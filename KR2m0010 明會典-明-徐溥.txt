#+TITLE: 明會典-明-徐溥
#+DATE: 2016-06-11 12:22:23
#+SOURCE: github.com/kanripo/KR2m0010 master f8be0646                
欽定四庫全書　　　　　史部十三
　明㑹典　　　　　　　　政書類一(通制之屬/)
　　提要
　　　　(臣/)等謹案明㑹典一百八十卷明宏治十年
　　　　奉勅撰十五年書成正徳四年重校刋行故
　　　　卷端有孝宗武宗兩序其總裁官為大學士
　　　　李東陽焦芳楊廷和副總裁官為吏部尚書
　　　　梁儲纂修官為翰林院學士毛紀侍講學士
　　　　傅珪侍讀毛澄朱希周編修潘辰並列銜卷
　　　　首然皆武宗時重校諸臣其原修之大學士
　　　　徐溥等竟不列名未詳當日何意也其體例
　　　　以六部為綱吏禮兵工四部諸司各有事例
　　　　者則以司分户刑二部諸司但分省而治共
　　　　一事例者則以科分故一百八十卷中宗人
　　　　府自為一卷弁首外餘第二卷至一百六十
　　　　三卷皆六部之掌故一百六十四卷至一百
　　　　七十八卷為諸文職末二卷為諸武職特附
　　　　見其職守沿革而已南京諸曹則分附北京
　　　　諸曹末不别立條目惟體例與北京異者乃
　　　　别出焉其官制前後不同者如太常司改為
　　　　太常寺之類則書其舊名而注曰後改為某
　　　　官其别開公署者如鴻臚寺本為儀禮司之
　　　　類則書其新名而注曰本為某官其户口貢
　　　　賦之盈縮制度科條之改異亦相連併載以
　　　　見變通剏建之由大抵以洪武二十六年諸
　　　　司職掌為主而㕘以祖訓大誥大明令大明
　　　　集禮洪武禮制禮儀定式稽古定制孝慈録
　　　　教民榜文大明律軍法定律憲綱十二書于
　　　　一代典章最為賅備凡史志之所未詳此皆
　　　　具有始末足以備後來之考證其後嘉靖八
　　　　年復命閣臣續修㑹典五十三卷萬厯四年
　　　　又續修㑹典二百二十八卷今皆未見其本
　　　　莫知存佚殆以嘉靖時祀典太濫萬厯時秕
　　　　政孔多不足為訓故世不甚傳與乾隆四十
　　　　六年四月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
明會典序
朕惟自古帝王君臨天下必有一代之典以成四海之
治雖其間損益沿革未免或異要之不越乎一天理之
所寓也純乎天理則垂之萬世而無弊雜以人為雖施
之一時而有違蓋有不可易焉者唐虞之時堯舜至聖
始因事制法凡儀文數度之間天理之當然無乎不在
故積之而博厚發之而高明巍然煥然不可尚已三王
之聖禹湯文武視堯舜固不能無間而典制寖備純乎
是理則同是以雍熙泰和之盛同歸於治非後世之所
能及也自秦而下世之稱治者曰漢曰唐曰宋其間賢
君屢作亦號小康但典制之行因陋就簡雜以人為而
未盡天理故宋儒歐陽氏謂其治出於二其不能古若
也夫豈無所自哉洪惟我太祖髙皇帝以至聖之徳代
前元而有天下凡一政之舉一令之行必集羣儒而議
之遵古法酌時宜或損或益燦然天理之敷布神謨聖
斷高出千古近代積習之陋一洗而盡焉我太宗文皇
帝仁宗昭皇帝英宗睿皇帝憲宗純皇帝聖聖相承先
後一心雖因時損益而率由是道百有餘年之太平端
有在矣朕祗承天序即位以來蚤夜孜孜欲仰紹先烈
而累朝典制散見疊出未會於一乃勅儒臣發中秘所
藏諸司職掌等諸書參以有司之籍冊凡事關禮度者
悉分館編輯之百司庶府以序而列官各領其屬而事
皆歸於職名曰大明會典輯成來進總一百八十卷朕
間閱之提綱挈領分條析目如日月之麗天而羣星隨
布我聖祖神宗百有餘年之典制斟酌古今足法萬世
者會稡無遺矣特命工鋟梓以頒示中外俾自是而世
守之不遷於異說不急於近利由朝廷以及天下諸凡
舉措無巨細精麤咸當乎理而得其宜積之既深持之
既乆則我國家博厚高明之業雍熙泰和之治可以並
唐虞軼三代而垂之無窮必將有頼於是焉遂書以為
序𢎞治十五年十二月十一日
明會典序
朕惟古之君天下者或創業立法或因時制宜皆有冊
籍以垂久逺其見於書若唐虞之世則有典謨夏有典
則商有謨言周之禮制號稱大備下及漢唐宋皆有會
要而唐之六典尤詳且悉我太祖髙皇帝稽古創制分
任六卿著為諸司職掌提挈綱領布列條貫誠可為億
萬年之大法也顧其為書作於洪武之中嵗晩年續定
者雖官署名職間有更易列聖相承隨時與事因革損
益代各不同而皆不失乎皇祖之意是以政化旁行重
熙累洽有前代所不及然嵗月既積簿籍愈繁分曺列
署或不能徧觀盡識下至遐方僻壤閭閻草野之民蓋
有由之而不知者迨我英宗睿皇帝復辟之時嘗命内
閣儒臣纂輯條格以續職掌之後未底於成皇考孝宗
敬皇帝繼志述事命官開局纂輯成編釐為百八十卷
其義一以職掌為主類以頒降羣書附以歴年事例使
官領其事事歸於職以備一代之制仍㑹府部院寺大
小諸司靣相質訂登進於廷將欲布之天下朕嗣位之
四年為正徳己巳檢閱前帙不能無魯魚亥豕之誤復
命内閣重加參校補正遺闕又數月而成仰惟聖祖神
宗鴻猷盛烈不能盡述其大而可見者略在此書國是
所存治化所著皆於此乎係比方勵精新政乙覽之餘
特勅司禮監命工刻梓俾内而諸司外而羣服考古者
有所依據建事者有所師法由是而綱舉目張政成化
洽保斯世於無疆夫豈曰小補之哉正徳四年十二月
十九日
校正明會典官員職名
　　總裁
　　　︵字位過密　無法显示︶　　　　　　　　(臣/)李東陽
　　　　　　　　　　　　　　　　　　　　　　(臣/)焦　芳
　　　︵字位過密　無法显示︶　　　　　　　　(臣/)楊廷和
　　副總裁
　　　掌詹事府事資政大夫吏部尚書兼翰林院學士(臣/)梁　儲
　　纂修
　　　翰　　林　　院　　學　　士(臣/)毛　紀
　　　翰　林　院　侍　講　學　士(臣/)傅　珪
　　　翰　　林　　院　　侍　　讀(臣/)毛　澄
　　　　　　　　　　　　　　　　(臣/)朱希周
　　　翰　　林　　院　　編　　修(臣/)潘　辰
　　謄録
　　　太　　常　　寺　　少　　卿(臣/)周文通
　　　禮　　部　　員　　外　　郎(臣/)喬　宗
　　　大　理　寺　右　評　　事(臣/)方　英
　　　　　　　　　　　　　　　　　(臣/)鄧　相
　　　　　　　　　　　　　　　　　(臣/)汪　麟
　凡例
一㑹典之作一遵勅㫖以本朝官職制度為綱事物名
　數儀文等級為目凡有籍冊可據者先後具載其因
　革損益間與見行不同者亦存其舊(如五軍都督府/斷事官之類)
一本朝舊籍惟諸司職掌見今各衙門遵照行事故㑹
　典本職掌而作凡舊文皆全録而諸書所載事有相
　關者亦並録之若大明律已通行天下尤當遵奉故
　於刑部照職掌律令條下分類備載而服制圖則附
　於禮部
一凡事有綱有目於目之中又有分類多不能悉舉則
　各以類書而總註其後曰已上某(如已上支/給之類)或註於
　本目之下曰某事附(如鐵券/附之類)其類註有不盡者依諸
　司職掌例各註于本條之下
一事類綱目一依諸司職掌其後所増益職掌所未載
　者則増立之隨事比類各附于本條之次(如改調/之類)
一凡纂輯諸書各以書名冠于本文之上采輯各衙門
　造報文冊及雜考故實則總名之曰事例而以年月
　先後次第書之或嵗久卷籍不存不能詳考者則止
　書年號(如洪武/初之類)又不能詳則止書曰初曰後洪武初
　草創未定及吳元年以前者則總書曰國初其無所
　考見者不敢臆說寜闕而不備
一事例出朝廷所降則書曰詔曰勅臣下所奏則書曰
　奏准曰議准曰奏定曰議定或總書曰令或有增革
　減罷者則直書之若常行而無所考據者則指事分
　欵以凡字别之其事繫於年或年繫於事者則連書
　之繁瑣不能悉載者則畧之
一本朝設官大抵用周制雖文武並置而政事皆歸文
　職故諸司職掌所載衙門惟六部都察院通政使司
　大理寺及五軍都督府斷事官其文武官制則分見
　於吏兵二部今㑹典義當從備故文武衙門各有職
　掌者逐另開具(文職如宗人府之類武/職如五軍都督府之類)敘其建置沿
　革及所掌職事而事必歸之六部
一衙門官職品級有定於諸司職掌之後者今仍書職
　掌舊文而各註其下曰後改為某衙門(如太常司後/改為太常寺)
　(之/類)某官(如儀禮司正後改/為鴻臚寺卿之類)其另開衙門則直書後所
　定名而註其下曰舊為某衙門(如鴻臚寺舊為/儀禮司之類)官職
　有増添改革者皆備見品級資格並存其舊而増書
　後所定於本品之下(如都給事中增/于正七品之類)
一六部分職而體統本同故於吏部總書建置沿革各
　衙門有沿革同者則書曰諸衙門悉同其各部諸司
　建置同者止書於吏部文選司之下更不複出
一五軍都督府及六科體統皆同而分掌有異故於中
　府吏科總書建置沿革其職掌之異者分書於各府
　各科之下同者則總書於後
一官制衙門諸司職掌所載具有次第今另開衙門以
　此為準惟詹事府職掌未載後因左右春坊司經局
　無所統屬而設故増于三品之列而以坊局系之儀
　禮司已改鴻臚寺陞四品衙門添設官屬故於禮部
　存其舊而另開于四品之列上林苑監職掌亦未載
　今増於五品之列
一諸司職掌所開衙門皆今之南京後兩京並置以北
　京為政令所出故事例悉載於是而南京衙門各開
　于後其見行事例有不同者則另書之
一衙門官職各有統屬者皆互見(如都司衛所互見/兵部五府之類)其
　文移有互相管攝者各分書其帶管衙門(如户部十/三司帶管)
　(衙門/之類)後又更易不同者各列於後(如見今帶管/衙門之類)
一各衙門事有相關者皆互見惟舉其重者詳書其餘
　則略不必互見者止書曰見某衙門(如致仕條下事/例見考功司之)
　(類/)其目同而事異者則各書之(如户部兵部皆/有賞賜之類)
一事有各司掌行與舊不同者今仍據諸司職掌書而
　註曰今歸某司(如文選司吏條下舊𨽻本/司掌行今歸驗封司之類)於本司則
　增立條目而註曰今歸本司(如驗封司吏條下舊𨽻/文選司掌行今歸本司)
　(之/類)
一戸口賦稅等項數目則例諸司職掌所載後有増減
　不同者各書於原數之後
一儀注依諸司職掌例各具于本事之下惟先定者備
　書間有損益止書所損益者於後(如朝賀條下洪武/三年奏更之類)
　其同少而異多者則别書之
一郊社等項圖式諸司職掌所載皆存其舊有未備者
　則補繪之(如在京大/祀殿之類)若冠服花様等項散見于律例
　榜冊者皆具列以示一代之制(如文武品官/冠服之類)
一在外衙門布政使司及府州縣列于戸部圖志條下
　按察司統於都察院故列於本院刷卷條下寺監及
　倉塲驛遞巡檢河泊等衙門名目各以類附列(如行/太僕)
　(寺苑馬寺附兵部馬政條下/倉塲見戸部倉科條下之類)其名目皆同者不復備
　列(如儒學隂陽/醫學之類)
一土官衙門屬吏部者列於府州縣之次屬兵部者列
　于衛所之次
一詔勅誥㫖等文不能悉載止書其事惟制辭冠辭致
　詞樂章等項常行而舊所未載者依諸司職掌例書
　之
一凡各衙門職掌事重及新増者於綱目之下略敘大
　意以見始末
一㑹典文字主於行事務從質實凡有司行移字様悉
　因其舊其籍冊紀述曽經潤飾者亦用本色字様易
　之以便遵行
一㑹典成於𢎞治十五年凡事例年月制度數目等項
　皆以本年為止今奉㫖重校並不増入
欽定四庫全書
　明㑹典卷一
　　宗人府
　　　譜系
國初置大宗正院正一品衙門洪武二十二年改院為
府設宗人令左右宗正左右宗人職專玉牒譜系之事
初以親王領譜事後但以勲戚大臣掌之而不備官永
樂七年遷都於北置行在宗人府十八年除行在二字
洪熈元年復稱行在正統六年復除之以本府所領係
宗室重事故品秩特崇序列於文職衙門之首
　　皇明祖訓
凡立宗正院以親王長者主領院事以次官員皆用勲
舊大臣專領玉牒譜系辨其親踈敦睦皇族凡宗室有
所陳請即為上聞聽天子命
凡東宫親王位下各擬名二十字日後生子及孫即以
上聞付宗正院所立雙名每一世取一字以為上字其
下字臨時隨意選擇以為雙名編入玉牒至二十世後
照例續添永為定式
東宫位下　允文遵祖訓欽武大君勝順道宜逢吉師
　　　　　良善用晟
秦王位下　尚志公誠秉惟懷敬誼存輔嗣資㢘直匡
　　　　　時永信惇
晉王位下　濟美鍾竒表知新慎敏求審心咸景慕述
　　　　　學繼前修
燕王位下今為帝系　高瞻祁見祐厚載翊常由慈和
　　　　　怡伯仲簡靖迪先猷
周王位下　有子同安睦勤朝在肅恭紹倫敷惠澤昭
　　　　　恪廣登庸
楚王位下　孟季均榮顯英華藴盛容宏才升愽衍茂
　　　　　士立全功
齊王位下　賢能長可慶睿知實堪宗養性期淵雅寅
　　　　　思復㑹通
潭王位下　福昌忻保定嘉應必興隆啓處詢從式尊
　　　　　聞汝貴中
魯王位下　肇泰陽當健觀頥壽以𢎞振舉希兼逹康
　　　　　莊遇本寧
蜀王位下　恱友申賓讓承宣奉至平懋進深滋益端
　　　　　居務穆清
湘王位下　乆鎮開方岳揚威謹禮儀剛毅循超卓權
　　　　　衡素自持
代王位下　遜仕成聰俊充廷鼐鼎彛傳貽連秀郁炳
　　　　　燿壯洪基
肅王位下　贍禄貢真弼縉紳識烈忠曦暉躋富運凱
　　　　　諫處恒隆
遼王位下　貴豪恩寵致憲術儼尊儒雲仍祺保合操
　　　　　翰麗龍輿
慶王位下　秩邃寘台鼒倪伸帥倬竒适完因巨衎隲
　　　　　眷發需毗
寧王位下　磐奠覲宸拱多謀統議中總添支庶濶作
　　　　　哲向親衷
岷王位下　徽音膺彦譽定幹企禋雍崇理原諮訪寛
　　　　　鎔喜賁從
谷王位下　賦質僖雄敞叢興闡福昌篤諧恂懌豫擴
　　　　　霽昱禎祥
韓王位下　冲範徴偕旭融謨朗璟逵亶韶愉顥慥令
　　　　　緒价蕃維
瀋王位下　佶㓜詮勛允恬珵效迥瑝湜源諲晳暐圭
　　　　　璧澈澄昻
安王位下　斐序斌延賞凝覃濬祉襄恢嚴顓輯矩縝
　　　　　密廓程綱
唐王位下　瓊芝彌宇宙碩器聿琳琚啓齡蒙頌體嘉
　　　　　歴恊銘圖
郢王位下　偉聞參望奭箴誨洎臯䕫麒麟餘積兆奎
　　　　　穎曄璿璣
伊王位下　顒勉諟訏典褒珂采鳯琛應疇頒胄選昆
　　　　　玉冠泉金
　　　　　毖初斯建節勗好必貞詮執凖符鈞正詢
　　　　　旼汝勵䖍
　　　　　薦諝演還暢先施遂省稽諏懽爰造就適
　　　　　藝冀塤箎
　　　　　慧堅忻愿確鑑潔綽侁孜習獻增盈謐臨
　　　　　饒軼績撝
靖江王位下　賛佐相規約經邦任履亨若依純一行
　　　　　逺得襲芳名
凡郡王子孫有文武材能堪任用者大宗正院具以名
聞朝廷考驗換授官職其陞轉如常選法如或有犯宗
正院取問明白具實聞奏輕則量罪降等重則黜為庶
人但明賞罰不加刑責
　　事例
凡各王府有新生子女具生年月日并分嫡庶及生母
姓氏奏報本府抄出附注宗支簿籍
凡各王府親王郡王將軍中尉諸名請封襲封及出閣
新封郡主縣主郡君縣君鄉君并薨故等項奏報本府
抄出亦各附注宗支簿籍
凡各項附注簿籍俱備禮部行查及驗玉牒文册相同
囘報施行
凡親王未之國除授長史等官吏部行本府轉行各府
長史司取具到任日期及啓王知㑹
凡各王府奏請禄米户部行本府查勘相同囘報施行
凡親王出府兵部奏撥儀衛司羣牧所等衙門官軍旗
校人等隨侍行本府轉送各長史司啓王知㑹在外無
行
凡各王府有郡王將軍中尉及郡主縣主郡君縣君鄉
君出閣起造房屋奏行工部轉行本府查勘相同囘報
施行
凡在京郕府秀府儀賓朝參俱由本府帶注門籍
凡玉牒翰林院每十年一次纂修本府具各王府宗支
開報
凡玉牒紙劄永樂二十二年奏准於司禮監闗領表背
匠工部取用洪熈元年奏准行司禮監别造紙劄翰林
院委官一員公同附注宣徳三年奏准本府附寫玉牒
用翰林院官一員同本府經歴於史館内附寫
凡本府合用紙劄𢎞治十年奏准於刑部闗領印色順
天府買辦
凡附注宗支𢎞治十年奏准吏部撥辦事吏三名本府
印信於承差内選補知印一名
　　南京宗人府
南京在洪武間為京師自永樂定都於北因名南京官
署並置在南京者加南京二字今朝廷政令皆自京師
出以逹於南京故以南京宗人府次宗人府諸衙門皆
然其事例與在京衙門不同者各列於後
　　事例
永樂十八年改本府為南京宗人府不復降印惟改降
經歴司印與南京各衙門行移
凡本府正㕔及中門以洪武間親王曾掌府事至今官
員人等不敢中㕔而坐中門出入
　
　
　
　
　
　
　
　
　
　
　
　明㑹典卷一
欽定四庫全書
　明㑹典卷二
　　吏部一
　　　官制
國初因前代之制置中書省設左右丞相等官天下政
事皆由之而出其屬有四部分治錢穀禮儀刑名營造
之務洪武元年始置吏户禮兵刑工六部俱正三品衙
門設尚書侍郎等官仍屬中書省十三年中書省革陞
六部為正二品衙門如周官六卿各任其職建置大意
具見祖訓條章自是中書之政分於六部永樂初陞北
平為北京總置行部後既遷都又分置六部各稱行在
某部十八年定都於北除行在二字其舊在南京者加
南京二字洪熈元年復稱行在宣徳三年行部革正統
六年復除行在二字遂為定制兩京六部并諸衙門建
置沿革悉同以吏部為各部之首故總叙於此
　　諸司職掌
尚書侍郎之職掌天下官吏選授勲封考課之政令其
屬有四曰選部司封司勲考功
　　皇明祖訓
一自古三公論道六卿分職並不曾設立丞相自秦始
置丞相不旋踵而亡漢唐宋因之雖有賢相然其間所
用者多有小人專權亂政今我朝罷丞相設五府六部
都察院通政司大理寺等衙門分理天下庶務彼此頡
頏不敢相壓事皆朝廷總之所以穏當以後子孫做皇
帝時並不許立丞相臣下敢有奏請設立者文武群臣
即時劾奏將犯人凌遲全家處死
　　文選清吏司
洪武元年初置六部每部設郎中員外郎主事十三年
每部分四子部每子部各設郎中員外郎主事如周官
六卿各率其屬而治本部四子部曰總部曰司封曰司
勲曰考功二十二年改總部為選部二十九年又改選
部為文選司封為驗封司勲為稽勲考功仍舊俱稱清
吏司各部諸司建置沿革悉同以文選為諸司之首故
總叙於此其名目沿革各有不同則别見於本部之下
　　諸司職掌
郎中員外郎主事掌天下文吏班秩品命
國初選用人才不拘一途設賢良方正聰明正直孝弟
力田通經孝㢘等科或從耆民及稅户人材與科貢之
士兼收並用隨才授任多出親擢其後始定銓選之法
　　諸司職掌
凡内外官員考滿侍親致仕丁憂殘疾極刑考功司勲
來付案呈本部立案作缺類寫缺本赴内府銓注如遇
本科遷調改降及内外衙門開到為事提問等項官員
本部立案作缺仍連送選部移付司勲照勘明白開附
轉續貼黄考功附寫行止如事故不明難以作缺者本
科自行照勘囘報明白者一體作缺開附貼黄行止
　　事例
洪武間内外大小衙門缺官逐日申部作缺臨選類缺
赴科填註銓選永樂間按季造册送部成化以來在内
缺官照舊移報本部在外所司五日一申巡撫都御史
廵按御史都御史御史兩月一奏以憑銓補
　　諸司職掌
凡考功付到考滿官司勲付到起服官及内外衙門送
到降用裁减截替别用官員就憑來文附簿立案起服
考滿官止憑來付案呈本部審實相同比例無差就便
謄録選本引選本科該管裁减改降截替并為事釋放
罷閒起取官員隨令備供歴任脚色開寫公私過名赴
堂題判送稽勲考功查對貼黄紀録明白類奏照例選
用如有公過差錯就行引問取招移付考功紀録通問
如隱匿的决及贓私等項過名及改換出身有害於事
者具奏送問進士監生通經秀才人材孝㢘賢良方正
等項俱憑來文附簿責供年籍住址出身名色丁産營
生過名分成等第然後引奏選用隂陽醫術行移太醫
院欽天監考試如果堪用照例具奏引選不堪用者將
原舉官吏依貢舉非其人律付考功紀録本人放囘仍
督令别舉僧道亦憑僧道録司考試堪用申送本部俱
該類奏引選其應選官員人等除僧道隂陽醫士就除
原籍其餘俱各照例避貫銓注如無相應見缺借除在
京在外者皆仍支合得俸給通理月日凡在京初入仕
者試職其在京實授試職官員凡有陞除即與實授量
才授職比與前任品級降等者亦實授外任官員果有
才徳薦舉陞除在京者亦實授若因朝覲給由等項到
部遇有缺員就便對品改除者實授陞除者試職如遇
特㫖陞降及與實授者不在此限在京已入流倉官不
須試職未入流品官員俱與實授舉人出身第一甲三
名第一名從六品第二名第三名正七品賜進士及第
第二甲從七品賜進士出身第三甲正八品賜同進士
出身在外承差有缺於能幹人員内取用考滿者准考
功來付於行人内用起復者准司勲來付於五府六部
知印内用五府六部知印有缺具奏於識字人材内取
用
　　大明令
凡内外管屬衙門官吏有係父子兄弟叔姪者皆須從
卑迴避
凡流官注擬並須迴避本貫
　　事例
凡進士第一甲第一名除翰林院修撰第二名第三名
除編修其餘分送各衙門辦事内外以次兼除
凡進士間選為庶吉士洪武間分置近侍衙門永樂以
後止𨽻翰林院命學士等官教之學業成者除翰林官
其後二甲除編修三甲除檢討兼除科道部屬等官
凡國子監監生入選分北監南監正行雜行毎兩月一
次考試選用或有急缺不拘時月
凡監生不願出仕成化十一年詔聽選者授從七品依
親坐監者正八品有司職名二十三年令仍填註衙門
給與散官
凡各部主事及大理寺評事歴俸未及兩考員外郎寺
副未及一考序陞者俱令署職考滿後奏請實授
凡給事中有缺舊皆類選後止於進士内年三十以上
者考選奏補𢎞治十五年令愽士行人兼選又令照御
史例選歴練老成者除補其都給事中左右給事中有
缺於年深左右給事中給事中内具奏陞用
凡中書舍人有缺舊皆類選後止於進士舉人監生内
選除間有大臣子孫廕授或令試職習字出身者不在
此例
凡監察御史有缺舊皆類選後於進士舉人教官等項
選除近例於行人愽士進士及行取進士舉人出身知
縣推官本部㑹同都察院考選分送兩京理刑或試職
滿日陞除實授𢎞治十五年令照憲綱例於愽士行人
知縣推官并教官考選歴練老成者除補
凡行人洪武二十七年令於進士内除授
凡國子監監丞愽士助教學正學録於教官内陞用
凡太常寺恊律郎司樂以掌樂教師執事樂舞生選補
天地山川壇并各陵奉祀祀丞以樂舞生選補神樂觀
提㸃知觀於奉祀祀丞内選補俱從本寺選定送部奏
除其曾經問罪者不許選除
凡欽天監官不由常選非奉特㫖不得陞補監正監副
有缺於本監官内推補五官正五官靈臺郎於屬官内
推補保章正以下於天文生内選補
凡太醫院官不由常選院使院判御醫多奉特㫖陞用
御醫有缺或行本院於醫士内選補各王府良醫俱於
醫士内選用
凡各王府長史等官但曾經過犯之人不許選用親王
妃父原無官者授兵馬指揮及郡王妃父授兵馬副指
揮職銜俱不任事
凡文職本身并族屬有女為王妃或夫人男為儀賓等
項俱各見在及有子孫者不許陞除京職如已故及無
子孫者一體陞除
凡公侯伯家宣徳以前置教書儒士一人駙馬家或有
學録正統元年詔公侯伯自保通經秀才各除教官一
員景泰五年令教書三年考中者給冠帶三年授職後
奏保勘實考中者准令教書三年除訓導於本都督府
帶俸𢎞治十三年奏革保舉從本部選除
凡兩京禮部鑄印局儒士辨印三年滿日除授本局大
使副使無缺除各府檢校
凡鴻臚寺通事初辦事三年食糧三年禮部考中冠帶
又三年除序班
凡各處舉到經明行修懐才抱徳之士舊例送翰林院
考試後止於本部考分撥各衙門辦事一年本衙門考
勤謹者徑自引奏送本部選用
凡教職洪武十八年以㑹試下第舉人俱授學正教諭
二十六年以監生年三十以上能文章者授教諭等官
訓導有缺以舉人及考中監生并通經儒士選用永樂
元年令由舉人授者皆署職其所教生員科貢及數者
方與實授正統八年令副榜舉人限年及三十除授十
一年令内外諸司官各舉山林隱逸經明行修之士及
科舉出身仕宦為民無贓罪通經學者除授景泰元年
令歲貢生員願就教職者從翰林院考中除學正教諭
訓導成化元年奏准嵗貢及納馬納粟四十五嵗出身
者止除訓導後惟嵗貢考除餘不准進士及内外見任
官科目出身願就教職者聴
凡承差在外都布按三司役滿到部分撥各衙門辦事
二年滿日除驛丞
凡宗人府五府六部都察院知印有缺於役滿承差内
引奏選用三年滿日考中宗人府五府從八品用六部
都察院正九品用不中與不願考者俱雜職用都司布
政司知印從九品用
凡監生吏員係廣西人除州縣正官外不拘本地皆許
選任教官係雲南人亦許
凡户部官不得用浙江江西蘇松人
凡内外大小官員丁憂起復赴部除京官不考外如布
按二司鹽運使知府考過復除知州知縣歴俸半年之
上者亦考過復除不中者逓降其餘不考
凡類選官有進士監生吏員出身及考滿起復病痊等
官數内該有除授陞授改除降調等項考試已定查審
得實先具各官印子數進入至日早朝將畢本部官請
㫖選官上退御便座奏選官總數畢引官叩頭駕囘印
綬監出印子用於各官職名之上對數相同司禮監官
持本入奏本部官出就闕左俟㫖出填榜揭示於午門
東廊各官通知畢送吏科收貯
凡在部聽選挨次未到官員監生情願告就逺方者成
化五年奏准廣東廣西雲南四川貴州陜西山西遼東
所屬衙門邊逺去處缺官查照考驗奏請選用
凡府佐州縣正官毎遇朝覲年後員缺數多將挨次未
及科貢監生揀選除補或逺方知縣缺多將地方相應
科貢監生選補𢎞治十二年奏准毎年二八月除常選
外揀選一次
凡雲南等處極邊司府倉大使從九品員缺數多於考
中二等雜職出身吏員内毎年一次選補其南北二京
倉塲及各邊雜職倉官并各王府倉庫官員缺於常選
未及告願雜職者毎年正三五七九十一月選用
　　諸司職掌
凡内府除授官員令主事抄寫處所到部呈堂具本覆
奏附選京官就令赴任行移在京各衙門在外官員闗
領劄付其布政司正佐官員闗領照㑹俱定限到任仍
行取到任月日候囘報立案送司勲附黄如遇特㫖陞
改降除官員皆要具本覆奏附選一體行移其在外官
員赴任一千五百里之外者移咨兵部應付脚力後惟
雲南應付脚力近年貴州亦許應付
　　諸司職掌
凡内外開設裁革减併一應衙門欽奉聖㫖或據准各
處來文開列各項緣由若係開設復設衙門定擬衙門
品級合設官員數目具奏附寫官制照例除官設吏若
係裁革减併衙門具奏銷除官制見任官吏取囘移付
該科别用俱咨禮部鑄銷印信仍立案連送付司勲貼
黄缺科作缺司封行移設吏
　　事例
凡父兄伯叔仕堂上官其弟男子姪有任科道官者對
品改調在外有僚屬者亦改調
凡各衙門官遇有更革及合迴避任滿如本衙門無相
應員缺於相應衙門對品改調有為事問結送部收查
發落例該降調及奉特㫖降調者具奏除授
凡京官有才堪繁劇者具奏調用外官有才堪治繁見
任偏僻及堪治簡見任繁劇地方巡撫巡按官奏請更
調者酌量更調或俱無可取起送赴部别用
凡京官與王府結親者改調外任若王府官不拘軍民
職但與王同城居住者皆改調
　　事例
凡保舉人才洪武十五年令朝覲官各舉所知一人永
樂元年令内外諸司文職官於臣民中有沉滯下僚隱
居田里者各舉所知正統元年御史有缺令在京三品
以上官各舉一員除見任知縣不舉知縣有缺令在京
四品以上官及國子監翰林院堂上各部郎中員外郎
掌科掌道官各舉一員俱從本部推訪除授不職者併
坐舉主五年令進士辦事一年監生歴事考中并坐監
三年以上由吏員授官曾歴兩考者悉聽保舉十四年
方面知府命在京三品以上官保舉有才能出衆屈在
下僚者聽風憲官及上司舉薦陞擢景泰三年詔各處
見任官有屈在下僚文學才行之士隱於民間文官罷
職無贓犯而才學可用者並聽在京四品以上在外巡
撫巡按方面并府州縣正官舉薦聽用
凡在外布按二司府州縣等官及教官有政蹟才行者
許巡撫巡按官奏舉
　　事例
凡兩京衙門堂上官本部具缺奏請多從特㫖陞用毎
缺一員推二人奏請簡用尚書侍郎都御史通政使大
理寺卿皆㑹各部都察院通政司大理寺三品以上官
推舉巡撫都御史在内地者㑹户部在邊方者㑹兵部
推舉在外方面官本部推二人簡用
凡南京翰林院掌印官缺本部具奏行翰林院推舉簡
用
凡通政司缺通政叅議鴻臚寺缺寺丞等官俱於相應
官内擇音吐洪亮便於言説者具奏簡用
　
　
　
　
　
　
　明㑹典卷二
欽定四庫全書
　明㑹典卷三
　　吏部二
　　　官制
國初官制具載於諸司職掌至洪武末漸加更定革除
年間多所變易永樂初悉復其舊暨建兩京各衙門官
職并置繁簡隨宜其後亦或因事損益而綱維體統一
遵舊制今具列於後其所損益者各附本條之下南京
所减員數正佐多寡不一不復備列
　　諸司職掌
凡内外各司府州縣衙門并合屬倉庫河泊所税課司
局驛逓閘壩僧道醫術大小衙門合設官員及五軍都
督府并各衛所軍職文官制度并令典名數務要周知
　　在京
　　　太師　　　　　　太傅
　　　太保　　　　　　少師
　　　少傅　　　　　　少保
　　　　　　國初置三公府後不設官不特授但為
　　　　　　大臣加官及贈官
　　　太子太師　　　　太子太傅
　　　太子太保　　　　太子少師
　　　太子少傅　　　　太子少保
　　　太子賓客
　　　　　　已上皆東宫官不專授但為大臣兼官
　　　　　　加官或贈官
　　宗人府
　　正官
　　　宗人令　　　　　左右宗正
　　　左右宗人
　　首領官
　　　經歴一員
　　吏部
　　正官
　　　尚書一員　　　　左右侍郎各一員
　　屬官選部司封司勲考功四部
　　　　　　後為文選驗封稽勲考功四清吏司
　　　郎中各一員　　　員外郎各一員
　　　　　　後設主事各一員
　　　　　　文選司洪武二十一年添設主事一員
　　　　　　考功司正統十一年添設主事一員
　　首領官選部等四部主事各一員
　　　　　　初選部等部各有印信又有主事印洪
　　　　　　武二十九年改部為司郎中員外郎主
　　　　　　事連銜僉書革去主事印
　　　司務四員
　　　　　　後止設二員
　　户部
　　正官
　　　尚書一員　　　　左右侍郎各一員
　　　　　　永樂後添設提督倉塲侍郎一員或尚
　　　　　　書
　　屬官浙江等十二部
　　　　　　後為浙江江西湖廣陜西廣東山東福
　　　　　　建河南山西四川廣西貴州雲南十三
　　　　　　清吏司
　　　郎中各一員　　　員外郎各一員
　　　　　　後設主事各一員
　　　　　　浙江司正統二年添設主事一員十四
　　　　　　年又添一員本年又添一員
　　　　　　江西司正統五年添設主事一員七年
　　　　　　又添設一員八年添設郎中一員(總理/宣府)
　　　　　　(糧/儲)十四年又添設主事一員
　　　　　　湖廣司正統二年添設主事一員十四
　　　　　　年又添一員成化六年又添一員
　　　　　　陜西司正統三年添設主事二員十四
　　　　　　年又添一員
　　　　　　廣東司正統元年添設主事一員四年
　　　　　　又添一員十四年又添一員
　　　　　　山東司正統二年添設主事一員七年
　　　　　　又添一員九年又添一員十四年又添
　　　　　　一員(後革/)𢎞治十三年又添設郎中一
　　　　　　員(遼東管糧原在貴/州司今改本司)
　　　　　　福建司正統六年添設主事一員十年
　　　　　　又添一員十四年又添一員後又添一
　　　　　　員後革一員
　　　　　　河南司正統元年添設郎中一員(後/革)二
　　　　　　年添設主事二員十四年又添一員
　　　　　　山西司宣徳元年添設主事一員(承運/庫辦)
　　　　　　(事/)四年又添一員七年添設郎中一員
　　　　　　(大同/管糧)正統元年又添一員(薊州/管糧)二年又
　　　　　　添主事一員十四年又添一員
　　　　　　四川司宣徳七年添設員外郎一員(後/革)
　　　　　　正統元年添設主事一員二年又添一
　　　　　　員七年添設郎中一員(後/革)十四年又添
　　　　　　主事一員
　　　　　　廣西司正統十四年添設主事一員成
　　　　　　化元年又添一員三年又添一員
　　　　　　貴州司正統二年添設主事一員十四
　　　　　　年又添一員成化元年又添一員
　　　　　　雲南司宣徳七年添設員外郎一員(後/革)
　　　　　　九年添設主事一員(後/革)正統二年添一
　　　　　　員(專管收放蘇常/等府草價銀)八年又添一員(專管/監督)
　　　　　　(御馬監/草料)九年又添二員(專管提督山/海等處糧儲)景
　　　　　　泰元年添設郎中一員(後/革)
　　首領官浙江等十二部主事各二員(内北平/部四員)
　　　　　　後改革與郎中員外郎連銜僉書
　　照磨所
　　　照磨一員　　　　檢校一員
　　　司務四員
　　　　　　後止設二員
　　所屬衙門
　　寳鈔提舉司
　　　提舉一員　　　　副提舉一員(後不設/)
　　　典史一員(後革/)
　　抄紙局
　　　大使一員　　　　副使一員(後不設/)
　　印鈔局
　　　大使一員　　　　副使一員(後不設/)
　　廣盈庫(後添設/)
　　　大使一員　　　　副使一員
　　寳鈔廣惠庫
　　　大使一員　　　　副使一員
　　廣積庫
　　　大使一員　　　　副使一員
　　　典使一員
　　贓罰庫
　　　大使一員　　　　副使二員
　　外承運庫(後革/)
　　　大使一員　　　　副使一員
　　甲乙丙丁戊字庫
　　　大使各一員　　　副使六員(丙丁字/庫二員)
　　行用庫(後革/)
　　　大使一員　　　　副使一員
　　御馬倉(後添設/)
　　　大使一員　　　　副使一員
　　軍儲倉(後革/)
　　　大使一員　　　　副使一員
　　張家灣檢校批驗所(南京/)
　　　大使一員　　　　副使一員
　　龍江鹽倉檢校批驗所(南京/)
　　　大使一員　　　　副使一員
　　禮部
　　正官
　　　尚書一員　　　　左右侍郎各一員
　　屬官儀部祠部主客部膳部
　　　　　　後為儀制祠祭主客精膳四清吏司
　　　郎中各一員　　　員外郎各一員
　　　　　　後設主事各一員
　　　　　　儀制司正統六年添設主事一員
　　　　　　祠祭司正統六年添設主事一員
　　　　　　主客司正統等年添設主事二員
　　首領官儀部等四部主事各一員
　　　　　　後改革與郎中員外郎連銜僉書
　　　司務四員
　　　　　　後止設二員
　　所屬衙門
　　儀禮司(後改為鴻臚寺另開於後/)
　　　司正一員(後改為卿/)
　　　左右副使二員(後改為少卿/)
　　　左右司丞四員(後改為寺丞革二員/)
　　　鳴贊四員(後改為屬官添設五員/)
　　　序班四十四員(後為屬官革十員/)
　　首領官(後添設/)
　　　主簿一員(後添設/)
　　屬官(後添設/)
　　司儀署(後添設/)
　　　署丞一員(後添設/)
　　司賓署(後添設/)
　　　署丞一員(後添設/)
　　行人司
　　　司正一員　　　　左右司副二員
　　　行人三百四十五員(後減為三十七員/)
　　鑄印局
　　　大使一員　　　　副使二員(後添設一員/)
　　教坊司
　　　奉鑾一員　　　　左右韶舞二員
　　　左右司樂二員
　　兵部
　　正官
　　　尚書一員　　　　左右侍郎各一員
　　屬官司馬職方駕部庫部
　　　　　　後為武選職方車駕武庫四清吏司
　　　郎中各一員　　　員外郎各一員
　　　　　　後設主事各一員
　　　　　　武選司洪武宣徳等年添設主事三員
　　　　　　正統十年添設員外郎一員後又添設
　　　　　　郎中一員
　　　　　　車駕司正統十四年添設主事一員成
　　　　　　化三年添設郎中一員
　　　　　　職方司洪武三十五年添設主事一員
　　　　　　後又添三員正統十年添設郎中一員
　　　　　　武庫司正統十四年添設主事一員𢎞
　　　　　　治九年添設員外郎一員
　　首領官司馬等四部主事各二員
　　　　　　後改革與郎中員外郎連銜僉書
　　　司務四員
　　　　　　後止設二員
　　所屬衙門
　　典牧所(南京設/)
　　　提領一員　　　　大使一員
　　　副使一員(後革/)　　典史一員
　　㑹同館
　　　大使一員　　　　副使一員(後添設一員/)
　　大勝關
　　　大使一員　　　　副使一員
　　刑部
　　正官
　　　尚書一員　　　　左右侍郎各一員
　　屬官浙江等十二部
　　　　　　後為浙江江西湖廣陜西廣東山東福
　　　　　　建河南山西四川廣西貴州雲南十三
　　　　　　清吏司
　　　郎中各一員　　　員外郎各一員
　　　　　　後設主事各二員
　　　　　　正統六年各司俱添設主事一員
　　　　　　廣西司
　　　　　　四川司成化元年各添主事一員(後革/)
　　首領官浙江等十二部主事各一員
　　　　　　後改革與郎中員外郎連銜僉書
　　照磨所
　　　照磨一員　　　檢校一員
　　　司務四員
　　　　　　後止設二員
　　司獄司
　　　司獄六員
　　工部
　　正官
　　　尚書一員　　　　左右侍郎各一員
　　　　　　後添設提督易州山塲侍郎一員間亦
　　　　　　設太僕寺卿及通政等官而侍郎居多
　　屬官營虞水屯四部
　　　　　　後為營繕虞衡都水屯田四清吏司
　　　郎中各一員　　　員外郎各一員
　　　　　　後設主事各二員
　　　　　　營繕司添設員外郎一員(管修/京倉)又添一
　　　　　　員(管神木/等厰)添設主事一員(管清/匠司)又添一
　　　　　　員(管繕/工司)又添一員(管張家灣磚厰/及修通州倉)又添
　　　　　　一員(管臨清/磚厰)
　　　　　　虞衡司添設郎中一員(管盔/甲厰)又添一員
　　　　　　(管遵化/鐵厰)添設員外郎一員(管理街/道溝渠)
　　　　　　都水司添設郎中一員(管理通州至/徳州河道)又
　　　　　　添一員(管理濟寧至/儀真河道)添設主事一員(管/器)
　　　　　　(皿/厰)又添一員(管慶豐/等閘)又添一員(管六/科廊)又
　　　　　　添一員(管衛河提舉司/兼臨清閘座)又添一員(管/泉)又
　　　　　　添一員(管濟寧以/南等閘)又添一員(管沽頭上/中下三閘)
　　　　　　又添一員(管徐/州洪)又添一員(管吕/梁洪)又添一
　　　　　　員(管蘇松水利/今改郎中)又添一員(管清江提/舉司造船)
　　　　　　四司郎中等官間或因事添設改革不
　　　　　　常者今不具載
　　首領官營部等四部主事各一員
　　　　　　後改革與郎中員外郎連銜僉書
　　　司務四員
　　　　　　後止設二員
　　照磨所(添設後革/)
　　　照磨一員　　　　檢校一員
　　所屬衙門
　　文思院
　　　大使一員　　　　副使二員
　　　　　　洪熈元年添設大使副使共六員不管
　　　　　　院事
　　巾帽局(今設於内府/)
　　　大使一員　　　　副使一員
　　針工局(今設於内府/)
　　　大使一員　　　　副使一員
　　營繕所
　　　所正二員(後革/一員)　　所副二員
　　　所丞二員(後添設一員又添一員管器皿厰/)
　　皮作局
　　　大使一員　　　　副使一員
　　顔料局(後革/)
　　　大使一員
　　寳源局
　　　大使一員　　　　副使一員
　　鞍轡局
　　　大使一員　　　　副使一員
　　軍器局
　　　大使一員　　　　副使二員
　　廣積抽分竹木局(後添設/)
　　　大使一員　　　　副使一員
　　通積抽分竹木局(後添設/)
　　　大使一員　　　　副使一員
　　織染所雜造局(後添設/)
　　　大使一員　　　　副使一員
　　盧溝橋通州白河三處抽分竹木局(後添設/)
　　　大使各一員　　　副使各一員
　　　　　　正統九年盧溝橋添設副使二員
　　大通關提舉司(後添設/)
　　　提舉一員　　　　副提舉二員(後革/)
　　　典史一員
　　龍江提舉司(南京/)
　　　提舉一員　　　　副提舉二員
　　　典史一員
　　龍江抽分竹木局(南京/)
　　　大使一員　　　　副使二員
　　大勝港抽分竹木局(南京後革/)
　　　大使一員　　　　副使二員(後添設一員/)
　　都察院
　　正官
　　　左右都御史二員
　　　左右副都御史二員
　　　左右僉都御史四員
　　　　　　後因巡撫地方添設不拘員數
　　首領官
　　　經歴一員　　　　都事一員
　　照磨所(後添設/)
　　　照磨一員(後添設/)　檢校一員(後添設/)
　　屬官浙江等十二道監察御史六十員
　　　　　　後增為浙江江西湖廣陜西廣東山東
　　　　　　福建河南山西四川廣西貴州雲南十
　　　　　　三道監察御史一百十員
　　　浙江道十員
　　　江西道十員
　　　湖廣道八員
　　　陜西道八員
　　　廣東道七員
　　　山東道十員
　　　福建道七員
　　　河南道十員
　　　山西道八員
　　　四川道七員
　　　廣西道七員
　　　雲南道十一員
　　　貴州道七員
　　　司務四員
　　　　　　後止設二員
　　司獄司
　　　司獄六員
　　通政使司
　　正官
　　　通政使一員　　　左右通政二員
　　　左右叅議二員
　　首領官
　　　經歴一員　　　　知事一員
　　　中書舍人二十員
　
　
　
　
　
　
　
　
　
　
　
　明㑹典卷三
欽定四庫全書
　明㑹典卷四
　　吏部三
　　　官制
　　吏科
　　　都給事中一員　　左右給事中二員
　　　給事中四員
　　户科
　　　都給事中一員　　左右給事中二員
　　　給事中八員
　　禮科
　　　都給事中一員　　左右給事中二員
　　　給事中十員
　　刑科
　　　都給事中一員　　左右給事中二員
　　　給事中八員
　　工科
　　　都給事中一員　　左右給事中二員
　　　給事中四員
　　　承天門待詔一員(後革/)
　　　閣門使四員(後革/)
　　　觀察使十員(後革/)
　　太常司(後改為太常寺/)
　　正官
　　　卿一員　　　　　少卿二員
　　　司丞二員(後改為寺丞/)
　　首領官
　　　典簿二員
　　屬官
　　　愽士二員　　　　恊律郎二員
　　　贊禮郎六員(後革/一員)　司樂二員(後添設一員/)
　　天地壇祠祭署
　　　奉祀一員　　　　祀丞一員
　　山川壇籍田祠祭署
　　　奉祀一員　　　　祀丞一員
　　祖陵祠祭署
　　　奉祀一員　　　　祀丞一員
　　皇陵祠祭署
　　　奉祀一員　　　　祀丞一員
　　揚王墳祠祭署
　　　奉祀一員　　　　祀丞一員(後革/)
　　徐王墳祠祭署
　　　奉祀一員　　　　祀丞一員(後革/)
　　孝陵祠祭署(後添設/)
　　　奉祀一員　　　　祀丞一員
　　長陵祠祭署(後添設/)
　　　奉祀一員　　　　祀丞一員
　　獻陵祠祭署(後添設/)
　　　奉祀一員　　　　祀丞一員
　　景陵祠祭署(後添設/)
　　　奉祀一員　　　　祀丞一員
　　裕陵祠祭署(後添設/)
　　　奉祀一員　　　　祀丞一員
　　茂陵祠祭署(後添設/)
　　　奉祀一員　　　　祀丞一員
　　犧牲所(後添設/)
　　　吏目一員(後革/)
　　大理寺
　　正官
　　　卿一員　　　　　左右少卿二員
　　　左右寺丞二員
　　屬官左右二寺
　　　左右寺正二員　　左右寺副四員
　　　左評事四員　　　右評事八員(後革四員/)
　　　司務二員
　　應天府
　　正官
　　　府尹一員　　　　府丞一員
　　　治中一員　　　　通判一員(正統四年添/設一員管馬)
　　　推官一員
　　首領官
　　　經歴一員　　　　知事一員
　　照磨所(後添設/)
　　　照磨一員　　　　檢校一員
　　所屬衙門
　　　上元江寧二縣(其餘縣分在外者見户部圖志/項下)
　　　知縣各一員　　　縣丞各二員
　　　主簿各二員(後各添/設一員)典史各一員
　　儒學
　　　教授一員　　　　訓導六員(後添設/)
　　隂陽學
　　　正術一員
　　醫學
　　　正科一員
　　司獄司
　　　司獄一員
　　江東巡檢司
　　　巡檢一員
　　江淮巡檢司(洪武二十四年添設/)
　　　巡檢一員
　　都稅司
　　　大使一員　　　　副使一員
　　龍江宣課司
　　　大使一員　　　　副使四員(後俱革/)
　　聚寳門宣課司
　　　大使一員　　　　副使二員
　　江東宣課司(洪武二十五年添設/)
　　　大使一員　　　　副使二員
　　太平門稅課司(後改為宣課司/)
　　　大使一員　　　　副使一員(後革/)
　　秣陵鎮巡檢司
　　　巡檢一員
　　織染局
　　　大使一員　　　　副使一員
　　　　　　後設左右副使各一員
　　龍江稅課局
　　　大使一員　　　　副使一員
　　龍潭稅課局
　　　大使一員　　　　副使一員(後俱革/)
　　大勝驛
　　　驛丞一員
　　江東驛
　　　驛丞一員
　　龍江水馬驛
　　　驛丞一員
　　龍江逓運所
　　　大使一員　　　　副使一員
　　批驗茶引所
　　　大使一員
　　龍江裏外河泊所
　　　河泊所官二員(後革一員/)
　　石灰關
　　　大使一員　　　　副使四員(後革三員/)
　　龍江關
　　　大使一員　　　　副使四員
　　順天府
　　正官
　　　府尹一員　　　　府丞一員
　　　治中一員　　　　通判六員(舊設一員後添/一員管馬又一)
　　　(員管糧又一員管匠又一員管柴又一員管河/)
　　　推官一員
　　首領官
　　　經歴一員　　　　知事一員
　　照磨所
　　　照磨一員　　　　檢校一員
　　所屬衙門
　　　宛平大興二縣(其餘縣分在外者見户部圖志/項下)
　　　知縣各一員　　　縣丞各一員(後添革不一/)
　　　主簿各一員(後添革不一/)
　　　典史各一員
　　儒學
　　　教授一員　　　　訓導六員(内二員永樂十/九年添設)
　　隂陽學
　　　正術一員
　　醫學
　　　正科一員
　　司獄司
　　　司獄一員
　　都稅司
　　　大使一員　　　　副使一員
　　正陽門外宣課司
　　　大使一員
　　正陽門宣課司
　　　大使一員
　　崇文門分司
　　　副使一員
　　安定門外稅課司
　　　大使一員
　　安定門稅課司
　　　大使一員
　　徳勝門分司
　　　副使一員
　　張家灣宣課司
　　　大使一員　　　　副使一員(後添設/)
　　蘆溝橋宣課司
　　　大使一員　　　　副使一員(後添設/)
　　王平口巡檢司
　　　巡檢一員
　　石港口巡檢司
　　　巡檢一員
　　齊家莊巡檢司
　　　巡檢一員
　　蘆溝橋巡檢司
　　　巡檢一員
　　大興縣逓運所
　　　大使一員
　　批驗茶引所
　　　大使一員
　　光禄司(後改為光禄寺/)
　　正官
　　　卿一員　　　　　少卿二員
　　　司丞二員(後改為寺丞/)
　　首領官
　　　典簿二員　　　　録事二員
　　屬官
　　　大官珍羞良醖掌醢四署
　　　署正各一員　　　署丞各四員
　　　監事各四員
　　司牲司
　　　大使一員　　　　副使一員(後革/)
　　太僕寺
　　正官
　　　卿一員　　　　　少卿二員(後添設一員/)
　　　寺丞四員(後添設八員/)
　　首領官
　　　主簿一員
　　常盈庫(後添設/)
　　　大使一員
　　所屬衙門
　　各牧監(後革/)
　　　監正各一員　　　監副各一員
　　　録事各一員
　　各羣(後革/)
　　　羣長各一員
　　國子監
　　本監
　　　祭酒一員　　　　司業一員
　　　監丞二員(後减一員/)典簿一員
　　屬官
　　　愽士五員　　　　助教十五員
　　　學正十員　　　　學録七員
　　　典籍一員　　　　掌饌二員(後革一員/)
　　中都國子監(後革/)
　　本監
　　　祭酒一員　　　　司業一員
　　　監丞二員　　　　典簿一員
　　屬官
　　　愽士一員　　　　助教二員
　　　學正一員　　　　學録一員
　　　掌饌一員
　　華盖殿大學士
　　謹身殿大學士(後添設/)
　　武英殿大學士
　　文華殿大學士
　　文淵閣大學士
　　東閣大學士
　　詹事府(後添設/)
　　正官
　　　詹事一員　　　　少詹事二員
　　　府丞二員
　　首領官
　　　主簿一員　　　　録事一員
　　屬官
　　　通事舍人二員
　　左右春坊
　　　大學士各一員　　左右庶子各一員
　　　左右諭徳各一員
　　　左右中允各二員
　　　左右賛善各二員
　　　左右司直郎各二員
　　　左右清紀郎各一員
　　　左右司諫各二員
　　司經局
　　　洗馬二員　　　　校書二員
　　　正字二員
　　翰林院
　　正官
　　　學士一員　　　　侍讀學士二員
　　　侍講學士二員
　　首領官
　　　孔目一員
　　屬官
　　　侍讀二員　　　　侍講二員
　　　五經愽士五員　　典籍二員
　　　侍書二員　　　　待詔六員
　　史官
　　　修撰三員　　　　編修四員
　　　檢討四員
　　尚寳司
　　　卿一員　　　　　少卿一員
　　　司丞三員
　　欽天監　　囘囘監(後革/)
　　正官(係囘囘監官後俱革惟添設囘囘科愽士三/員)
　　　監正各一員(今止一/員)監副各二員(今止一員/)
　　首領官
　　　主簿各一員(今止一員/)
　　屬官
　　　春夏中秋冬官正各一員(今止五員/)
　　　五官靈臺郎各八員
　　　五官保章正各二員
　　　五官挈壺正各二員
　　　五官監候各三員(今止/二員)五官司厯各二員(今止二/員)
　　　五官司辰各八員(今止/二員)漏刻愽士各六員(今各項/共七員)
　　太醫院
　　正官
　　　院使一員　　　　　院判一員(後添設一員/)
　　首領官
　　　吏目一員
　　屬官
　　　御醫四員
　　所屬衙門
　　惠民藥局
　　　大使一員　　　　副使一員
　　生藥庫
　　　大使一員　　　　副使一員
　　上林苑監(後添設/)
　　正官
　　　左右監正二員　　左右監副二員
　　　左右監丞二員
　　首領官
　　　典簿一員
　　屬官
　　良牧蕃育林衡嘉蔬四署
　　　典署各一員　　　署丞各一員
　　　録事各二員
　　左右中前後五軍都督府經歴司
　　　經歴各一員　　　都事各一員
　　五軍都府斷事官(後革/)
　　正官
　　　斷事官一員　　　左右斷事官二員
　　首領官
　　　提控案牘二員
　　　司務二員
　　司獄司
　　　司獄一員
　　屬官左右中前後五司(後革/)
　　　稽仁各一員　　　稽義各一員
　　　稽禮各一員　　　稽智各一員
　　　稽信各一員
　　中東西南北城五兵馬指揮司
　　正官
　　　指揮各一員　　　副指揮各四員(後各添設/一員)
　　首領官
　　　吏目各一員
　　各衛經歴司
　　　經歴司各一員(後糧多衛分各添一員專管收/糧)
　　　知事各一員
　　　倉大使副使各一員
　　京衛武學(添設/)
　　　教授一員　　　　訓導六員
　　留守中等衛各門千户所
　　　吏目各一員
　　牧馬千户所
　　　吏目一員
　　僧録司
　　　左右善世二員　　左右闡教二員
　　　左右講經二員　　左右覺義二員(俱不支俸/)
　　道録司
　　　左右正一二員　　左右演法二員
　　　左右至靈二員　　左右𤣥義二員(俱不支俸/)
　　神樂觀
　　　提㸃一員　　　　知觀一員(後添設一員/)
　
　
　
　明㑹典卷四
欽定四庫全書
　明㑹典卷五
　　官制三
　　　吏部四
　　　　官
　　　在外
　各布政使司
　　　正官
　　左右布政使各一員
　　左右叅政各一員(後因事添/設無定員)
　　左右叅議各一員(後因事添/設無定員)
　　　首領官
　　經歴各一員　　　　都事各一員
　　　照磨所
　　照磨各一員　　　　檢校各一員(後添/設)
　　　理問所
　　理問各一員　　　　副理問各一員
　　提控按牘各一員
　　　所屬衙門
　　　庫雜造軍器寶泉織染局(軍器寳/泉後革)
　　大使各一員　　　　副使各一員
　　　陜西四川茶馬司
　　大使各一員　　　　副使各一員
　　　廣西裕民司雲南滇池魚課司
　　大使各一員　　　　副使各一員(後俱/革)
　各府
　　　正官
　　知府各一員
　　同知各一員(後因事添/設無定員)
　　通判各一員(後因事添/設無定員)
　　推官各一員
　　　首領官
　　經歴各一員　　　　知事各一員
　　　照磨所(後添/設)
　　照磨各一員　　　　檢校各一員
　　　所屬衙門
　　　司獄司
　　司獄各一員
　　　儒學
　　教授各一員　　　　訓導各四員(後添/設)
　　　倉税課司雜造織染局税課分司
　　大使各一員　　　　副使各一員
　　　府州縣巡檢司
　　巡檢各一員
　　　隂陽學
　　正術各一員
　　　醫學
　　正科各一員
　　　僧綱司
　　都綱各一員　　　　副都綱各一員
　　　道紀司
　　都紀各一員　　　　副都紀各一員
　　　府州縣水馬驛
　　驛丞各一員
　　　府州縣遞運所
　　大使各一員
　　　府州縣河泊所
　　所官各一員
　各州(若不及三十里長有所屬縣分者裁減/同知無所屬縣分者裁減同知判官)
　　　(添設官/與府同)
　　　正官
　　知州各一員　　　　同知各一員
　　判官各一員
　　　首領官
　　吏目各一員
　　　所屬衙門
　　　儒學
　　學正各一員　　　　訓導各三員(後添/設)
　　　隂陽學
　　典術各一員
　　　醫學
　　典科各一員
　　　各處税課局茶課司
　　大使各一員　　　　副使各一員
　　　長淮廣濟二闗
　　大使各一員　　　　副使各二員(後俱/革)
　　　各處鐵冶批驗茶鹽引所
　　大使各一員
　　　各處閘壩
　　閘官各一員　　　　壩官各一員
　　　州縣倉
　　大使各一員　　　　副使各一員
　　　僧正司
　　僧正各一員
　　　道正司
　　道正各一員
　各縣(若不及二十里長者裁減縣/丞主簿  添設官與州同)
　　　正官
　　知縣各一員　　　　縣丞各一員
　　主簿各一員
　　　首領官
　　典史各一員
　　　所屬衙門
　　　儒學
　　教諭各一員　　　　訓導各二員(後添/設)
　　　隂陽學
　　訓術各一員
　　　醫學
　　訓科各一員
　　　僧㑹司
　　僧㑹各一員
　　　道㑹司
　　道㑹各一員
　　　四川阜民司福建銀屏山銀場
　　大使各一員　　　　副使各一員(後俱/革)
　　　陜西司竹局
　　大使二員(後/革)
　各按察司
　　　正官
　　按察使各一員
　　副使各二員(後因事添/設無定員)
　　僉事(員數/不等)
　　　首領官
　　經歴各一員　　　　知事各一員
　　　照磨所(後添/設)
　　照磨各一員　　　　檢校各一員
　　　司獄司
　　司獄各一員
　各鹽運使司
　　　正官
　　運使各一員　　　　同知各一員
　　副使各一員　　　　判官(員數/不等)
　　　首領官
　　經歴各一員　　　　知事各一員
　各鹽課提舉司
　　　正官
　　提舉各一員　　　　同提舉各一員
　　副提舉(員數/不等)
　　　首領官
　　吏目各一員
　各煎鹽提舉司(後/革)
　　　正官
　　提舉一員　　　　　同提舉一員
　　副提舉一員
　　　首領官
　　典史一員
　各鹽運司提舉司所屬鹽課司倉庫
　　大使　　　　　　　副使
　行太僕寺(後添/設)
　　　正官
　　卿一員　　　　　　少卿一員
　　寺丞(員數/不等)
　　　首領官
　　主簿一員
　苑馬寺(後添/設)
　　　正官
　　卿一員　　　　　　少卿二員
　　寺丞(員數/不等)
　　　首領官
　　主簿一員
　各牧監
　　監正一員　　　　　監副一員
　　録事一員　　　　　圍長一員
　中都留守司并各都指揮使司經歴司
　　經歴各一員　　　　都事各一員
　中都留守司并各都指揮使司斷事司
　　斷事各一員　　　　副斷事各一員
　　吏目各一員
　各衛經歴司
　　經歴各一員(後添/設)　　知事各一員
　各守禦千户所
　　吏目各一員
　各宫觀提㸃(後添/設)　　　靈官(後添/設)
　　副靈官(後添/設)
　王府官
　　　長史司
　　　正官
　　左右長史各一員
　　　首領官
　　典簿各一員
　　　屬官
　　　審問所
　　審理正各一員　　　審理副各一員
　　　典膳所
　　典膳正各一員　　　典膳副各一員
　　　奉祀所
　　奉祀正各一員　　　奉祀副各一員
　　典樂各一員
　　　典寶所
　　典寶正各一員　　　典寶副各一員
　　　紀善所
　　紀善各二員
　　　良醫所
　　良醫正各一員　　　良醫副各一員
　　　典儀所
　　典儀正各一員　　　典儀副各一員
　　伴讀各一員(後添/設)
　　教授各一員(後添/設)
　　引禮舎人各三員(後革/二員)
　　　工正所(後添/設)
　　工正各一員　　　　工副各一員
　　　各倉庫
　　大使各一員　　　　副使各一員
　　郡王府官(後添/設)
　　教授一員(各府鎮國將軍有奏乞/教授者添設一員)
　　典膳一員
　宣慰使司
　　　正官
　　宣慰使各一員　　　同知各一員
　　副使各一員　　　　僉事各一員
　　　經歴司
　　經歴各一員　　　　都事各一員
　宣撫司
　　　正官
　　宣撫各一員　　　　同知各一員
　　副使各一員　　　　僉事各一員
　　　經歴司
　　經歴各一員　　　　知事各一員
　安撫司
　　　正官
　　安撫各一員　　　　副使各一員
　　僉事各一員
　　　首領官
　　知事各一員(後改為/吏目)
　招討司
　　　正官
　　招討　　　　　　　副招討
　　　首領官
　　吏目
　長官司
　　　正官
　　長官　　　　　　　副長官
　　　首領官
　　吏目
　蠻夷長官司
　　　長官　　　　　　副長官
　　蠻夷官
　　苖民官
　　千夫長
　　　千夫長　　　　　副千夫長
　　百夫長
　　軍民萬户府經歴司
　　經歴一員　　　　　知事一員
　　　自蠻夷官以下後不選
　
　
　
　
　
　明會典卷五
欽定四庫全書
　明㑹典卷六
　　官制四
　　　吏部五
　　　　吏(舊𨽻夲司掌行/今歸騐封司)
國初因前代之制令有司設司吏許各保貼書二名其
後定設掾史令史書吏司吏典吏俱視政事繁簡為額
及政事益繁又設提控都吏人吏胥吏獄典攅典事簡
者則裁減之所設各數今各註諸司職掌夲文之下其
所未載衙門亦増書於後云
　　諸司職掌
　在京衙門該設吏典(今將名數/各註于下)
　　宗人府
　　提控一名　　　　　典吏一名
　　　中軍都督府
　　提控二名　　　　　掾史六名
　　典吏一十九名　　　門吏
　　承發　　　　　　　架閣庫典吏
　　掌闗防文簿典吏已上後俱革
　左右前後軍都督府
　　提控各二名　　　　掾史(各六名後/府添五名)
　　典吏(左府一十四名/前府一十四名)　(右府一十八名/後府二十五名)
　　承發　　　　　　　架閣庫典吏
　　掌闗防文簿典吏已上後俱革
　吏禮兵工部
　　都吏各四名
　　令史(吏禮部各七名/工部一十六名)　(兵部二十六名/)
　　典吏(吏部三十四名四禮部三十五名九名/兵部一百三十  名  工部七十)
　　承發(吏部四名/兵部三名)　　　(禮部二名/工部五名)
　　架閣庫典吏(吏部一名後俱革/禮兵工部)
　兵部所屬衙門(後添/設)
　　　大勝闗
　　司吏一名　　　　　典吏一名
　工部所屬衙門(後添/設)
　　　文思院
　　司吏一名　　　　　典吏三名
　　　營膳所
　　司吏三名　　　　　典吏十一名
　　　作皮局
　　司吏一名　　　　　典吏一名
　　　寶源局
　　司吏一名　　　　　典吏一名
　　　鞍轡局
　　司吏一名
　　　軍器局
　　司吏二名　　　　　典吏一名
　　　柴炭局
　　攅典四名
　　　織染所
　　典吏二名
　　　臺基厰
　　攅典二名
　　　大通闗提舉司
　　司吏一名　　　　　典吏一名
　　　通州抽分竹木局
　　攅典二名
　　　蘆溝橋抽分竹木局
　　攅典三名
　　　通積抽分竹木局
　　攅典一名
　　　白河抽分竹木局
　　攅典一名
　　　廣積抽分竹木局
　　攅典一名
　　　蘆溝橋北抽分厰
　　攅典一名
　　　磨石口抽分厰
　　攅典一名
　户部
　　都吏十三名　　　　令史四十一名
　　典吏一百四名　　　承發
　　　架閣庫典吏(後/革)
　　　照磨所
　　司吏二名　　　　　典吏十二名
　　　所屬衙門
　　　寶鈔提舉司
　　司吏一名　　　　　典吏一名
　　　抄紙局
　　典吏一名
　　　印鈔局
　　典吏一名
　　　寶鈔廣惠庫
　　司吏一名　　　　　攅典四名
　　　廣積庫
　　司吏一名　　　　　攅典一名
　　　贓罰庫
　　司吏一名　　　　　攅典四名
　　　承運庫
　　司吏一名　　　　　攅典一名
　　　甲字庫
　　司吏一名　　　　　攅典一名
　　　乙字庫
　　司吏一名　　　　　攅典一名
　　　丙字庫
　　司吏一名　　　　　攅典一名
　　　丁字庫
　　司吏一名　　　　　攅典一名
　　　戊字庫
　　司吏一名　　　　　攅典一名
　　　廣盈庫
　　攅典一名
　　　張家灣檢校批驗所
　　攅典一名
　　　御馬倉
　　司吏二名　　　　　攅典一名
　　　東安門倉
　　攅典二名
　　　西安門倉
　　攅典一名
　　　北安門倉
　　攅典一名
　　　長安門倉
　　攅典一名
　　　旛竿寺
　　司吏一名
　　　蠟燭寺
　　司吏一名
　刑部
　　都吏一十三名　　　令史二十六名
　　典吏一百十八名　　承發四名
　　　架閣庫典吏(後/革)　　掌簿籍典吏四名
　　　照磨所
　　司吏(後/革)　　　　　　典吏十二名
　　　司獄司(後添/設)
　　獄典六名
　都察院
　　都吏二名　　　　　令史六名
　　典吏二十二名　　　看奏夲典吏
　　承發(後俱/革)　　　　　巡按書吏(見/後)
　巡撫(増/)
　　令史各二名　　　　典吏各二名
　　　十二道(今十/三道)
　　書吏　　　　　　　典吏
　　承發(後/革)
　　　浙江道
　　書吏四名　　　　　典吏七名
　　　江西道
　　書吏四名　　　　　典吏七名
　　　福建道
　　書吏四名　　　　　典吏七名
　　　湖廣道
　　書吏二名　　　　　典吏七名
　　　廣東道
　　書吏二名　　　　　典吏七名
　　　廣西道
　　書吏二名　　　　　典吏七名
　　　河南道
　　書吏二名　　　　　典吏七名
　　　山東道
　　書吏二名　　　　　典吏七名
　　　山西道
　　書吏二名　　　　　典吏七名
　　　陜西道
　　書吏二名　　　　　典吏七名
　　　四川道
　　書吏二名　　　　　典吏七名
　　　雲南道
　　書吏一名　　　　　典吏八名
　　　貴州道
　　書吏一名　　　　　典吏十八名
　　巡按書吏各二名
　　巡鹽書吏各二名
　　清軍人吏十三名
　　提督學校書吏各一名
　　刷卷人吏
　通政使司
　　令史六名　　　　　典吏十九名
　大理寺
　　胥史八名　　　　　典吏二十二名
　　承發四名　　　　　架閣庫典吏一名
　五軍都督府斷事官(後/革)
　　司吏　　　　　　　典吏
　　承發　　　　　　　架閣庫典吏
　　五司(後/革)
　　司吏　　　　　　　典吏
　太常司(今為太/常寺)
　　司吏(後改令史/二名)　　　典吏四名
　　　祠祭署
　　司吏(後/革)
　　　犧牲所(後添/設)
　　司吏一名
　國子監
　　司吏一名　　　　　典吏二名
　　　典簿㕔
　　典吏一名
　光禄司(今為光/禄寺)
　　令史二名　　　　　典吏四名
　　　大官等署
　　司吏各一名　　　　典吏各二名(大官署/添一名)
　　　司牲司
　　司吏二名
　　　司牧局(後添/設)
　　司吏二名
　　　王府典膳所
　　司吏
　太醫院
　　司吏二名　　　　　典吏四名
　　　惠民局
　　司吏二名
　　　生藥庫
　　司吏(後改攅/典一名)
　欽天監
　　司吏二名　　　　　典吏二名
　　　五官司厯
　　司吏(後/革)
　翰林院
　　司吏一名
　儀禮司(今為鴻/臚寺)
　　司吏二名　　　　　典吏四名(後添/設)
　　　司儀署(後添/設)
　　司吏一名
　　　司賓署(後添/設)
　　司吏一名
　　　㑹同館
　　司吏一名　　　　　典吏二名(後添/設)
　　　行人司
　　司吏一名
　　　鑄印局
　　司吏一名
　太僕寺
　　今史七名　　　　　典吏十四名
　　　常盈庫(後添/設)
　　攅典一名
　　　各牧監
　　司吏　　　　　　　各羣司吏(後俱/革)
　應天府
　　令史八名　　　　　典吏三十名
　　承發一名　　　　　架閣庫典吏一名
　　　經歴司
　　典吏
　　　司獄司
　　獄典一名
　　　上元縣
　　司吏　　　　　　　典吏共三十九名
　　鋪長
　　　江寧縣
　　司吏　　　　　　　典吏共四十二名
　　承發　　　　　　　書狀
　　鋪長
　　　夲府儒學
　　司吏一名
　　　顔料局
　　司吏
　　　龍江遞運所
　　司吏　　　　　　　典吏
　　　龍江龍潭税課局
　　司吏　　　　　　　攅典
　　　都税司
　　司吏　　　　　　　典吏
　　　聚寶門龍江宣課司
　　司吏　　　　　　　攅典
　　　太平門税課司
　　司吏　　　　　　　攅典
　　　織染局
　　司吏　　　　　　　典吏
　　　秣陵鎮等巡檢司
　　司吏
　　　東陽等驛
　　驛吏
　　　龍江石灰山大勝闗
　　司吏
　　　東西南北中城兵馬司
　　司吏　　　　　　　典吏
　　　甲乙丙丁戊字贓罰廣惠承運廣積庫
　　司吏　　　　　　　攅典
　　　寶鈔提舉司
　　司吏　　　　　　　典吏
　　　抄紙印鈔局
　　司吏　　　　　　　典吏
　　　軍儲倉
　　攅典
　　　龍江鹽倉批驗所批驗茶引所
　　攅典
　　　典牧所
　　司吏
　　　司牧局
　　司吏
　　　牧馬千户所金駝羣養馬看山百户所
　　司吏
　　　午門端門承天門東上門東中門東安門西上
　　　門西中門西安門北上門北中門北安門
　　門吏
　　　軍器局
　　司吏
　　　龍江提舉司
　　司吏
　　　營繕所文思院
　　司吏　　　　　　　典吏
　　　巾㡌針工局
　　攅典
　　　龍江大勝港抽分竹木局
　　司吏
　　　寶源皮作鞍轡局
　　司吏　　　　　　　典吏
　順天府(已下俱/後添設)
　　令史十六名　　　　典吏三十五名
　　　經歴司
　　典吏
　　　照磨所
　　典吏四名
　　　夲府庫
　　攅典一名
　　　司獄司
　　獄典一名
　　　宛平縣
　　司吏十三名　　　　典吏二十六名
　　　大興縣
　　司吏十三名　　　　典吏二十六名
　　　廣源閘雙豐閘
　　閘吏
　　　蘆溝橋王平口石港口齊家莊四巡檢司
　　司吏各一名
　　　蘆溝橋宣課司
　　司吏一名　　　　　攅典二名
　　　都税司
　　司吏二名　　　　　攅典二名
　　　正陽門宣課司
　　司吏二名　　　　　攅典三名
　　　徳勝門分司
　　攅典一名
　　　崇文門分司
　　司吏一名　　　　　攅典二名
　　　批驗茶引所
　　攅典一名
　　　張家灣宣課司
　　司吏一名　　　　　攅典二名
　　　安定門税課司
　　司吏一名　　　　　攅典二名
　　　大興縣遞運所
　　司吏一名　　　　　典吏二名
　　　鄭家莊馬房倉
　　　湯山草場倉
　　　明智房草場
　　　臺基厰草塲
　　　黄土倉
　　　安仁坊草場
　　　北草場
　　　北新草場
　　攅典各二名
　　　義河倉
　　　壩上南倉
　　　壩上北馬倉
　　　􁜜石橋南倉
　　　東直門裏牛房倉
　　　南石渠倉
　　　吳家駝牛房倉
　　　胡渠馬房倉
　　　壩上北倉
　　　北髙倉
　　　蘆溝橋抽分
　　　東直門外牛房倉
　　　南石渠西倉
　　　壩上東馬房倉
　　　金盞児甸倉
　　　壩上倉
　　攅典各一名
　　　西城等草場
　　攅典共十一名
　　　東西南北中城五兵馬司
　　司吏各一名　　　　典吏各五名(中兵馬司/添一名)
　　　東上門
　　門吏二名
　　　東上北門
　　門吏一名
　　　東上南門
　　門吏一名
　　　北上門
　　門吏四名
　　　長安左門
　　門吏二名
　　　北中門
　　門吏二名
　　　西上門
　　門吏二名
　　　長安右門
　　門吏二名
　　　北安門
　　門吏四名
　　　東安門
　　門吏三名
　　　西安門
　　門吏四名
　　　端門
　　門吏四名
　　　承天門
　　門吏三名
　　　午門
　　門吏四名
　　　西中門
　　門吏四名
　　　東中門
　　門吏一名
　詹事府
　　令史二名　　　　　典吏二名
　左右春坊
　　司吏各一名
　　　司經局
　　司吏一名
　　　上林苑監
　　司吏二名　　　　　典吏七名
　　　林衡良牧嘉蔬蕃育四署
　　司吏各一名　　　　典吏各二名
　
　
　
　
　
　
　
　
　
　
　
　
　
　明㑹典卷六
欽定四庫全書
　明㑹典卷七
　　官制五
　　　吏部六
　　　　吏
　　　錦衣衛
　　令史　　　　　　　典吏
　　承發
　　　千户所百户所
　　司吏
　　　鎮撫司
　　司吏　　　　　　　典吏
　　倉攅典
　　　鞍轡火藥局
　　司吏
　　　草場柴場所
　　司吏
　　　王府儀衛司
　　司吏
　　　金吾前衛
　　令史　　　　　　　典吏
　　　衛鎮撫司
　　司吏
　　　所鎮撫司
　　司吏
　　　千户所撥守大理等旗軍所草場所
　　司吏
　　　羽林左右府軍府軍左右前後旗手神䇿驍騎
　　　右鎮南水軍左龍驤天策豹韜虎賁右興武鷹
　　　揚江隂十九衛
　　令史　　　　　　　典吏
　　　千户所
　　司吏
　　　鎮撫司
　　司吏
　　　倉攅典
　　　柴草場
　　司吏
　　　留守中虎賁左廣洋三衛
　　令史　　　　　　　典吏
　　　千户所
　　司吏
　　　衛鎮撫司
　　司吏
　　　所鎮撫司
　　司吏
　　倉攅典
　　　應天和陽留守左右水軍左龍虎武徳横海龍
　　　江九衛
　　令史　　　　　　　典吏
　　　千户所
　　司吏
　　　鎮撫司
　　司吏
　　倉攅典
　　　瀋陽左右留守前後英武䝉古右六衛
　　令史　　　　　　　典吏
　　　千户所
　　司吏
　　　鎮撫司
　　司吏
　　　廣武衛
　　令史　　　　　　　典吏
　　　千户所
　　司吏
　　倉攅典
　　　飛熊衛
　　令史　　　　　　　典吏
　　　千户所
　　司吏
　　　䝉古左衛
　　令史　　　　　　　典吏
　　　千百户所
　　司吏
　　　鎮撫司
　　司吏
　　倉攅典(已上皆/南京)
　　　錦衣衛(已下俱/後添設)
　　令史六名　　　　　典吏十九名
　　倉攅典一名
　　　鎮撫司
　　司吏四名　　　　　典吏九名
　　　馴象等所
　　司吏共二十四名
　　倉攅典一名
　　　百户所
　　司吏共八十七名
　　　北鎮撫司
　　典吏一十名
　　　彭城衛
　　令史二名　　　　　典吏八名
　　　所司吏六名
　　倉攅典二名
　　　旗手衛
　　令史二名　　　　　典吏八名
　　　所司吏六名
　　　留守中衛
　　令史二名　　　　　典吏八名
　　　所司史七名
　　　留守右衛
　　令史二名　　　　　典吏八名
　　　所司吏七名
　　　留守左衛
　　令史二名　　　　　典吏八名
　　　所司吏六名
　　　留守後衛
　　令史二名　　　　　典吏八名
　　　所司吏
　　　留守前衛
　　令史二名　　　　　典吏八名
　　　所司吏
　　　武驤左右衛
　　　騰驤左右衛
　　令史各二名　　　　典吏各八名
　　　所司吏各十九名
　　　長陵衛
　　令史二名　　　　　典吏八名
　　　所司吏八名
　　　獻陵衛
　　　景陵衛
　　　裕陵衛
　　　茂陵衛
　　令史各二名　　　　典吏各八名
　　　所司吏各六名
　　倉攅典各一名
　　　神武右衛
　　令史二名　　　　　典吏八名
　　司吏六名
　　　神武左衛
　　　神武後衛
　　　大寧中前衛
　　　忠義左右前後衛
　　　府軍後右衛
　　　龍虎衛
　　　大興左衛
　　　虎賁左衛
　　　龍驤衛
　　　蔚州左衛
　　　義勇左右中前後衛
　　　富峪衛
　　　濟州衛
　　　㑹州衛
　　　武成中衛
　　　燕山左右前衛
　　　濟陽衛
　　　永清左右衛
　　令史各二名　　　　典吏各八名
　　司吏各六名
　　倉攅典各一名
　　　虎賁右衛
　　　武徳衛
　　　興武衛
　　　鷹揚衛
　　　神策衛
　　　瀋陽左右衛
　　　豹韜衛
　　典吏各八名
　　　所司吏各六名
　　　寛河衛
　　令史二名　　　　　典吏八名
　　所司吏九名
　　倉攅典一名
　　　羽林左衛
　　令史二名　　　　　典吏八名
　　所司吏七名
　　倉攅典一名
　　　羽林右衛
　　令史二名　　　　　典吏八名
　　所司吏七名
　　　羽林前衛
　　令史二名　　　　　典吏八名
　　所司吏八名
　　倉攅典一名
　　　金吾前衛
　　　武功右中衛
　　令史各二名　　　　典吏各八名
　　所司吏各十名
　　倉攅典各一名
　　　武功左衛
　　令史二名　　　　　典吏六名
　　所司吏六名
　　　金吾後衛
　　令史二名　　　　　典吏八名
　　所司吏七名
　　倉攅典一名
　　　金吾左右衛
　　令史各二名　　　　典吏各八名
　　所司吏各九名
　　倉攅典各一名
　　　府軍衛
　　　府軍左衛
　　令史各二名　　　　典吏各八名
　　所司吏各七名
　　倉攅典各一名
　　　府軍前衛
　　令史四名　　　　　典吏十一名
　　所司吏二十三名
　　　應天衛
　　典吏八名　　　　　司吏八名
　　　和陽衛
　　典吏七名　　　　　司吏八名
　　　驍騎右衛
　　典吏八名　　　　　司吏六名
　　　鎮南衛
　　典吏八名　　　　　司吏六名
　　　通州衛
　　令史二名　　　　　典吏八名
　　所司吏六名
　　倉攅典八名
　　　蕃牧千户所
　　司吏七名
　　　牧馬千户所
　　司吏二名
　　　王府長史司
　　司吏二名　　　　　典吏十二名
　　　典簿㕔
　　典吏一名
　　　儀衛司
　　司吏一名
　　　羣牧所
　　司吏一名
　　　典仗所
　　司吏六名
　　　審理所
　　司吏二名　　　　　典吏四名
　　　典膳所
　　司吏一名　　　　　典吏二名
　　　紀善所
　　司吏一名　　　　　典吏二名
　　　奉祠所
　　司吏一名　　　　　典吏二名
　　　工正所
　　司吏一名　　　　　典吏二名
　　　典寶所
　　司吏一名　　　　　典吏二名
　　　良醫所
　　司吏一名　　　　　典吏二名
　　　典儀所
　　司吏一名　　　　　典吏二名
　　　倉攅典
　　庫攅典各一名
　　　在外衙門該設吏典
　各布政司
　　通吏　　　　　　　令史
　　典吏　　　　　　　承發
　　架閣庫典吏
　　庫攅典
　　　經歴司
　　典吏
　　　理問所
　　司吏　　　　　　　典吏
　各府
　　司吏　　　　　　　典吏
　　承發
　　　經歴司
　　典吏
　　　司獄司
　　獄典
　各州縣
　　司吏　　　　　　　典吏
　　承發
　各府州縣儒學
　　司吏
　各府州縣税課司局
　　司吏　　　　　　　攅典
　各府州縣倉
　　攅典
　各府庫
　　攅典
　各遞運所
　　司吏　　　　　　　典吏
　各水馬驛
　　驛吏
　各巡檢司
　　司吏
　按察司
　　書吏　　　　　　　典吏
　　承發
　　　經歴司
　　典吏
　　　司獄司
　　典吏
　　　架閣庫
　　典吏
　鹽運使
　　書吏　　　　　　　典吏
　　承發
　　　經歴司
　　典吏
　　鹽倉攅典
　　　批驗所
　　攅典
　　庫攅典
　鹽課提舉司
　　司吏　　　　　　　典吏
　鹽課司
　　司吏
　各都指揮使司
　　令史　　　　　　　典吏
　　承發
　　架閣庫典吏
　　　經歴司
　　典吏
　　　斷事司
　　司吏　　　　　　　典吏
　各衛
　　令史　　　　　　　典吏
　　　千户所
　　司吏
　　　鎮撫司
　　司吏
　　　各守禦千户所
　　司吏
　　　還職役官吏人材生員
　　諸司職掌
凡在京各衙門送到還職官員俱憑來文隨即附簿查
對缺冊如未作缺者立案類冩手夲赴吏科給憑已作
缺未除官者立案給憑就連送付缺科銷缺司勲續黄
作缺已除官者見送官員若照欽定事例戴罪還職者
立案給憑赴任仍將新官類奏取回或就彼調用若不
係戴罪還職先已除官代替者不必發回就令備供脚
色過名查考類選别用但有過名紀録的决并戴罪者
俱付考功紀録司勲附黄還役吏送付司封轉發還役
人材生員人等咨發原該衙門收管辦事
　　事例
洪武間令府州縣首領官在任三年及九年考滿考不
稱職者發充吏役三十一年令不分在任月日淺深但
不稱職俱發充吏至三十五年令未及三年九年者俱
仍舊引奏復職　成化六年奏准官員除事干情重照
例改調若違限失錯犯笞杖等罪免其問斷止令罰贖
還職
凡法司問斷還職官員在京者用手夲送還職在外者
給憑赴任各王府文職官員法司問擬答杖罪名送來
還職者給憑赴任徒流及私罪具奏定奪法司送來収查
發落官員查例定奪
天地山川等壇孝陵長陵等祠祭署奉祀祀丞兩京太
常寺典簿恊律郎賛禮郎司樂等官并兩京樂舞生有
犯除姦盜詐偽失誤供祀并一應贓私罪名不分輕重
照例黜罷外其有訐告詞訟及因人連累并一應公錯
犯該笞杖罪名并徒罪不係干碍行止者俱贖罪各還
職役　𢎞治十三年奏准在京大小衙門當該吏典患
病一箇月勘寔俸糧住支名缺撥補病痊仍送原役衙
門收候叅補若有奸懶托故以圖改撥者問發為民
　　　　給假
　　諸司職掌
凡内外官吏給假省親遷塟者須要具奏俱量地逺近
附簿定限行移應天府給引照回仍行體勘至期各還
職役不在作缺之數如違限日久不到者就行提問
　　事例
洪武間在京大小衙門官吏給假省親祭祖等項自行
具奏取自上裁如准夲部覆奏定限放回其考滿吏給
假别無粘帶就行定限除路程日期外别與假一箇月
在家俱給引照回　洪熈元年詔内外文職官員離家
年久者許具奏挨次給假省親祭祖　宣徳元年奏准
外官九年考滿到部許令給假省祭陞除以後不許給
假又令京官給假但違限一年之上停俸五個月　景
泰六年奏准聴選監生并考滿起復裁減等項官員守
候日久許其給假依限回部聴用　天順二年奏准辦
事官滿者數多俱候類奏方得放回省祭自後各衙門
送到查審明白即送順天府給引照回以次取用　成
化五年令監生給假違限三年之上者送問未及三年
告有事故文憑俱免問罪十一年令京官離家十年者方
許省祭　二十三年詔兩京文職有離家六年之久欲
給假省親者查無違碍許其歸省
凡兩京給假省祭官員除往回水程許在家兩箇月違
限一年以上住俸五箇月一年半以上者送問
凡京官及進士奏乞畢姻行同郷官員保勘明白具奏
定奪
凡官吏監生妻故送㓜子還鄉行勘是實官具奏許在家
兩箇月違限半年以上者送問監生吏典給引放回
　
　
　
　
　
　
　
　
　
　
　
　
　
　明㑹典卷七
欽定四庫全書
　明㑹典卷八
　　吏部七
　　　驗封清吏司
　　諸司職掌
　　　郎中員外郎主事掌邦之封爵
國初封功臣因前代之制爵有五等曰公侯伯子男後
子男革不封其有功封公侯伯者皆給誥劵或世襲或
不世襲各因其功之髙下為等
　　諸司職掌
一凡公侯伯子男見職授封者必須隨即奏請封號爵
祿等級及駙馬婚禮俱用具奏給授誥命劄付翰林院
撰文具手本送中書舍人書冩尚寶司用寶完備擇日
具奏頒降
一凡功臣歿後加封公追封為王侯追封為公合封三
代者照依追贈封爵一體追封其襲爵子孫非建立竒
功異能生死只依本爵
一凡命婦因子孫官爵封母并祖母者並加太字追封
則不用
一凡封贈公侯伯子男者其公侯夫人各從其爵伯子
男夫人止封夫人不須用爵
一凡功臣封號如開國輔運守正文臣之類非特奉聖
旨不與
一凡見封公侯伯子男封贈三代并妻室合依欽定事
例各依見授名爵照例封贈
　　事例
凡勲階如特進光祿大夫柱國之類乃一品官所該給
授公侯伯間有特旨給授者舊制亦惟本身受封始得
後襲封者或有之
　　諸司職掌
　　　公
父祖父曽祖父各封某國公母祖母曽祖母各封某國
夫人本官妻封某國夫人
　　　侯
父祖父曽祖父各封某侯母祖母曽祖母各封某侯夫
人本官妻封某侯夫人
　　　伯子男同
　　諸司職掌
凡受封官身死須以嫡長男承襲如嫡長男事故則嫡
孫承襲如無嫡子嫡孫以嫡次子孫承襲如無嫡次子
孫方許庶長子孫承襲不許攙越仍用具奏給授誥命
劄付翰林院撰文具手本送中書舍人書寫尚寶司用
寶完偹具奏頒降及孔氏襲封衍聖公如之其湖廣四
川雲南廣西土官承襲務要本司委官體勘别無爭襲
之人明白取具宗支圖本具官吏人等結狀呈部具奏
照例承襲移付選部附選司勲貼黄考功附寫行止類
行到任見到者闗給劄付頒降誥勑
　　事例
洪武十三年奏定公侯封號曰開國輔運推誠宣力武
臣某公某侯食祿若干石世襲者曰世襲某公某侯食
祿若干石追封者曰開國輔運推誠宣力武臣其將軍
某公某侯追封某王某公諡某
凡公侯伯歿後子孫奏請襲爵本部奏准行該府保勘
應否襲爵取具結狀宗圖連人送部奏請定奪
凡土官承襲國初皆本部掌行洪武三十年以宣慰宣
撫安撫長官等司職掌土兵改隸兵部其府州縣巡檢
驛傳土官仍屬本部　正統元年奏准土官在任先具
應襲子姪姓名開報合干上司候亡故照名起送承襲
　六年奏准預取應襲兒男姓名造冊四本都布按三
司各存一本一本年終類送本部以憑查考以後每三
年一次造繳　天順二年奏准土官病故該管衙門委
堂上官體勘應襲之人取具結狀宗圖連人保送赴部
奏請定奪　𢎞治二年奏准十年外文書到部者不准
承襲　五年詔十年内曽在本處上司具告者亦准承
襲
文武官俱有封贈武官歸兵部惟公侯伯以封爵從本
司掌行與文職封贈制度具列于此
　　諸司職掌
一凡文職官一品至五品武職官一品至六品照依生
前散官果有功蹟合加封者例與加贈
　　諸司職掌
一凡公侯一品贈三代二品三品贈二代四品至七品
贈父母妻室
一凡文官一品至七品止封散官職事其合封三代二
代并父母及妻者照依子孫見授職事照例封贈
一凡封贈文官散官如上階特進光祿大夫光祿大夫
之類非特奉聖旨者不與
一凡文官應封贈祖父母父母妻室者照依欽定資格
一品贈三代二品三品贈二代四品至七品贈一代各
照見授職事依例封贈
　　　正一品至從七品曽祖父祖父父各照見授職
　　　事對品封贈
　　　正從一品曽祖母祖母母妻各封贈一品夫人
　　　正從二品祖母母妻各封贈夫人
　　　正從三品祖母母妻各封贈淑人
　　　正從四品母妻各封贈恭人
　　　正從五品母妻各封贈宜人
　　　正從六品母妻各封贈安人
　　　正從七品母妻各封贈孺人
一凡遇前項封贈依例具本奏聞吏科給事中置立文
簿附寫各該封贈爵職欽用勑符御寶本部抄錄具印
信手本送中書舍人書寫誥勑其文職官員申請封贈
本部行移保勘如果於例相應然後照例施行
一凡文職官一品至七品止封贈散官職事其合封一
代二代三代者俱照見授職事父母見任者不封已致
仕并不在任者封之能在任棄職就封者聽
一凡諸子應封父母嫡母在所生之母不得封嫡母亡
得並封若所生母未封贈不得先封其妻
一兩子當封從一高者婦人因其子封贈而夫子兩有
官亦從一髙者
一應封妻者止封正妻一人如正妻生前未封已歿繼
室當封者正妻亦當追贈其繼室止封一人
一凡命婦因子孫品級封母并祖母者並加太字若已
亡歿或曽祖祖父在者不加
一凡正從七品至正從六品止封一次陞至正從五品
封贈一次陞至正從三品封贈一次陞至正從二品封
贈一次陞至正從一品封贈一次(洪武十六年正從/四品亦封贈一次)
一凡曽祖父母祖父母父母曽犯十惡姦盜除名等罪
及例所封妻不是以禮娶到正室或係再醮倡優婢妾
並不許申請
一凡諸職官曽受贓者不許申請封贈之後但犯取受
之贓並行追奪其祖父原有官進一階非因子封贈者
不在追奪之例
一凡婦人因夫子得封者不許再嫁如不遵守將所授
誥𠡠追奪斷罪離異
一凡在京官四品以上試職實授頒給誥命取自上裁
已給誥命者亦須一考滿方許封贈五品以下官初到
任試職一年後考覈堪用者與實授仍具奏頒給誥𠡠
不堪用者不與已給誥𠡠者亦須一考方許封贈
一凡在外官員三年為一考稱職者頒給誥𠡠再考稱
職聽請封贈其有才能卓異之人出自特恩者不拘此
例
　　事例
凡武職子任在京文職成化二十三年詔書照依文官
事例父職髙于子者依原職進一階職卑者從子官封
凡在京品官考滿應得本身誥命或以親老乞停本身
而移封其親者本部奏請定奪
凡兩京官應得誥𠡠封贈其父有犯罪問革為民不該
受封子將本身誥勑奏請移封者取自上裁
凡公侯伯有加師保者𢎞治十四年奏准止授本身誥
命不許乞贈三代
國初因前代任子之制文官一品至七品皆得廕子一
人以世其祿後乃漸為限制
　　諸司職掌
一凡用廕者以嫡長子如嫡長子有廢疾立嫡長子之
子孫曽𤣥同如無立嫡長子同母弟曽𤣥同如無立繼
室所生如無立次室所生如絶嗣者傍廕其親兄弟各
及子孫如無傍廕伯叔及其子孫
一凡用廕者孫降子曽孫降孫及傍廕者皆於合敘品
從降一等
一凡職官子孫廕敘正一品子正五品敘從一品子從
五品敘正二品子正六品敘從二品子從六品敘正三
品子正七品敘從三品子從七品敘正四品子正八品
敘從四品子從八品敘正五品子正九品敘從五品子
從九品敘正六品子於未入流品相應上等職事内敘
從六品子於未入流品中等職事内敘正七品子於未
入流品下等職事内敘
一凡職官用廕各止一名年及二十五以上須試本經
或四書能通大義其有不通者發回習學再試
一凡廕官各具其父祖歴仕緣由去任身故嵗月并所
授誥勑彩畫宗支指實該承廕人姓名年甲本處官司
體勘房親揭照籍冊别無詐冒及無廢疾過犯等事上
司審驗相同保結申覆令親齎文解赴部
一凡廕敘其逺方地面官員宜照原籍於附近布政司
所轄去處銓用
　　事例
成化三年奏准在京三品以上官員子孫聽令一人送
國子監讀書出身若大臣果有勲勞於國出自特恩錄
用其子孫者不在此限
官員封贈有誥勑制度等第必視其品秩若頒給之制
見於諸司職掌其後事例多不同今偹錄之
　　諸司職掌
一公侯一品至五品皆授以誥命六品至九品皆授以
勑命婦人誥𠡠同夫品級
一公侯誥用玉軸一品官同伯子男誥用犀軸二品官
同三品四品官用抹金軸五品以下用角軸
一在京官四品以上試職實授頒給誥命取自上裁五
品以下官初任試職一年後考覈堪用者與實授頒給
誥勑已入流倉官不須試職候一年任滿給與𠡠命守
支未入流品官員俱與實授不給𠡠命在外官員三年
為一考稱職者頒給誥勑陞職官員合與實授者於本
任内歴事一年後方可出給誥𠡠若有才能卓異之人
出自特恩者不拘此例欽天監翰林院太醫院正官頒
給誥𠡠取自上裁本部遇有應給誥勑官員具本奏聞
仍具印信手本開冩合授散官并年籍脚色送中書舍
人候書寫完偹本部具印信手本送尚寶司於御前用
寶訖具奏御前頒給其有追奪為事官員誥𠡠具本奏
繳内府㑹同吏科給事中中書舍人於勘合底簿内附
寫為事緣由眼同燒毁
　　事例
洪武十七年奏定有封爵者給誥皆如一品之制惟公
侯用玉軸伯子男用犀軸為别　永樂二十二年詔五
品以下官曽經一考稱職未給誥𠡠陞用改除者一體
封贈未及一考陞用改除者滿日方給在京王府長史
一體給誥　洪熙元年令方面官到京曽經一考稱職
給與本身誥命九年考滿方與封贈　宣徳元年令在
外王府長史紀善九年無過者許給誥勑　四年令文
官有犯貪汚者追奪原給誥𠡠未給者不給　五年令
應授誥𠡠官員未授之先曽犯贓罪已經赦宥者悉免
追奪若授誥𠡠之後犯贓罪雖經赦宥皆追奪　十年
令在外官員三年考滿稱職者給與誥𠡠　正統二年
奏准收糧經歴滿十萬石給與𠡠命　三年令文官誥
𠡠俱待九年考滿方與　十二年定誥𠡠軸數一品五
軸二品三軸三品二軸四品五品一軸六品以下一軸
仍待三考滿方給　天順元年奏定一品四軸二品三
品三軸四品至七品二軸　二年詔文官未及一考父
母見在者授封其父在而母亡或母在而父亡者奏准
共給一道
凡各王府將軍郡主儀賓誥命禮部奏准移咨本部類
奏撰寫用寶并造袱匣完偹該府具奏闗領仍候禮部
移咨到日類奏給授
凡兩京應請誥𠡠官員三年考滿各衙門勘實移咨本
部行考功司查其考稱出身歴任兩月一次具奏
凡在外司府州縣等官九年考滿取給誥𠡠付考功司
查其考稱平常仍行各該衙門掌印官勘實其巡撫巡
按奏保旌異官員本部查曽經考滿果勘旌異者仍行
都察院轉行巡按御史覆勘卓異政績具奏定奪
凡兩京各衛收糧經歴三年考滿任内收糧十萬石之
上者給與𠡠命
凡誥𠡠用寶誥用制誥之寶𠡠用𠡠命之寶仍以文簿
與誥𠡠各編字號復用寶識之文簿藏于内府
凡功臣鐵劵刻其文於上以黄金填之左右各一面右
給功臣左藏内府
　　諸司職掌
一自榮祿大夫至將仕佐郎凡九等十八級所餘官員
合得散官照依定制奏聞給授及選部付到在京各衙
門實授官員及考功考過試職一年堪用并三年稱職
者合得初授陞授散官具奏行移該衙門轉行給授
一凡白身人入仕并雜職人等初入流者與對品初授
散官任内歴俸三年初考稱職與陞授散官又歴俸三
年再考功蹟顯著方與加授散官若考覈平常者止與
初授其任内未經初考遷調改除者仍照見授職事與
初授散官已經初考合得陞授遷調改除仍係本等品
級者照見授職事與陞授散官若陞等者止與對品初
授或有已得陞授未經再考遷調改除仍係本等品級
者照見授職事與陞授散官已經再考合得加授遷調
改除仍係本等品級者與加授散官若陞等者止與對
品初授其有先曽歴任二品三品等職今次降用若係
有罪及闒茸不稱職貶降者照依見授職事與初授散
官若量才任使不係貶降但今授職事比與原授降等
其原授散官誥𠡠仍舊者亦照見授職事與對品初授
散官俱於三年之後照例陞授其加贈一節考驗本人
生前功蹟合得加授者照例給與
　　正一品(初授特進榮祿大夫/陞授特進光祿大夫)
　　從一品(初授榮祿大夫/陞授光祿大夫)
　　正二品(初授資善大夫/陞授資政大夫)　(加授資徳大夫/)
　　從二品(初授中奉大夫/陞授通奉大夫)　(加授正奉大夫/)
　　正三品(初授嘉議大夫/陞授通議大夫)　(加授正議大夫/)
　　從三品(初授亞中大夫/陞授中大夫)　(加授太中大夫/)
　　正四品(初授中順大夫/陞授中憲大夫)　(加授中議大夫/)
　　從四品(初授朝列大夫/陞授朝議大夫)　(加授朝請大夫/)
　　正五品(初授奉議大夫/陞授奉政大夫)
　　從五品(初授奉訓大夫/陞授奉直大夫)
　　正六品(初授承直郎/陞授承徳郎)
　　從六品(初授承務郎/陞授儒林郎)　(儒出身/)
　　　　　　　(宣徳郎/)　(吏才幹出身/)
　　正七品(初授承事郎/陞授文林郎)　(儒出身/)
　　　　　　　(宣義郎/)　(吏才幹出身/)
　　從七品(初授從仕郎/陞授徵仕郎)
　　正八品(初授迪功郎/陞授修職郎)
　　從八品(初授迪功佐郎/陞授修職佐郎)
　　正九品(初授將仕郎/陞授登仕郎)
　　從九品(初授將仕佐郎/陞授登仕佐郎)
　
　
　明㑹典卷八
欽定四庫全書
　明㑹典卷九
　　吏部八
吏員兩考役滿起送到京㕘撥各衙門各有資格以後
又有辦事之例
　　諸司職掌
凡在外各衙門送到考滿吏典於在京對品衙門内用在京
各衙門考滿吏典照依資格陞用無缺借用仍支合得俸裁
革減併吏對品衙門用借撥者支前役俸農吏罷閒官生員
監生承差為事充吏遇缺撥用各支本等俸其五品以下衙
門吏典該與俸米食米者照例支給若罷閒永充截替市井
吏遇缺量度撥用止支九品衙門司吏俸一石工滿并為事
斷發吏遇缺撥用月支食米五斗每月通類行移各衙門收
役并勾取在逃吏自首行勾日淺未曽撥補准首仍送着役
若及日久窺伺撥補避難及已移文原籍勾解者俱送刑部問
罪仍發本部聽用若各衙門退回奸猾託稱不諳吏事舊吏
照地方發邊逺充軍為事還役吏典在京者行移各該
衙門收役在外者劄付應天府給引轉發着役(在京劄/順天府)
　　洪武禮制
一凡内外有出身吏員俱以三年為滿給由止據現歴
俸月不許通理
　　正七品出身
　　　五軍都督府提控
　　從七品出身
　　　五軍都督府掾吏
　　　六部都吏
　　正八品出身
　　　六部令史
　　從八品出身
　　　五軍都督府知印
　　正九品出身
　　　五軍都督府典吏
　　　六部知印
　　　在外二品衙門令史
　　　在京三品衙門令史
　　從九品出身
　　　六部典吏
　　　在外二品衙門知印
　　　在外各衛令史
　　　察院書吏
　　　在外三品衙門書吏
　　　諌院書吏(後革/)
　　雜職出身
　　　在京三品衙門典吏
　　　内府倉庫司局吏攢
　　　在外二品衙門典吏
　　　内外四品衙門司吏
一凡内外無出身吏員亦以三年為滿陞轉五品六品
衙門司吏在外三品内外四品衙門典吏滿日於四品
衙門司吏在京三品在外二品衙門典吏内陞轉無缺
給由(如是軍吏/不在此限)
七品衙門司吏五品六品衙門典吏滿日於五品衙門
司吏内陞轉無缺給由
八品以下衙門吏攅七品衙門典吏滿日於六品七品
衙門司吏内陞轉缺給由
在京各倉庫局闗塲所等衙門吏攅滿日於五品六品
衙門司吏同
　　憲綱
凡都察院及按察司吏典須於考退生員與應取吏員
相㕘補用不許用曽犯姦貪罪名之人
　　事例
凡僉充吏役於農民身家無過年三十以下能書者選
用但曽經各衙門主寫文案攅造文冊及充隸兵與市
民並不許濫充　洪武二十八年奏准正軍户五丁者
充吏四丁不許水馬驛站貼軍雜役養馬等項人户四
丁以上者充吏三丁不許民户兩丁識字亦許勾充
宣徳元年奏准一户有三丁三丁内一丁充吏一丁為
官者免其吏農民一丁充吏一丁或自監生生員謫充
吏者免其農民先僉一丁充吏後又僉一丁免其後充
者生員果有成效入學雖後即免其為吏者若及四丁
之上俱不免　正統元年奏准軍職衙門不許濫用軍
吏違者問調南丹等衛補伍　三年奏准還俗僧道營
充吏役罷歸為民若出入衙門囑託公事結攬寫發蠧
政害民者發口外充軍為民　四年奏准在京在外吏
典曽充隸兵者歴三年滿日不與出身　五年奏准按
察司吏典役滿行布政使司轉屬僉撥不許徑行各府
州縣僉取　景泰三年奏准父兄伯叔充吏離役未久
及犯贓問發充軍為民者弟男子姪不許㕘充若役滿
出身年逺者不拘此例
凡吏役資格洪武十七年奏定在外二品衙門通吏考
滿於在京從七品出身吏員内陞轉令史於在京正八
品出身吏員内陞轉在外三品衙門令史書吏于在京
正九品出身吏員内陞轉在外三品衙門典吏四品衙
門司吏于在京從九品出身吏員内陞轉察院磨勘司
典吏仍依原定未入流品内出身五品以下衙門吏人
依原定資格陞轉其在京一品二品知印承差不許于
吏員内取用　十九年更定中外諸司吏員役滿轉補
資格在京入流衙門吏員充九品衙門司吏九品衙門
司吏充八品衙門司吏及七品衙門典吏八品衙門司
吏七品衙門典吏充七品衙門書吏及七品衙門六品
衙門典吏七品衙門書吏充五品衙門司吏胥史六品
衙門典吏充五品衙門典吏及六品衙門司吏六品衙
門司吏五品衙門典吏俱充五品衙門司吏胥史四品
衙門典吏五品衙門司吏胥史充四品衙門司吏及三
品衙門典吏四品衙門司吏三品衙門典吏俱充三品
衙門令史及二品衙門典吏三品衙門令史及二品衙
門典吏俱充二品衙門令史及一品衙門典吏二品衙
門令史充一品衙門掾史及對品衙門都吏都吏充一
品衙門提控一品衙門典吏充對品衙門掾史及對品
衙門提控皆以三年為滿給由赴部錄用在外衙門若
各驛遞傳所河泊閘壩等衙門吏攅充七品衙門典吏
七品衙門典吏充五品六品衙門典吏或有俸九品衙
門并有俸未入流品衙門吏充七品衙門司吏六品衙
門典吏充六品衙門司吏五品衙門典吏六品衙門司
吏充五品衙門司吏五品衙門司吏充四品衙門司吏
及三品衙門典吏四品衙門典吏充四品衙門司吏及
三品衙門典吏三品衙門典吏充二品衙門典吏及三
品衙門令史書吏三品衙門令史書吏充二品衙門令
史二品衙門令史充二品衙門通吏已上三年滿日無
缺給由到部于在京衙門内用　三十一年續定吏員
出身事例皆以九年考滿出身或在京兩考在外一考
或在京一考在外兩考一品二品衙門提控都吏從七
品出身掾史令史典吏并内府門吏正八品出身三品
衙門令史從八品出身典吏及四品衙門司吏正九品
出身四品衙門典吏五品衙門司吏典吏書吏俱從九
品出身六品至九品并雜職衙門吏典都察院各道吏
典俱除雜職後俱以在外兩考在京一考為滿
凡吏典撥歴俱以實俸為准在外通吏撥在京五府六
部提控都吏如通吏少則以都布二司令史兼撥在外
都布二司令史按察司鹽運司書吏衛令史撥在京五
府六部都察院掾史令史在外府司吏撥在京各衛并
順天府光祿寺通政司太僕寺令史大理寺胥史在外
都布按并各衛府鹽運司典吏撥在京五府六部都察
院典吏并總兵官巡撫都御史典吏在外州所司鎮撫
司長史司吏撥在京各衛并順天府光祿寺通政司大
理寺太僕寺典吏在外縣司州典撥在京鴻臚寺翰林
院各千户所司吏在外縣典撥在京十三道書吏典吏
巡按書吏各百户所司吏户刑二部都察院順天府照
磨所宛大二縣司典并十庫司攅在外倉攅撥在京馬
房攅典并草塲抽分局巡檢司閘壩吏各税課司攅典
在外巡檢司税課司儒學驛閘吏庫攅撥京通二倉守
支攅典其北直隸都司衛所一考役滿吏典本處聽候
三月之上無缺轉㕘起送後府轉送到司者撥别處衛
所府州縣起送考退廩膳生員充吏者撥附近府分考
功司付到重歴者撥臨近衛所俱附卷其廣東廣西四
川三布政司湖廣所屬永州辰州寶慶靖州常徳長沙
衡州郴州江西所屬南安贑州福建所屬漳州泉州汀
州興化及福建行都司所屬建寧左等五衛二十五所
并武平等守禦千户所吏典俱南京撥歴
凡吏典辦事舊例俱以三年為限成化二十二年奏減
半年𢎞治四年又奏減三箇月十一年又奏減三箇月
止辦二年其兩考通吏舊例免辦事就撥當該十四年
奏准辦事二年若倉攅守支六年鹽課司攅守支八年
亦俱免辦事未及六年八年者扣算補辦全無守支者
不免其在南京辦事者原無定例𢎞治十年奏准大小
二石辦事半年大小一石并州所司吏辦事一年
凡吏典裁革永樂二十年南京各衙門設吏一名二名
者仍舊三名者減一名四名減二名　正統元年奏准
天下裁減衙門每房止存司吏一名典吏二名
凡吏典丁憂起復成化二十三年奏准一年者免其辦
事未及一年者補辦
凡在京在外三考役滿吏典給由赴部查考明白通類
引奏冠帶入選其上糧免考者行户部該司勘實仍查
役内有無過犯無過照資格出身若犯公私徒杖罪及
私笞減等不盡者俱降級若犯公私笞罪減盡無科者
俱免降級
凡在京為事監生承差問發充吏者俱附卷撥各衙門
着役
凡在京辦事吏典原籍災傷告回省災者類題給引定
限回部仍送原役衙門補辦違限半月者送問
凡當京聽撥當該吏典告稱取撥未到者送順天府給
引照回依限回部聽撥若延住三年之上者行查其願
告南京外考者聽
凡法司送到各衙門為事還役吏典呈堂送原役衙門
還役收查發落者干礙行止發原籍為民其在外吏典
有犯笞杖徒流雜犯例該的決與贖罪還役者俱要明
著年月日期若離役一年以上不許還役
凡在京各衙門開送逃吏類行原籍官司提解中間有
一年之内告患病者行兵馬司勘實具結繳報仍候原
籍回文至日送衙門着役若一年以上不復役未經告
官及原籍提解赴京者俱為民
凡江西浙江蘇松吏洪武二十六年奏准不許於户部
内用
凡雲南貴州四川土吏洪武年間不與出身考滿後仍
發原衙門着役　宣徳元年奏准土吏考滿到部發本
布政司改調别衙門　成化四年詔雲南土吏兩考役
滿免送赴部就於本布政司給由照例調用　十五年
奏准革去貴州土吏　𢎞治三年奏准倉攅未及周嵗
及已周嵗未及守支丁憂曽交盤無礙者起復到部撥
各衙門辦事一年半准作守支月日收考違者仍撥原
倉守支照三年滿日事例收考　又奏准兩考吏到部
有少歴未及三月該撥外衛者免其輳補就於辦事月
日内照數増加准作該補之數三月以下仍撥外衛輳
補　十三年奏准革去四川永寧龍州二宣撫司泥溪
平夷蠻夷沐川九姓五長官司并各司所屬驛站巡檢
司土吏各添設流吏
凡户兵二部書算有缺移文到部類行直隸常鎮二府
所屬殷實户内㨂選起送赴部考中轉送該部着役
　　諸司職掌
凡本部四子部付到合行各布政司直隸府州事件通
類具手本赴吏科闗填勘合仍附寫底簿開列前件以
憑回銷
　　事例
洪武初凡有除授官員皆給勘合到任　十九年革勘
合其行取官員及查理事務等項仍用勘合各布政司
及南北直隸府州各有字號
　　浙江布政司寅字　　河南布政司申字
　　貴州布政司撫字　　廣東布政司辰字
　　廣西布政司子字　　山西布政司午字
　　雲南布政司丑字　　湖廣布政司夘字
　　山東布政司未字　　福建布政司亥字
　　陜西布政司戌字　　江西布政司已字
　　四川布政司畢字
　　應天府酉字　　　　揚州府心字
　　鳳陽府房字　　　　寧國府牛字
　　廬州府奎字　　　　鎮江府危字
　　常州府女字　　　　太平府斗字
　　廣平府井字　　　　蘇州府氐字
　　真定府栁字　　　　隆慶州翼字
　　和州胃字　　　　　松江府尾字
　　徐州昴字　　　　　永平府婁字
　　安慶府虚字　　　　池州府壁字
　　順徳府張字　　　　淮安府箕字
　　保定府觜字　　　　滁州角字
　　河間府參字　　　　大名府星字
　　廣徳州室字　　　　徽州府亢字
　　保安州軫字
　　諸司職掌
凡本部額設皁隸照依原定則例分撥跟官聽差如有
事故行移兵部照缺取補
　
　
　
　明㑹典卷九
欽定四庫全書
　明㑹典卷十
　　吏部九
　　諸司職掌
凡除授官員於吏部給憑就行闗領到任須知前去本
衙門到任務要照依須知内條欵事例逐一遵守施行
毋得視為文具
　　𠡠諭授職到任須知
士人未官不可不知受任應行之事但肯於閒中先知到
任須知明白為官之道更有何加若提此綱領舉是大意
以推之諸事無有不知辦與不辦若人懶於觀是綱領雖
是聰敏過人為官之事亦不能成若能善讀勤觀則永保
禄位事不勞而疾辦此書所載學生及野人輩皆可預先
講讀以待任用且五經四書修身為治之道有志之士固
已講習此書雖麄俗實為官之要機熟讀最良故兹𠡠諭
　　授職到任須知目録
　　　一祀神
　　　二恤孤
　　　三獄囚
　　　四田糧
　　　五制書榜文
　　　六吏典
　　　七吏典不許那移
　　　八承行事務
　　　九印信衙門
　　　十倉庫
　　　十一所屬倉塲庫務
　　　十二係官頭匹
　　　十三㑹計糧儲
　　　十四各色課程
　　　十五魚湖
　　　十六金銀塲
　　　十七窰冶
　　　十八鹽塲
　　　十九公廨
　　　二十係官房屋
　　　二十一書生員數
　　　二十二耆宿
　　　二十三孝子順孫義夫節婦
　　　二十四官户
　　　二十五境内儒者
　　　二十六起滅詞訟
　　　二十七好閒不務生理
　　　二十八祗禁弓兵
　　　二十九犯法官吏
　　　三十犯法民户
　　　三十一警迹人
　　授職到任須知
凡到任那一日便問先任官首領官六房吏典要諸物
諸事明白件數須知
　　　祀神有幾各開
祭祀國之大事所以為民祈福各府州縣每嵗春祈秋
報二次祭祀有社稷山川風雲雷雨城隍諸祠及境内
舊有功徳於民應在祀典之神郡厲邑厲等壇到任之
初必首先報知祭祀諸神日期壇塲幾所坐落地方周
圍壇垣祭器什物見在有無完缺如遇損壊隨即修理
務在常川潔淨依時致祭以盡事神之誠
　　　養濟院孤老若干各開
養濟院見在孤老月支糧米嵗支布疋逐一開報須親
自㸃視給賜毋致失所以副朝廷存恤之意
　　　見在獄囚若干已未完各開
刑獄者死生所係實惟重事故報祀神之次即須報知
本衙門見禁罪囚議擬已完若干見問若干其議擬已
完者雖係前官之事亦宜詳審決放見問者到任尤宜
究心中間要知入禁年月久近事體重輕何者事證明
白何者取法涉疑明白者即須歸結涉疑者更宜詳審
期在事理獄平不致寃抑
　　　入版籍官民田地若干官糧民糧若干各開
版籍田糧政事之大故於祀神理獄之次即須報知此
件中間須要分豁軍民匠竈僧道醫儒等户各若干官
田地若干民田地若干每嵗民間夏秋二税該糧若干
官田租糧若干各分欵項開報以備度量支用
　　　節次聖旨制書及奉旨榜文諭官民者若干曽
　　　無存者若干各開
為官之道政治禁令所當先知須考求節次所奉聖旨
制書及奉旨意出給榜文曉諭官民事件逐一考究講
解立法旨意已未施行中間或有損缺不存者須要採
訪抄寫如法收貯永為遵守
　　　本衙門吏典若干各開
分科辦事在吏典之能否必須先報吏典總數若干然
後分豁六房某房司吏幾名典吏幾名備細開報所該
房分須令常川掌管考其所辦事務驗其能否勤怠以
示懲勸
　　　各房吏典不許那移管事違者處斬
凡有司内吏典各有所掌房分如刑房專掌刑名户房
專掌錢糧該吏承管日久則知事首尾容易發落近有
司多聽從吏員託囑將所管房分時常遷調以致所管
事務不知首尾多生情弊今後各房若有仍前那移管
事者吏處斬官别議若一房事更過十名二十名或二
三名接管人人不到了時都拏來要處斬罪其有事故
接管者不拘此例
　　　承行事務已完若干已施行未完若干未施行
　　　若干各開
六房吏典各將節次承受上司來文及照行事件分豁
已完若干已作施行未曽完結若干未作施行若干各
另開報除已完外未完事件要分事體急緩重輕先後催
併完結其未施行者即作施行毋致沈匿稽遲以致耽
誤公事
　　　在城印信衙門若干各開
除本衙門外所屬衙門如一府所轄有州縣學校巡檢
司水馬驛河泊遞運所倉塲庫務凡有印記衙門各若干
逐一報開庶知所轄處所及所理庶務州縣所屬印記
衙門一體開報
　　　倉庫若干各開
凡本衙門所有倉庫須分豁報知某倉見儲某年收到
官糧若干民糧若干幾年干糧若干民糧若干已支若
干見存若干其庫分依上分豁金銀錢貨什物某件若
干逐一開報以憑稽考支用無致侵欺埋沒
　　　所屬境内倉塲庫務若干各開
除本衙門倉庫已報外所屬境内應有倉場庫務某倉
儲某年所收官民糧米見在若干某塲所收竹木等項
數目若干某庫盛貯金銀錢貨什物各若干某税課司
局嵗收錢鈔若干逐一開報庶知境内所産所税錢糧
物貨數目
　　　係官頭匹若干各開
本衙門或有係官頭匹及所屬驛分所有馬驢孳畜等
項頭匹數目務要逐一取勘見數或有孳生數目隨即
報知作數以憑考核
　　　㑹計糧儲毎嵗所收官民税糧若干支用若干
　　　各開
量入為出國家經費重事須要開報每嵗收到入官租
糧若干民間税糧若干或漕運鄰境或折收布疋錢鈔
貨物各該若干及每嵗官吏俸給軍士月糧等項支用
若干各另開報庶知毎嵗所收及支用數目以候經度
　　　各色課程若干各開
所屬境内出産貨物各色課程酒醋茶礬等項各别開
報毎嵗所收數目以憑稽考支用
　　　魚湖幾處嵗課若干備開各湖多少
所屬境内若有魚湖須報總計幾處嵗辦魚課若干内
某湖坐落某處嵗辦若干逐一開報以憑稽考
　　　金銀塲分若干坐落何山川所在若干各開
所屬境内或有出産金銀塲分須知總計若干分豁坐
落某處金塲額辦數目若干某處銀塲額辦數目若干
須要稽考實辦數目以革侵欺隠匿之弊
　　　窰冶各開是何伎器及磚瓦名色
所屬境内若有窰冶去處須要各另開報某窰出產或
銅鐵錫嵗辦若干燒窰去處所燒是何器物或磚或瓦
椀楪什物等項名色逐一開報
　　　近海郡邑煮海塲分若干各開
國家所需多資鑄山煮海之利以省民租所轄境内或
係邊海郡邑須將所有煮海塲分某塲竈户若干該工
本錢若干嵗辦鹽課若干所有塲分逐一開報以憑稽
考
　　　公廨間數及公用器皿裀褥之類若干各開
署事公㕔及住歇房屋公用器皿皆民所辦須分豁公
㕔左右兩廂門屋後堂等項間數内公用什物椅桌裀
褥等項逐一開報遇有缺壊隨即修理務在整治洒掃
潔淨相沿交割其有毁壊者必須究治庶令愛䕶使用
免致重勞民力
　　　邑内及鄉村係官房舍有正有廂若干各開
係官房舍若不以時整㸃恐致頹敝埋没必須逐一開
報某處官房幾間正房幾間廂房幾間其有便於民間
租賃者約量租賃從便住歇須令時加葺理免致頽敝
　　　書生員數若干各開
培養生員所以作成人才以資任用如一府所屬本府
學肄業生員幾名中間通經成才者幾名年幼及未成
才者幾名時加考試勉勵勸勤懲怠遇有缺員隨即選
補其有入學已久不遵教養者隨即黜退罰充令典若
建言實封告訐把持公事者照依已行榜文内事理治
罪所屬州縣依前開報考試勉勵務求實效以稱善俗
良才之意
　　　耆宿幾何賢否若干各開
設耆宿以其年高有徳諳知土俗習聞典故凡民之疾
苦事之易難皆可訪問但中間多有年紀雖高徳行實
缺買求耆宿名色交結官府或蔽自已差徭或説他人
方便蠧政害民故到任之初必先知其賢否明注姓名
則善者知所勸惡者知所戒自不敢作前弊矣
　　　孝子順孫義夫節婦境内若干各開如前官未
　　　明到任之後須當日訪以開之
移風易俗在於激勸善良所屬境内或有孝子順孫義
夫節婦孝行可稱節操顯著已行旌表者必須報知數
目其有未經旌表者必須親自體訪的實申請旌表以
勵風俗
　　　境内士君子在朝為官者幾户
所屬境内有士人君子在朝為官及任府州縣事者須
逐一開報幾户及見任是何職事其有仕於朝廷年老
致仕還鄉者一體開報
　　　境内有學無學儒者若干各開
所屬境内之賢愚不等其間儒者或有精通經典或有
長於文章或有牧民馭衆之能或有幹辦小才之用皆
當察其能否記其姓名一可訪問以補政治二可充貢
以資任用
　　　境内把持公私起滅詞訟者有幾明注姓名
為政之要必先除奸去惡則良善得安所轄境内或有
把持公私事務説事過錢教唆起滅詞訟騙詐良善者
着令備細開報但恐到任之初一時吏典人等訪尋不
實以善為惡反害忠良必須到任之後詳細究問的實
注其姓名以候再犯則惡者知懼不敢為非矣毋得縱
令吏典人等指此為名徧行取勘以致擾民
　　　好閒不務生理異先賢之教者有幾
民有常産則有常心士農工商各居一業則自不為非
或有遊手好閒不務生理及行邪術左道以惑人視聽
扶鑾禱聖燒香結㑹夜聚曉散并不孝不弟好飲賭博
不遵先賢之教者須採訪姓名注於簿籍以示懲戒其
人畏懼更改則止若仍前不悛則治之以法毋得縱令
吏典人等指此為名徧行取勘以致擾民
　　　本衙門及所屬該設祗禁弓兵人等若干各報
　　　數目
本衙門見設祗從禁子弓兵人等各報數目若干分豁
額設定數到役日月毋令容留濫設作弊
　　　境内士人在朝為官作非犯法黜罷在閒幾人
　　　至死罪者幾人
所屬境内有為官作非犯法斷發他所工役遷徙安置
家不存者及罷閒在家住坐者須逐一開報其已犯死
罪家小見存者一體開報
　　　境内民人犯法被誅者幾户
境内民人有作犯非為已經誅戮者逐一取勘數目及
所犯是何罪名
　　　境内警迹人若干各開
所屬境内充警迹人若干逐一開報
　
　
　
　
　
　
　
　
　
　
　
　
　
　明㑹典卷十
欽定四庫全書
　明㑹典卷十一
　　吏部十
　　新官到任各房供報須知式様
凡新官到任其先任首領官六房吏典限十日以裏將
各房承管應有事務逐一分豁依式攅造文冊從實開
報如有隠漏不實及故不依式繁文紊亂并十日以裏
遷延不報者該吏各以違制律論罪有所規避從重論
　　吏房司吏張甲今將本房當該事務逐一開報于後
　　　各房合設吏典
　　　　計幾拾幾名
　　　　　司吏幾拾幾名
　　　　　典吏幾拾幾名
　　　　吏房
　　　　　司吏幾名
　　　　　　一名張甲年幾拾幾嵗開封府祥符縣
　　　　　　民籍永樂某年某月某日㕘充歴俸幾
　　　　　　拾幾月
　　　　　　一名李乙年幾拾幾嵗開封府陳留縣
　　　　　　民籍永樂某年某月某日叅充歴俸幾
　　　　　　拾幾月
　　　　　典吏幾名
　　　　　　一名陳丙年幾拾幾嵗開封府杞縣民
　　　　　　籍永樂某年某月某日㕘充歴俸幾拾
　　　　　　幾月
　　　　　　一名王丁年幾拾幾嵗開封府把縣民
　　　　　　籍永樂某年某月某日㕘充歴俸幾拾
　　　　　　幾月
　　　户禮兵刑工五房吏典照吏房開寫
　　　所屬印信衙門(縣官止開/本縣所屬)
　　　　計幾拾幾處
　　　　　各州縣幾拾幾處
　　　　　州幾處
　　　　　　陳州官四員
　　　　　　　知州陳戊由秀才永樂某年月日到
　　　　　　　任
　　　　　　　同知趙已由人材永樂某年月日到
　　　　　　　任
　　　　　　　判官錢庚由聰明正直永樂某年月
　　　　　　　日到任
　　　　　　　吏目孫辛由吏員永樂某年月日到
　　　　　　　任
　　　　　　餘州照開
　　　　　縣幾處
　　　　　　祥符縣官四員
　　　　　　　知縣李壬由孝弟力田永樂某年月
　　　　　　　日到任
　　　　　　　縣丞呉甲由人材永樂某年月日到
　　　　　　　任
　　　　　　　主簿鄭乙由幹濟永樂某年月日到
　　　　　　　任
　　　　　　　典史王丙由吏員永樂某年月日到
　　　　　　　任
　　　　　　餘縣照開
　　　　　學幾處
　　　　　　府學一處
　　　　　　　教授一員
　　　　　　　　馮丁明易經永樂某年某月日到
　　　　　　　　任
　　　　　　　訓導一員
　　　　　　　　陳戊明書經永樂某年某月日到
　　　　　　　　任
　　　　　　　　各名照開
　　　　　　州縣學幾處
　　　　　　　學正幾員
　　　　　　　教諭幾員
　　　　　　　訓導幾拾幾員
　　　　　税課司局幾處
　　　　　　官幾拾幾員
　　　　　　税課司幾處
　　　　　　　本府税課司一處
　　　　　　　城南税課司一處
　　　　　　税課局幾處
　　　　　　　陳州税課局幾處
　　　　　　　　本州税課局一處
　　　　　　　　某税課局一處
　　　　　　　餘州照開
　　　　　　　把縣税課局幾處
　　　　　　　　　本縣税課局一處
　　　　　　　　　某税課局一處
　　　　　　　　餘縣照開
　　　　　　倉幾處
　　　　　　　官幾員
　　　　　　　本府倉幾處
　　　　　　　　永豐倉
　　　　　　　　軍儲倉
　　　　　　　各州縣倉照開
　　　　　　巡檢司幾處
　　　　　　　官幾員
　　　　　　　鄭州巡檢司幾處
　　　　　　　　河套巡檢司一處
　　　　　　　各州照開
　　　　　　　封丘縣巡檢司幾處
　　　　　　　　中欒巡檢司一處
　　　　　　　各縣照開
　　　　　　水馬驛幾處
　　　　　　　水驛幾處
　　　　　　　馬驛幾處
　　　　　　　官幾員
　　　　　　　本府驛幾處
　　　　　　　　大梁水驛一處
　　　　　　　　大梁馬驛一處
　　　　　　　陳州驛幾處
　　　　　　　　本州驛一處
　　　　　　　把縣驛幾處
　　　　　　　餘州縣照開
　　　　　河泊所幾處
　　　　　　官幾員
　　　　　　陳州幾處
　　　　　　　本州河泊所一處
　　　　　　　項城河泊所一處
　　　　　　祥符縣幾處
　　　　　　　本縣河泊所一處
　　　　　　餘州縣照開
　　　　　金銀塲鐵冶所幾處
　　　　　　官幾員
　　　　　　　某處金塲
　　　　　　　某處銀塲
　　　　　　　某處鐵冶所
　　　　　遞運所幾處
　　　　　　官幾員
　　　　　　本府幾處
　　　　　　　祥符遞運所一處
　　　　　　　陳橋遞運所一處
　　　　　　　餘照開
　　　　　　陳州遞運所幾處
　　　　　　　本州遞運所一處
　　　　　　餘州照開
　　　　　　中牟縣遞運所幾處
　　　　　　　本縣遞運所一處
　　　　　　餘縣照開
　　　　　閘壩幾處
　　　　　　官幾員
　　　　　　本府幾處
　　　　　　　青陵閘一處
　　　　　　　廣惠閘一處
　　　　　　各州幾處
　　　　　　　某處閘一處
　　　　　　　某處壩一處
　　　　　　各縣幾處
　　　　　　　某處閘一處
　　　　　　　某處壩一處
　　　　　僧官衙門幾處
　　　　　　官幾員
　　　　　　　僧綱司一處
　　　　　　　僧正司幾處
　　　　　　　僧㑹司幾處
　　　　　道官衙門幾處
　　　　　　官幾員
　　　　　　　道紀司一處
　　　　　　　道正司幾處
　　　　　　　道㑹司幾處
　　　　　雜造局一處
　　　　　織染局一處
　　　　　永益庫一處
　　　　　司獄司一處
　　　　　批驗所幾處
　　　　　惠民藥局一處
　　　境内士君子為官者任朝官者幾員
　　　　一員胡惠見任某官
　　　　一員林輔見任某官
　　　任外郡者照開
　　　致仕官幾户
　　　　計官幾員
　　　　一員李義原任某官
　　　　一員呉善原任某官
　　　未完事件
　　　　一件為起取人材等事永樂年月日某衙門
　　　　坐下該闗填内府天字幾百幾拾號勘合起
　　　　取人材蔣忠等幾拾幾名經今幾月未完
　　　　祥符縣幾拾名
　　　　　已起送蔣忠等幾名
　　　　　未起送沈信等幾名
　　　　餘州縣照開
　　　　一件為起取吏員事洪武某年月日某衙門
　　　　坐下該闗填内府地字幾百幾拾號勘合起
　　　　取吏員史仁等幾拾幾名經今幾月未完
　　　　把縣幾拾幾名
　　　　　已起送史仁等幾名
　　　　　未起送楊樂等幾名
　　　　餘州縣照開
　　　餘件照開
　　　右中間各項該載或有不盡者照依本處原有
　　　定額從實開報如無原額不必開寫毋得一槩
　　　指此為由生事擾民
　　右甲所報合屬印信衙門各房吏典等項數目及
　　當該未完事務逐一分豁依式開報中間並不敢
　　繁文及隠漏不實如䝉查勘爭差甘當重罪無詞
　　永樂　　年　月　　日司吏張甲　畫字
　　　　　　　　　　　　典吏周丁　畫字
　　户房司吏王庚今將本房當該事務逐一開報于
　　後
　　　户口
　　　　户幾拾幾萬幾千幾百幾拾幾户
　　　　口幾拾幾萬幾千幾百幾拾幾口
　　　男子幾拾幾萬幾千幾百幾拾幾口
　　　　成丁幾萬幾千幾百幾拾幾口
　　　　不成丁幾萬幾千幾百幾拾幾口
　　　婦女幾拾幾萬幾千幾百幾拾幾口
　　　　大口幾萬幾千幾百幾拾幾口
　　　　小口幾萬幾千幾百幾拾幾口
　　　　一民户幾拾幾萬幾千幾百幾拾幾户
　　　　一軍户幾千幾百幾拾幾户
　　　　一儒醫幾百幾拾幾户
　　　　一儒户幾百幾拾幾户
　　　　一竈户幾千幾百幾拾幾户
　　　　一僧户幾百幾拾幾户
　　　　一道户幾百幾拾幾户
　　　　一匠户幾千幾百幾拾幾户
　　　田糧
　　　　官民田地計幾拾幾萬幾千幾百幾拾幾頃
　　　　　田幾萬幾千幾百幾拾幾頃
　　　　　地幾萬幾千幾百幾拾幾頃
　　　　　夏税幾萬幾千幾百幾拾幾石幾斗幾升
　　　　　秋糧幾拾幾萬幾千幾百幾拾幾石幾斗
　　　　　幾升
　　　　官田地幾萬幾千幾百幾拾幾頃幾畝幾分
　　　　　夏税幾萬幾千幾百幾拾幾石幾斗幾升
　　　　　秋糧幾萬幾千幾百幾拾幾石幾斗幾升
　　　　　官田幾萬幾千幾百幾拾幾頃幾拾幾畝
　　　　　幾分該税糧幾萬幾千幾百幾拾幾石幾
　　　　　斗幾升
　　　　　官地幾千幾百幾拾幾頃幾拾幾畝幾分
　　　　　該税糧幾千幾百幾拾幾石幾斗幾升
　　　　民田地幾拾幾萬幾千幾百幾拾幾頃幾拾
　　　　幾畝幾分
　　　　　夏税幾千幾百幾拾幾石幾斗幾升
　　　　　秋糧幾拾幾萬幾千幾百幾十幾石幾斗
　　　　　幾升
　　　　　民田幾拾幾萬幾千幾百幾拾幾頃幾拾
　　　　　幾畝幾分該税糧幾萬幾千幾百幾拾幾
　　　　　石幾斗幾升
　　　　　民地幾萬幾千幾百幾拾幾頃幾拾幾畝
　　　　　幾分該税糧幾萬幾千幾百幾拾幾石幾
　　　　　斗幾升
　　　倉庫
　　　　一軍儲倉
　　　　　見儲各色糧米幾拾幾萬幾千幾百幾拾
　　　　　幾石幾斗幾升
　　　　　　糧米幾拾幾萬幾千幾百幾拾幾石幾
　　　　　　斗幾升
　　　　　　　某年幾拾幾萬幾千幾百幾拾幾石
　　　　　　　幾斗幾升
　　　　　　　某年幾拾幾萬幾千幾百幾拾幾石
　　　　　　　幾斗幾升
　　　　　　雜糧幾萬幾千幾百幾拾幾石幾斗幾
　　　　　　升
　　　　　　　某年幾千幾百幾拾幾石幾斗幾升
　　　　　　　某年幾千幾百幾拾幾石幾斗幾升
　　　　各倉照開
　　　　一永益庫
　　　　　見儲金銀錢鈔等項
　　　　　　金幾百幾拾幾兩
　　　　　　銀幾千幾百幾拾幾兩
　　　　　　錢幾萬幾千幾百幾拾幾文
　　　　　　鈔幾萬幾千幾百幾拾幾錠
　　　　　　黄銅幾萬幾千幾百幾拾幾斤
　　　　　　鐵幾萬幾千幾百幾拾幾斤
　　　　　　錫幾萬幾千幾百幾拾幾斤
　　　　　　黄麻幾千幾百幾拾幾斤
　　　　　　綿幾千幾百幾拾幾斤幾兩
　　　　　　絲幾千幾百幾拾幾斤幾兩
　　　税課司局
　　　　計幾處
　　　　　　嵗辦課程幾萬幾千幾百幾拾幾錠
　　　　　一本府税課司一處
　　　　　　歳辦課程幾萬幾千幾百幾拾幾錠
　　　　　一陳州税課局一處
　　　　　　嵗辦課程幾千幾百幾拾幾錠
　　　　　一祥符縣税課局一處
　　　　　　嵗辦課程幾千幾百幾拾幾錠
　　　　　一各州縣照開
　　　魚湖
　　　　計幾處
　　　　　　嵗辦課程
　　　　　　　寶鈔幾千幾百幾拾錠
　　　　　　　銅錢幾萬幾千幾百文
　　　　　　　糧米幾千幾百幾拾石
　　　　　一乍浦河泊所一處坐落海鹽縣某處
　　　　　　嵗辦課程
　　　　　　　寶鈔幾千幾百幾拾幾錠
　　　　　　　銅錢幾萬幾千幾百文
　　　　　　　糧米幾千幾百幾拾幾石
　　　　　一各湖照開
　　　鹽塲
　　　　計幾處
　　　　　　嵗該工本糧米幾萬幾千幾百石
　　　　　　嵗辦鹽幾萬幾千幾百引
　　　　　一鳴鸐塲坐落慈溪縣鳴鸐鄉
　　　　　　嵗該工本糧米幾千幾百石
　　　　　　嵗辦鹽幾千幾百引
　　　　　一各塲照開
　　　金銀塲
　　　　　一金塲一所坐落某處
　　　　　　嵗辦金課幾百幾拾幾兩
　　　　　一銀塲一所坐落某處
　　　　　　嵗辦銀課幾千幾百幾拾幾兩
　　　各色課程(依本處原辦/課額開報)
　　　　　一酒醋課程嵗辦幾千幾百幾拾幾錠
　　　　　一商税嵗辦幾千幾百幾拾幾錠
　　　　　一契本錢嵗辦幾千幾百幾拾幾錠
　　　　　一門攤錢嵗辦幾千幾百幾拾幾錠
　　　　　一房地相賃錢嵗辦幾千幾百幾拾幾錠
　　　　　一水磨課程嵗辦幾千幾百幾拾幾錠
　　　　　一椒課嵗辦幾百幾拾幾錠
　　　　　一油柞課嵗辦幾百幾拾幾錠
　　　　　一紙課嵗辦幾百幾拾幾錠
　　　　　一水碾課嵗辦幾百幾拾幾錠
　　　　　一薑課嵗辦幾百幾拾幾錠
　　　　　一水銀課嵗辦幾百幾拾幾錠
　　　　　一缸課嵗辦幾百幾拾幾錠
　　　　　一礬課嵗辦幾百幾拾幾錠
　　　　　一漆課嵗辦幾百幾拾幾錠
　　　　　一硃砂課嵗辦幾百幾拾幾錠
　　　　　一皮硝課嵗辦幾百幾拾幾錠
　　　　　一棕毛課嵗辦幾百幾拾幾錠
　　　　　一鑄瀉課嵗辦幾百幾拾幾錠
　　　　　一窑課嵗辦幾百幾拾幾錠
　　　　　一蜂蜜課嵗辦幾百幾拾幾錠
　　　　　一黒錫黄丹課嵗辦幾百幾拾幾錠
　　　　　一竹山租嵗辦米幾百幾拾幾石
　　　　　一蒲葦網門課嵗辦幾百幾拾幾錠
　　　　　一茶子油課嵗辦幾百幾拾幾錠
　　　　　一蓮子課嵗辦幾百幾拾幾錠
　　　　　一石膏課嵗辦幾百幾拾幾錠
　　　農桑藍靛
　　　　　一桑株幾萬幾千幾百幾拾幾株
　　　　　一藍靛嵗辦幾千幾百幾拾幾斤
　　　　　一絲嵗辦幾百幾拾幾斤
　　　　　一綿嵗辦幾百幾拾幾斤
　　　㑹計糧儲
　　　　　一各倉總計見儲各色糧米幾拾幾萬幾
　　　　　千幾百幾拾幾石
　　　　　　糧米幾百幾萬幾千幾百幾石
　　　　　　雜糧幾萬幾千幾百幾拾幾石
　　　　　嵗用幾萬幾千幾百幾拾幾石
　　　　　　官吏俸給等項幾千幾百幾石
　　　　　　軍士月糧幾萬幾千幾百幾石
　　　　　　折收布疋幾千幾百幾拾幾石
　　　　　　漕運鄰境幾萬幾千幾百幾石
　　　　　見在幾萬幾千幾百幾拾幾石足支幾年
　　　　　幾月
　　　係官房屋幾所
　　　　正屋幾拾間
　　　　廂屋幾拾間
　　　鄉都幾處(府不/必開)
　　　　里長幾百名
　　　　坊長幾拾名
　　　未完事件
　　　　一件改造黄冊事係某年某月某日某衙門
　　　　坐下該闗填内府天字幾百幾拾幾號勘合
　　　　經今幾月未完
　　　　　某州縣幾本計幾件
　　　　　各州照開
　　　　一件税糧事係某年夏税秋糧過違期限幾
　　　　月未完
　　　　　計欠納税糧幾百幾拾幾石
　　　　　祥符縣(如縣官則/冩都隅)
　　　　　　已納幾萬幾千幾拾幾石
　　　　　　未納幾百幾拾幾石
　　　　　各縣照開
　　　　　各件照開
　　　右中間各項該載或有不盡者照依本處原有
　　　定額從實開報如無原額者不必開寫毋得一
　　　槩指此為由生事擾民
　　右庚等所報本房承管户口田糧課程等項及當
　　該未完事件逐一分豁依式開報中間並不敢繁
　　文及隠漏不實如䝉查勘爭差甘當重罪無詞
　　永樂　年　月　　日户房司吏王庚畫字
　　　　　　　　　　　　　典吏陳辛畫字
　　禮房司吏余乙等今將本房當該事務逐一開報
　　于後
　　　祭祀壇塲
　　　　社稷壇幾所
　　　　　本府社稷壇一所坐落某處
　　　　　　祭器什物
　　　　　　　牲匣肆　　　案桌肆
　　　　　　　竹籩肆　　　木豆肆
　　　　　　　簠貳　　　　簋貳
　　　　　　　酒罇叄　　　爵陸
　　　　　　　鉶壹　　　　香爐貳
　　　　　　　盥洗
　　　　　　　　罇壹　　　杓壹
　　　　　　　　盆壹　　　帨巾壹
　　　　　　　鍋五口　　　桶肆隻
　　　　　各州縣社稷壇幾所
　　　　一風雲雷雨山川城隍幾處所
　　　　　本府風雲雷雨山川城隍壇一所坐落某
　　　　　處
　　　　　　祭器什物照社稷壇開
　　　　　各州縣風雲雷雨山川城隍壇幾所
　　　　一郡厲邑厲壇幾所
　　　　　本府郡厲壇一所坐落某處
　　　　　　祭器什物照前開
　　　　　各州縣邑厲壇幾所
　　　　應祀神祠
　　　　　一某州某神坐落何處
　　　　　一某縣某神坐落何處
　　　存恤孤老
　　　　一本府養濟院孤老幾名
　　　　　每名月支糧米幾斗
　　　　　毎名嵗給布幾疋
　　　　一各州縣照開
　　　奉到制書榜文幾拾幾道
　　　　一見在幾拾道
　　　　　一道為禁治事某年某月某日降到
　　　　　各道照開
　　　　一損壊幾道
　　　　　一道為某事某年某月某日降到
　　　　　　各道照開
　　　孝子順孫義夫節婦
　　　　已旌表者幾拾幾名
　　　　　一名林真
　　　　　一名胡大
　　　書生員數
　　　　本府儒學生員肆拾名
　　　　　通經成材者幾拾名
　　　　　年幼未成材者幾名
　　　　各州縣照開
　　　境内儒者
　　　　　一名王戎
　　　　　一名陳中
　　　耆宿幾名
　　　　年髙有徳可以訪問民情者幾名
　　　　　一名陳期年陸拾幾嵗某都隅民籍有無
　　　　　公私過犯
　　　　餘件照開
　　　未完事件
　　　　一件歴日紙札事係某年某月某日某衙門
　　　　坐下該闗填内府黄字幾拾幾號勘合經今
　　　　幾月未完
　　　　　計幾萬幾千幾百張
　　　　　　已起解幾千幾百張
　　　　　　未起解幾千幾百張
　　　　　一某州縣該幾千張(如縣則/開都隅)
　　　　　　已起解幾千張
　　　　　　未起解幾千張
　　　　一件嵗貢生員事某年某月某日某衙門坐
　　　　下該闗填内府宇字幾拾幾號勘合經今幾
　　　　月未完
　　　　　計幾拾幾名
　　　　　　已起送幾名
　　　　　　未起送幾名
　　　　餘件照開
　　　右中間各項該載或有不盡者照依本處原有
　　　定額從實開報如無原額者不必開寫毋得一
　　　槩指此為由生事擾民
　　右乙等所報本房承管祭祀恤孤榜文學校等項
　　及當該未完事件逐一分豁依式開報中間並不
　　敢繁文及隠漏不實如䝉查勘爭差甘當重罪無詞
　　永樂　年　月　　日禮房司吏余乙畫字
　　　　　　　　　　　　　典吏呉丙畫字
　　兵房司吏陳午今將本房當該事務逐一開報于
　　後
　　　一本衙門弓兵祗禁幾拾名
　　　　　弓兵幾拾名
　　　　　祗候幾拾名
　　　　　禁子幾拾名
　　　一水馬驛幾處
　　　　水驛幾處
　　　　　大梁驛一處坐落某處
　　　　　　船幾拾隻
　　　　　　水夫壹百幾拾名
　　　　各驛照開
　　　　馬驛幾處
　　　　　雍丘驛一處坐落某處
　　　　　　馬幾拾匹
　　　　　　騾幾拾匹
　　　　　　驢幾拾匹
　　　　　　馬夫幾拾幾名
　　　　各驛照開
　　　一遞運所幾拾幾處
　　　　　中牟遞運所一處坐落某處
　　　　　　車幾拾輛
　　　　　　牛幾拾頭
　　　　　　船幾拾隻
　　　　　　遞運夫壹百幾拾名
　　　　　各所照開
　　　一巡檢司幾拾處
　　　　　河隂巡檢司一處坐落某處
　　　　　　弓兵幾拾名
　　　　　各巡檢司照開
　　　一係官頭匹
　　　　　馬幾匹
　　　　　騾幾匹
　　　　　驢幾匹
　　　　　牛幾頭
　　　　　羊幾隻
　　　一急遞鋪幾拾處
　　　　　鋪兵幾百名
　　　一烽堠幾處
　　　未完事件
　　　　一件為軍務事某年某月某日某衙門坐下
　　　　該闗填内府𤣥字號勘合勾取軍人李大等
　　　　幾百幾名經今幾箇月未完
　　　　　已勾解李大等幾拾名
　　　　　未勾解張三等幾拾名
　　　　一件為僉補馬夫事某年某月某日某衙門
　　　　坐下經今幾箇月未完
　　　　　計幾拾名
　　　　　　已僉補幾拾名
　　　　　　未僉補幾拾名
　　　　一件為選取力士事某年月日某衙門坐下
　　　　闗填内府黄字幾號勘合起取力士幾名經
　　　　今幾箇月未完
　　　　　　已起送李四等幾名
　　　　　　未起送于五等幾名
　　　　餘件照開
　　　右中間各項該載或有不盡者照依本處原有
　　　定額從實開報如無原額者不必開寫毋得一
　　　槩指此為由生事擾民
　　右午等所報本房承管水馬驛遞運所係官頭匹
　　等項事務及當該未完事件逐一分豁依式開報
　　中間不敢繁文及隠漏不實如䝉查勘爭差甘當
　　重罪無詞
　　永樂　年　月　　日兵房司吏陳午畫字
　　　　　　　　　　　　　典吏張已畫字
　　刑房司吏葉七今將本房當該事務逐一開報于
　　後
　　　見禁罪囚
　　　　計幾拾起犯人幾百幾拾幾名
　　　　　議擬已完一十起計囚人幾百幾拾幾名
　　　　　見問三十一起計囚人幾百幾拾幾名
　　　　議擬已完
　　　　　一起張大等告人命事某年某月某日入
　　　　　某禁經今幾月
　　　　　　一干幾拾人
　　　　　　　原告張大等幾名
　　　　　　　被告李乙等幾名
　　　　　　　干連王二等幾名
　　　　　　　有招幾拾名
　　　　　　　　死罪幾名
　　　　　　　　流罪幾名
　　　　　　　　徒罪幾名
　　　　　　　　杖罪幾名
　　　　　　　　笞罪幾名
　　　　　　　無招合疎放王二等幾名
　　　　　一起李小一告詐偽事
　　　　　　照前開
　　　　　一起沈五告爭婚事
　　　　　　照前開
　　　　見問
　　　　　一起王小二告欺隠田糧事某年某月某
　　　　　日入禁經今幾月
　　　　　　一干幾拾名
　　　　　　　原告王小二等幾名
　　　　　　　被告陳四等幾名
　　　　　　　干連陸二等幾名
　　　　　一起戴辛告房屋事
　　　　　　照前開
　　　　　一起沈旺告被盜事某年某月某日入禁
　　　　　經今幾月
　　　　　　一干幾拾人
　　　　　　　原告沈旺壹名
　　　　　　　被告牛二等壹拾幾名
　　　　　　　已獲牛二等拾名
　　　　　　　未獲張小等幾名
　　　　　　　干連楊大等幾名
　　　境内警迹人
　　　　計壹拾幾名
　　　　　一名某人
　　　　　一名某人
　　　未完事件
　　　　一件贓罰事某年某月某日某衙門坐下該
　　　　闗填内府宙字貮拾幾號勘合追徵犯人髙
　　　　小二等贓鈔經今幾月未完
　　　　　計幾拾錠
　　　　　　已納幾錠
　　　　　　未納幾錠
　　　　一件錢三告詐偽事某年某月某日某衙門
　　　　坐下該闗填内府洪字拾幾號勘合緝捕犯
　　　　人蔡由等幾名經今幾月未完
　　　　　計幾名
　　　　　　已勾解蔡由等幾名
　　　　　　未勾解吕五等幾名
　　　　餘件照開
　　　右中間各項該載不盡者照依本處原有定額
　　　從實開報如無原額不必開寫毋得一槩指此
　　　為由生事擾民
　　右七等所報本房承管見禁罪囚並警迹人數目
　　及當該未完事件逐一分豁依式開報中間並不
　　敢繁文及隠漏不實如䝉查勘爭差甘當重罪無
　　詞
　　永樂　年　月　　日刑房司吏葉七畫字
　　　　　　　　　　　　　典吏周三畫字
　　刑房司吏葉七今將境内起滅詞訟之人并犯法
　　被刑官吏民人開報于後
　　　境内起滅詞訟之人
　　　　一名張乙係某縣人永樂某年某月誣告某
　　　　人某事某衙門斷決一百
　　　　一名孔丙係某縣人永樂某年某月日教唆
　　　　人告某事某衙門斷決幾拾
　　　境内為官犯法被刑
　　　　罷閒在官
　　　　　計幾名
　　　　　　一名某人
　　　　　　一名某人
　　　　斷發他所工役遷徙安置
　　　　　計幾名
　　　　　　一名某人
　　　　　　一名某人
　　　　犯死罪家小見存
　　　　　計幾名
　　　　　　一名某人
　　　　　　一名某人
　　　境内民人犯法被誅者幾名
　　　　　計幾拾名
　　　　　　一名某人
　　　　　　一名某人
　　　右件開報本房事務外將境内起滅詞訟之人
　　　并犯法被刑等項官吏民人照依後限開報止許
　　　於原承文卷内牽查見數並不許妄行所屬及
　　　各都隅取勘以致驚擾人民違者治以重罪
　　　　初限拾日不完杖陸拾
　　　　次限拾日不完杖捌拾
　　　　終限拾日不完罪止杖壹百
　　永樂　年　月　　日刑房司吏葉七畫字
　　　　　　　　　　　　　典吏周三畫字
　　工房司吏趙壬今將本房當該事務逐一開報于
　　後
　　　公㕔間數
　　　　計幾百幾拾幾間
　　　　　公㕔幾間
　　　　　左右兩廂幾間
　　　　　官員房屋幾拾幾間
　　　　　吏舍幾拾幾間
　　　公用什物
　　　　計幾拾幾件
　　　　　交椅幾拾幾把
　　　　　桌幾拾隻
　　　　　裀褥幾件
　　　　　器皿幾拾件
　　　嵗造段疋
　　　　　紵絲幾千幾百疋
　　　　　綾幾千幾百幾疋
　　　　　羅幾千幾百幾疋
　　　　　紗幾千幾百幾疋
　　　　　絹幾千幾百幾疋
　　　　　紬幾千幾百幾疋
　　　輪班人匠幾千幾百幾名
　　　　　金銀匠幾拾名
　　　　　鐵匠幾拾名
　　　　　銅匠幾拾名
　　　　　錫匠幾拾名
　　　　　戧金匠幾拾名
　　　　　木匠幾拾名
　　　　　竹匠幾拾名
　　　　　石匠幾拾名
　　　　　𤬪匠幾拾名
　　　　　鋸匠幾拾名
　　　　　刋字匠幾拾名
　　　　　漆匠幾拾名
　　　　　絡絲匠幾拾名
　　　　　繡匠幾拾名
　　　　　織匠幾拾名
　　　　　絛結匠幾拾名
　　　　　弓箭匠幾拾名
　　　　　艌匠幾拾名
　　　　　撘材匠幾拾名
　　　　　五墨匠幾拾名
　　　　　釘鉸匠幾拾名
　　　打捕户幾百幾拾名
　　　　嵗辦
　　　　　翎毛幾萬幾千幾百幾拾幾根
　　　　　皮貨幾千幾百幾拾張
　　　鐵冶幾處
　　　　嵗辦生鐵幾萬幾千幾百斤
　　　未完事件
　　　　一件為起取人匠事某年某月某日某衙門
　　　　坐下該闗填内府𤣥字幾號勘合起取人匠
　　　　李四等幾拾名經今幾月未完
　　　　　已起解李四等幾拾名
　　　　　未起解姚乙等幾拾名
　　　　一件為嵗造段匹事某年某月某日某衙門
　　　　坐下該闗填内府黄字幾號勘合嵗造段絹
　　　　幾百疋經今幾月未完
　　　　　已起解幾百疋
　　　　　未起解幾百疋
　　　　餘件照開
　　　右中間各項該載不盡者照依本處原有定額
　　　從實開報如無原額者不必開寫毋得一槩指
　　　此為由生事擾民
　　右壬等所報本房承管嵗造段疋人匠等項及當
　　該未完事件逐一分豁依式開報中間並不敢繁
　　文及隠漏不實如䝉查勘爭差甘當重罪無詞
　　永樂　年　月　　日工房司吏趙壬畫字
　　　　　　　　　　　　　典吏張三畫字
　　事例
𢎞治十三年奏准凡選除出外文職除領𠡠人員并京
官陞除外其餘若延緩過半月之上不辭朝出城者㕘
提問罪若已辭出城復入城潜住者改降别用過違憑
限半年之上不到任者雖有中途患帖亦不准信問罪
還職過違一年之上者不許到任起送吏部革職為民
凡聽選官吏監生人等借債與債主同赴任所取償至
五十兩以上者連債主俱問發口外充軍
　
　
　
　
　
　
　
　
　明㑹典卷十一
欽定四庫全書
　明㑹典卷十二
　　吏部十一
　　　稽勲清吏司
　　諸司職掌
　　　郎中員外主事掌邦國官人之勲級
舊制文武勲俱𨽻本司掌行後文勲及公侯伯授勲者
歸本部驗封司武勲歸兵部武選司今存諸司職掌舊
文於此(文勲後仍/歸本司)
凡文職官員一品至五品應合授勲者照依散官定擬
奏聞給授
　　　正一品(左柱國/右柱國)　　從一品(柱國/)
　　　正二品(正治上卿/)　從二品(正治卿/)
　　　正三品(資治尹/)　　從三品(資治少尹/)
　　　正四品(賛治尹/)　　從四品(賛治少尹/)
　　　正五品(修正庶尹/)　從五品(協正庶尹/)
　　諸司職掌
凡武職官員一品至六品應合授勲者照依散官定擬
奏聞給授
　　　正一品(左柱國/右柱國)　　從一品(柱國/)
　　　正二品(上䕶軍/)　　從二品(䕶軍/)
　　　正三品(上輕車都尉/)從三品(輕車都尉/)
　　　正四品(上騎都尉/)　從四品(騎都尉/)
　　　正五品(驍騎尉/)　　從五品(飛騎尉/)
　　　正六品(雲騎尉/)　　從六品(武騎尉/)
凡官職後有增减者既見於文選官制項下今於資格
下亦備書之其有陞降者依見制為定
　　諸司職掌
　　　正一品
　　　　太師　　　太傅　　　太保(已上增/)
　　　　宗人府宗人令　　　　左右宗正
　　　　左右宗人
　　　從一品
　　　　少保　　　少傅　　　少保
　　　　太子太師　太子太傅　太子太保(已上增/)
　　　正二品
　　　　太子少師　太子少傅　太子少保(已上增/)
　　　　六部尚書
　　　　都察院左右都御史
　　　　襲封衍聖公
　　　　真人
　　　從二品
　　　　左右布政使
　　　正三品
　　　　太子賓客(後添設/)
　　　　六部侍郎
　　　　左右副都御史
　　　　通政使
　　　　大理寺卿
　　　　太常司卿(後為寺/)
　　　　詹事府詹事(後添設/)
　　　　應天府尹
　　　　順天府尹(後添設/)
　　　　按察使
　　　從三品
　　　　光禄司卿(後為寺/)
　　　　太僕寺卿　　　　行太僕寺卿(後添設/)
　　　　鹽運使
　　　　布政司左右叅政
　　　　宣慰使
　　　　苑馬寺卿(後添設/)
　　　正四品
　　　　左右僉都御史
　　　　大理寺少卿
　　　　左右通政
　　　　太常司少卿(後為寺/)
　　　　少詹事(後添設/)
　　　　太僕寺少卿　　　行太僕寺少卿(後添設/)
　　　　鴻臚寺卿(舊為儀禮司正/)
　　　　應天府丞
　　　　順天府丞(後添設/)
　　　　宣慰司同知
　　　　按察司副使
　　　　苑馬寺少卿(後添設/)
　　　　各府知府
　　　從四品
　　　　國子監祭酒
　　　　中都國子監祭酒(後革/)
　　　　布政司左右叅議
　　　　鹽運司同知
　　　　宣慰司副使
　　　　宣撫司宣撫
　　　正五品
　　　　翰林院學士
　　　　左右春坊大學士
　　　　尚寳司卿
　　　　華葢殿大學士
　　　　謹身殿大學士(後添設/)
　　　　武英殿大學士
　　　　文淵閣大學士
　　　　東閣大學士
　　　　文華殿大學士
　　　　六部郎中
　　　　應天府治中
　　　　順天府治中
　　　　欽天監囬回監正(囘回監正後革/)
　　　　左右春坊左右庶子
　　　　通政司左右叅議
　　　　光禄司少卿(後為寺/)
　　　　太醫院使
　　　　大理寺左右寺丞
　　　　五軍都督府斷事官(後革/)
　　　　各府同知
　　　　王府長史司左右長史
　　　　宗人府經厯
　　　　上林苑監正(後添設/)
　　　　按察司僉事
　　　　宣慰司僉事
　　　　宣撫司同知
　　　從五品
　　　　五軍都督府經厯　左右斷事官(後革/)
　　　　左右春坊左右諭徳
　　　　六部員外郎
　　　　尚寳司少卿
　　　　翰林院侍讀學士侍講學士
　　　　司經局洗馬
　　　　鴻臚寺左右少卿(舊為儀禮司左右司副/)
　　　　各州知州
　　　　鹽運司副使
　　　　鹽課提舉司提舉
　　　　招討司招討
　　　　宣撫司副使
　　　　安撫司安撫
　　　正六品
　　　　尚寳司丞
　　　　六部主事
　　　　太常司丞(後為寺/)
　　　　欽天監回回監副(回回監副後革/)
　　　　太僕寺丞　　　　行太僕寺丞(後添設/)
　　　　京縣知縣
　　　　太醫院判
　　　　閤門使(後革/)
　　　　兵馬司指揮
　　　　王府審理正
　　　　翰林院侍讀侍講
　　　　詹事府丞(後添設/)
　　　　國子監司業
　　　　中都國子監司業(後革/)
　　　　欽天監回回監五官正(回回監五官正後革/)
　　　　大理寺左右寺正
　　　　左右春坊左右中允
　　　　都察院經厯
　　　　神樂觀提㸃
　　　　上林苑監左右監副(後添設/)
　　　　僧録司左右善世
　　　　道録司左右正一
　　　　中都留守司經厯　　斷事
　　　　各府通判
　　　　都司經厯　　　　　斷事
　　　　長官司長官
　　　　副招討
　　　　宣撫司僉事
　　　　安撫司同知
　　　　應天府通判
　　　　順天府通判(後添設/)
　　　從六品
　　　　大理寺左右寺副
　　　　左右春坊左右賛善
　　　　左右春坊左右司直郎
　　　　翰林院修撰
　　　　鴻臚寺左右寺丞(舊為儀禮司左右寺丞/)
　　　　光禄司丞(後為寺/)
　　　　應天府推官
　　　　順天府推官(後添設/)
　　　　光禄司各署正(後為寺/)
　　　　僧録司左右闡教
　　　　道録司左右演法
　　　　鹽運司判官
　　　　布政司經厯
　　　　理問所理問
　　　　各州同知
　　　　鹽課提舉司同提舉
　　　　安撫司副使
　　　　長官司副長官
　　　正七品
　　　　五軍都督府都事
　　　　六科都給事中(舊正八品/)
　　　　監察御史
　　　　太常司博士　　典簿(後為寺/)
　　　　京縣丞
　　　　通政司經厯
　　　　大理寺左右評事
　　　　兵馬副指揮
　　　　都察院都事
　　　　營繕所正
　　　　翰林院編修
　　　　行人司正(舊正九品/)
　　　　按察司經厯
　　　　五軍斷事官五司　稽仁　稽義　稽禮
　　　　　稽智　稽信(後俱革/)
　　　　王府審理副
　　　　煎鹽提舉司提舉(後革/)
　　　　都司都事
　　　　都司副斷事
　　　　各府推官
　　　　各縣知縣
　　　　中都留守司都事　　副斷事
　　　　安撫司僉事
　　　　蠻夷長官司長官
　　　從七品
　　　　中書舍人
　　　　六科左右給事中(舊從八品/)
　　　　給事中(舊正九品/)
　　　　行人司副(舊從九品/)
　　　　太僕寺主簿
　　　　應天府經厯
　　　　順天府經厯(後添設/)
　　　　詹事府主簿(後添設/)
　　　　光禄司典簿　　各署丞(後為寺/)
　　　　翰林院檢討
　　　　太常司各䖏祠祭等署奉祀(後為寺/)
　　　　各州判官
　　　　欽天監回回監五官靈臺郎(回回監五官/靈臺郎後革)
　　　　鹽運司經厯
　　　　鹽課提舉司副提舉
　　　　布政司都事
　　　　宣慰司經厯
　　　　理問所副理問
　　　　蠻夷長官司副長官
　　　正八品
　　　　六科都給事中(後陞正七品/)
　　　　各衛知事
　　　　通政司知事
　　　　京縣主簿
　　　　國子監丞
　　　　户刑部照磨
　　　　中都國子監丞(後革/)
　　　　大通闗提舉司提舉(後添設/)
　　　　寳鈔提舉司提舉
　　　　龍江提舉司提舉
　　　　欽天監回回監主簿
　　　　　五官保章正(回回監主簿五/官保章正後革)
　　　　太常司協律郎(後為寺/)
　　　　典牧所提領
　　　　太醫院御醫
　　　　行人司行人(舊未入流/)
　　　　僧録司左右講經
　　　　道録司左右至靈
　　　　翰林院五經博士
　　　　煎鹽提舉司同提舉
　　　　王府典寳正　奉祀正　良醫正　典膳正
　　　　　紀善
　　　　元符宫崇真宫靈官
　　　　營繕所副
　　　　各府經厯
　　　　各縣丞
　　　　按察司知事
　　　　宣慰司都事
　　　從八品
　　　　六科左右給事中(後陞從七品/)
　　　　鹽運司并應天府知事
　　　　順天府知事(後添設/)
　　　　欽天監回回監五官挈壺正(回回監五官/挈壼正後革)
　　　　光禄司録事(後為寺/)各署監事
　　　　儀禮司正(後陞為鴻臚寺卿/)
　　　　鴻臚寺主簿(後添設/)
　　　　翰林院典籍
　　　　神樂觀知觀
　　　　僧録司左右覺義
　　　　道録司左右𤣥義
　　　　王府典膳副　奉祠副　典寳副　良醫副
　　　　國子監助教　　典簿　　博士
　　　　宣撫司經厯
　　　　太常司各祠祭等署祀丞(後為寺/)
　　　　布政司照磨
　　　　崇真宫副靈官
　　　正九品
　　　　六科給事中(後陞從七品/)
　　　　儀禮司左右司副(後陞為鴻臚寺少卿/)
　　　　左右司丞(後陞為鴻臚寺丞/)
　　　　太常司賛禮郎(後為寺/)
　　　　各府知事
　　　　各縣主簿
　　　　國子監學正
　　　　行人司正(後陞正七品/)
　　　　户刑部檢校
　　　　司經局校書
　　　　鴻臚寺司賓署司儀署署丞(後添設/)
　　　　典牧所大使
　　　　各牧監正
　　　　欽天監回回監五官司厯(回回監五官/司厯後革)
　　　　龍江寳鈔提舉司副提舉
　　　　王府長史司典簿　典儀正　奉祠所典樂
　　　　㑹同館大使
　　　　欽天監回回監五官監候(回回監五官/監候後革)
　　　　茶鹽馬司大使
　　　　承運庫大使
　　　　翰林院侍書
　　　　寳鈔廣運廣積贓罰甲乙丙丁戊字庫大使
　　　　皮作鞍轡寳源顔料局大使
　　　　應天府織染局大使
　　　　順天府織染局大使(後添設/)
　　　　文思院大使
　　　　煎鹽提舉司副提舉(後革/)
　　　　教坊司奉鑾
　　　　宣撫司安撫司知事
　　　　營繕所丞
　　　從九品
　　　　司務(舊未入流/)
　　　　都税司大使
　　　　國子監學録　典籍
　　　　司經局正字
　　　　欽天監五官司晨　漏刻博士
　　　　各牧監副
　　　　儀禮司鳴賛　序班(後陞為鴻臚寺/)
　　　　京府照磨(後添設/)
　　　　軍儲倉大使
　　　　茶鹽馬司副使
　　　　寳鈔廣運廣積贓罰甲乙丙丁戊字庫副使
　　　　宣課司大使
　　　　太常司樂(後為太常寺司樂/)
　　　　典牧所副使
　　　　府學教授
　　　　行人司副(後陞從七品/)
　　　　㑹同館副使
　　　　府倉大使
　　　　各府税課司大使
　　　　軍器局大使
　　　　布政司庫寳泉雜造織染軍器局大使(寳泉/局大)
　　　　　(使後革/)
　　　　王府典儀副
　　　　司牲司大使
　　　　司牧局大使(後添設/)
　　　　承運庫副使
　　　　皮作鞍轡寳源局副使
　　　　各府織染雜造局大使
　　　　翰林院待詔
　　　　觀察使(後革/)
　　　　文思院副使
　　　　承天門待詔(後革/)
　　　　太醫院吏目
　　　　各州吏目
　　　　五軍斷事官提控案牘(後革/)
　　　　巡檢
　　　　司獄
　　　　千户所吏目
　　　　陰陽學正術
　　　　醫學正科
　　　　僧綱司都綱
　　　　道紀司都紀
　　　　鹽課提舉司吏目
　　　　太平門税課司大使
　　　　崇文門税課司大使
　　　　教坊司左右韶舞　　左右司樂
　　　　應天府織染局副使
　　　　順天府織染局副使(後添設/)
　　　　杭州府城南税課司大使
　　　未入流
　　　　司務(後陞從九品/)
　　　　阜民司大使　　副使
　　　　逓運所大使
　　　　河泊所官
　　　　闗大使　　　　副使
　　　　各州學正
　　　　各縣典史
　　　　教諭
　　　　閘􁆡官
　　　　行人司行人(後陞正八品/)
　　　　驛丞
　　　　羣長
　　　　國子監掌饌
　　　　軍儲倉副使
　　　　牧監録事
　　　　府倉副使
　　　　州縣衛倉大使　　副使
　　　　税課司副使
　　　　税課分司大使　　副使
　　　　醫學典科　　　　訓科
　　　　隂陽學典術　　　訓術
　　　　翰林院孔目
　　　　王府引禮舍人
　　　　僧綱司副都綱
　　　　道紀司副都紀
　　　　僧正司僧正
　　　　道正司道正
　　　　僧㑹司僧㑹
　　　　道㑹司道㑹
　　　　斷事司吏目
　　　　司牲司副使
　　　　都税司副使
　　　　宣課司副使
　　　　茶鹽課司大使　　副使
　　　　鹽運司衛所州庫大使
　　　　布政司寳泉軍器織染雜造局副使(寳泉局副/使後革)
　　　　廣西慶遠裕民司大使　　　副使
　　　　布政司理問所提控案牘
　　　　茶鹽批驗所大使　　副使
　　　　長史司倉庫大使　　副使
　　　　巾㡌針工二局大使　副使
　　　　布政司庫副使
　　　　司竹局大使
　　　　兵馬指揮司吏目
　　　　鐵冶所大使
　　　　各府織染雜造局副使
　　　　長官司吏目
　　　　太平門税課司副使
　　　　崇文門税課司副使(後添設/)
　　　　京衛倉副使
　　　　河州衛軍民指揮使司税課司大使
　　　　工部軍器局副使
　　　　遼陽税課司大使
　　　　揚州府邵伯𤓰洲税課司大使副使(後革/)
　　　　青州府樂安税課司大使
　　　　杭州府城南税課司副使
　　　　鹽倉大使　　　副使
　　　　稅課局大使　　副使
　　　　抄紙局大使　　副使
　　　　印鈔局大使　　副使
　　　　鑄印局大使　　副使
　　　　抽分竹木局大使　　副使
　　　　生藥庫大使　　副使
　　　　惠民局大使　　副使
　　　　銀塲局大使　　副使
　
　
　明㑹典卷十二
欽定四庫全書
　明㑹典卷十三
　　吏部十二
　　諸司職掌
在京未入流品衙門吏攅滿日於九品衙門吏員内
用
九品衙門吏攅滿日於八品衙門司吏七品衙門典吏
内用
八品衙門司吏七品衙門典吏滿日於七品衙門書吏
六品衙門典吏内用
七品衙門書吏滿日於五品衙門司吏内用
六品衙門司吏滿日於五品衙門司吏内用
五品衙門典吏滿日於五品衙門司吏四品衙門典吏
内用
五品衙門司吏滿日於四品衙門司吏三品衙門典吏
内用
四品衙門典吏滿日於四品衙門司吏三品衙門典吏
内用
四品衙門司吏滿日於三品衙門令史胥史二品衙門
典吏内用
三品衙門典吏滿日於三品衙門令史胥史二品衙門
典吏内用
三品衙門令史胥史滿日於二品衙門令史一品衙門
典吏内用
二品衙門典吏滿日於二品衙門令史一品衙門典吏
内用
二品衙門令史滿日於一品衙門掾史對品衙門都吏
内用都吏滿日於一品衙門提控内用
一品衙門典吏滿日於對品衙門掾史内用掾史滿日
於對品衙門提控内用
在外大小衙門典吏不許陞轉三十六箇月考滿給由
赴京聽用
　　事例(詳見驗封司/)
　　諸司職掌
凡除授過官員開寫年籍鄉貫住址脚色貼黄通類具
奏赴内府用寳附貼如有陞調改降官員續附轉貼及
本部選部考功付并各衙門開到官員事故明白下落
縁由通類具奏開揭如無的確下落行移該問及原任
衙門照勘明白以憑施行
　　事例
凡續附貼黄每月一次具奏年終類進内庫收貯
　　諸司職掌
凡事故官員照依揭下貼黄於事故冊内類姓開寫年
籍脚色鄉貫住址厯任俸月過名及事故下落縁由以
憑存照
　　諸司職掌
凡内外官吏人等例合丁憂者務要經由本部京官具
奏闗給内府孝字號勘合吏典人等劄付應天府(在京/劄付)
(順天/府)給引照囬在外官吏人等移文知㑹所在官司給
引回還除祖父母父母承重丁憂外期年喪服不
許守制及移文原籍官司體勘明白開寫是否承
重祖父母及嫡親父母取具官吏里鄰人等結罪
文狀回報如有詐冐就便解部仍以聞喪月日為
始不計閏二十七月服滿起復若有過期不行移
文催取到部果無事故在家遷延者咨送法司問
罪
　　明令
凡官吏丁憂除公罪不坐外其犯贓罪及係官錢糧依
例勾問
　　事例
凡官吏守制服滿定限赴部在京北直𨽻四個月河南
山東六個月山西陜西浙江江西湖廣南直𨽻八個月
福建兩廣貴州四川十箇月雲南一年此外違限二箇
月之上叅問
凡在京堂上官丁憂具奏給與孝字號勘合司屬以下
官并太醫院醫士舊例類引奏請　𢎞治元年奏准不引
官闗勘合醫士送順天府給引南京堂上官丁憂親自
赴京奏給勘合司屬以下官本部以勘合發南京吏部
填給起復齎赴本部類繳其吏貟人等各給引如舊在
外官吏俱從所在官司放回併申本部　洪武十九年
令欽天監官不守制後許奔喪三箇月　二十六年令
倉官放糧守支未絶聞父母喪者交盤付見任官吏方
許守制　二十八年令隂陽醫學官丁憂起復就彼復
職世襲土官在職守制　三十五年令太常寺官雖由
樂舞生出身聞父母喪亦許囬原籍守制　永樂元年
令王府官父母歿於任所者囬原籍守制太醫院官及
醫士有父母歿葬於京城外者許依墳守制　正統七
年令官吏匿喪者俱發原籍為民　十二年令内外大
小官員丁憂者不許輙便保奏奪情起復　天順二年
令官吏以舊喪詐作新喪者發順天府昌平遵化薊州
等處為民係順天府者發口外為民若父母見在詐稱
死亡者發口外獨石等處充軍其聞父母喪匿不舉哀
不離職役者原籍三千里之上限一年不及者限半年
過限者發口外隆慶永寧等處為民　成化十五年令
詐匿喪官員所在官司容情起送或因他事發覺正犯
悉照見行事例發落經該官吏以枉法從重論　𢎞治
三年令官吏未滿接服守制不行申報及扶同官吏究
問若稱已行申報中途沉滯者官員監生不許附選吏
典不許實撥俟行查至日定奪
凡京官公差養病在外丁憂不給勘合及相繼丁憂不
以勘合并官司申文赴部改填或勘合遭風水濕無告
官明文者俱問罪
凡官吏丁憂月日多少者問罪例限外違限二箇月者
問罪如患病既痊後水程違限二箇月者及患病二年
之上雖有文憑者亦問罪文移不開父母病故并聞喪
服滿月日及那移洗改月日者稱病不開得患與痊疴
日期及無所在官司印信明文者俱問罪
凡為事問革考察退任詐稱丁憂起復者發口外為民
扶同起送官吏以枉法論
凡官吏監生丁憂起復給批違限一年之上送問行查
或限内限外為事無招雖有招開還職役不明或長孫
承重不開父故年月及有無伯兄或丁養父母憂不開
自㓜過房或咨申不粘原籍官吏人等執結者俱行查
凡巡檢倉庫等官丁憂去任不告給上司明文王府官
丁憂不告給長史司明文辦事官吏在部丁憂回家十
年之上起復兩考役滿吏七年之上起復到部者俱行
查近例令各王府儀賓凡遇父母之喪徑自啓王不分
原籍逺近暫令前去奔喪量程逺近定與假限事畢依
期回還仍須各王隨為具奏
舊制官員致仕𨽻本司掌行後歸考功司
　　諸司職掌
凡官員年七十以上若果精神昏倦許令親身赴京面
奏如准本部查照相同方許去官離職
　　事例(見考功司/)
　　諸司職掌
凡官員父母年七十之上許令移親就禄侍養如果父
母老疾去官路逺户内别無以次人丁者方許親身赴
京面奏揭籍定奪及吏貟人等父母年老别無人丁者
務要經由本部移文體勘是實明白奏准方令離役俱
候親終服滿起復赴部聴用
　　諸司職掌
凡官吏人等或年幼過房乞養欲復本姓者經由本部
移文原籍官司體勘是實及官㓜名改諱具奏改正貼
黄仍行知㑹移咨户部改附籍冊吏員人等㓜名改諱
者移文本部准改
　　事例
洪武三年詔䝉古色目人入仕後或多更姓名嵗久子
孫相傳昧其本源如已更易者聴其改正　又令官吏
人等名字有天國君臣聖神堯舜禹湯文武周漢晉唐
等國號相犯者悉更之　又令官吏人等奏告更名復
姓若自幼過房乞養或入贅與人因從外姓報入户籍
外姓係軍匠竈户而本姓係民者不許改復　十九年
詔軍民并吏胥人等敢有更名易諱及兩三名字被人
告發家財給賞告人本身處死家口遷發化外
　　諸司職掌
凡本部官吏人等俸給每月初間明白立案及帶支衙
門將實支官吏姓名同該支米數造冊赴部劄付該部
官員放支仍將實支米數回呈立案
　　諸司職掌
凡本部合用印色支銷盡絶移咨工部轉行該庫放支
　　事例
洪武間凡本部合用印色每年約用紫粉斤數具呈本
部赴户科闗領外承字號勘合前去户部比號相同附
寫底簿明白就齎勘合赴内府外承運庫比號相同照
數關領回部應用仍將支過數目回呈本部立案備照
後奏准於順天府官錢内具奏支給買用
　　諸司職掌
凡本部合用紙劄移咨刑部於贓罰鈔内闗支價鈔買
用明白立案開銷以憑稽考
　　事例
洪武間凡紙劄每季各司㑹計合用數目明白開附本
司案呈本部填寫實支數目具手本赴户科闗領乙字
號勘合赴户部比號相同附寫底簿齎勘合赴内府乙
字庫照數闗領回部應用支銷盡絶明白花銷立案備
照後奏准於刑部都察院見收囚人紙劄内具奏闗用
　
　
　
　
　明會典卷十三
欽定四庫全書
　明會典卷十四
　　吏部十三
　　　考功清吏司
　　諸司職掌
　　　郎中員外郎主事掌文職官吏之考課
考覈官吏見於諸司職掌者若京官試職有司官遇缺
借除之類後事例多不同今備載之
　　諸司職掌
一凡在京六部太常司光禄司通政司太理寺國子監太
僕寺欽天監翰林院太醫院儀禮司屬官五軍都督府各
衛軍職文官應天府首領官并所屬上元江寧二縣官俱
從本衙門正官考覈應天府五品以下官監察御史從都
御史考覈給事中從都給事中考覈東宫官王府官尚寶
司中書舍人都給事中儀禮司行人司正官從本衙門將
該考官員行過事蹟并應有過犯備細開寫送本部考覈
欽天監翰林院太醫院正官都御史試職實授頒給誥勅
取自上裁其有特恩實授給與誥勅者不拘此例
一凡在京官初入仕者且令試職一年後考覈堪用者
與實授不堪用者降黜量才録用其在任未經考覈試
職官遇有調除仍於本衙門及别衙門本等職事内用
通理月日降除及對品改除者止理見任月日俱候一
年照例考覈或有為事釋免再任除授者試職照例考
覈
一凡六部五品以下官太常司光禄司通政司大理寺
國子監太僕寺欽天監翰林院太醫院儀禮司屬官厯
任三年聴於本衙門正官察其行能驗其勤惰從公考
覈明白開寫稱職平常不稱職詞語送監察御史考覈
本部覆考其在京軍職文官俱從監察御史考覈各以
九年通考其四品以上官員任滿黜陟取自上裁其在
外有司官員三年考滿給由到京考覈平常稱職者遇
缺借除京官亦以九年通考若行人司行人以一年為
滿從本司正官考覈分豁稱職不稱職呈送禮部轉送
本部覆考稱職者於從九品内陞用不稱職者於未入
流品官内叙用有過罰差一年儀禮司序班在職一年
本司考覈堪用不堪用送禮部轉行本部覆考堪用請
㫖實授不堪用黜降若三年考滿俱發監察御史考覈
送本部覆考但係一應京官三年考滿具奏俱於在京
對品内調用
一凡通政司光禄司翰林院尚寳司給事中中書舍人
東宫官俱係近侍官貟監察御史係耳目風紀之司太
醫院欽天監及王府官不係常選任滿黜陟取自上裁
一凡在京五品以下官俱令試職候一年後考覈定奪
比先除授已經試職一年二年之上及已實授一年二
之上者一例考覈試職堪任用者與實授及已實授堪
任用者俱給與誥勅三年考滿許請封贈其試職及已
實授而不堪任用者一體黜降其有經考滿復任者不
必再考頒給誥勅聴請封贈已入流倉官不須試職候
一年任滿給與勅命守支未入流品官貟俱與實授不
給勅命以上付發司封具奏頒給施行
　　事例
凡在京官洪武初三年一調用二十九年始以九年為
滿三十年定考覈署事官貟等第勤慎者仍治其事實
授在任三月才力不逮者奏請黜降　𢎞治元年令兩
京各衙門屬官考滿堂上官出與考語送都察院并吏
部覆考如原来考語得當續出考語不嫌雷同不當聴
覆考官從公考覈平常者引奏復職有贓者罷黜為民
其有前考平常後能懲艾勉於為善者亦宜書稱前考
稱職後或放肆改節者亦書平常以憑黜陟
凡在京堂上正佐官三年六年考滿不停俸在任給由
不考覈不拘貟數引至御前奏請復職永樂元年奏准
太僕寺光禄寺通政司大理寺國子監鴻臚寺翰林院
五品以下堂上官照例不考五年奏准詹事府六品以
上官照太常寺等官例亦不考俟九年奏請黜陟南京
堂上官考滿日停俸赴京給由其年七十以上例應致
仕者皆不引奏特具本奏請取自上裁
凡各處巡撫都御史三年六年考滿移咨到部具奏復
職仍行本官知㑹
凡欽天監官考滿洪武四年奏准職司天文比與常選
人貟不同不准考滿三十五年令欽天監正佐官俱不
考覈今大小官貟俱照例考滿
凡各科給事中考滿正統二年奏准本科如無都給事
中許掌科給事中考覈
凡五府六部等屬官首領官行人司行人天地等壇長
陵等陵官俱咨都察院劄付河南道考覈牒回覆考
凡兵馬司兵馬考滿先赴兵部考覈咨送本部行河南
道覆考京縣管馬官亦咨兵部轉行太僕寺查馬數咨
回本部發落
凡左右春坊司經局尚寳司六科給事中中書舍人神
樂觀提㸃知觀考滿俱不咨都察院止本部考覈九年
考滿定該陞品級具奏取自上裁行人司司正司副亦
止本部考覈
凡順天府治中通判推官三年六年考滿咨送都察院
堂上官考覈咨回本部覆考
凡中書舍人九年考滿稱職成化四年奏准係進士舉
人出身者陞貟外郎監生出身陞主事乞恩報効出身
陞寺副等官
凡在京衙門堂上官及監察御史調除外任雖品級相
等俸月不准通理其餘調外任者品級相等俱准通理
凡兩京所正所副所丞大使副使司獄等官俱例不考
覈查俸明白引奏復職九年考滿雖係事繁衙門止陞
一級
凡王府官及䕶衛首領官洪武三十年例不考覈
凡南京庫官周嵗考滿户部查錢糧明白送部入選
凡南京各衙門官貟俱南京吏部都察院考覈停俸赴
京給由本部類引復職給憑還任成化二十二年奏准
六年考滿不赴京
凡在京官貟三年六年考滿俱不停俸在任給由滿後
三月無故不給由者叅問公差准理厯俸三十六箇月
或三十七箇月俱准一考多厯少厯俱叅問
凡各帶俸官員本衙門查有相應貟缺照該陞品級陞
授如無亦陞各衙門相應職銜仍帶俸
凡内府各衙門工匠出身官貟九年考滿成化十四年
奏准俸職俱不陞
　　　右在京官
　　諸司職掌
凡在外有司府州縣官三年考滿先行呈部移付選部
作缺銓注司勲開黄仍令給由其見任官將本官任内
行過事蹟功業文冊紀功文簿稱臣僉名交付本官親
賫給由如縣官給由到州州官當面察其言行辦事勤
惰從實考覈稱職平常不稱職詞語州官給由到府府
官給由到布政司考覈如之以上俱從按察司官覆考
仍將考覈覆考詞語呈部直𨽻府州縣官考覈如前其
府官給由送監察御史考覈本部覆考類奏以上三年
考滿給由考覈平常稱職者於對品内别用不稱職正
官佐貳官黜降首領官貟充吏役俱以九年通考黜陟
其雲南有司官貟任滿給由一體考覈不稱職者黜降
縁係邊方具奏復任九年通考
一凡各處布政司按察司鹽運司首領官屬官從本衙
門正官考覈按察司首領官從監察御史考覈其餘衙
門並從本道按察司覆考其茶馬司鹽課提舉司正官
至首領官并在外軍職文官任滿俱送本處布政司正
官考覈仍送本處按察司覆考布政司官四品以上按
察司鹽運司五品以上俱係正官佐貳官三年考滿由
進牌别無考覈衙門從都察院考覈本部覆考具奏黜
陟取自上裁
　　明令
凡各處府州縣官貟任内户口増田野闢為上所行事
蹟從監察御史按察司考覈明白開坐實蹟申聞以憑
黜陟
凡各處任滿官貟須要隨即將帶家小起離任所親賫
解由到省次日引見如到来當該房分不行引見問罪
　　事例
凡布政司堂上官咨送都察院考覈按察司官徑赴都
察院投文考覈俱本部覆考首領等官河南道考覈本
司覆考　洪武十七年令布政司按察司官年終来朝
將所屬官貟考過堪用平常不堪用名數親自奏聞直
𨽻府州官同　天順四年奏准管屯副使僉事考滿到
部將任内該管屯田數目移文該部查理如果完結考
作稱職不完考平常
凡南北直𨽻府州正佐官及衛首領官無上司所轄者
考滿到部俱送河南道考覈牒回本司覆考係清軍者
兵部稽考清解軍數管馬者兵部行太僕司稽考馬數
管糧及帶辦商稅者户部稽考有無拖欠俱待移咨到
日方准引奏　洪武二年詔府州縣正官三年一考課
吏部考覈黜陟佐貳及首領官在任三年所司具其政
績申達省部吏目典史在任者給由到京　三年奏准
府同知一考無過者陞知府知縣二考無過者陞知州
縣丞一考無過者陞知縣　十二年奏准兩廣所屬地
有瘴癘者有司俱以三年陞調雖係兩廣而無瘴癘者
仍以九年為滿福建汀漳二府湖廣郴州江西龍南安
逺二縣地亦瘴癘一體三年陞調　三十五年令有司
官三年考滿到部考覈稱職平常者俱復任九年通考
不稱職者仍依例降用　宣徳五年奏准天下官貟三
年六年考滿者俱令赴部給由所欠税糧立限追徵九
年考滿就便銓注任内錢糧完足方許給由　正統三
年奏准有司親民官貟考滿給由牌内開寫任前并任
内逃民數目及招撫復業多少以憑黜陟　五年令在
外大小衙門官貟考滿除教職隂陽醫學外俱照洪武
年間定制即便離職依限給由赴京考覈其牌冊内滿
後有開支俸管事者不准　十年奏准沿海收糧官員
三年考滿俱留辦事候九年通考赴部　𢎞治二年奏
准有司官雖不開稱職平常不稱職字様其詞内有勤
能端謹者即以稱職論頗可者即以平常論誤事懶惰
者即以不稱論初考二考就與定稱否引奏復職三考
仍候行查定奪全無考覈詞語者行查差錯官吏俱照
例叅問　三年奏准雲南貴州布政司官除方靣知府
外同知以下并軍職衙門首領官三年六年考滿許赴
本布政司給由其浙江等布政司并南北直𨽻府州縣
等衙門官員三年六年俱赴部給由驛逓等官在外者
赴本布政司南直𨽻者赴南京吏部俱造牌冊繳部北
直𨽻者赴本部給由　又奏准給由官貟厯俸或一百
八箇月或一百一十箇月俱准九年考滿若多厯少厯
者俱叅問少厯一月以上者問罪復除補任未及一月
者若任内錢糧等項俱已完結亦照例問罪免其補輳
考覈選用如有未完事件雖少厯亦令回任完結方許
給由　九年奏准凡天下司府佐貳官及州縣正佐并
衛所首領五品以下官員九年考滿到部考覈繁稱無
過陞二級有過并簡而稱職無過陞一級若繁簡平常
有徒杖罪或初次不給由者俱照例逓降定擬該陞該
降品級挨次選用若守候一年之上有願逓減選用者
比照從四品告願正五品事例除授職事仍給與該陞
服色俸級
凡行太僕寺卿丞考滿永樂三年命從都察院考覈吏
部覆考黜陟　八年奏准北京遼東陜西甘肅等處苑
馬寺卿丞等官依行太僕寺官例考覈主簿從本寺考
仍送都察院河南道考覈本部覆考其屬官監正監副
録事止於各寺考本部覆考圉長三年考滿從本監本
寺官考覈闒茸不稱者送部黜降稱職平常者仍令在
任六年再考九年通考仍行兵部稽其所養馬數陞降
其九年考滿者先以缺申部候代官至方許給由
凡鹽運司判官永樂八年奏准依本司堂上官例考覈
凡考滿官吏在途病故正統五年奏准所在官司㨿其
隨行親人具告即便差人相視明白給與堪信文憑遺
下原賫牌冊批文就與轉繳
凡都察院理刑推官黜改知縣者雖品級相等不准通
理刑部都察院司獄税課司大使改除千户所吏目亦
不准通理
凡給由例限南直𨽻并浙江等布政司俱一年零二箇
月北直𨽻八箇月
凡在外起送考滿官俱要合干上司查勘明白一一具
結如無一處印信保結者行查
凡紙牌内不填小日不僉書不稱臣該吏背書不畫字
稽勲司駁送本司紀録年終類奏
凡公文批牌内不開除授到任考滿年月日期増减十
嵗以上户口無新増俸月多厯少厯不開前任事蹟隠
匿過名及紙牌不填字號漏用印信批咨申結内洗改
為事丁憂患病痊可年月緊關字様者俱叅問少厯者
復除補輳若増减不及十嵗差錯籍貫出身除授復任
年月日不署職背書該吏名缺不開報及丁憂起復復
除共輳九年不開前後備細俸月者俱准改正
凡患病二年之上雖有文憑不准不及二年患帖無告
官痊可月日亦不准
凡中途聞喪不將牌冊赴所在官司告繳及至起復之
日方告繳者送問若中途被水火盗賊失落公文者行
查
凡丁憂起復更調改除官貟前後兩任以十八箇月為
半如前任日少許通理多則再厯三年不得以後任輳
滿其厯過俸月於後考内通理
凡三年六年雖有專責差占必須一次給由違者送問
仍照例考察繁稱有過者止陞一級簡稱及繁平常有
過者俱本等用簡平常有過者降一級若有例前納米
曽經繳報牌冊到部者不在此限其雲南所屬官三年
六年不行赴本布政司給由不繳牌冊到部亦同此例
凡厯任六年止具三年事蹟給由者舊例叅問今准作
三年考滿亦不補造六年牌冊候九年考滿以六年事
蹟再造牌冊給由　𢎞治十五年令考察行太僕寺苑
馬寺官不必㑹同布按二司各寺官果有才行超卓者
一體推舉陞用又奏准在外衙門七品以上官有三年
或六年曽經到部考稱及任内曽有旌異例該陞擢自
願致仕者本部擬陞職銜或加散官服色令其致仕如
左右布政使無官可陞另行奏請定奪
　　　右在外有司官
　　諸司職掌
一凡内外雜職官三年給由無私過未入流陞從九品
從九品陞正九品税課司局及河洎所倉庫官先於户
部查理嵗課軍器織染雜造等局官送工部查理造作
花銷明白送部通類具奏其倉官收糧不及千石者本
等用虧折陪納足備者照依品級降用其有私笞者本
等用但犯贓私并私罪曽經杖斷未入流降邊逺從九
品降未入流不識字者本等用如有學無成效及罷閒
生貟除授雜職者犯贓私杖罪發在京衙門書寫
　　事例
凡倉庫司局等官俱行户部查勘經收錢糧河洎所官
行户工二部查勘魚課織染局官行工部查勘叚疋鹽
課税課司局官行户部查勘鹽課商税在南京者俱由
南京查勘明白起送赴部　洪武九年令倉庫司局管
錢榖官以厯俸周嵗為滿收受少者以數付交代官給
由多者以半俸守支畢日給由雖經改除亦以九年通
論　十四年令各處倉官周嵗考滿守支俸給三分内
支一分守支畢日未入流陞從九品已入流陞正九品
　二十八年奏准内外倉官厯過全俸雖未周嵗所收
糧數已滿千石遇有父母喪守制服滿後照起復官員
本等改用　又令内庫官一年為滿就将原收物件盤
與新官接管給由對品改用　永樂八年奏准順天府
廣備庫大使副使照内府庫官事例周嵗為滿給由
正統元年奏准在京居賢等坊草塲大使副使收草十
萬束以上者陞一級不及數者本等用　又奏准山東
都司所屬沿海倉官考滿守支盡絶給由布政司查理
明白仍送原衙門照例給由　五年奏准司府州縣衛
所考滿丁憂起復倉庫税課司河泊所官将任内收過
課程等項備開納獲通關字號及倉庫錢糧支銷明白
餘剰物件交與見任官攅收掌支銷取具各該府州縣
衛所官吏保結轉達布政司都司就令考滿官員親賫
赴京丁憂回還原籍者將首尾交盤明白亦將縁由申
報本部候各官起復以憑查考　𢎞治五年奏准大同
宣府遼東甘肅等處各草塲官俱以九年為期或八年
前後遇例差官經盤堆垜如法數目不少准令起送
凡倉塲官收糧千石草十萬束以上無過陞一級有笞
杖罪本等用徒罪降用收糧不及千石草不及十萬束
本等用有過降用係雜職降邊逺雜職内用若收糧不
及千石草不及十萬束者厯俸週嵗許交盤給由其在
大司宣府者守支盡絶其盤收前官糧草該减俸如支
盡絶給由到任半年無糧收受者起送赴部行户部查
勘明白付文選司别用若初到之時雖曽盤收不係經
收者亦起送其正糧守支盡絶即當减俸若守候二年
之上放支不盡絶者仍聴全支本等俸給不及二年不
許仍支全俸或守支間奉上司委署别衙門印信亦不
許遷延過違年限丁憂復除或改除河泊所官千户所
吏目俸月不准通理違者皆送問
凡在京長安四門倉副使不係經收糧斛官員本等入
選南京者具奏入選
凡在外河泊庫官鹽税局織染局鹽倉茶鹽批驗所等
官三年六年考滿係北直𨽻者赴本部考覈引奏復職
係南直𨽻者赴南京吏部係布政司者赴各布政司查
理明白就令復職各布政司仍將各官牌冊具本差人
類繳候九年通考以憑查考若丁憂起復改除者前任
少許通理多則不許通理違者俱送問多厯少厯違限
錯厯亦俱送問九年無過陞一級有過本等用
凡内外收糧經厯州判官吏目俱以三年為滿守支盡
絶給由到部送河南道考覈本司覆考具奏入選南京
所屬俱由南京河南道吏部考覈其有丁憂起復未經
南京衙門考覈者行查各衛倉經厯每衛止留一員收
糧斛其餘三年一替起送赴部俱以原職改除補輳九
年照依繁簡事例考覈黜陟任内收糧十萬石以上無
過考稱或平常俱陞一級不稱者本等用收糧不及十
萬石有過考稱或平常不稱俱本等用其守支年深與
守支間丁憂起復例同
凡在京各衞倉經厯宣徳四年奏准三年考滿者給半
俸守支若糧不及千石照依倉官例交盤給由調用仍
候九年黜陟
凡巡檢洪武初考滿給由無私過者陞正九品犯私笞
者本等用杖罪降雜職　二十五年奏定考滿捕獲軍
囚盗賊等項二百名之上無私杖者陞一級有私杖對
品用一百名之上無私杖者對品用有私杖降雜職三
十名之上無私杖者降雜職有私杖者降邊逺雜職不
滿三十名者發邊逺充軍若有强賊及逃軍聚衆刼掠
能擒獲以除民害者二十名之上無私杖者陞一級有
私杖者對品用有私杖者降雜職九名之上無私杖者
降雜職有私杖者降邊逺雜職若擒強賊逃軍六十名
之上或止二十名而又能獲軍囚二百名之上及擒偽
造寳鈔及偽印者具奏陞用　永樂元年巡檢考滿應
陞自陳不堪别用乞仍舊職者聴　正統六年奏准土
官巡檢三年六年攅造牌冊赴本布政司給由復職九
年通考赴部黜陟
凡沿海及土官巡檢俱不論軍囚無過本等用有過降
用盧溝橋張家灣白溝河通州北闗漷縣楊村河西務
單家橋巨河小直沽河陽興濟緊要地方軍囚强盗俱
二名折一名成化間定巡檢考滿事例獲強盗三名至
九名軍囚不及一百名者無過降雜職有過降邊逺雜
職強盗十名之上軍囚百名之上無過對品用有笞杖
過降雜職徒罪降邊逺雜職軍囚二百名之上強盗二
十名之上有招或不及二十名或無强盗無過陞一級
有笞杖過對品用徒罪降雜職若獲成羣強盗二十名
之上或六十名之上又有招由軍囚二百名之上有事
由或不及無過陞一級有笞杖過對品用徒罪降雜職
若獲偽印一顆或二顆有覆造招由軍囚不論有無無
過陞一級有笞杖過對品用徒罪降雜職
凡巡檢三年考滿以新官更替日扣算例限府州縣掌
印正官將任内捉獲軍囚等項從實查勘具結起送其
沿海巡檢亦要畫圖貼説以憑查考若起送無府縣巡
司保結軍囚公文止開起數不開花名或止開花名無
籍貫并所犯事由強竊盗抄招無縣印鈐縫偽印不開
是何衙門印信及令犯人當官覆造相同丁憂起復無
本司闗文及洗改軍囚姓名者俱行勘若公文不開事
蹟洗改更替日月強竊盗軍囚總數者送問若考滿丁
憂起復前任厯少通理至一十八箇月之上另厯三年
凡驛逓閘壩官舊制俱三年赴部給由惟雲南驛丞各
以三年一次赴布政司考覈九年通考然後赴部　宣
徳四年奏准貴州所屬驛丞照雲南事例考覈　正統
元年奏准廣東所屬雜職衙門三年六年考滿照廣西
雲南例驛丞逓運所大使赴布政司考覈河泊税課等
官仍舊　又奏准各處水馬驛丞及逓運所大使九年
將滿吏部預選官交代住俸管事新官至日方許給由
　三年奏准驛逓閘壩官直𨽻府州縣所轄三年赴部
其有布政司所轄三年赴布政司并按察司考察稱職
平常復職仍將各官牌冊年終類進九年赴部通考
五年奏准南北直𨽻驛逓閘壩司獄等官三年赴巡按
御史考覈定與稱職不稱職考語連牌冊發有司收候
年終類繳九年赴部通考　景泰元年奏准南北直𨽻
驛逓閘壩司獄等官三年六年考滿南直𨽻者赴南京
吏部北直𨽻者赴本部
凡驛丞九年考滿公文牌册内事蹟不開報應付過使
客備細花名起數者送問
凡驛逓等官丁憂改除前任日少許通理多則不許通
理多厯少厯違限錯厯俱送問丁憂起復無印信闗文
者行查無過陞一級有過本等用　𢎞治十四年令天
下有司儒學巡檢倉庫驛逓等官考滿到部功蹟不足
或有過名有願告退者照有司不稱職例各仍原職致仕
　　　右雜職官入流倉官(收糧經厯附/)
　　諸司職掌
一凡各處府州縣學訓導與教官一體厯俸九年考滿
給由其訓導給由到部出題考試將所試文字送翰林
院批考通經者於縣學教諭内叙用若不通經㫖本處
復充訓導自来不通經者量才别用教官考覈稱職陞
一等平常者本等用不稱職者黜降不通經者别用若
承差考滿無私過於行人内用其犯私笞杖罪發行人
司聴差一年無過陞用有贓私者發在京衙門充吏其
五軍都督府知印三年考滿於從八品内陞用六部知
印三年考滿於九品内陞用
　　事例
洪武二十六年奏定考滿教官訓導以九年之内科舉
取中生員名數為則定擬陞降縣學額設生員二十名
教諭九年之内科舉取中生員三名又考通經者為稱
職陞用若科舉取中生貟二名又考通經者為平常本
等用若科舉取中生員不及二名又考不通經者為
不稱職降黜别用州學額設生貟三十名學正九年之
内科舉取中生員六名又考通經為稱職陞用若科舉
取中生貟三名又考通經者為平常本等用若科舉取
中生員不及三名又考不通經者為不稱職黜降别用
府學額設生員四十名教授九年之内科舉取中生貟
九名又考通經者為稱職陞用若科舉取中生員四名
又考通經者為平常本等用若科舉取中生員不及四
名又考不通經者為不稱職黜降别用府州縣學訓導
分數生員一十名九年之内科舉取中生員三名又考
通經者陞教諭若科舉取中生貟二名或一名又考通
經仍充訓導若科舉生員全無又考不通經降黜别用
　又奏准教諭科舉及數考不通經有司内用科舉不
及數通經降訓導　三十五年命教授考通經任内止
有舉人三名者降學正　永樂元年欽定舉人署教諭
事者任内有科舉中式一名又有嵗貢中式一名署訓
導事者有科舉中式一名或有嵗貢中式一名俱與實
授　六年令教官考滿吏部同六科都給事中選其有
才識者留六科理事一年後從本科都給事中考其髙
下用之　宣徳五年重定舉人名數教授五名為稱職
三名為平常不及三名為不稱學正三名為稱職二名
為平常不及二名為不稱教諭二名為稱職一名為平
常訓導一名為稱職不及者皆為不稱稱職者陞平常
者本等用不稱者降　正統九年奏准教官九年任滿
無舉人者試其學問果優仍任教官教授學正教諭俱
降訓導訓導調邊逺其不中者仍降雜職　𢎞治二年
奏准九年考滿教官考通經府州縣學舉人及數方陞
衛學并選貢衙門雖無舉人亦陞若丁憂復除者論前
後任多少若任府州縣學日多從府州縣學論任衛學
并選貢衙門學日多從衛學并選貢衙門論
凡教官考滿初塲考四書本經義各一篇貳塲論䇿各
一道教授學正教諭俱本部定中否訓導送翰林院定
中否考不通經係舉人出身者教授改吏目學正等官
改典史監生儒士出身者教授改税課司大使學正等
官降河泊所官衞學并選貢衙門學官考不通經亦同
前例冐報舉人者送問無府州縣委官保結者行查雲
南各處教官從選貢衙門例亦不論舉人　十四年令
公侯駙馬伯家教書訓導九年考滿者比在外府州縣
學訓導例九年教無成效考中者於邊逺學校降用考
不中者於雜職内降用行國子監查無功蹟者革職為
民
　　　右教官
　　諸司職掌
一凡内外入流并雜職應考官員任滿給由赴京本部
從實考校才能優劣依例黜陟果有殊功異能超邁等
倫者取自上裁
繁而稱職無過陞二等有私笞公過陞一等有紀録徒
流罪一次本等用二次降一等三次降二等四次降三
等五次以上雜職内用
繁而平常無過陞一等有私笞公過本等用有紀録徒
流罪一次降一等二次降二等三次降三等四次以上
雜職内用
簡而稱職與繁而平常同
簡而平常無過本等用有私笞公過降一等有紀録徒
流罪一次降二等二次雜職内用三次以上黜降
考覈不稱職初考繁處降二等簡䖏降三等若有紀録
徒流罪者俱於雜職内用
凡九年之内二考稱職一考平常從稱職二考稱職一
考不稱職或二考平常一考稱職或稱職平常不稱職
各一考者俱從平常二考平常一考不稱職從不稱職
　　一繁簡則例
在外府以田糧十五萬石以上州以七萬石以上縣三
萬石以上或親臨王府都司布政司按察司并有軍馬
守禦路當驛道邊方衝要供給去處俱為事繁府州縣
田糧在十五萬七萬三萬石之下僻静去處俱為事簡
在京衙門俱從繁例
　　事例
凡九年考滿官員永樂四年奏准各都司衛所布政司
按察司行太僕寺鹽運司鹽課提舉司煎鹽提舉司市
舶提舉司茶馬司考覈俱從繁例宣慰宣撫安撫招討
長官司俱係土官衙門從簡例　八年令官員九年考
滿給由初考稱職次考未經考覈今考稱職者初考次
考不給由三考稱職者俱從稱職初考不給由次考稱
三考平常者初考平常次考不給由後考稱者俱從平
常初考不給由次考平常三考不稱職者從不稱職
凡考滿官患病不滿三箇月及非縁事住俸月日不作
實厯者叅問増减十嵗以上考滿後非因公差摘占厯
俸半年以上及不報前任事蹟并隠匿過名者俱送問
　𢎞治十三年令在外大小文職若九年已滿托故在
任久住不行赴部及不申缺者叅提究問就彼放回原
籍冠帶閒住
　
　
　
　
　
　
　
　明㑹典卷十四
欽定四庫全書
　明㑹典卷十五
　　吏部十四
　　諸司職掌
凡在京大小衙門及在外布政司并直𨽻府州縣吏典各以
三年考滿給由其倉攢典以週嵗為滿除税課司庫局攢典
考滿之日隨即交割明白給由府州縣倉攢典將經收糧斛
支銷盡絶方許給由應有府州縣吏典考滿當即給由如布
政司府州縣過違一年直𨽻并在京過違半年給由到部俱
送法司取問如不過違者隨付司封照依資格撥用
　　事例
洪武十七年議定吏員考滿試中第一第二等者於在
京有出身衙門内用第三等者於在京未有出身衙門
内用仍以等第姓名出榜曉諭遇缺以次撥用　二十
六年奏准各衙門吏三年役滿於本衙門見缺令史書
吏内陞用再歴三年給由赴京如有餘吏送付吏部不
許一槩縣陞於州州陞於府府陞於布政司等衙門及
王府長史司託故不給由者治罪　三十一年奏准吏
員考滿不給由丁憂不起復及侍親等項託故在閒已
經官府問斷仍充吏役者重厯三考　永樂十一年奏
准在外吏考滿照官員給由程限赴部若託故遷延者
問罪妻子同發北京充軍種田　二十年令吏典不給
由丁憂不起復得代不赴京赴京不著役者悉發保安
衛充軍　宣徳三年奏准吏役滿擇其年五十以下堪
用者存留五十以上不堪用者俱罷為民有赦前在逃
能自首者仍令為民隠而不首事覺發隆慶州為民
七年勅諭吏員三考滿當授官者吏部通引於内府㑹
同六部都察院翰林院堂上官出題南北類試錦衣衛
堂上官監察御史六科給事中監試考其文義粗曉行
移得當書札不謬三事俱可取者為一等二事可取者
為二等三事俱不可取者放回民當差　正統元年奏
准在外吏役除為事月日明有文案許令補輳其患病
在家月日不補輳亦准實厯三年考滿三箇月内遇缺
許令陞補三箇月外雖有缺不准陞參六年給由違限
者問罪解京重厯給假省親祭祖送幼子還鄉違限等
項送問者俱不重厯　十二年奏准考滿吏歇役在家
過違例限不行給由或丁憂服滿起復違限或侍親親
終起復違限或丁憂起復不補原缺參補别衙門或託
故在閒年久復充吏役或一考多厯一箇月或給由起
送違限雖告有堪信文憑遷延二年之上或給由起復
到部將役内年月日期増减及多増五嵗以上有規避
者或丁憂少守制多守制一箇月或越闗在逃行提解
京者俱參問重厯或厯役一考或厯役未滿公差事完
已滿一考或厯役一考滿為事回還或丁憂服滿起復
及截替裁革吏本衙門有缺俱許三箇月以裏參補無
缺起送合千府州縣查缺四箇月以裏叅補又無缺起
送本布政司查缺五箇月以裏叅補其都司衛所吏典
無缺起送該管有司查缺依例輳撥兩考給由但違一
年之上參補者參問重厯或為事歇役或考滿為事歇
役俱以問結之日為始應還役者仍補原役輳厯兩考
已滿為事還役者俱照限給由違者叅問重厯或為事
做工公差等項俱以問結事完工滿之日為始若遷延
一年之上着役者參問重厯其倉塲攢典以守支盡絶
之日為始依例給由違者參問重厯　景泰二年奏准
在外吏兩考役滿止以實撥辦事月日為准丁憂月日
亦准實厯數内有省祭送㓜子還鄉為事虚曠月日仍
撥補輳　五年奏准有過名吏公文吏冊開報不明者
先取親供結狀准收實撥冠帶仍行查勘但有隠匿貪
淫等罪例不出身者發隆慶永平等處為民　天順三
年奏准四川福建兩廣等處吏丁憂起復送㓜子等項
及年四十五以上曽撥充南京當該者就行撥補及將
例前實撥當該三考滿日行南京吏部查理如無充當
𨽻兵及貪淫等項就行考試中者起送赴部奏請定奪
不中者就彼發回原籍為民　成化三年奏准吏員考
滿照宣徳年間事例㑹官考選　七年令三考滿吏典
從吏部陸續考試不必㑹官仍照三等例行　二十三
年令吏典三考滿考試不中者給與冠帶閒住
凡在外一考吏滿無缺起送赴部者查無違碍付驗封
司撥補兩考
凡吏典給由例限南直𨽻并各布政司俱十四箇月北
直𨽻者八箇月違者送問
凡吏典一考役滿不轉參兩考役滿不給由展轉揑故
歇役三年之上者就彼問發為民中間雖有事故亦不
准理未及三年者行查雲南吏典不行轉參給由者同
其有接喪丁憂服滿遷延三年之上不起復者亦問發
為民未及三年果有事故實跡查照定奪雖在三年之
内起送過限到部者仍送問重厯
凡吏典給由赴部中途被水火盗賊失落原給公文雖
告有所在官司文憑亦待行勘明白方許付撥若將批
咨申文手本内緊闗年月字様洗改有跡或給批年逺
遇革不倒換新批者俱送問
凡吏典給由查無本處造到吏冊亦准驗封司暫撥辦
事行勘無礙辦事滿日照例實撥倉塲攢典例同
凡倉塲攢典守支八年前役不盡者委官交盤明白交
與見任官攢守支給由其批内不開守支盡絶年月日
期及違限者送問曽經收放糧草者查照守支年分多
寡免其辦事就撥當該全無收放者起送赴部駁回另
厯
凡在外輳補三考二考吏役内曽犯笞杖罪名不抄原
問衙門招由繳部者不准收考
凡三考役滿吏考其法律立為三等通者為一等依資
格出身其次為二等雜職出身不通者為三等給與冠
帶放回原籍閒住
凡在外鹽運司及遇例納米等項吏典俱送户部查理
鹽課通闗回報方許收考
凡户兵二部書筭九年考滿中一等者依資格出身二
等者雜職出身三等者冠帶閒住
　　諸司職掌(見教官項下/)
　　事例
洪武二十六年奏准在外承差於能幹人員内選取三
年考滿役内無私過雜職内用有私過充吏役　正統
元年奏准在外三司承差有缺於民間丁糧相應殷實
之家選其才貌可用者縣申州州申府府申布政司覆
勘相同方許收參有私過者充吏役保舉官員坐罪
凡承差役滿到部審實付文選司分撥各衙門辦事知
印役滿查明叅充年月日期收考奏請冠帶付文選司
分撥辦事但犯笞罪以上俱發充吏考滿不給由丁憂
不起復為事在逃遇赦者仍發重厯若役滿到部違限
隠匿過名多厯少厯増减年嵗及批咨内洗改緊蘭字
様俱查問
在外官員有政蹟者舊制許巡按等官奏舉其後又有
旌異之名今録事例於後
　　憲綱
凡監察御史按察司官巡厯去處但知有司等官守法
奉公亷能昭著者隨即舉聞
　　事例
凡有司官員政蹟卓異許各該上司奏保旌異以示激
勸　宣徳十年詔府州縣官㢘勤公正能恤民者親臨
上司宜以禮待仍具其政蹟奏聞以憑旌擢　成化七
年奏准有司官員必待三年六年政蹟卓異方許薦舉
仍令吏部先察舉主舉者亷即用其人不必覆勘舉者
非人雖有政蹟亦必覆勘　𢎞治六年奏准各處巡撫
巡按并布按二司遇府州縣官才行俱優者無分嵗貢
吏員出身一體舉保五品以上官員果有才徳出衆者
開報本部奏請定奪
　　事例
凡在外有司官員果有政蹟深得民心者任滿去職許
令百姓保留　宣徳八年奏准在外官員九年考滿凡
有保留者行所屬布政司按察司及直𨽻巡撫巡按官
覆勘
凡官員任滿考覈及朝覲考察各有定制若因事考察
間一舉行無常例具列於後
　　事例
正統元年奏准兩京五品以下官員從本衙門堂上官
考察如有不才及老疾者本部驗實具奏定奪國子監
教官禮部尚書及祭酒司業公同考察如無學行者送
部别用　景泰三年奏准六部等衙門堂上官考察各
屬主事等官才力不勝者降縣典史老疾者冠帶致仕
　天順八年奏准本部都察院㑹同内閣考察在京五
品以下文職并在外布按二司官有不公者許令科道
官指實劾奏南京各衙門照例考察有不公者令南京
科道劾奏　成化四年令兩京文職堂上官曽經科道
紏劾及年老不堪任事才徳不稱職者各自陳致仕取
自上裁五品以下官本部㑹同都察院及各堂上掌印
官公同考察年老無為貪淫酷暴者革職翰林院屬官
并帶俸官譯字等官本院學士㑹同内閣考察　𢎞治
元年令兩京五品以下官照例考察翰林院官亦從吏
部考察其被黜之人有造言生事摭拾妄奏者發譴為
民　十年令兩京官照例考察惟翰林院學士不在五
品之例
凡考察京官每十年一次舉行不拘見任帶俸丁憂公
差養病省祭等項俱公同本衙門堂上官考察
凡在外大小衙門官員考察洪武六年令監察御史及
按察司察舉有無過犯具奏黜陟　永樂元年令府州
縣官到任半年之上者巡按御史按察司察其能否亷
貪之跡具奏　洪熈元年令考察布按二司官不職者
降為縣官　宣徳七年令各處巡撫侍郎同巡按御史
考察方面官仍同方面官考察州縣官直𨽻府州縣從
巡按御史考察　十年𠡠諭直𨽻府州縣從吏部差官
及巡按御史考察各布政司府州縣從布政司及巡按
御史考察其布按二司堂上官從吏部都察院考察屬
官從巡按御史按察司考察　景泰三年𠡠都御史等
官考察天下有司官員　七年令天下府州縣官年老
殘疾罷軟不任事及貪酷生事科歛害民者許巡撫巡
按并按察司堂上官㑹同考其布按二司官聴巡撫巡
按官考察　𢎞治元年令考察罷閒官吏在京潛住有
擅出入禁門交結者各門官盤結拿送錦衣衛打一百
發烟瘴地面永遠充軍
官員事故具見諸司職掌各有事例若致仕舊𨽻稽勲
司掌行今歸本司附載事例於後
　　諸司職掌
凡在京衙門及在外布政司并直𨽻府州縣官吏果有
家屬干犯極刑除緦麻踈逺異姓親屬不准外其小功
已上親例合迴避開寫為因何事得何罪名係何衙門
取問處决實跡親身赴京陳告以憑行移原籍及任所
并原取問衙門照勘取具原籍官吏里鄰結狀并宗支
圖本及任所官吏保結明白以憑定擬奏准方許去官
離職
　　事例
洪武間凡官吏有小功已上親屬干犯極刑官於邊逺
叙用吏發邊逺軍衛衙門永充吏役　永樂元年令極
刑家屬官有才能本部明白具奏不拘例用　宣徳七
年勅諭凡犯罪典刑者已屢經赦宥其子弟果有才行
文學聴保舉選用惟犯謀反大逆典刑者子孫不在選
用之例
　　諸司職掌
凡在京衙門及在外布政司并直𨽻府州縣官吏具告
老病殘疾劄付太醫院轉行惠民藥局委官相視明白
果成篤廢殘痼疾病分豁堪與不堪醫治明白具奏取
自上裁
　　事例
正統四年奏准年老廢疾官員不能動履者驗實取具
同僚官醫保結備申定奪　天順二年令御史不許養
病省親　成化二年奏准内外文武官員患病三箇月
之上俸糧截日住支御史如果久病勘實許還原籍調
治　六年奏准各處巡撫巡按等官遇有司府州縣官
員告稱老疾不堪任事者依例放回原籍不分大小俱
類奏以憑揭黄作缺
凡告老疾官員年五十五嵗以上者冠帶致仕未及五
十五嵗者冠帶閒住其考滿官員到部但年六十五嵗
以上不得取選
凡兩京考滿官員到部年七十者例應致仕未及七十
自陳老疾乞恩放回者堂上官本部覆奏定奪其餘行
原衙門勘實具奏請㫖在外各衙門官員給由起復等項
到部奏告老疾者行順天府撥醫驗實通類引奏發落
凡兩京見任官員并辦事進士乞恩養病者行原衙門
勘實具奏請㫖放回病痊之日赴部聴用仍行巡按御
史并按察司查勘其在外方面有司官員不許養病
國初官員凡以理致仕者朝廷待以優禮與見任同又
有陞秩給俸賜勅之典其後大臣致仕或給驛還鄉或
命有司嵗撥人夫月給食米有差其尤寵異者或賜勅
或加賜白金文綺或又官其子孫皆特恩云
　　諸司職掌(見稽勲司/)
　　明令
凡内外大小官員年七十者聴令致仕其有特㫖選用
者不拘此例
　　事例
洪武十二年令内外文武官年老致仕者三品以上仍
舊四品以下者各陞一等給與誥勅其厯事未及三年
及為事降用或工役屯種取到者依本等職事致仕不
給誥勅　十三年令文武官六十以上者皆聴致仕仍
給誥𠡠　永樂十九年詔文官七十以上不能治事者
許明白具奏放回致仕若無子嗣孤獨不能自存者有
司月給米二石養其終身　宣徳十年詔文武官年未
及七十老疾不能任事者皆令冠帶致仕免其雜泛差
徭　成化元年詔文武官以理致仕五品以上者進階
一級　四年詔聴選官員九年考滿該陞用者年力衰
邁不能任事照該陞品級給與散官致仕　十一年詔
給由考稱該陞及冠帶未任聴選官員有家貧親老疾
病等項願告致仕者授以應該陞除職名以榮終身
二十二年詔在京文職以理致仕五品以上年及七十
者進散官一階其中㢘貧不能自存衆所共知者有司
嵗給米四石　𢎞治四年奏准自告願退官員不分年
嵗俱令致仕
凡九年考滿官員告致仕者考稱無過陞二級不稱有
過原職致仕
　　諸司職掌
凡在京及在外府州縣官員除授之時投報供狀當即
於簿内附寫厯仕脚色始末縁由或任内調除如有事
故開附行止以憑稽考
　　事例
𢎞治十三年奏准文職官吏監生生員冠帶官知印承
差隂陽生醫生但有職役者犯贓犯姦并一應行止有
虧俱發為民其知印承差笞杖公罪充吏犯在革前重
厯僧道官係京官具奏提問在外依律徑自提問受財
枉法滿貫亦問充軍及僧道有犯姦盗詐偽逞私争訟
怙終故犯并一應贓私罪名有玷清規妨碍行止者俱
發還俗若犯公事失錯因人連累及過誤致罪於行止
戒規無碍者悉令運炭運米等項各還職為僧為道義官
犯該行止有虧者革去冠帶不碍行止者不革王府文
職因人連累并一應過誤律該笞杖罪名者議擬納鈔
贖罪還職不必解京就彼奏請發落若係希圖改調故
意犯贓有碍行止等項及犯該徒流以上者俱解京奏
請改調邊遠叙用重者從重論
　　諸司職掌
凡有在京衙門及在外布政司并直𨽻府州縣見任官
員但係兵刑等部都察院等衙門或因事提問等項問
過應有的决紀録公私過名開咨本部於紀録文冊内
明白附寫候九年通考以憑黜陟其有司官員三年考
滿給由到部供報任内公私過名於冊内比查除上司
未行知㑹紀録罪名另行抄録外有已行知㑹任内公
私過名隠匿不報者議擬具奏送法司問罪
　　事例
洪武九年令諸司正佐首領雜職官犯公私罪應笞者
贖應徒流杖者紀録每嵗一考嵗終布政司呈中書省
監察御史按察司呈御史臺俱送本部紀録　𢎞治元
年奏准内外各衙門問過官吏公私過名及罰俸等項
年終造冊類繳赴部送司以備稽考
國初令有司保舉人才即古鄉舉里選之遺意累朝下
詔亦必及之其事例備載於後
　　諸司職掌
凡各府州縣每嵗於所轄隅廂鄉都内拔選容止端謹
無過人才一名申送布政司考覈轉行按察司覆考堪
充嵗貢開坐考過詞語差人送部應有賢良方正及山
林巖穴隠逸之士并通曉經書儒士秀才孝㢘俱各訪
求到官審無過犯違碍不拘名數差人伴送到部或内
外官員人等薦舉人材秀才即便行移原籍官司起取
赴部如儒士秀才出題考試果否通經賢良隠逸等項
人材量其才能定其髙下仍取本户丁糧數目作何營
生及户内有無雜役事故供結明白然後開發選部選
用如將鄙陋不堪之人一槩朦朧濫舉原舉官吏依貢
舉非其人律問罪
　　事例
洪武十七年令各布政司直𨽻府州縣舉秀才人材必
由鄉舉里選知州知縣等官㑹同境内耆宿長者訪求
徳行聲名著於州里之人先從鄰里保舉有司再驗言
貌書判方許進呈若不行公同精選者坐以重罪　三
十五年詔山林隠逸懐才抱徳之士有司詢訪以禮敦
請赴京量才擢用其有志尚閒逸不願出仕者具名来
奏　永樂元年𠡠内外諸司文職官員各舉所知或堪
重任或沉滯下僚或可剸繁而優游散地或抱道懐才
隠居田里無問逺近並舉以聞　洪熈元年詔民間有
行己㢘正才堪撫字者許見任官具實舉薦　宣徳七
年詔各處文學才行出衆之士自二十五嵗以上令所
在有司保舉赴京選用　八年詔各布政司按察司府
州縣官連名保舉賢良方正一人起送吏部量才擢用
　正統十四年詔各處舉到儒士照永樂年間事例送
翰林院嚴加考試選用不中者發原籍為民　景泰三
年詔各處見任官員果有才行政事優長拘於資格屈
在下僚及有文學才行堪授職任之士隠於民間及官
貟罷職委無贓犯重情而才學可用者並聴在内四品
以上官員在外巡撫巡按方靣并各府州縣正官指陳
實跡薦舉赴京考用所舉之人後犯贓罪連坐舉主
天順元年詔處士中有學貫天人材堪經濟隠居髙蹈
不求聞達者所司具實奏聞　五年令天下有才兼文
武或學行異等或謀勇出衆者許所在官司具實奏聞
國初外官每年一朝洪武二十九年始定三年一朝之
制以辰戌丑未年為期朝正後本部㑹同都察院考察
奏請定奪其存留者俱引至御前刑部及科道官各露
章紏劾怠職之罪一時譴責宥免皆出上命及宥免還
任各賜𠡠一道以申戒飭云
　　諸司職掌
凡在外官員三年徧行朝覲其各布政司按察司鹽運
司府州縣及土官衙門流官等衙門官一貟帶首領官
吏各一貟名理問所官一貟照依到任須知依式對欵
攢造文冊及將原領勑諭諸司職掌内事蹟文簿具本
親賫奏繳以憑考覈各衙門先儘正官到任日淺佐貳
官到任日久必先佐貳官来若係裁革未及二十里長
州縣止設正官首領官各一貟去處只令首領官吏来
朝其程途遠近各量里路比照行人馳驛日期起程本
衙門速將起程月日申部逺者不許過期近者不許預
先離職俱限當年十二月二十五日到京其来朝官貟
服色各照品級花様及欽依今定様製務要新鮮潔浄
俱各自備脚力不許馳驛及指此為由科擾於民
　　明令
凡各處府州縣有司官員在任三年不許注代許令親
將三載任内行過事蹟赴京朝覲如無規避依舊復任其
佐貳官首領官一體三載來朝如一時勾當輪換前來
　　事例
洪武十一年令官員来朝察其言行功能第為三等稱
職而無過者為上賜坐而宴有過稱職者為中宴而不
坐有過而不稱職者為下不預宴序立於門宴者出然
後退　十七年令天下諸司官吏來朝明年正旦各造
事蹟文冊仍畫土地人民圖本俱以十二月二十五日
至京其服色各以品級為差惟雲南逺在邊鄙特免其
來　宣徳五年令㢘察朝覲官員貪汚者發邊衛充軍
老疾鄙猥者為民其考滿月日已過者回任後將行過
事蹟造冊送合干上司依例考覈差人奏繳　正統九
年令廣西臨邊縣分係裁减衙門免其朝覲須知文冊
府州縣類進　十年令朝覲官員㢘能著稱治行超卓
者賞衣服一襲鈔一百錠仍賜宴於禮部　天順四年
令朝覲官貟才行超卓政績顯著者賜宴禮部仍賞衣
服一襲鈔一千貫老疾者致任罷軟無為者冠帶閒住
有贓者發原籍為民　成化五年奏准雲南長官司免
來朝州縣裁减去處止該吏一名賫文隨司府州縣官
員進繳其各府首領官遇邊務差占亦免來朝　𢎞治
六年令方面知府年老未滿罷軟無為非本部訪有實
跡或有巡撫巡按止是一處開報并其餘官員到任未
及二年非老疾貪酷顯著者俱留辦事且令朝覲之年
先期行文布按二司考合屬巡撫巡按考方靣年終具
奏行各該衙門立案待来朝之日詳審考察如有不公
許其伸理其科道官必待吏部考察後有失當方許指
名紏劾　八年奏准各處巡撫巡按㑹同從公考察布
按二司并直𨽻府州縣各鹽運司行太僕寺苑馬寺等
官賢否如無巡撫巡按㑹同清軍或巡鹽考察俱無巡
按自行考察其布政使按察使及分巡分守并知府知
州知縣并司寺正官各訪所屬官員賢否開具揭帖送
巡撫巡按以憑稽考其巡撫官當朝覲之年仍具揭帖
密報本部止㨿見任不謹名目不許追論素行其開報
官員若愛憎任情議擬不當本部都察院并科道官指
實劾奏罪坐所由若被黜官員有不服考察摭拾妄奏
者發遣為民
　　諸司職掌
凡諸司置立文簿將行過事跡逐件從實開寫承行發
落縁由務要簡當毎季差典吏一名依期賫赴本管上
司查考布政司考府府考州州考縣務從實效除將𠡠
諭事理令諸司進課官吏賫擎前去及行移布政司并
直𨽻府州縣照依𠡠諭事理各置紅油木牌刋刻青字
於本衙門公㕔上常川懸掛永為遵守毎嵗進課之時
將考過事跡各賫赴京奏繳以憑通考若遇三年朝覲
來朝官吏先將舊年春夏秋三季來考冬季事跡未完
許於次年進課之時令該吏進呈毋得誑惑繁文因而
生事科擾
　　事例
洪武二十三年𠡠方今所用布政司府州縣按察司官
多係民間起取秀才人材孝㢘各人授職到任之後略
不以到任須知為重公事不謀體統不行終日聴信小
人浸潤謀取贓私酷害下民以此仁義之心淪沒殺身
之計日生一旦繫獄臨刑神魂倉皇至於哀告懇切奈
何虐民在先當此之際雖欲自新不得可矣如此者往
往相繼而犯上累朝廷下辱鄉閭悲哀父母妻子孰曽
有鑑其非而改過也哉所有責任條例條列於後
一布政司治理親屬臨府嵗月稽求所行事務察其勤
惰辨其㢘能綱舉到任須知内事目一一務必施行少
有頑慢及貪汚坐視恬忍害民者驗其實蹟奏聞提問
設若用心提調催督宣布條章去惡安善儻耳目有所
不及精神有所不至遺下貪官汚吏及無藉頑民按察
司方乃是清
一府臨州治亦體布政司施行耳目有所不及精神有
所不至遺下貪官汚吏及無藉頑民布政司方乃是清
一州臨縣治亦體府治施行耳目有所不及精神有所
不至遺下貪官汚吏及無藉頑民本府方乃是清
一縣親臨里甲務要明播條章去惡安善不致長姦損
良如此上下之分定民知有所依巨細事務訴有所歸
上不紊政於朝廷下不銜寃於滿地此其治也歟若耳
目有所不及精神有所不至遺下無藉頑惡之民本州
方乃是清
一若布政司不能清府府不能清州州不能清縣縣不
能去惡安善遺下不公不法按察司方乃是清
一按察司治理布政司府州縣務要盡除奸弊肅清一
方耳目有所不及精神有所不至巡按御史方乃是清
倘有通同貪官汚吏以致民寃事枉者一體究治
一此令一出諸司置立文簿將行過事蹟逐一開寫每
季輪差吏典一名賫赴本管上司查考布政司考府府
考州州考縣務從實效毋得誑惑繁文因而生事科擾
每嵗進課之時布政司將本司事蹟并府州縣各賫考
過事蹟文簿赴京通考敢有坐視不理有違責任者罪
以重刑嗚呼今之布政司不拏所屬貪贓官吏又不申
聞闒茸不才諸等不公不法亦不究問府文到司並不
審其為何但知逓送而已府亦以州文如此州亦以縣
文如此自布政司至府州皆不異郵亭耳所以不治為
此也
　南京吏部
　　　文選清吏司
　　事例
凡南京六部等衙門堂上正佐官皆缺洪武永樂以來
委給事中郎中等官署掌印信𢎞治十二年奏准如吏
户禮兵工五部及通政司缺就於各衙門堂上官内推
舉一貟三法司缺就於三法司堂上官内推舉一貟署
掌仍將推舉過職名奏聞
凡南京各衙門新除復任官貟吏部咨開職名到部各
取到任日期并各衙門繳到各官文憑收候年終類繳
吏部如遇丁憂者先行咨繳
凡南京大小衙門陞轉丁憂事故等項官貟作缺到部
類咨吏部
凡南京各道御史有缺吏部咨送試職理刑等官到部
轉咨南京都察院分撥各道取到院日期咨吏部至試
職理刑滿日本院考過移文本部咨送吏部奏請實授
凡南京各衙門官貟奏行給假省親本部劄送應天府
給引定限回任若違限一年半以上本部暫令到任管
事具奏請㫖照例送問
凡南京法司送到還職官貟係在京所屬送原衙門復
任直𨽻所屬具揭帖赴南京吏科填給文憑復任日期
繳報
凡南京各衙門官吏告送幼子還鄉行勘明白定限送
應天府給引照回
凡南京坐監監生不願出仕者具告到部行本監查勘
無碍照例擬授職名填註衙門給與散官奏令冠帶閒住
凡南京國子監呈送願就教職監生到部咨送吏部施
行
凡南京各衙門厯事監生舊例考過勤謹逐起差人具
奏成化九年奏准本部案候每季通類具奏
凡南京各衙門寫本監生俱行本部轉行南京國子監
取撥惟户工二部徑自行取𢎞治二年奏准俱從本部
取撥轉送
凡南京五府六部等衙門知印有缺本部咨吏部請㫖
㸃撥到部轉送該衙門着役三年役滿到部咨送吏部
考試同九年周嵗考滿官類奏
凡南京各衙門三考役滿吏典成化十一年詔免其赴
京從本部照例考試中式者就令冠帶辦事不中者徑
發為民二十三年詔考試不中者給與冠帶閒住
凡本部每季考過三考吏典一等二等冠帶分撥各衙
門辦事滿日從七品出身者起送吏部聴選其餘俱給
引照回原籍省祭三等冠帶閒住每年類奏
　　　驗封清吏司
　　事例
凡南京文職散官每年正月以裏通行各衙門取勘厯
任親供應請初授陞授加授散官類咨吏部具奏給授
凡民瘼事每年正月九月十一月三次通類勘合行十
三布政司并南北直𨽻府州如有蝗䖝生發即行撲滅
毋貽民患
凡本部編置各布政司直𨽻府州勘合紙張底簿書填
盡日又復編置發行
凡南京各衙門辦事吏典𢎞治十年奏准大小二石辦
事半年大小一石并州所吏辦事一年方許實撥京考
若缺多照例以次陞叅
凡在京各衙門辦事已滿吏聴撥當該願告南京者吏
部咨到本部收附撥簿與南京各衙門應撥當該吏相
兼取用
凡南京各衙門老疾吏典行應天府撥醫看驗并告貧
難者取同鄉人執結是實給引放回為民
　　　稽勲清吏司
　　事例
凡南京各衙門堂上官丁憂本部咨送吏部闗領内府
勘合其餘官貟就送南京吏科闗填勘合給與若辦事
官吏監生俱送應天府給引照回守制按季開咨吏部
并南京都察院轉行原籍官司查勘
凡起復官吏監生到部扣算聞喪服滿年月日比對相
同其在京丁憂者查有類勘保結在卷辦事官監生付
文選司吏付驗封司查無類勘保結者仍付該司暫撥
行查在外丁憂吏典付考功司若有洗改咨批緊闗字
様者送問
　　　考功清吏司
　　事例
凡南京各衙門官貟考滿到部舊例三年六年九年起
送赴京應考覈者本部咨南京都察院考過咨送吏部
覆考景泰元年奏准例應考覈者從本部覆考連人咨
送吏部成化二十一年奏准六年者本部考覈類奏免
其赴京
凡應天府所屬在外六縣縣官學官三年六年九年考
滿俱本府考覈詞語送本部咨送吏部
凡南直𨽻所屬司獄司稅課司局驛逓閘壩河舶等官
三年六年考滿景泰元年奏准俱赴本部給由考覈復
職行南京吏科填給文憑復任其牌冊差人類送吏部
查考
凡南京各衙門願告致仕養病官貟行勘明白具奏放
回
凡各處兩考役滿吏典永樂間定撥廣東廣西四川三
布政司分𨽻本部宣徳十年奏准添撥江西南安贑州
二府福建漳州泉州二府湖廣永州辰州寳慶三府及
靖州正統五年奏准添撥湖廣常徳長沙衡州三府并
郴州福建汀州興化二府𢎞治三年奏准添撥福建邵
武湖廣徳安二府十年奏准添撥福建行都司并所屬
建寧左等五衛二十五所并武平等守禦千户所
　
　
　
　
　
　
　
　明㑹典卷十五
欽定四庫全書
　明㑹典卷十六
　　户部一
　　諸司職掌
尚書侍郎之職掌天下户口田粮政令按古其屬有四
曰民部度支金部倉部洪武二十三年為天下庶務浩
繁欽改為十二部曰浙江江西湖廣陜西廣東山東福
建北平河南山西四川廣西各令清理一布政司户口
錢糧等事仍量其繁簡帶管直𨽻府州每一部内仍分
為民度金倉四科以領其事其有應合行移内外衙門
文書俱各案呈本部叅詳允當以憑施行
十二子部郎中員外郎主事各掌該部所屬户口田糧
等項後至洪武二十九年改十二部為十二清吏司永
樂元年改北平清吏司為北京清吏司十九年革北京
清吏司増雲南貴州交趾三清吏司宣徳十年革交趾
清吏司見今十三司帶管
　　　浙江清吏司
　　　　在京
　　　　　留守左衛　　　　龍虎衛
　　　　　義勇右衛　　　　羽林右衛
　　　　　義勇中衛　　　　應天衛
　　　　　龍驤衛　　　　　果勇衛
　　　　　神機營中軍
　　　　直𨽻
　　　　　神武中衛
　　　　南京
　　　　　龍驤衛　　　　　龍虎衛
　　　　　龍虎左衛　　　　應天㑹
　　　　　羽林右衛　　　　留守左衛
　　　　　水軍左衛
　　　　直𨽻
　　　　　神武中衛
　　　湖廣清吏司
　　　　在京
　　　　　羽林前衛　　　　通州衛
　　　　　神武後衛　　　　義勇左衛
　　　　　豹韜衛　　　　　和陽衛
　　　　　國子監　　　　　太醫院
　　　　　揚威營　　　　　五軍營左掖
　　　　　教坊司
　　　　南京
　　　　　豹韜衞　　　　　豹韜左衛
　　　　　和陽衛
　　　　直𨽻
　　　　　廣徳州
　　　河南清吏司
　　　　在京
　　　　　府軍前衛　　　　大興左衛
　　　　　燕山右衛　　　　牧馬千户所
　　　　　裕陵衛　　　　　效勇營
　　　　　五軍營右哨　　　南新倉
　　　　　湯山草塲倉
　　　　直𨽻
　　　　　潼闗衛　　　　　蒲州千户所
　　　　南京
　　　　　飛熊衛　　　　　英武衛
　　　　　孝陵衛　　　　　廣武衛
　　　　　松江千户所　　　汝寧千户所
　　　　　洪塘千户所
　　　　直𨽻
　　　　　松江府　　　　　鳯陽府
　　　　　睢陽衛　　　　　歸徳衛
　　　　　南陽衛　　　　　潁川衛
　　　　　泗州衛　　　　　夀州衛
　　　　　宿州衛
　　　　中都留守司
　　　　　鳯陽衛　　　　　鳯陽右衛
　　　　　鳯陽中衛　　　　留守左衛
　　　　　留守中衛　　　　長淮衛
　　　　　皇陵衛　　　　　懐逺衛
　　　江西清吏司
　　　　在京
　　　　　金吾左衛　　　　金吾前衛
　　　　　金吾後衛　　　　旗手衛
　　　　　濟陽衛　　　　　振威衛
　　　　　神機營右哨
　　　　直𨽻
　　　　　河間府　　　　　河間衛
　　　　　瀋陽中屯衛　　　大同中屯衛
　　　　　滄州守禦千户所
　　　　南京
　　　　　應天府　　　　　旗手衛
　　　　　濟川衛　　　　　金吾左衛
　　　　　金吾前衛　　　　金吾後衛
　　　　　江淮衛
　　　雲南清吏司
　　　　在京
　　　　　順天府　　　　　府軍衛
　　　　　府軍右衛　　　　忠義左衛
　　　　　忠義前衛　　　　忠義右衛
　　　　　忠義中衛　　　　虎賁左衛
　　　　　敢勇營　　　　　五軍營右掖
　　　　　山口倉　　　　　南石渠倉
　　　　　花園草塲　　　　北馬房
　　　　　東馬房　　　　　壩上南倉
　　　　　壩上北倉　　　　官莊馬房
　　　　　古北口倉　　　　居庸倉
　　　　　隆慶倉　　　　　永盛倉
　　　　　張家莊馬房　　　楊家橋馬房
　　　　　通濟庫　　　　　御馬倉
　　　　　薊州倉
　　　　直𨽻
　　　　　薊州衛　　　　　鎮朔衛
　　　　　遵化衛　　　　　武清衛
　　　　　東勝右衛　　　　興州前屯衛
　　　　　興州左屯衛　　　興州後屯衛
　　　　　興州中屯衛　　　密雲中衛
　　　　　涿鹿衛　　　　　涿鹿左衛
　　　　　涿鹿中衛　　　　天津衛
　　　　　天津左衛　　　　梁城守禦千户所
　　　　　密雲後衛
　　　　南京
　　　　　府軍衛　　　　　府軍右衛
　　　　　府軍左衛　　　　虎賁左衛
　　　　直𨽻
　　　　　常州府
　　　陜西清吏司
　　　　在京
　　　　　宗人府
　　　　　中軍都督府
　　　　　左軍都督府
　　　　　右軍都督府
　　　　　前軍都督府
　　　　　後軍都督府
　　　　　吏部　　　　　　户部
　　　　　禮部　　　　　　兵部
　　　　　刑部　　　　　　工部
　　　　　都察院　　　　　通政使司
　　　　　大理寺　　　　　翰林院
　　　　　詹事府　　　　　太僕寺
　　　　　尚寳司　　　　　行人司
　　　　　欽天監　　　　　鴻臚寺
　　　　　六科　　　　　　中書舎人
　　　　　中城兵馬司　　　東城兵馬司
　　　　　西城兵馬司　　　南城兵馬司
　　　　　北城兵馬司　　　京衛武學
　　　　　長陵衛　　　　　獻陵衛
　　　　　景陵衛　　　　　留守右衛
　　　　　奮武營　　　　　三千營
　　　　　隨侍營
　　　　直𨽻
　　　　　定邊衛
　　　　南京
　　　　　横海衛　　　　　留守右衛
　　　　直𨽻
　　　　　寧國府　　　　　滁州
　　　　　徐州　　　　　　滁州衛
　　　　　宣州衛　　　　　徐州衛
　　　　　徐州左衛
　　　廣西清吏司
　　　　在京
　　　　　光禄寺　　　　　太常寺
　　　　　犧牲所
　　　　　内府十庫　　　　太倉銀庫
　　　　　寛河衛　　　　　蔚州左衛
　　　　　留守前衛　　　　瀋陽左衛
　　　　　瀋陽右衛　　　　西城坊草塲
　　　　　安仁坊草塲　　　北新草塲
　　　　　鳴玉坊草塲　　　崇教坊草塲
　　　　　伸威營　　　　　神機營右掖
　　　　　東安門倉
　　　　直𨽻
　　　　　真定府　　　　　真定衛
　　　　　神武右衛　　　　定州衛
　　　　南京
　　　　　留守前衛　　　　瀋陽左衛
　　　　　瀋陽右衛
　　　　直𨽻
　　　　　淮安府　　　　　徽州府
　　　　　淮安衛　　　　　大河衛
　　　　　邳州衛　　　　　新安衛
　　　山東清吏司
　　　　在京
　　　　　錦衣衛　　　　　大寧中衛
　　　　　大寧前衛　　　　鼓勇營
　　　　　象房
　　　　直𨽻
　　　　　徳州衛　　　　　徳州左衛
　　　　　武定守禦千户所
　　　　南京
　　　　　錦衣衛
　　　　直𨽻
　　　　　揚州府　　　　　儀真衛
　　　　　髙郵衛　　　　　揚州衛
　　　　　沂州衛
　　　　　兩淮都轉運鹽使司
　　　山西清吏司
　　　　在京
　　　　　燕山前衛　　　　永清左衛
　　　　　永清右衛　　　　興武衛
　　　　　鎮南衛　　　　　北草塲倉
　　　　　立威營
　　　　　神機營左哨五千下
　　　　直𨽻
　　　　　保安州　　　　　隆慶州
　　　　　保安衛　　　　　寧山衛
　　　　　平定千户所　　　廣昌千户所
　　　　南京
　　　　　龍江左衛　　　　興武衛
　　　　　鎮南衛　　　　　江隂衛
　　　　直𨽻
　　　　　蘇州府　　　　　蘇州衛
　　　　　鎮海衛　　　　　太倉衛
　　　　　嘉興千户所
　　　　　河東陜西都轉運鹽使司
　　　廣東清吏司
　　　　在京
　　　　　神武左衛　　　　義勇前衛
　　　　　義勇後衛　　　　鷹揚衛
　　　　　羽林左衛　　　　留守中衛
　　　　　顯武營　　　　　五軍千二營
　　　　　神機營左掖　　　蕃牧千户所
　　　　　壩上倉　　　　　黄土倉
　　　　　鄭家莊馬房倉
　　　　直𨽻
　　　　　保定府　　　　　大名府
　　　　　隆慶衛　　　　　茂山衛
　　　　　居庸闗　　　　　紫荆闗
　　　　南京
　　　　　廣洋衛　　　　　羽林左衛
　　　　　鷹揚衛　　　　　留守中衛
　　　　直𨽻
　　　　　鎮江府　　　　　太平府
　　　　　和州　　　　　　建陽衛
　　　　　鎮江衛
　　　福建清吏司
　　　　在京
　　　　　驍騎右衛　　　　虎賁右衛
　　　　　武成中衛　　　　武成後衛
　　　　　留守後衛　　　　通州右衛
　　　　　燕山左衛　　　　武驤左衛
　　　　　武驤右衛　　　　五軍營中軍
　　　　　長安門倉
　　　　　東安門倉
　　　　　西安門倉
　　　　　北安門倉　　　　武成中衛倉
　　　　　武成後衛倉　　　燕山左衛倉
　　　　　通州右衛倉　　　金盞兒甸倉
　　　　　明智坊草塲
　　　　南京
　　　　　水軍右衛　　　　龍江右衛
　　　　　虎賁右衛　　　　驍騎右衛
　　　　直𨽻
　　　　　廬州府　　　　　安慶府
　　　　　廬州衛　　　　　六安衛
　　　　　安慶衛
　　　四川清吏司
　　　　在京
　　　　　彭城衛　　　　　武徳衛
　　　　　騰驤左衛　　　　騰驤右衛
　　　　　府軍後衛　　　　武功左衛
　　　　　武功右衛　　　　武功中衛
　　　　　神䇿衛　　　　　忠義後衛
　　　　　金吾右衛　　　　耀武營
　　　　　汗石橋倉　　　　汗石橋南倉
　　　　直𨽻
　　　　　順徳府
　　　　　河間長蘆都轉運鹽使司
　　　　　張家灣鹽倉檢校批驗所
　　　　南京
　　　　　天䇿衛　　　　　神䇿衛
　　　　　武徳衛　　　　　府軍後衛
　　　　　金吾右衛
　　　　直𨽻
　　　　　池州府
　　　貴州清吏司
　　　　在京
　　　　　㑹州衛　　　　　富峪衛
　　　　　濟州衛　　　　　練武營
　　　　　五軍營左哨　　　寳鈔提舉司
　　　　　上林苑監　　　　臺基厰
　　　　　義河倉
　　　　直𨽻
　　　　　廣平府　　　　　永平府
　　　　　山海衛　　　　　盧龍衛
　　　　　東勝左衛　　　　撫寧衛
　　　　　開平中屯衛　　　興州右屯衛
　　　　　通州左衛　　　　永平衛
　
　
　
　
　
　
　
　
　
　明㑹典卷十六
欽定四庫全書
　明會典卷十七
　　户部二
　　　州縣
　　　　圖志
國初沿元制立行中書省於外以統府州縣州縣俱屬
府縣或又屬州州或直𨽻省洪武七年以京畿應天等
府直𨽻六部改行中書省爲浙江等十二布政使司永
樂十八年革北平布政使司爲直𨽻添設貴州雲南交
阯三布政使司宣德十年革交阯布政使司今備列南
北二直𨽻十三布政使司并所屬府州縣於後其有開
設添設改設者亦繫於下州縣所屬衙門各處俱同者
不復具列倉塲驛逓巡檢司則因事别具其土官衙門
𨽻布政司境内者則具總數附之其詳見兵部云
　　諸司職掌
凡十二部所屬布政司府州縣地理人物圖志所載古
今沿革山川險易户口賦税多寡之數俱要周知
　　北直𨽻
　　　府八　　　　　　　　州一十八
　　　縣一百一十七　　　　鹽運司一
　　　　東抵山東界　　　　東南抵山東界
　　　　南抵河南界　　　　西南抵河南界
　　　　西抵山西界　　　　西北抵山西界
　　　　北抵沙漠　　　　　東北抵遼東界
　　　順天府領州四縣二十三
　　　　　大興縣　　　　　宛平縣
　　　　　順義縣　　　　　昌平縣
　　　　　良鄉縣　　　　　宻雲縣
　　　　　懷柔縣　　　　　固安縣
　　　　　永清縣　　　　　東安縣
　　　　　香河縣
　　　　通州
　　　　　三河縣　　　　　武清縣
　　　　　漷縣　　　　　　寶坻縣
　　　　涿州
　　　　　房山縣
　　　　霸州
　　　　　文安縣　　　　　大城縣
　　　　　保定縣
　　　　薊州
　　　　　玉田縣　　　　　豐潤縣
　　　　　遵化縣　　　　　平谷縣
　　　保定府領州三縣十七
　　　　　清苑縣　　　　　滿城縣
　　　　　安肅縣　　　　　定興縣
　　　　　新城縣　　　　　唐縣
　　　　　博野縣　　　　　慶都縣
　　　　　容城縣　　　　　完縣
　　　　　蠡縣　　　　　　雄縣
　　　　祁州
　　　　　深澤縣　　　　　束鹿縣
　　　　安州
　　　　　高陽縣　　　　　新安縣
　　　　易州
　　　　　淶水縣
　　　河間府領州二縣十六
　　　　　河間縣　　　　　獻縣
　　　　　阜城縣　　　　　肅寧縣
　　　　　任丘縣　　　　　交河縣
　　　　　青縣　　　　　　興濟縣
　　　　　靜海縣　　　　　寧津縣
　　　　景州
　　　　　呉橋縣　　　　　東光縣
　　　　　故城縣
　　　　滄州
　　　　　南皮縣　　　　　鹽山縣
　　　　　慶雲縣
　　　真定府領州五縣二十七
　　　　　眞定縣　　　　　井陘縣
　　　　　獲鹿縣　　　　　元氏縣
　　　　　靈壽縣　　　　　藁城縣
　　　　　欒城縣　　　　　無極縣
　　　　　平山縣　　　　　阜平縣
　　　　定州
　　　　　新樂縣　　　　　曲陽縣
　　　　　行唐縣
　　　　冀州
　　　　　南宫縣　　　　　新河縣
　　　　　棗強縣　　　　　武邑縣
　　　　晉州
　　　　　安平縣　　　　　饒陽縣
　　　　　武強縣
　　　　趙州
　　　　　柏鄉縣　　　　　隆平縣
　　　　　高邑縣　　　　　臨城縣
　　　　　贊皇縣　　　　　寧晉縣
　　　　深州
　　　　　衡水縣
　　　順德府領縣九
　　　　　邢臺縣　　　　　沙河縣
　　　　　南和縣　　　　　平鄉縣
　　　　　廣宗縣　　　　　鉅鹿縣
　　　　　唐山縣　　　　　内丘縣
　　　　　任縣
　　　廣平府領縣九
　　　　　永年縣　　　　　曲周縣
　　　　　肥鄉縣　　　　　雞澤縣
　　　　　廣年縣　　　　　邯鄲縣
　　　　　成安縣　　　　　威縣
　　　　　清河縣
　　　大名府領州一縣十
　　　　　元城縣　　　　　大名縣
　　　　　南樂縣　　　　　魏縣
　　　　　清豐縣　　　　　内黃縣
　　　　　濬縣　　　　　　滑縣
　　　　　東明縣(𢎞治四年添設/)
　　　　開州
　　　　　長垣縣
　　　永平府領州一縣五
　　　　　盧龍縣　　　　　遷安縣
　　　　　撫寧縣　　　　　昌黎縣
　　　　灤州
　　　　　樂亭縣
　　　隆慶州領縣一
　　　　　永寧縣
　　　保安州
　　南直𨽻
　　　府一十四　　　　　　州一十七
　　　縣九十五　　　　　　鹽運司一
　　　　東抵　　　　　　　東南抵大海
　　　　南抵浙江界　　　　西南抵江西界
　　　　西抵湖廣界　　　　西北抵河南界
　　　　北抵山東界　　　　東北抵山東界
　　　應天府領縣八
　　　　　上元縣　　　　　江寧縣
　　　　　句容縣　　　　　溧陽縣
　　　　　溧水縣　　　　　江浦縣
　　　　　六合縣　　　　　高淳縣(𢎞治四/年添設)
　　　鳳陽府領州五縣十三
　　　　　鳳陽縣　　　　　臨淮縣
　　　　　懷遠縣　　　　　定遠縣
　　　　　五河縣　　　　　虹縣
　　　　壽州
　　　　　霍丘縣　　　　　蒙城縣
　　　　泗州
　　　　　盱眙縣　　　　　天長縣
　　　　宿州
　　　　　靈璧縣
　　　　潁州
　　　　　潁上縣　　　　　太和縣
　　　　亳州(舊爲亳縣𢎞/治九年陞)
　　　蘇州府領州一縣七
　　　　　呉縣　　　　　　長洲縣
　　　　　崐山縣　　　　　常熟縣
　　　　　呉江縣　　　　　嘉定縣
　　　　太倉州(𢎞治十/年開設)
　　　　　崇明縣
　　　松江府領縣二
　　　　　華亭縣　　　　　上海縣
　　　常州府領縣五
　　　　　武進縣　　　　　無錫縣
　　　　　江隂縣　　　　　宜興縣
　　　　　靖江縣(成化十四/年添設)
　　　鎭江府領縣三
　　　　　丹徒縣　　　　　丹陽縣
　　　　　金壇縣
　　　揚州府領州三縣七
　　　　　江都縣　　　　　儀眞縣
　　　　　泰興縣
　　　　高郵州
　　　　　興化縣　　　　　寶應縣
　　　　泰州
　　　　　如臯縣
　　　　通州
　　　　　海門縣
　　　淮安府領州二縣九
　　　　　山陽縣　　　　　鹽城縣
　　　　　清河縣　　　　　安東縣
　　　　　桃源縣　　　　　沭陽縣
　　　　海州
　　　　　贑榆縣
　　　　邳州
　　　　　宿遷縣　　　　　睢寧縣
　　　廬州府領州二縣六
　　　　　合肥縣　　　　　舒城縣
　　　　　廬江縣
　　　　無爲州
　　　　　巢縣
　　　　六安州
　　　　　英山縣　　　　　霍山縣(𢎞治七/年添設)
　　　安慶府領縣六
　　　　　懷寧縣　　　　　桐城縣
　　　　　潛山縣　　　　　太湖縣
　　　　　宿松縣　　　　　望江縣
　　　太平府領縣三
　　　　　當塗縣　　　　　蕪湖縣
　　　　　繁昌縣
　　　寧國府領縣六
　　　　　宣城縣　　　　　寧國縣
　　　　　涇縣　　　　　　太平縣
　　　　　旌德縣　　　　　南陵縣
　　　池州府領縣六
　　　　　貴池縣　　　　　青陽縣
　　　　　銅陵縣　　　　　石埭縣
　　　　　建德縣　　　　　東流縣
　　　徽州府領縣六
　　　　　歙縣　　　　　　休寧縣
　　　　　婺源縣　　　　　祁門縣
　　　　　黟縣　　　　　　績溪縣
　　　廣德州領縣一
　　　　　建平縣
　　　和州領縣一
　　　　　含山縣
　　　滁州領縣二
　　　　　全椒縣　　　　　來安縣
　　　徐州領縣四
　　　　　蕭縣　　　　　　碭山縣
　　　　　豐縣　　　　　　沛縣
　　山西等處承宣布政使司
　　　府三　　　　　　　　州二十一
　　　縣七十五　　　　　　鹽運司一
　　　　東抵北直𨽻界　　　東南抵河南界
　　　　南抵河南界　　　　西南抵陜西界
　　　　西抵陜西界　　　　西北抵沙漠
　　　　北抵沙漠　　　　　東北抵北直𨽻界
　　　太原府領州六縣二十二
　　　　　陽曲縣　　　　　太原縣
　　　　　榆次縣　　　　　太谷縣
　　　　　祁縣　　　　　　徐溝縣
　　　　　清源縣　　　　　交城縣
　　　　　文水縣　　　　　壽陽縣
　　　　　臨縣　　　　　　盂縣
　　　　　靜樂縣　　　　　河曲縣
　　　　平定州
　　　　　樂平縣
　　　　忻州
　　　　　定襄縣
　　　　代州
　　　　　五臺縣　　　　　繁峙縣
　　　　　崞縣
　　　　岢嵐州
　　　　　嵐縣　　　　　　興縣
　　　　保德州
　　　　石州
　　　　　寧鄉縣
　　　平陽府領州六縣二十九
　　　　　臨汾縣　　　　　襄陵縣
　　　　　洪洞縣　　　　　浮山縣
　　　　　趙城縣　　　　　太平縣
　　　　　岳陽縣　　　　　曲沃縣
　　　　　翼城縣　　　　　汾西縣
　　　　　蒲縣
　　　　蒲州
　　　　　臨晉縣　　　　　滎河縣
　　　　　猗氏縣　　　　　萬泉縣
　　　　　河津縣
　　　　解州
　　　　　安邑縣　　　　　夏縣
　　　　　聞喜縣　　　　　平陸縣
　　　　　芮城縣
　　　　絳州
　　　　　稷山縣　　　　　絳縣
　　　　　垣曲縣
　　　　霍州
　　　　　靈石縣
　　　　吉州
　　　　　鄉寧縣
　　　　隰州
　　　　　大寧縣　　　　　石樓縣
　　　　　永和縣
　　　大同府領州四縣七
　　　　　大同縣　　　　　懷仁縣
　　　　渾源州
　　　　應州
　　　　　山陰縣
　　　　朔州
　　　　　馬邑縣
　　　　蔚州
　　　　　廣靈縣　　　　　廣昌縣
　　　　　靈丘縣
　　　汾州領縣三
　　　　　孝義縣　　　　　平遥縣
　　　　　介休縣
　　　遼州領縣二
　　　　　榆社縣　　　　　和順縣
　　　沁州領縣二
　　　　　沁源縣　　　　　武鄉縣
　　　潞州領縣六
　　　　　長子縣　　　　　屯留縣
　　　　　襄垣縣　　　　　潞城縣
　　　　　壺關縣　　　　　黎城縣
　　　澤州領縣四
　　　　　高平縣　　　　　陽城縣
　　　　　陵川縣　　　　　沁水縣
　　山東等處承宣布政使司
　　　府六　　　　　　　　州一十五
　　　縣九十九　　　　　　鹽運司一
　　　　東抵海　　　　　　東南抵海
　　　　南抵南直𨽻界　　　西南抵河南界
　　　　西抵北直𨽻界　　　西北抵北直𨽻界
　　　　北抵北直𨽻界
　　　濟南府領州四縣二十六
　　　　　厯城縣　　　　　章丘縣
　　　　　鄒平縣　　　　　淄川縣
　　　　　長山縣　　　　　新城縣
　　　　　齊河縣　　　　　齊東縣
　　　　　濟陽縣　　　　　禹城縣
　　　　　臨邑縣　　　　　長清縣
　　　　　肥城縣　　　　　青城縣
　　　　　陵縣
　　　　泰安州
　　　　　新泰縣　　　　　萊蕪縣
　　　　德州
　　　　　德平縣　　　　　平原縣
　　　　武定州(舊爲樂安州/宣德元年改)
　　　　　陽信縣　　　　　海豐縣
　　　　　樂陵縣　　　　　商河縣
　　　　濱州
　　　　　利津縣　　　　　霑化縣
　　　　　蒲臺縣
　　　兖州府領州四縣二十三
　　　　　滋陽縣　　　　　曲阜縣
　　　　　寧陽縣　　　　　鄒縣
　　　　　泗水縣　　　　　滕縣
　　　　　嶧縣　　　　　　金鄉縣
　　　　　魚臺縣　　　　　單縣
　　　　　城武縣
　　　　曹州
　　　　　曹縣　　　　　　定陶縣
　　　　濟寧州
　　　　　嘉祥縣　　　　　鉅野縣
　　　　　鄆城縣
　　　　東平州
　　　　　汶上縣　　　　　東阿縣
　　　　　平陰縣　　　　　陽穀縣
　　　　　壽張縣
　　　　沂州
　　　　　郯城縣　　　　　費縣
　　　東昌府領州三縣十五
　　　　　聊城縣　　　　　堂邑縣
　　　　　博平縣　　　　　茌平縣
　　　　　莘縣　　　　　　清平縣
　　　　　冠縣
　　　　臨清州(舊爲臨清縣/𢎞治二年陞)
　　　　　館陶縣　　　　　丘縣
　　　　高唐州
　　　　　恩縣　　　　　　夏津縣
　　　　　武城縣
　　　　濮州
　　　　　范縣　　　　　　觀城縣
　　　　　朝城縣
　　　青州府領州一縣十三
　　　　　益都縣　　　　　臨淄縣
　　　　　博興縣　　　　　高苑縣
　　　　　樂安縣　　　　　壽光縣
　　　　　昌樂縣　　　　　臨朐縣
　　　　　安丘縣　　　　　諸城縣
　　　　　蒙隂縣
　　　　莒州
　　　　　沂水縣　　　　　日照縣
　　　登州府領州一縣七
　　　　　蓬萊縣　　　　　黄縣
　　　　　福山縣　　　　　棲霞縣
　　　　　招遠縣　　　　　萊陽縣
　　　　寧海州
　　　　　文登縣
　　　萊州府領州二縣五
　　　　　掖縣
　　　　平度州
　　　　　濰縣　　　　　　昌邑縣
　　　　膠州
　　　　　高宻縣　　　　　即墨縣
　　遼東都指揮使司
　　　安樂州
　　　自在州
　　河南等處承宣布政使司
　　　府七　　　　　　　　州一十三
　　　縣九十四　　　　　　河渠提舉司一
　　　　東抵南直𨽻界　　　東南抵南直𨽻界
　　　　南抵湖廣界　　　　西南抵湖廣界
　　　　西抵陜西界　　　　西北抵山西界
　　　　北抵北直𨽻山西界
　　　　東北抵北直𨽻山東界
　　　開封府領州六縣三十七
　　　　　祥符縣　　　　　陳留縣
　　　　　把縣　　　　　　通許縣
　　　　　太康縣　　　　　尉氏縣
　　　　　洧川縣　　　　　鄢陵縣
　　　　　扶溝縣　　　　　中牟縣
　　　　　陽武縣　　　　　原武縣
　　　　　封丘縣　　　　　延津縣
　　　　　蘭陽縣　　　　　儀封縣
　　　　歸德州
　　　　　寧陵縣　　　　　鹿邑縣
　　　　　夏邑縣　　　　　永城縣
　　　　　虞城縣
　　　　睢州
　　　　　考城縣　　　　　柘城縣
　　　　陳州
　　　　　商水縣　　　　　西華縣
　　　　　項城縣　　　　　沈丘縣(𢎞治十/年添設)
　　　　許州
　　　　　臨潁縣　　　　　襄城縣
　　　　　郾城縣　　　　　長葛縣
　　　　鈞州
　　　　　新鄭縣　　　　　宻縣
　　　　鄭州
　　　　　滎陽縣　　　　　滎澤縣
　　　　　河陰縣　　　　　汜水縣
　　　彰德府領州一縣六
　　　　　安陽縣　　　　　湯隂縣
　　　　　臨漳縣　　　　　林縣
　　　　磁州
　　　　　武安縣　　　　　涉縣
　　　衞輝府領縣六
　　　　　汲縣　　　　　　胙城縣
　　　　　新鄉縣　　　　　獲嘉縣
　　　　　淇縣　　　　　　輝縣
　　　懷慶府領縣六
　　　　　河内縣　　　　　濟源縣
　　　　　修武縣　　　　　武陟縣
　　　　　孟縣　　　　　　温縣
　　　河南府領州一縣十二
　　　　　洛陽縣　　　　　偃師縣
　　　　　鞏縣　　　　　　孟津縣
　　　　　宜陽縣　　　　　登封縣
　　　　　永寧縣　　　　　新安縣
　　　　　澠池縣　　　　　嵩縣
　　　　陜州
　　　　　靈寶縣　　　　　閿鄉縣
　　　　　盧氏縣
　　　南陽府領州二縣十一
　　　　　南陽縣　　　　　鎖平縣
　　　　　唐縣　　　　　　泌陽縣
　　　　　桐柏縣　　　　　南召縣
　　　　鄧州
　　　　　内鄉縣　　　　　新野縣
　　　　　浙川縣(成化六/年添設)
　　　　裕州
　　　　　舞陽縣　　　　　葉縣
　　　汝寧府領州二縣十一
　　　　　汝陽縣　　　　　上蔡縣
　　　　　新蔡縣　　　　　西平縣
　　　　　遂平縣
　　　　光州
　　　　　光山縣　　　　　固始縣
　　　　　息縣　　　　　　商城縣(成化十六/年添設)
　　　　信陽州
　　　　　羅山縣　　　　　確山縣
　　　汝州領縣四(舊𨽻南陽府成化十/二年改直𨽻布政司)
　　　　　郟縣(舊屬南/陽府)　　　魯山縣(舊屬/同)
　　　　　伊陽縣(舊屬/同)　　　寶豐縣(成化十一年/添設舊屬同)
　　陜西等處承宣布政使司
　　　府八　　　　　　　　州二十二
　　　縣九十四
　　　　東抵山西河南界　　東南抵河南湖廣界
　　　　南抵四川界　　　　西南抵西畨界
　　　　西抵西畨界　　　　西北抵沙漠
　　　　北抵沙漠　　　　　東北抵沙漠
　　　西安府領州六縣三十
　　　　　長安縣　　　　　咸寧縣
　　　　　咸陽縣　　　　　興平縣
　　　　　臨潼縣　　　　　涇陽縣
　　　　　高陵縣　　　　　鄠縣
　　　　　藍田縣　　　　　盩厔縣
　　　　　三原縣(舊屬耀州𢎞治/四年改今屬)
　　　　同州
　　　　　朝邑縣　　　　　郃陽縣
　　　　　澄城縣　　　　　白水縣
　　　　　韓城縣
　　　　華州
　　　　　華陰縣　　　　　渭南縣
　　　　　蒲城縣
　　　　耀州
　　　　　同官縣　　　　　富平縣
　　　　乾州
　　　　　醴泉縣　　　　　武功縣
　　　　　永壽縣
　　　　邠州
　　　　　淳化縣　　　　　三水縣(成化十四/年添設)
　　　　商州
　　　　　洛南縣　　　　　山陽縣
　　　　　商南縣　　　　　鎭安縣(景泰三/年添設)
　　　鳳翔府領州一縣七
　　　　　鳳翔縣　　　　　岐山縣
　　　　　寶雞縣　　　　　扶風縣
　　　　　郿縣　　　　　　麟遊縣
　　　　隴州
　　　　　汧陽縣
　　　漢中府領州二縣十三
　　　　　南鄭縣　　　　　褒城縣
　　　　　城固縣　　　　　洋縣
　　　　　西鄉縣　　　　　鳳縣
　　　　金州
　　　　　平利縣　　　　　石泉縣
　　　　　洵陽縣　　　　　漢陰縣
　　　　　白河縣(成化十三/年添設)
　　　　寧羌州(成化二十/一年開設)
　　　　　畧陽縣　　　　　沔縣
　　　平涼府領州二縣七
　　　　　平涼縣　　　　　崇信縣
　　　　　華亭縣　　　　　鎭原縣
　　　　涇州
　　　　　靈臺縣
　　　　靜寧州
　　　　　莊浪縣　　　　　隆德縣
　　　　固原州(舊爲開城縣𢎞/治十五年陞)
　　　鞏昌府領州三縣十四
　　　　　隴西縣　　　　　安定縣
　　　　　會寧縣　　　　　通渭縣
　　　　　漳縣　　　　　　寧遠縣
　　　　　伏羌縣　　　　　西和縣
　　　　　成縣
　　　　秦州
　　　　　秦安縣　　　　　清水縣
　　　　　禮縣(成化九/年添設)
　　　　階州
　　　　　文縣(成化九/年添設)
　　　　徽州
　　　　　兩當縣
　　　臨洮府領州二縣三
　　　　　狄道縣　　　　　渭源縣
　　　　蘭州(舊爲蘭縣成/化十四年陞)
　　　　　金縣
　　　　河州(成化九/年開設)
　　　慶陽府領州一縣四
　　　　　安化縣　　　　　合水縣
　　　　　環縣
　　　　寧州
　　　　　真寧縣
　　　延安府領州三縣十六
　　　　　膚施縣　　　　　安塞縣
　　　　　甘泉縣　　　　　安定縣
　　　　　保安縣　　　　　宜川縣
　　　　　延川縣　　　　　延長縣
　　　　鄜州
　　　　　洛川縣　　　　　中部縣
　　　　　宜君縣
　　　　綏德州
　　　　　青澗縣　　　　　米脂縣
　　　　葭州
　　　　　呉堡縣　　　　　神木縣
　　　　　府谷縣
　　　靈州(𢎞治十三年開/設直𨽻布政司)
　　浙江等處承宣布政使司
　　　府十一　　　　　　　縣七十六
　　　鹽運司一　　　　　　市舶提舉司一
　　　　東抵海岸　　　　　東南抵海岸
　　　　南抵福建界　　　　西南抵福建江西界
　　　　西抵南直𨽻界　　　西北抵南直𨽻界
　　　　北抵南直𨽻界　　　東北抵南直𨽻界
　　　杭州府領縣九
　　　　　錢塘縣　　　　　仁和縣
　　　　　海寧縣　　　　　富陽縣
　　　　　餘杭縣　　　　　臨安縣
　　　　　於潛縣　　　　　新城縣
　　　　　昌化縣
　　　嘉興府領縣七
　　　　　嘉興縣　　　　　秀水縣
　　　　　嘉善縣　　　　　海鹽縣
　　　　　平湖縣　　　　　崇德縣
　　　　　桐鄉縣
　　　湖州府領縣七
　　　　　烏程縣　　　　　歸安縣
　　　　　長興縣　　　　　安吉縣
　　　　　德清縣　　　　　武康縣
　　　　　孝豐縣(成化二十/三年添設)
　　　嚴州府領縣六
　　　　　建德縣　　　　　淳安縣
　　　　　桐廬縣　　　　　遂安縣
　　　　　壽昌縣　　　　　分水縣
　　　金華府領縣八
　　　　　金華縣　　　　　蘭谿縣
　　　　　東陽縣　　　　　義烏縣
　　　　　永康縣　　　　　武義縣
　　　　　浦江縣　　　　　湯溪縣(成化七/年添設)
　　　衢州府領縣五
　　　　　西安縣　　　　　龍游縣
　　　　　常山縣　　　　　江山縣
　　　　　開化縣
　　　處州府領縣十
　　　　　麗水縣　　　　　青田縣
　　　　　松陽縣　　　　　遂昌縣
　　　　　龍泉縣　　　　　縉雲縣
　　　　　慶元縣　　　　　雲和縣
　　　　　宣平縣　　　　　景寧縣(景泰三/年添設)
　　　紹興府領縣八
　　　　　山陰縣　　　　　會稽縣
　　　　　蕭山縣　　　　　諸暨縣
　　　　　餘姚縣　　　　　上虞縣
　　　　　嵊縣　　　　　　新昌縣
　　　寧波府領縣五
　　　　　鄞縣　　　　　　慈谿縣
　　　　　奉化縣　　　　　定海縣
　　　　　象山縣
　　　台州府領縣六
　　　　　臨海縣　　　　　黄嚴縣
　　　　　天台縣　　　　　仙居縣
　　　　　寧海縣　　　　　太平縣(成化五/年添設)
　　　温州府領縣五
　　　　　永嘉縣　　　　　瑞安縣
　　　　　樂清縣　　　　　平陽縣
　　　　　泰順縣
　
　
　
　
　
　
　
　
　
　
　
　
　
　
　明會典卷十七
欽定四庫全書
　明㑹典卷十八
　　户部三
　　　州縣
　　　　圖志
江西等處承宣布政使司
　　府一十三　　　　　　州一
　　縣六十八
　　　東抵浙江界　　　　東南抵福建界
　　　南抵廣東界　　　　西南抵湖廣界
　　　西抵湖廣界　　　　西北抵湖廣界
　　　北抵南直𨽻界　　　東北抵南直𨽻界
　　南昌府領州一縣七
　　　　南昌縣　　　　　新建縣
　　　　豐城縣　　　　　進賢縣
　　　　奉新縣　　　　　靖安縣
　　　　武寧縣
　　　寧州
　　饒州府領縣六
　　　　鄱陽縣　　　　　餘干縣
　　　　樂平縣　　　　　浮梁縣
　　　　徳興縣　　　　　安仁縣
　　廣信府領縣六
　　　　上饒縣　　　　　玉山縣
　　　　弋陽縣　　　　　貴溪縣
　　　　鉛山縣　　　　　永豐縣
　　南康府領縣三
　　　　星子縣　　　　　都昌縣
　　　　建昌縣
　　九江府領縣五
　　　　徳化縣　　　　　徳安縣
　　　　瑞昌縣　　　　　湖口縣
　　　　彭澤縣
　　建昌府領縣四
　　　　南城縣　　　　　新城縣
　　　　南豐縣　　　　　廣昌縣
　　撫州府領縣五
　　　　臨川縣　　　　　崇仁縣
　　　　金谿縣　　　　　宜黄縣
　　　　樂安縣
　　臨江府領縣三
　　　　清江縣　　　　　新淦縣
　　　　新喻縣
　　吉安府領縣九
　　　　廬陵縣　　　　　泰和縣
　　　　吉水縣　　　　　永豐縣
　　　　安福縣　　　　　龍泉縣
　　　　萬安縣　　　　　永新縣
　　　　永寧縣
　　瑞州府領縣三
　　　　髙安縣　　　　　上髙縣
　　　　新昌縣
　　袁州府領縣四
　　　　宜春縣　　　　　分宜縣
　　　　萍鄉縣　　　　　萬載縣
　　贑州府領縣十
　　　　贑縣　　　　　　雩都縣
　　　　信豐縣　　　　　興國縣
　　　　㑹昌縣　　　　　安遠縣
　　　　寧都縣　　　　　瑞金縣
　　　　龍南縣　　　　　石城縣
　　南安府領縣三
　　　　大庾縣　　　　　南康縣
　　　　上猶縣
湖廣等處承宣布政使司
　　府一十四　　　　　　州一十七
　　縣一百四　　　　　　宣慰司二(已下俱/見兵部)
　　宣撫司四　　　　　　安撫司九
　　長官司二十五
　　　東抵江西界　　　　東南抵廣東界
　　　南抵廣西界　　　　西南抵貴州界
　　　西抵四川界　　　　西北抵陜西界
　　　北抵河南界　　　　東北抵南直𨽻界
　　武昌府領州一縣九
　　　　江夏縣　　　　　武昌縣
　　　　嘉魚縣　　　　　蒲圻縣
　　　　咸寧縣　　　　　崇陽縣
　　　　通城縣
　　　興國州
　　　大冶縣　　　　　　通山縣
　　漢陽府領縣二
　　　　漢陽縣　　　　　漢川縣
　　襄陽府領州一縣六
　　　　襄陽縣　　　　　宜城縣
　　　　南漳縣　　　　　棗陽縣
　　　　榖城縣　　　　　光化縣
　　　均州
　　徳安府領州一縣五
　　　　安陸縣　　　　　雲夢縣
　　　　應城縣　　　　　孝感縣
　　　隨州
　　　　應山縣
　　黄州府領州一縣七
　　　　黄岡縣　　　　　蘄水縣
　　　　羅田縣　　　　　麻城縣
　　　　黄陂縣
　　　蘄州
　　　　廣濟縣　　　　　黄梅縣
　　荆州府領州三縣十三
　　　　江陵縣　　　　　公安縣
　　　　石首縣　　　　　監利縣
　　　　潛江縣　　　　　松滋縣
　　　　枝江縣
　　　荆門州
　　　　當陽縣
　　　夷陵州
　　　　長陽縣　　　　　宜都縣
　　　　遠安縣
　　　歸州
　　　　興山縣　　　　　巴東縣
　　岳州府領州一縣七
　　　　巴陵縣　　　　　臨湘縣
　　　　華容縣　　　　　平江縣
　　　澧州
　　　　石門縣　　　　　慈利縣
　　　　安鄉縣
　　長沙府領州一縣十一
　　　　長沙縣　　　　　善化縣
　　　　湘潭縣　　　　　湘隂縣
　　　　寧鄉縣　　　　　瀏陽縣
　　　　醴陵縣　　　　　益陽縣
　　　　湘鄉縣　　　　　攸縣
　　　　安化縣
　　　茶陵州(舊為茶陵縣成/化十八年陞)
　　寳慶府領州一縣三
　　　　邵陽縣　　　　　新化縣
　　　武岡州
　　　　新寧縣
　　衡州府領州一縣八
　　　　衡陽縣　　　　　衡山縣
　　　　耒陽縣　　　　　常寧縣
　　　　安仁縣　　　　　酃縣
　　　桂陽州
　　　　臨武縣　　　　　藍山縣
　　常徳府領縣四
　　　　武陵縣　　　　　桃源縣
　　　　龍陽縣　　　　　沅江縣
　　辰州府領州一縣六
　　　　沅陵縣　　　　　盧溪縣
　　　　辰溪縣　　　　　溆浦縣
　　　沅州
　　　　黔陽縣　　　　　麻陽縣
　　永州府領州一縣六
　　　　零陵縣　　　　　祁陽縣
　　　　東安縣
　　　道州
　　　　寧遠縣　　　　　永明縣
　　　　江華縣
　　鄖陽府(成化十二/年開設)領縣七
　　　　房縣　　　　　　竹山縣
　　　　上津縣(以上三縣俱/舊屬襄陽府)
　　　　竹溪縣(成化十二/年添設)
　　　　鄖西縣(成化十二/年添設)
　　　　鄖縣(舊屬㐮陽/府均州)
　　　　保康縣(𢎞治十/年添設)
　　　沔陽州領縣一
　　　　景陵縣
　　　安陸州領縣一
　　　　京山縣
　　　靖州領縣三
　　　　㑹同縣　　　　　通道縣
　　　　綏寧縣
　　　郴州領縣五
　　　　永興縣　　　　　宜章縣
　　　　興寧縣　　　　　桂陽縣
　　　　桂東縣
四川等處承宣布政使司
　　府七　　　　　　　　州一十七
　　縣一百六　　　　　　鹽課提舉司一
　　軍民府四　　　　　　宣撫司四(内屬都司/者見兵部)
　　宣慰司一　　　　　　安撫司七(内屬都司/者見兵部)
　　招討司一(見兵部/)　　　長官司二十七(内屬都司/者見兵部)
　　　東抵湖廣界　　　　東南抵貴州界
　　　南抵貴州界　　　　西南抵雲南界
　　　西抵西畨界　　　　西北抵西畨界
　　　北抵陜西界　　　　東北抵陜西界
　　成都府領州五縣二十七
　　　　成都縣　　　　　華陽縣
　　　　雙流縣　　　　　温江縣
　　　　新繁縣　　　　　新都縣
　　　　金堂縣　　　　　仁壽縣
　　　　井研縣　　　　　郫縣
　　　　簡縣　　　　　　資縣
　　　　内江縣　　　　　灌縣
　　　　彭縣　　　　　　崇寧縣
　　　　石泉縣　　　　　安縣
　　　　資陽縣(成化元/年添設)
　　　崇慶州
　　　　新津縣
　　　漢州
　　　　什邡縣　　　　　綿竹縣
　　　　徳陽縣
　　　綿州
　　　　彰明縣　　　　　羅江縣
　　　茂州
　　　　汶川縣
　　　威州
　　　　保縣
　　保寧府領州一縣九
　　　　閬中縣　　　　　蒼溪縣
　　　　南部縣　　　　　廣元縣
　　　　巴縣　　　　　　昭化縣
　　　　通江縣
　　　劍州
　　　　梓潼縣　　　　　江油縣
　　順慶府領州二縣八
　　　　南充縣　　　　　西充縣
　　　蓬州
　　　　營山縣　　　　　儀隴縣
　　　廣安州
　　　　渠縣　　　　　　大竹縣
　　　　岳池縣　　　　　隣水縣(成化二/年添設)
　　叙州府領縣九
　　　　宜賓縣　　　　　慶符縣
　　　　富順縣　　　　　南溪縣
　　　　長寧縣　　　　　髙縣
　　　　筠連縣　　　　　珙縣
　　　　戎縣
　　重慶府領州三縣十七
　　　　巴縣　　　　　　江津縣
　　　　長壽縣　　　　　大足縣
　　　　永川縣　　　　　榮昌縣
　　　　綦江縣　　　　　南川縣
　　　　黔江縣　　　　　安居縣(成化十七/年添設)
　　　　璧山縣(成化十九/年添設)
　　　合州
　　　　銅梁縣　　　　　定遠縣
　　　忠州
　　　　酆都縣　　　　　墊江縣
　　　涪州
　　　　武隆縣　　　　　彭水縣
　　䕫州府領縣十二
　　　　奉節縣　　　　　巫山縣
　　　　大昌縣　　　　　大寧縣
　　　　雲陽縣　　　　　萬縣
　　　　開縣　　　　　　達縣
　　　　新寧縣　　　　　梁山縣
　　　　建始縣　　　　　東鄉縣
　　馬湖府領長官司四
　　　　泥溪長官司　　　平夷長官司
　　　　蠻夷長官司　　　沐川長官司
　　潼川州領縣七
　　　　射洪縣　　　　　鹽亭縣
　　　　中江縣　　　　　遂寧縣
　　　　蓬溪縣　　　　　安岳縣
　　　　樂至縣(成化二/年添設)
　　眉州領縣三
　　　　彭山縣　　　　　丹稜縣
　　　　青神縣
　　嘉定州領縣六
　　　　峩眉縣　　　　　夾江縣
　　　　犍為縣　　　　　榮縣
　　　　威逺縣　　　　　洪雅縣(成化十八/年添設)
　　瀘州領縣三
　　　　納谿縣　　　　　合江縣
　　　　江安縣
　　雅州領縣三
　　　　名山縣　　　　　榮經縣
　　　　蘆山縣
　　卭州領縣二(舊為卭縣成/化十九年陞)
　　　　蒲江縣　　　　　大邑縣
　　東川軍民府
　　烏䝉軍民府
　　烏撒軍民府
　　芒部軍民府
　　播州宣慰使司領長官司六安撫司二
　　　　播州長官司
　　　　餘慶長官司
　　　　白泥長官
　　　　容山長官司
　　　　真州長官司
　　　　重安長官司
　　　　草塘安撫司
　　　　黄平安撫司
　　永寧宣撫司領長官司一
　　　　九姓長官司
　　龍州宣撫司
　　黎州安撫司
　　平茶洞長官司
福建等處承宣布政使司
　　府八　　　　　　　　州一
　　縣五十三　　　　　　市舶提舉司一
　　鹽運司一
　　　東抵海　　　　　　東南抵海
　　　南抵海　　　　　　西南抵廣東界
　　　西抵江西界　　　　西北抵江西界
　　　北抵浙江界　　　　東北抵海
　　福州府領縣十
　　　　閩縣　　　　　　候官縣
　　　　懐安縣　　　　　古田縣
　　　　閩清縣　　　　　長樂縣
　　　　連江縣　　　　　羅源縣
　　　　永福縣　　　　　福清縣
　　泉州府領縣七
　　　　晉江縣　　　　　南安縣
　　　　惠安縣　　　　　徳化縣
　　　　安溪縣　　　　　同安縣
　　　　永春縣
　　建寧府領縣八
　　　　建安縣　　　　　甌寧縣
　　　　建陽縣　　　　　崇安縣
　　　　浦城縣　　　　　政和縣
　　　　松溪縣　　　　　壽寧縣
　　延平府領縣六
　　　　南平縣　　　　　将樂縣
　　　　沙縣　　　　　　尤溪縣
　　　　順昌縣　　　　　永安縣
　　汀州府領縣八
　　　　長汀縣　　　　　寧化縣
　　　　上杭縣　　　　　武平縣
　　　　清流縣　　　　　連城縣
　　　　歸化縣(成化七/年添設)　　永定縣(成化十四/年添設)
　　興化府領縣二
　　　　莆田縣　　　　　仙遊縣
　　邵武府領縣四
　　　　邵武縣　　　　　光澤縣
　　　　泰寧縣　　　　　建寧縣
　　漳州府領縣六
　　　　龍溪縣　　　　　漳浦縣
　　　　龍巖縣　　　　　南靖縣
　　　　長泰縣　　　　　漳平縣(成化六/年添設)
　　福寧州領縣二(舊為福寧縣成/化十九年陞)
　　　　福安縣(舊屬福/州府)　　寧徳縣(舊屬同/)
廣東等處承宣布政使司
　　府一十　　　　　　　州七
　　縣六十四　　　　　　市舶提舉司一
　　鹽課提舉司二
　　　東抵大海　　　　　東南抵大海
　　　南抵大海　　　　　西南抵大海
　　　西抵廣西界　　　　西北抵湖廣界
　　　北抵江西界　　　　東北抵福建界
　　廣州府領州一縣十三
　　　　南海縣　　　　　番禺縣
　　　　順徳縣　　　　　東筦縣
　　　　増城縣　　　　　香山縣
　　　　新㑹縣　　　　　清遠縣
　　　　從化縣(𢎞治二/年添設)　　龍門縣(𢎞治六/年添設)
　　　　新寧縣(𢎞治十一/年添設)
　　　連州
　　　　陽山縣　　　　　連山縣
　　韶州府領縣六
　　　　曲江縣　　　　　樂昌縣
　　　　仁化縣　　　　　乳源縣
　　　　翁源縣　　　　　英徳縣
　　南雄府領縣二
　　　　保昌縣　　　　　始興縣
　　惠州府領縣七
　　　　歸善縣　　　　　博羅縣
　　　　海豐縣　　　　　河源縣
　　　　龍川縣　　　　　長樂縣
　　　　興寧縣
　　潮州府領縣五
　　　　海陽縣　　　　　潮陽縣
　　　　揭陽縣　　　　　程鄉縣
　　　　饒平縣(成化十二/年添設)
　　肇慶府領州一縣十
　　　　髙要縣　　　　　四㑹縣
　　　　新興縣　　　　　陽春縣
　　　　陽江縣　　　　　髙明縣(成化十四/年添設)
　　　徳慶州
　　　　瀧水縣　　　　　封川縣
　　　　開建縣　　　　　恩平縣(成化十四/年添設)
　　髙州府領州一縣五
　　　　茂名縣　　　　　電白縣
　　　　信宜縣
　　　化州
　　　　吳川縣　　　　　石城縣
　　亷州府領州一縣三
　　　　合浦縣　　　　　石康縣
　　　欽州
　　　　靈山縣
　　雷州府領縣三
　　　　海康縣　　　　　遂溪縣
　　　　徐聞縣
　　瓊州府領州三縣十
　　　　瓊山縣　　　　　澄邁縣
　　　　臨髙縣　　　　　定安縣
　　　　文昌縣　　　　　㑹同縣
　　　　樂㑹縣
　　　儋州
　　　　昌化縣
　　　萬州
　　　　陵水縣
　　　崖州
　　　　感恩縣
廣西等處承宣布政使司
　　府十一　　　　　　　州四十六
　　縣五十三　　　　　　軍民府一
　　長官司三
　　　東抵湖廣界　　　　東南抵廣東界
　　　南抵廣東界　　　　西南抵安南界
　　　西抵雲南界　　　　西北抵貴州界
　　　北抵湖廣界　　　　東北抵湖廣界
　　桂林府領州一縣八
　　　　臨桂縣　　　　　興安縣
　　　　靈川縣　　　　　陽朔縣
　　　　永福縣　　　　　義寧縣
　　　　古田縣
　　　全州
　　　　灌陽縣
　　栁州府領州二縣十
　　　　馬平縣　　　　　洛容縣
　　　　羅城縣　　　　　栁城縣
　　　　懐遠縣　　　　　融縣
　　　　來賓縣
　　　象州
　　　　武宣縣
　　　賓州
　　　　遷江縣　　　　　上林縣
　　慶遠府領州三縣六長官司一
　　　　宜山縣　　　　　天河縣
　　　　思恩縣　　　　　河池縣
　　　　忻城縣
　　　　永安長官司(𢎞治九/年添設)
　　　南丹州
　　　　荔波縣
　　　東蘭州
　　　那地州
　　平樂府領州一縣六
　　　　平樂縣　　　　　恭城縣
　　　　富川縣　　　　　賀縣
　　　　荔浦縣(舊屬桂林府𢎞/治四年改屬)
　　　　修仁縣(屬改同/)
　　　　永安州(𢎞治五/年添設)
　　梧州府領州一縣九
　　　　蒼梧縣　　　　　藤縣
　　　　容縣　　　　　　岑溪縣
　　　　懷集縣
　　　鬱林州
　　　　博白縣　　　　　北流縣
　　　　陸川縣　　　　　興業縣
　　潯州府領州一縣三
　　　　桂平縣　　　　　平南縣
　　　　貴縣
　　　武靖州
　　南寧府領州一縣三
　　　　宣化縣　　　　　武縁縣
　　　横州
　　　　永淳縣
　　太平府領州十五縣四
　　　太平州
　　　思城州
　　　安平州
　　　養利州
　　　萬承州
　　　左州
　　　全茗州
　　　鎮遠州
　　　思同州
　　　茗盈州
　　　龍英州
　　　結安州
　　　結倫州
　　　都結州
　　　上下凍州
　　　　崇善縣　　　　　陀陵縣
　　　　永康縣　　　　　羅陽縣
　　田州府領州四縣一
　　　上隆州
　　　恩城州
　　　歸徳州
　　　果化州
　　　　上林縣
　　思明府領州八
　　　上思州
　　　忠州
　　　禄州
　　　西平州
　　　思明州
　　　上石西州
　　　下石西州
　　　憑祥州(舊為慿祥縣成/化十八年陞)
　　思恩軍民府(舊為田州府思恩州正統/五年陞為府尋改軍民府)
　　鎮安府領州一
　　　歸順州(𢎞治九/年添設)
　　泗城州領縣一
　　　　程縣
　　利州
　　奉議州
　　向武州領縣一
　　　　富勞縣
　　都康州
　　龍州
　　江州領縣一
　　　　羅白縣
　　思陵州
　　上林長官司
　　安隆長官司
雲南等處承宣布政使司
　　府一十四　　　　　　州三十九
　　縣三十四　　　　　　鹽課提舉司四
　　軍民府七　　　　　　宣慰司八
　　宣撫司三　　　　　　安撫司三
　　長官司二十二(内屬都司/者見兵部)
　　　東抵廣西界　　　　東南抵廣西界
　　　南抵安南界　　　　西南抵南海
　　　西抵百夷界　　　　西北抵西畨界
　　　北抵四川界　　　　東北抵貴州界
　　雲南府領州四縣十
　　　　昆明縣　　　　　富民縣
　　　　宜良縣
　　　嵩明州
　　　　楊林縣
　　　晉寧州
　　　　歸化縣　　　　　呈貢縣
　　　安寧州
　　　　羅次縣　　　　　禄豐縣
　　　昆陽州
　　　　三泊縣　　　　　易門縣
　　大理府領州三縣三
　　　　太和縣
　　　趙州
　　　　雲南縣
　　　鄧川州
　　　　浪穹縣
　　　賓川州(𢎞治六/年添設)
　　臨安府領州四縣四長官司九
　　　建水州
　　　石屏州
　　　阿迷州
　　　寧州
　　　　通海縣　　　　　河西縣
　　　　嶍峨縣　　　　　䝉自縣
　　　　納樓茶甸長官司
　　　　教化三部長官司
　　　　王弄山長官司
　　　　虧容甸長官司
　　　　溪處甸長官司
　　　　思陀甸長官司
　　　　左能寨長官司
　　　　落恐甸長官司
　　　　安南長官司
　　楚雄府領州二縣五
　　　　楚雄縣　　　　　廣通縣
　　　　定遠縣　　　　　定邊縣
　　　　􁖴嘉縣
　　　南安州
　　　鎮南州
　　澂江府領州二縣四
　　　　河陽縣　　　　　江川縣
　　　　陽宗縣
　　　新興州
　　　路南州
　　　　邑市縣
　　䝉化府領州一(舊為大理府䝉/化州正統間陞)
　　　雲龍州
　　景東府
　　廣南府領州一
　　　富州
　　廣西府領州三
　　　師宗州
　　　彌勒州
　　　維摩州
　　鎮沅府領長官司一
　　　　禄谷寨長官司
　　永寧府領長官司四
　　　　刺次和長官司
　　　　革甸長官司
　　　　香羅長官司
　　　　瓦魯之長官司
　　順寧府
　　曲靖軍民府領州四縣二
　　　　南寧縣　　　　　亦佐縣
　　　霑益州
　　　陸涼州
　　　馬龍州
　　　羅雄州
　　姚安軍民府領州一縣一
　　　姚州
　　　　大姚縣
　　鶴慶軍民府領州二
　　　劍川州
　　　順州
　　武定軍民府領州二縣三
　　　和曲州
　　　　南甸縣　　　　　元謀縣
　　　禄勸州
　　　　石舊縣
　　尋甸軍民府
　　麗江軍民府領州四縣一
　　　通安州
　　　寳山州
　　　蘭州
　　　巨津州
　　　　臨西縣
　　元江軍民府領長官司一
　　　　因遠羅必甸長官司
　　北勝州(舊屬瀾滄衛正統/中改直𨽻布政司)
　　馬龍他郎甸長官司
　　者樂甸長官司
　　瀾滄衛軍民指揮使司領州一
　　　蒗蕖州
　　金齒軍民指揮使司領縣一
　　　　永平縣
　　車里軍民宣慰使司
　　木邦軍民宣慰使司
　　孟養軍民宣慰使司
　　緬甸軍民宣慰使司
　　八百大甸軍民宣慰使司
　　老檛軍民宣慰使司
　　東里軍民宣慰使司
　　麓川平緬軍民宣慰使司
　　孟定府
　　孟艮府
　　南甸宣撫司
　　干崖宣撫司
　　隴川宣撫司
　　威遠州
　　灣甸州
　　鎮康州
　　大候州
　　鈕兀長官司
　　芒市長官司
貴州等處承宣布政使司
　　府八　　　　　　　　州六
　　縣六　　　　　　　　宣慰司一
　　安撫司一　　　　　　長官司八十二(内屬都司/者見兵部)
　　　東抵湖廣界　　　　東南抵廣西界
　　　南抵廣西界　　　　西南抵廣西界
　　　西抵雲南界　　　　西北抵雲南界
　　　北抵四川界　　　　東北抵四川界
　　貴州宣慰使司(舊領長官司十正統十四年以貴/州衛長官司十三増之共領長官)
　　　　　(司二十三成化十三年割上馬橋等/長官司屬程畨府今仍領長官司十)
　　　　貴竹長官司
　　　　水東長官司
　　　　中曹蠻夷長官司
　　　　青山長官司
　　　　劄佐長官司
　　　　龍里長官司
　　　　白納長官司
　　　　底寨長官司
　　　　乖西蠻夷長官司
　　　　養龍坑長官司
　　思州府領長官司四
　　　　都坪峩異溪蠻夷長官司
　　　　都素蠻夷長官司
　　　　施溪長官司
　　　　黄道溪長官司
　　思南府領長官司四縣二
　　　　水徳江長官司
　　　　蠻夷長官司
　　　　沿河祐溪長官司
　　　　朗溪蠻夷長官司
　　　　印江縣(舊為印江長官司/𢎞治七年改設)
　　　　婺川縣
　　鎮遠府領長官司三縣三
　　　　鎮遠金容金達蠻夷長官司
　　　　偏橋長官司
　　　　卭水十五洞蠻夷長官司
　　　　施秉縣　　　　　鎮遠縣
　　石阡府領長官司四
　　　　石阡長官司
　　　　苗民長官司
　　　　葛彰葛商長官司
　　　　龍泉坪長官司
　　銅仁府領長官司六
　　　　銅仁長官司
　　　　省溪長官司
　　　　提溪長官司
　　　　大萬山長官司
　　　　烏羅長官司
　　　　平頭著可長官司
　　黎平府領長官司十三縣一
　　　　潭溪蠻夷長官司
　　　　八舟蠻夷長官司
　　　　洪州泊里蠻夷長官司
　　　　曹滴洞蠻夷長官司
　　　　古州蠻夷長官司
　　　　西山陽洞蠻夷長官司
　　　　湖耳蠻夷長官司
　　　　亮寨蠻夷長官司
　　　　歐陽蠻夷長官司
　　　　新化蠻夷長官司
　　　　中林驗洞蠻夷長官司
　　　　赤溪湳洞蠻夷長官司
　　　　龍里蠻夷長官司
　　　　永從縣
　　程畨府領安撫司一長官司十六(舊為程畨長官/司成化十三年)
　　　　　(改/陞)
　　　金筑安撫司
　　　　麻嚮長官司
　　　　木𤓰長官司
　　　　大華長官司(以上四司舊屬/布政司今屬府)
　　　　上馬橋長官司
　　　　大龍畨長官司
　　　　小龍畨長官司
　　　　程畨長官司
　　　　卧龍畨長官司
　　　　小程畨長官司
　　　　方畨長官司
　　　　金石畨長官司
　　　　葦畨長官司
　　　　洪畨長官司
　　　　盧畨長官司
　　　　羅畨長官司
　　　　盧山長官司(已上十三司舊屬貴/州宣慰司今屬府)
　　都勻府領州二縣一長官司六(𢎞治七/年開設)
　　　　清平縣(舊為清平/長官司)
　　　　都勻長官司
　　　　平州陸洞長官司
　　　　邦水長官司
　　　獨山州(舊為合江州陳/䝉爛土長官司)
　　　　豐寧長官司
　　　麻哈州
　　　　平定長官司
　　　　樂平長官司
　　普安州
　　永寧州領長官司二(舊屬四川正統/三年改今屬)
　　　　慕役長官司
　　　　頂營長官司
　　鎮寧州領長官司二(舊屬四川正統/三年改今屬)
　　　　十二營長官司
　　　　康佐長官司
　　安順州領長官司二(舊屬四川正統/三年改今屬)
　　　　寧谷寨長官司
　　　　西堡長官司
　
　
　
　明㑹典卷十八
欽定四庫全書
　明㑹典卷十九
　　户部四
　　諸司職掌
凡各州縣田土必須開豁各户若干及條段四至係官
田者照依官田則例起科係民田者照依民田則例徴
斂務要編入黄冊以憑徴收税糧如有出賣其買者聽
令増收賣者即當過割不許洒𣲖詭寄犯者律有常憲
其民間開墾荒田從其自首首實三年後官為收科仍
仰所在官司每嵗開報本部以憑稽考
凡公侯禄米各有等第皆於浙西蘇松等府官田内撥
賜其佃户仍於有司當差
凡民間有犯法律該籍沒其家者田土合拘收入官本部書
填勘合類行各布政司府州縣將犯人户下田土房屋召人
佃賃照依沒官則例收科仍將佃户姓名及田地頃畆房屋
間數同該科税糧賃錢數目開報合干上司轉達本部知數
十二布政司并直𨽻府州田土總計八百四十九萬六
千五百二十三頃零
　　浙江布政司田土計五十一萬七千五十一頃五
　　十一畒
　　湖廣布政司田土計二百二十萬二千一百七十
　　五頃七十五畒
　　河南布政司田土計一百四十四萬九千四百六
　　十九頃八十二畒零
　　江西布政司田土計四十三萬一千一百八十六
　　頃一畒
　　北平布政司田土計五十八萬二千四百九十九
　　頃五十一畒
　　陜西布政司田土計三十一萬五千二百五十一
　　頃七十五畒
　　廣西布政司田土計一十萬二千四百三頃九十
　　畒
　　山東布政司田土計七十二萬四千三十五頃六
　　十二畒
　　山西布政司田土計四十一萬八千六百四十二
　　頃四十八畒零
　　廣東布政司田土計二十三萬七千三百四十頃
　　五十六畒
　　四川布政司田土計一十一萬二千三十二頃五
　　十六畒
　　福建布政司田土計一十四萬六千二百五十九
　　頃六十九畒
　　雲南布政司田土(原無數目/)
　　直𨽻蘇州府田土計九萬八千五百六頃七十一
　　畒
　　寧國府田土計七萬七千五百一十六頃一十一
　　畒
　　徐州田土計二萬八千三百四十一頃五十四畒
　　滁州田土計三千一百五十頃四十五畒
　　池州府田土計二萬二千八百四十四頃四十五
　　畒
　　揚州府田土計四萬二千七百六十七頃三十四
　　畒
　　廬州府田土計一萬六千二百二十三頃九十九
　　畒
　　安慶府田土計二萬一千二十九頃三十七畒
　　松江府田土計五萬一千三百二十二頃九十畒
　　鳯陽府田土計四十一萬七千四百九十三頃九
　　十畒
　　應天府田土計七萬二千七百一頃二十五畒
　　廣德州田土計三萬四十七頃八十四畒
　　淮安府田土計一十九萬三千三百三十頃二十
　　五畒
　　徽州府田土計三萬五千三百四十九頃七十七
　　畒零
　　常州府田土計七萬九千七百三十一頃八十八
　　畒
　　鎮江府田土計三萬八千四百五十二頃七十畒
　　太平府田土計三萬六千二百一十一頃七十九
　　畒
　　和州田土計四千二百五十二頃二十八畒
𢎞治十五年十三布政司并直𨽻府州實在田土總計
四百二十二萬八千五十八頃九十二畒零
官田共五十九萬八千四百五十六頃九十二畒零
民田共三百六十二萬九千六百一頃九十七畒零
　　浙江布政司
官田五萬四千七百八十一頃九十三畒九分六釐
民田四十一萬七千五百六十頃七十七畒八分一釐
　　湖廣布政司
官田一十八萬五千八百九十六頃二十三畒六分
民田五萬二百三十二頃二十三畒二釐
　　河南布政司
官田三千八百四頃四十六畒
民田四十一萬二千二百九十五頃二十二畒四分七
釐
　　江西布政司
官田二萬六千八百七十頃四十二畒九分六釐
民田三十七萬五千四百八十二頃三畒七分一釐
　　陜西布政司
官田六千八百六十二頃九十五畒二分四毫
民田二十五萬三千七百九十九頃八十六畒六分
　　廣西布政司
官田二千八百四十一頃五十四畒四分七毫
民田一十萬五千六頃四十七畒三分二釐七毫
　　山東布政司
官田二千八百九十二頃九十畒三分三釐九毫
民田五十四萬三十六頃四十七畒二分九釐九毫
　　山西布政司
官田一萬一千九百五十七頃九十一畒五分七釐
民田三十七萬八千八百五十一頃四十二畒三分六
釐
　　廣東布政司
官田一萬七千九百六十一頃九十六畒二分三釐
民田五萬四千三百六十二頃四十九畒九分三釐
　　四川布政司
官田二千一百三十四頃一十二畒三分五釐六絲
民田一十萬五千七百三十五頃五十畒三分三毫
　　福建布政司
官田一萬一千二百九十頃八十五畒一釐八絲
民田一十二萬三千八百七十五頃三十二畒七分八
釐
　　雲南布政司
官田二百五頃五十六畒四分三釐
民田三千四百二十五頃七十八畒五分七釐
　　貴州布政司
田地自來原無丈量頃畒每歲該納糧差俱於土官名
下總行認納如洪武年間例
　　直𨽻蘇州府
官田九萬七千七百八十六頃三十五畒三分六釐三
毫
民田五萬七千四百六十三頃六十二畒四分六釐三
毫
　　寧國府
官田九千七百七十一頃八十八畒六釐二毫
民田五萬九百一十一頃九畒一毫
　　徐州
官田二百三頃三十五畒二分二釐一毫
民田二萬九千八百八頃八十七畒六分四釐
　　滁州
官田二百四十頃六十五畒九分七毫
民田二千六百七十二頃一十七畒九分二毫
　　池州府
官田一千八百二十三頃五十七畒四分九釐三毫
民田七千九十六頃五畒六分五釐八毫
　　揚州府
官田七千九百三十四頃五十七畒二分二釐
民田五萬四千三百六十二頃四十九畒九分三釐
　　廬州府
官田五百六十八頃七十六畒一分七釐七毫一絲
民田二萬四千八百六十一頃六十九畒八分一釐
　　安慶府
官田四百九十七頃六十二畒三分三釐
民田二萬一千三百九十三頃三畒八分四釐
　　松江府
官田三萬九千八百五十六頃三十三畒五分二釐九
毫
民田七千三百頃二十八畒三分五釐七毫
　　鳯陽府
官田一千五百八十五頃五十六畒
民田五萬九千六百七十七頃一十畒七分六釐七毫
　　應天府
官田一萬九千九百六十四頃三十九畒四分四釐
民田五萬九頃六十八畒七分四釐五毫一絲
　　廣德州
官田一千三十九頃三十六畒六毫
民田一萬四千三百六十四頃九十三畒八分
　　淮安府
官田五千三十九頃八十六畒三分二釐六毫九絲
民田九萬六千三十三頃八十七畒九釐五毫六絲
　　徽州府
官田八百二十一頃五十七畒四分六釐八毫
民田二萬四千四百五十五頃九十四畒六分三釐
　　常州府
官田九千四十一頃五十五畒六分八釐四毫
民田五萬二千七百三十六頃一十九畒八分八釐
　　鎮江府
官田一萬三百五十六頃八十六畒二分五釐五毫
民田二萬二千三百六十五頃四十八畒九分三釐
　　太平府
官田四千四百五十五頃六十三畒四分二釐三毫
民田一萬一千七百八十八頃一十九畒七分九釐
　　和州
官田六千四十八頃一十三畒二分七釐九毫
民田五千八百四十三頃五十六畒二分六釐七毫
　　順天府
官田八百三十五頃五十五畒七分九釐一絲五忽
民田六萬七千八百八十四頃五十七畒七分八釐
　　永平府
官田一百頃六十八畒九分七釐八毫
民田一萬四千七百四十三頃八十八畒六分三釐
　　真定府
官田五百一十頃三畒八分二釐八毫五絲九忽
民田三萬八千四百七十頃六十一畒六分七釐
　　保定府
官田四百八頃六十二畒三分一釐九毫三絲
民田三萬五千一百二十頃八十八畒五分八釐
　　順德府
官田七十九頃二十一畒八分三毫五絲
民田一萬三千七百四十三頃三十四畒一分三釐
　　廣平府
官田一百一十六頃八十九畒八釐三毫
民田二萬一百二十一頃二十五畒一分四釐
　　大名府
官田五萬一千七百三十九頃六十二畒二分四釐
民田二百五十四頃四分三釐二毫
　　河間府
官田一百二十九頃三十六畒四釐四毫四絲
民田二萬四千九十一頃三十五畒八分四釐一毫
　　保安州
民田三百四頃五十七畒七分五釐
　　隆慶州
民田一千五十九頃四十二畒四分二釐
　　明令
凡典賣田土過割稅糧各州縣置簿附寫正官提調收
掌随即推收年終通行造冊觧府毋令産去稅存與民
為害
凡民間賦稅自有常額諸人不得於諸王駙馬功勲大
臣及各衙門妄獻田土山塲窰冶遺害於民違者治罪
　　誥
應天宣城太平廣徳鎮江五府州為是興王之地久被
差徭特將夏秋稅糧不時全免惟元宋入官田地我朝
籍沒之田民田全免官田若令全免民難消受所以减
半徵收　凡民間洒𣲖包荒詭寄移坵換叚這等俱是
姦頑豪富之家將次沒福受用財賦田産以自己科差
洒𣲖細民境内本無積年荒田此等豪猾買嘱貪官汚
吏及造冊書筭人等其貪官汚吏受豪猾之財當科糧
之際作包荒名色徵納小户書筭手受財將田洒𣲖移
坵換叚作詭寄名色以此靠損小民此誥續出所在富
家當體朕意將田歸於已名照例當差倘不體朕意所
在被害人户及鄉間鯁直豪傑㑹議將倚恃豪傑之家
捉拿赴京連家遷發化外將前項田土給賞被擾羣民
的不虚示將自己田地移坵換叚詭寄他人及洒𣲖等
項事發到官全家抄沒若不如此靠損小民
　　事例
洪武初令官田起科每畒五升三合五勺民田每畒三
升三合五勺重租田每畒八升五合五勺蘆地每畒五
合三勺四抄草塌地每畒三合一勺沒官田每畒一斗
二升　又令各處人民先因兵燹遺下田土他人開墾
成熟者聽為己業業主已還有司於附近荒田撥補
又令各處荒閒田地許諸人開墾永為己業俱免雜泛
差科三年後並依民田起科稅糧　又令復業人民見
今丁少而舊田多者不許依前占護止許儘力耕墾為
業見今丁多而舊田少者有司於附近荒田驗丁撥付
　三年令以北方府縣近城荒地召人開墾每户十五
畒又給地二畒種菜有餘力者不限頃畒皆免三年租
稅　七年詔蘇松嘉湖等府田如每畝起科七斗五升
者减半　十三年詔陜西河南山東北平等布政司及
鳯陽淮安揚州廬州等府民間田土許儘力開墾有司
毋得起科　又令减蘇松嘉湖四府重租糧額舊額田
畝計七斗五升至四斗四升者减十之二四斗三升至
三斗六升者减十之一俱止徵三斗五升以下仍舊
十五年令天下僧道常住田土不許典賣　又令各處
奸頑之徒將田地詭寄他人名下者許受寄之家首告
就賞為業　二十年令本部覈實天下土地其兩浙等
處富民多畏避徭役詭寄田産遣監生往丈量畫圖編
號悉書主名為魚鱗圖冊以備查考　二十四年令公
侯大官以及民人不問何處惟犁到熟田方許為主但
是荒田俱係在官之數若有餘力聽其再開其山塲水
陸田地亦照原撥賜則例為主不許過分占為己有
又令山東槩管農民務見丁着役限定田畒着令耕種
敢有荒蕪田地流移者全家遷發化外充軍　二十六
年令開墾荒蕪官田俱照民田起科　二十八年令山
東河南開荒田地永不起科　永樂三年凡開墾官湖
作官田每畒夏稅麥二升秋糧米三斗　十三年令民
間事故人户抛荒田土有司取勘開豁稅糧另行承佃
如係官田亦照民田起科　宣徳四年詔各處官田每
畒舊例納糧一斗至四斗者各减十分之二四斗一升
至一石以上者各减十分之三　正統元年令浙江直
𨽻松蘇等處官田准民田起科每畒秋糧四斗一升至
二石以上者减作二斗七升二斗一升以上至四斗者
减作二斗一斗一升至二斗者减作一斗　三年詔各
處凡有入額納糧田地不堪耕種另自開墾補數者有
司勘實不許重復起科　四年奏准江西浙江福建并
直𨽻蘇松等府凡官民田地有因水坍漲去處令所在
有司逐一丈量漲出多餘者給與附近小民承種照民
田則例起科坍沒無田者悉與開豁稅糧　六年令山
東河南北直𨽻并順天府但有開荒無額田地俱從輕
起科　五年令北直𨽻府州縣將富豪軍民人等包耕
田地除原納糧田地外其餘均撥貧民及衝塌田地人
户耕種照例起科其貧民典當田宅年久無錢取贖及
富豪軍民占種逃民田地待復業之日照數斷還原主
　十三年令各處寺觀僧道除洪武年間置買田土其
有續置者悉令各州縣有司查照散還於民若廢弛寺
觀遺下田庄令各該府州縣踏勘悉撥與招還無業及
丁多田少之民每户男子二十畒三丁以上者三十畒
若係官田照依减輕則例每畒改科正糧一斗俱為官
田如有户絶仍撥給貧民不許私自典賣　景泰三年
令浙江等布政司丁多田少之人開墾田地若原係稅
額者俟三年後仍納本等稅糧　又令各處寺觀田土
每寺觀量存六十畒為業其餘撥與小民佃種納糧
四年令廣西人民有被蠻賊刼殺遺下田土者各該有
司取勘撥給無田及丁多田少之家承種二年後照例
起科　七年定浙江嘉湖杭官民田則例官田每畒科
米一石至四斗八升八合民田每畒科米七斗至五斗
三升者俱每石歲徵平米一石三斗官田每畒科米四
斗至三斗民田每畒科米四斗至三斗三升者俱每石
歲徵平米一石五斗官田每畒科米二斗至一斗四合
民田每畒科米二斗七升至一斗者俱每石歲徵平米
一石七斗官田每畒科米八升至二升民田每畒科米
七升至三升者俱每石歲徵平米二石二斗　天順二
年勅皇親公侯伯文武大臣不許强占官民田地起盖
房屋把持行市侵奪公私之利事發坐以重罪其家人
及投托者悉發邊衞永逺充軍　三年令各處軍民有
新開無額田地及願佃種荒閒地土者俱照减輕則例
起科每畒糧三升三合草一斤存留本處倉塲交收不
許坐𣲖逺運　成化七年令湖廣河南二布政司流民
遺下平川田地分撥各州縣土户丁多有力及田少之
家承種起科若深山大谷新開田土原係應禁山塲者
俱與開豁稅糧　十六年令福建僧寺及有寺無僧田
土每寺除徵糧及百畒以下其多餘田地給無田小民
領種　十七年令各處軍民人等有情願承佃空閒官
地荒田及山塲水洲者城市官地每闊一丈長三丈歲
納米一石附近城郭好地每闊二丈歲納米一石山塲
水洲俱照舊例起科　二十一年令遼東地方軍舍餘
人等有開墾不係屯田抛荒地土者上等田每一百畒
納穀一石豆一石中等田納穀一石豆五斗　𢎞治二
年令順天等六府入官田土俱撥與附近無田小民耕
種起科每名不過三十畒　又令應天府上元等七縣
官田糧每石减耗二斗五升民田每畒勸出米二升鎮
江府丹徒縣官田糧每石减耗米二斗二升民田每畒
勸米二升丹陽縣官田糧每石减耗二斗民田每畒勸
米一升金壇縣官田糧每石减耗米二斗民田每畒勸
出米一升二合太平府當塗等三縣官田糧每石减耗
二斗五升民田每畒勸出米一升寜國府宣城等六縣
官田糧每石减耗三斗民田每畒勸出米一升廣德州
并建平縣官田糧每石减耗米二斗民田每畒勸出米
一升五合　又令皇莊及皇親公侯駙馬伯等官莊田
如遇災傷俱令照依民田災傷分數徵收其各處王府
不許置買田地覇占民業　六年奏准各王府及功臣
之家欽賜田土佃户照原定則例將該納子粒依時價
每畒銀三分送赴本管州縣上納令各該人員関領不
許自行收受
　　事例
正統元年撥賜河間府等處安挿外夷官員田土指揮
一百五十畒千户一百二十畒百户所鎮撫一百畒
九年令外夷歸附官員未曽安挿該給田土者都督二
百五十畒都指揮二百畒指揮一百五十畒千户衞鎮
撫一百二十畒百户所鎮撫一百畒　又令迤北來降
之人每名撥與徳州田地五十畒　十二年令西北歸
附夷人每人撥地八十畒耕種自給　景泰二年給還
顔孟二廟祭田六十頃又増給田二十頃佃户各十家
　天順六年詔以沙州衞苦峪城西北地阿干卜剌直
至苦峪川邊田地分給赤斤䝉古衞永逺耕種
國初兵荒之後民無定居耕稼盡廢糧餉匱乏初命諸
將分軍於龍江等處屯田自是立法漸宻徧於天下大
率衞所軍士以三分守城七分屯種又有二八一九四
六中半等例皆随地而異云
　　計各處屯田總數
在京錦衣等衞屯田共六千三百三十八頃五十一畒
八分二釐七毫八絲
南京錦衣等衞屯田共九千三百六十八頃七十九畒
三分七釐五毫六忽
中都留守司并所属衞所及皇陵衞屯田共七千九百
五十三頃七十八畒九分三釐六毫
北直𨽻衞所屯田共七千九百三十七頃四十九畒四
分五釐
南直𨽻衞所屯田共一萬九千八十七頃二十五畒八
分七釐八毫
大寜都司并所属衞所屯田共二千一百二十六頃七
十六畒二分三釐
萬全都司并所属衞所屯田共一萬九千六十五頃七
十二畒六分一絲一忽
浙江都司并所属衞所屯田共二千二百七十四頃一
十九畒六分六絲六忽
湖廣都司行都司并所属衞所屯田共一萬一千三百
一十五頃二十五畒
河南都司并所属衞所屯田共三萬六千三百九十頃
一十七畒三分二釐
江西都司并所属衞所屯田共五千六百二十三頃四
十一畒二分五釐
陜西都司并所属衞所屯田共二萬九千四百四十四
頃二十二畒三分五釐三毫
陜西行都司并所属衞所屯田共一萬三千一十二頃
五十畒
廣西都司并所属衞所屯田共五百一十三頃四十畒
山東都司并所属衞所屯田共二千六十頃
遼東都司并所属衞所屯田共一萬一千三百八十六
頃
山西都司并所属衞所屯田共一萬二千九百六十三
頃八畒五分五釐
山西行都司并所属衞所屯田共一萬一百一百一十
八頃二十畒五分五釐
廣東都司并所属衞所屯田共七千二頃三十三畒七
分六毫
四川都司并所属衞所屯田共六十五萬八千三百四
十四頃七十一畒四分
四川行都司并所属衞所屯田共一千二百頃五十五
畒三分三釐五毫
福建都司并所属衞所屯田共三千七百七十四頃
福建行都司并所属衞所屯田共一千六百七頃三十
七畒
雲南都司并所属衞所屯田共一萬八百七十七頃四
十三畒三分
貴州都司并所属衞所屯田共九千三百三十九頃二
十九畒三分一釐八毫
　　事例
洪武四年詔河南山東陜西山西淮安等府屯田三年
後每畒收租一斗　二十年令陜西屯軍五丁抽一稅
糧照民田例　又令屯軍種田五百畒者歲納糧五十
石　又令四川建昌衞附近田土先儘軍人次與小旗
總旗百户千户指揮屯種自給其新立蘇州栢興㑹川
涪州等衞一體摽撥　又令陜西臨洮岷州寧夏洮州
西寧甘州莊浪河州甘肅山丹永昌凉州等衞軍士屯
田每歲所收穀種外餘糧以十分之二上倉給守城軍
士　三十年詔廣西遷仁屯田所土兵免納屯糧　令
凡屯軍内少壯者守城老弱者屯種若有餘丁多亦許
屯種　三十五年令各處衞所每衞委指揮一員每所
委千户一員提督屯種年終以上倉并給軍子粒數目
造冊赴京比較各該都司每歲仍委指揮一員督察年
終同赴京復奏　又令各處屯田衞所每軍歲徵正糧
一十二石直𨽻差御史比較各都司所屬廵按御史同
按察司掌印官比較年終造冊奏繳户部不及數者具
奏降罰所收子粒行御史等官盤查　永樂二年令各
處衞所凡屯軍一百名以上委百户一員三百名以上
委千户一員五百名以上委指揮一員提督若屯軍不
及一百名者亦委百户一員提督若官員軍餘家人自
願耕種者不拘頃畒任其開墾子粒自收官府不許比
較　又奏准屯田所受每粟榖糜黍大麥蕎穄各二石
稻榖薥秫各二石五斗穇稗各三石並各准米一石小
麥芝麻與米同　三年更定屯田則例令各屯置紅牌
一面寫刋於上每百户所管旗軍一百一十二名或一
百名七八十名千户所管十百户或七百户五百户三
四百户指揮所管五千户或三千户二千户提調屯田
都指揮所收子粒多寡不等除下年種子外俱照每軍
歲用十二石正糧為法比較將剩餘并不敷子粒數目
通行計筭定為賞罰令按察司都司并本衞隔别委官
㸃閘是實然後准行直𨽻衞所從廵按御史并各府委
官及本衞隔别委官㸃閘歲收子粒如有稻榖粟薥秫
大麥蕎麥等項粗糧俱依數折筭細糧如各軍名下除
存種子并正糧及餘糧外又有餘剩數不分多寡聽各
該旗軍自收不許管屯官員人等巧立名色因而分用
　五年浙江江西湖廣廣西廣東河南雲南四川按察
司増置僉事一員陜西福建山東山西按察司増置僉
事二員盤量屯糧　宣徳五年令各處屯田都布按三
司各委官提督在京并直𨽻衞所從廵按御史提督若
有總兵官鎮守去處亦令提督　十年令廵按陜西監
察御史兼理屯田　正統元年奏准各處屯種每軍止
徵餘糧六石　令陜西旗軍餘丁所種屯田五十畒之
外每畒納糧五升　二年令各處軍職舍人除應襲外
及家人女婿無差使者每五丁朋作一名委官管領撥
與閒地四十二畒耕種照屯田例辦納子粒　添設浙
江福建陜西等處按察司僉事各一員提督屯田　三
年令各都司衞所管屯官三年滿日造冊二千里以裏
者赴京比較二千里以外者從按察司并廵按御史比
較　令四川都司衞所屯種水田者納米陸地者納豆
無豆者抵斗折米　四年令大同宣府遼東陜西沿邊
空閒之處許官軍户下人丁儘力耕種免納子粒　六
年添設貴州按察司副使一員提督屯田　七年添設
湖廣布政司叅政一員按察司副使一員提督屯田
八年令各處按察司原無提督屯田官者各添設僉事
一員　又令屯田有自開墾荒地每畒歲納糧五升三
合五勺　减延綏等處屯田軍子粒每百畒嵗納六石
者止納四石　减陜西行都司屯田子粒每百畒嵗納
一十石　减延綏等處屯田子粒每百畒嵗納八石
九年令浙江等處屯軍遺下田地撥與官旗軍士户下
人丁佃種照官田納糧餘剩及積荒田地撥與民間佃
種照民田納糧其積荒田地待耕三年成熟亦照例徴
納候有軍之日撥軍屯種　十年令南京各衞正軍選
操餘丁屯種其正糧一十二石餘糧六石俱免上倉供
給操軍其月糧住支如本軍人丁數少屯田撥付他軍
者仍支月糧　减陜西行都司等處屯田子粒嵗納八
石　十年添設陜西按察司副使一員專一提督水利
及屯田　十一年令各處衞所類造屯田坐落地方四
至頃畒子粒數目文冊一本繳合干上司一本發該管
州縣以備查考　添設山東按察司僉事一員提督北
直𨽻屯田　十二年令開平衞屯軍餘糧六石减免二
石　景㤗三年令提督南京倉塲并廵撫南直𨽻蘇松
等府及順天北直𨽻各府都御史兼提督屯種　四年
添設山東按察司副使一員監督永平等處收支兼理
屯田　天順元年令京城附近直𨽻八府及山東河南
等處荒閒田地及有人佃種無糧差者撥與所在衞所
軍餘屯種納糧　又令本部差郎中四員於宣府大同
薊州永平山海等處提督糧儲兼理屯田　成化六年
令陜西延綏等處屯田每軍百畒徴草二束　九年令
榆林以南招募軍民屯田每一百畒於隣堡上納子粒
六石　十一年令雲南按察司總督銀塲僉事兼理屯
田　十三年添設雲南按察司副使一員專管屯田
二十一年添設山東按察司僉事一員專管屯種　二
十三年裁革山東按察司管屯僉事仍令廵察海道副
使兼理　𢎞治十三年奏准凡用强占種屯田者問罪
官調邊衞帶俸差操旗軍軍丁人等發邊衞充軍民發
口外為民管屯等官不行用心清查者紏奏治罪
國初農桑之政勸課耕植具有成法初皆責成有司嵗
久政弛乃稍添官專理其政今具列於後
　　諸司職掌
凡民間一應桑株各照彼處官司原定則例起科絲綿
等物其絲綿每嵗照例折絹俱以十八兩為則折絹一
疋所司差人類觧到部劄付承運庫收納以備賞賜支
用其樹株果價等項並皆照例徴收錢鈔除彼處存留
支用外其餘錢鈔一體類觧本部行移該庫交收仍將
存用數目出給印信通闗具本入逓奏繳本部查領附
卷作數其進納絹疋錢鈔一節俱照依後項金科課程
條欵一體施行
　　教民榜文
一河南山東農民中有等懶惰不肯勤務農業以致衣
食不給朝廷已嘗差人督併耕種今出號令此後止是
各該里分老人勸督每村置鼓一面
一凡遇農種時月五更老人擂鼓衆人聞鼓下田該
管老人㸃閘若有懶惰不下田者許老人責决務
要嚴切督併見丁着業毋容惰夫逰食若是老人
不肯勤督農民窮窘為非犯法到官本鄉老人有
罪
一如今天下太平百姓除本分納糧當差之外别無
差遣各宜用心生理以足衣食每户務要照依號令
如法栽種桑株棗柿綿花每嵗養蠶所得絲綿可以
衣服棗柿豐年可以賣鈔使用遇儉年可以當糧食
此事有益爾民里甲老人如常提督㸃視敢有違者家遷
化外
　　憲綱
一農桑乃生民衣食之源仰本府州縣行移提調官常
用心勸諭農民趂時種植仍將種過桑麻等項田畒計
料絲綿等項分豁舊有新收數目開報
　　事例
國初令天下農民凡有田五畒至十畒者栽桑麻木綿
各半畒十畒已上者倍之田多者以是為差有司親臨
督視惰者有罰不種桑者使出絹一疋不種麻者使出
麻布一疋不種木綿者使出綿布一疋　洪武元年奏
准桑麻科徴之額麻每畒八兩木綿每畒四兩栽桑者
四年以後有成始徴其租　十八年以農桑起科太重
百姓艱難令今後以定數為額聽從種植不必起科
二十五年令鳯陽滁州廬州和州每户種桑二百株棗
二百株柿二百株　宣德二年添設浙江錢塘仁和海
寜新城昌化嘉興海鹽崇徳八縣縣丞各一員治農
正統八年令各處不出蠶絲處所每絹一疋折銀五錢
觧京支用　成化元年添設河南山東等布政司叅政
各一員所属各府同知一員職專提督人民栽種耕耘
及預備倉糧糴買勸借　九年添設蘇松常鎮湖五府
并所属長洲等縣勸農通判縣丞各一員　十年添設
山東布政司叅政一員專理勸農　十一年添設直𨽻
祁安滄冀深趙州平谷滿城容城完雄深澤束鹿髙陽
新安河間獻阜城肅寧任丘東光故城南皮慶雲真定
井陘獲鹿元氏靈壽槀城欒城無極平山阜平南宫新
河棗强武邑饒陽安平武强栢鄉隆平髙邑臨城賛皇
寧晉衡水沙河南河平鄉廣宗任唐山鉅鹿内丘永年
曲周肥鄉鷄澤廣平邯鄲成安威元城大名南樂魏清
豐内黄濬滑長垣縣判官主簿各一員專理勸農　添
設江西南昌新建豐城進賢建昌臨川崇仁樂安新喻
新淦廬陵吉水永新㤗和永豐安福新昌鄱陽樂平餘
干縣主簿各一員勸農　添設湖廣沔陽荆門二州黄
岡麻城江陵監利棗陽衡山安仁慈利縣判官主簿各
一員勸農　添設河南光州判官一員尉氏滎澤商水
夏邑新野淅川新安西平信陽確山新蔡息縣主簿各
一員勸農　添設應天府溧陽溧水二縣主簿各一員
勸農　十九年添設山西布政司叅政一員專理農務
　二十一年添設海泰二州鹽城沭陽贛榆縣判官主
簿各一員勸農
國朝重䘏民隠凡遇水旱災傷則蠲免租稅或遣官賑
濟蝗蝻生發則委官打捕皆随時與地而異其法云
　　諸司職掌
凡各處田禾遇有水旱災傷所在官司踏勘明白具實
奏聞仍申合干上司轉逹本部立案具奏差官前往災
所覆踏是實將被災人户姓名田地頃畒該徵稅糧數
目造冊繳報本部立案開寫災傷縁由具奏如奉㫖賑
濟仍定奪大小男女口數則例差官前去賑濟給賞畢
日仍將散過糧鈔分豁備細數目造冊繳報以憑稽考
　　誥
往為有司徴收稅糧不便所以復設糧長教田多的大
户管着糧少的小户想這等大户肯顧自家田産必推
仁心利濟小民當復設之時特令赴京面聽朕言闗給
勘合不許地方犬牙相制只教官着周圍附近的人户
易催易辦若區内田有洒𣲖的教收在自户下不過割
的便過割了如果有積年荒田明白具本來奏除豁了
各糧長目擊耳聞前去一至本鄉巧立名色其弊多
端剥削吾良民不可勝言地方依舊犬牙相制民間洒
𣲖包荒不過割的俱不來奏知却通同刁猾頑民妄告
水災本災一分告災十分及至差人詣所在查踏却乃
多方設計賄賂所差進士行人監生扶同准災揑合回
奏其被災人户災本一分今告十分並不敢將此等人
户一槩赴京賑濟以致實災小民混淆難以分别至今
不得賑其貧乏使朕宵衣皇皇無已吁朕設糧長本欲
便於細民不期此等之徒奸貪無厭身家不顧實為民
患惟天可鍳智人詳之
　　明祖訓
凡天下承平四方有水旱等災當驗國之所積於被災
去處優免稅糧若豐稔之嵗雖無災傷又當騐國所積
稍有附餘擇地痩民貧處亦優免之不為常例然優免
在心臨期便决勿使小人先知要名於外
　　事例
洪武元年令水旱去處不拘時限從實踏勘實災稅糧
即與蠲免　十八年令災傷去處有司不奏許本處耆
宿連名申訴有司極刑不饒　二十五年令山東災傷
去處每户給鈔五錠　二十六年令天下有司凡遇嵗
饑先發倉廪賑貸然後具奏　二十七年定災傷去處
散糧則例大口六斗小口三斗五嵗以下不與　永樂
元年令吏部行文各處有司春初差人廵視境内遇有
蝗虫初生設法撲捕務要盡絶如是坐視致使滋蔓為
患者罪之若布按二司官不行嚴督所屬廵視打捕者
亦罪之每年九月行文至十一月再行軍衞令兵部行
文自是永為定例　二年定蘇松等府水渰去處給米
則例每大口米一斗六嵗至十四嵗六升五嵗以下不
與每户有大口十口以上者止與一石其不係全災内
有缺食者原定借米則例一口借米一斗二口至五口
二斗六口至八口三斗九口至十口以上者四斗候秋
成抵斗還官　六年令福建瘟疫死絶人户遺下老㓜
婦女兒男有可驗口給米稅糧鹽米各項暫且停徴待
成丁之日自行立户當差　八年令被災去處人民典
賣子女者官為給鈔贖還　二十二年令各處災傷有
按察司處按察司委官直𨽻處廵按御史㑹同踏勘
宣徳九年差給事中御史錦衣衞官往山東河南打捕
蝗虫　正統五年令各衞所屯軍有因水旱子粒無收
缺食者照缺食民人事例賑濟候秋成還官　九年令
揚州府江潮泛漲渰死人民量給鈔錠收瘞　景泰四
年山東河南江北直𨽻徐州等處災傷令所在問刑衙
門責有力囚犯於缺糧州縣倉納米賑濟雜犯死罪六
十石三流徒三年四十石徒二年半三十五石徒二年
三十石徒一年半二十五石徒一年二十石杖罪每一
十一石笞罪每一十五斗　成化十二年令各處廵按
御史按察司官踏勘災傷係民田者㑹同布政司官係
軍田者㑹同都司官　𢎞治十一年令災傷處所及時
委官踏勘夏災不得過六月終秋災不得過九月終若
所司報不及時風憲官徇情市恩勘有不實聽本部叅
究
　
　
　
　
　
　明㑹典卷十九
欽定四庫全書
　明㑹典卷二十
　　户部五
國初覈實天下户口具有定籍令各務所業其後休養既久
生齒漸繁户籍分合及流移附屬并脱漏不報者多其數乃
减於舊今以近嵗造冊數目備列於後以見增减之故云
　　諸司職掌
凡各處户口每歲取勘明白分豁舊管新收開除實在
總數縣報於州州類總報之於府府類總報之於布政
司布政司類總呈逹本部立案以憑稽考仍每十年本
部具奏行移各布政司府州縣攅造黄冊編排里甲分
豁上中下三等人户遇有差役以憑㸃差若有逃移者
所在有司必須窮究所逃去處移文勾取赴官依律問
罪仍令復業
十三布政司并直𨽻府州
人户總計一千六十五萬二千八百七十户
人口總計六千五十四萬五千八百二十一口
　　浙江布政司
人户二百一十三萬八千二百二十五户
人口一千四十八萬七千五百六十七口
　　湖廣布政司
人户七十七萬五千八百五十一户
人口四百七十萬二千六百六十口
　　江西布政司
人户一百五十五萬三千九百二十三户
人口八百九十八萬二千四百八十一口
　　河南布政司
人户三十一萬五千六百一十七户
人口一百九十一萬二千五百四十二口
　　北平布政司
人户三十三萬四千七百九十二户
人口一百九十二萬六千五百九十五口
　　陜西布政司
人户二十九萬四千五百二十六户
人口二百三十一萬六千五百六十九口
　　廣西布政司
人户二十一萬一千二百六十三户
人口一百四十八萬二千六百七十一口
　　山東布政司
人户七十五萬三千八百九十四户
人口五百二十五萬五千八百七十六口
　　山西布政司
人户五十九萬五千四百四十四户
人口四百七萬二千一百二十七口
　　廣東布政司
人户六十七萬五千五百九十九户
人口三百萬七千九百三十二口
　　福建布政司
人户八十一萬五千五百二十七户
人口三百九十一萬六千八百六口
　　四川布政司
人户二十一萬五千七百一十九户
人口一百四十六萬六千七百七十八口
　　雲南布政司
人户五萬九千五百七十六户
人口二十五萬九千二百七十口
　　直𨽻
　　蘇州府
人户四十九萬一千五百一十四户
人口二百三十五萬五千三十口
　　寜國府
人户九萬九千七百三十二户
人口五十三萬二千二百五十九口
　　徐州
人户二萬二千六百八十三户
人口一十八萬八百二十一口
　　滁州
人户三千九百四十四户
人口二萬四千七百九十七口
　　池州府
人户三萬五千八百二十六户
人口一十九萬八千五百七十四口
　　揚州府
人户一十二萬三千九十七户
人口七十三萬六千一百六十五口
　　廬州府
人户四萬八千七百二十户
人口三十六萬七千二百口
　　安慶府
人户五萬五千五百七十三户
人口四十二萬二千八百四口
　　松江府
人户二十四萬九千九百五十户
人口一百二十一萬九千九百三十七口
　　鳯陽府
人户七萬九千一百七户
人口四十二萬七千三百三口
　　應天府
人户一十六萬三千九百一十五户
人口一百一十九萬三千六百二十口
　　廣德州
人户四萬四千二百六十七户
人口二十四萬七千九百七十九口
　　淮安府
人户八萬六百八十九户
人口六十三萬二千五百四十一口
　　徽州府
人户一十二萬五千五百四十八户
人口五十九萬二千三百六十四口
　　常州府
人户一十五萬二千一百六十四户
人口七十七萬五千五百一十三口
　　鎮江府
人户八萬七千三百六十四户
人口五十二萬二千三百八十三口
　　太平府
人户三萬九千二百九十户
人口二十五萬九千九百三十七口
　　和州
人户九千五百三十一户
人口六萬六千七百一十一口
十三布政司并直𨽻府州𢎞治四年造冊户口數目
人户九百一十一萬三千五百四十六户
人口五千三百三十八萬一千一百七十三口
　　浙江布政司
人户一百五十萬三千一百二十四户
人口五百三十萬五千八百四十三口
　　山西布政司
人户五十七萬五千二百四十九户
人口四百三十六萬四百七十六口
　　雲南布政司
人户一萬五千九百五十户
人口一十二萬五千九百五十五口
　　四川布政司
人户二十五萬三千八百三户
人口二百五十九萬八千四百六十口
　　湖廣布政司
人户五十萬四千八百七十户
人口三百七十八萬一千七百一十四口
　　福建布政司
人户五十萬六千三十九户
人口二百一十萬六千六十口
　　江西布政司
人户一百三十六萬三千六百二十九户
人口六百五十四萬九千八百口
　　山東布政司
人户七十七萬五百五十五户
人口六百七十五萬九千六百七十五口
　　河南布政司
人户四十三萬六千八百四十三户
人口二百六十一萬四千三百九十八口
　　貴州布政司
人户四萬三千三百六十七户
人口二十五萬八千六百九十三口
　　廣東布政司
人户四十六萬七千三百九十户
人口一百八十一萬七千三百八十四口
　　陜西布政司
人户三十萬六千六百四十四户
人口三百九十一萬二千三百七十口
　　廣西布政司
人户四十五萬九千六百四十户
人口一百六十七萬六千二百七十四口
　　南直𨽻
　　應天府
人户一十四萬四千三百六十八户
人口七十一萬一千三口
　　寜國府
人户六萬三百六十四户
人口三十七萬一千五百四十三口
　　太平府
人户二萬九千四百六十六户
人口一十七萬三千六百九十九口
　　鎮江府
人户六萬八千三百四十四户
人口一十七萬一千五百八口
　　鳯陽府
人户九萬五千一十户
人口九十三萬一千一百八口
　　松江府
人户二十萬五百二十户
人口六十二萬七千三百一十三口
　　揚州府
人户十萬四千二百四户
人口六十五萬六千五百四十七口
　　廬州府
人户三萬六千五百四十八户
人口四十八萬六千五百四十九口
　　安慶府
人户四萬六千五十户
人口六十萬六千八十九口
　　池州府
人户一萬四千九十一户
人口六萬九千四百七十八口
　　常州府
人户五萬一百二十一户
人口二十二萬八千三百六十三口
　　蘇州府
人户五十三萬五千四百九户
人口二百四萬八千九十七口
　　淮安府
人户二萬七千九百七十八户
人口二十三萬七千五百三十七口
　　徽州府
人户七千二百五十一户
人口六萬五千八百六十一口
　　廣德州
人户四萬五千四十三户
人口二十二萬七千七百九十五口
　　和州
人户七千四百五十户
人口六萬七千一十六口
　　徐州
人户三萬四千八百八十六户
人口三十五萬四千三百一十一口
　　滌州
人户四千八百四十户
人口四萬九千七百一十二口
　　北直𨽻
　　順天府
人户一十萬五百一十八户
人口六十六萬九千三十三口
　　大名府
人户六萬六千二百七户
人口五十七萬四千九百七十二口
　　保定府
人户五萬六百三十九户
人口五十八萬二千四百八十二口
　　真定府
人户五萬九千四百三十九户
人口五十九萬七千六百七十三口
　　永平府
人户二萬三千五百三十九户
人口二十二萬八千九百四十四口
　　廣平府
人户二萬七千七百六十四户
人口二十一萬二千八百四十六口
　　河間府
人户四萬二千五百四十八户
人口三十七萬八千六百五十八口
　　順德府
人户二萬一千六百一十四户
人口一十八萬一千八百二十五口
　　隆慶州
人户一千七百八十七户
人口二千五百四十四口
　　保安州
人户四百四十五户
人口一千五百六十口
　　明令
凡各處漏口脫户之人許赴所在官司出首與免本罪
收籍當差
凡嫡庶子男除有官廕襲先儘嫡長子孫其分析家財
田産不問妻妾婢生止依子數均分姦生之子依子數
量與半分如别無子立應繼之人為嗣與姦生子均分
無應繼之人方許承紹全分
凡無子者許令同宗昭穆相當之姪承繼先儘同父周
親次及大功小功緦麻如俱無方許擇立逺房及同姓
為嗣若立嗣之後却生親子其家産與原立子均分並
不許乞養異姓為嗣以亂宗族立同姓者亦不得尊卑
失序以亂昭穆
凡婦人夫亡無子守志者合承夫分須憑族長擇昭穆
相當之人繼嗣其改嫁者夫家財産及原有粧奩並聽
前夫之家為主
凡户絶財産果無同宗應繼者所生親女承分無女者
入官
凡祖父母父母在者子孫不許分財異居其父祖許令
分析者聽
凡軍民醫匠隂陽諸色户許各以原報抄籍為定不得
妄行變亂違者治罪仍從原籍
　　憲綱
一户口仰本府州縣取勘所屬籍定户口分豁城市鄉
都舊管收除實在數目開報
　　事例
洪武三年令中書省臣凡行郊祀禮以天下户口錢糧
之籍陳於臺下祭畢收入内庫藏之　令本部榜諭天
下軍民凡有未占籍而不應役者許自首軍發衞所民
歸有司匠𨽻工部　詔本部籍天下户口及置户帖各
書户之鄉貫丁口名歲以字號編為勘合用半印鈐記
籍藏於部帖給於民令有司㸃閘比對有不合者發充
軍官吏隱瞞者處斬　十九年令各處民間凡成丁者
務各守本業出入隣里必欲互知其有逰民及稱商賈
雖有引若錢不盈萬文鈔不及十貫俱送所在官司遷
發化外　正統三年令四川清軍官員取勘各府州縣
人户有三姓五姓十姓合為一户者俱各另為立户應
當糧差不許合户附籍　天順八年令在營官軍户丁
舍餘不許附近寄籍如原籍丁盡許摘丁發回　成化
二年令在京軍職漏報户下舍人者發邉方立功三年
六年令軍户不許將弟男子姪過房與人脱免軍伍
𢎞治十三年奏准軍户子孫畏懼軍役另開户籍或
於别府州縣入贅寄籍等項及至原衞發冊清勾買嘱
原籍官吏里書人等揑作丁盡户絶回申者俱問罪正
犯發煙瘴地面里書人等發附近衞所俱充軍官吏參
究治罪
　
　
　
　明㑹典卷二十
欽定四庫全書
　明㑹典卷二十一
　　户部六
　　事例
洪武二十三年令監生同各府州縣官拘集各里甲人等審
知逃户該縣移文差親隣里甲於各處起取其各里甲下或
有他郡流移者即時送縣官給行糧押赴原籍州縣復業
永樂十九年令原籍有司覆審逃户如户有税糧無人辦納
及無人聽繼軍役者發囬其餘准於所在官司收籍撥地耕
種納糧當差其後仍發囬原籍有不囬者勒於北京為民種
田　宣徳五年奏准逃户已成産業每丁種有成熟田地五
十畝以上者許告官寄籍見當軍民匠竈等差及有百里之
内開耕田地或百里之外有文憑分房趂田耕種不悮原籍
糧差或逺年迷失鄉貫見住深山曠野未經附籍者許所
在官司取勘見數造冊送部查考其餘不回原籍逃民及
窩家俱發所在衛所充軍照例撥與田地耕種辦納子粒
若軍衞屯所容隠者逃民收充本衞所屯軍窩家軍餘
人等照隠藏逃軍榜例發邊衞充軍該管軍衞有司官
吏旗軍隣里容隠者照榜例坐罪若逃軍詐作逃民許
限内自首各還原衞所着役限外不首者逃軍并窩家
亦照榜例問斷　正統元年令山西河南山東湖廣陜
西南北直𨽻保定等府州縣造逃户周知文冊借開逃
民鄉里姓名男婦口數軍民匠竈等籍及遺下田地稅
糧若干原籍有無人丁應承糧差若係軍籍則開某衞
軍役及有無缺伍送各處廵撫并清軍御史處督令復
業其已成家業願入籍者給與户由執照仍令照數納
糧若本户原有丁多稅糧十石以上今止存一二丁者
認種地五十畝原籍有人辦糧者每人認種地四十畝
俱照輕租民田例每畝起科五升三合五勺原係軍匠
籍者仍作軍匠附籍該衞缺人則發遣一丁補役該輪
班匠則發遣一丁當匠原籍民竈籍者俱作民竈籍竈
户免鹽課量加稅糧如仍不首雖首而所報人口不盡
或展轉逃移及窩家不舉首者俱發甘肅衞所充軍
二年令各處有司委官挨勘流民名籍男婦大小丁口
排門粉壁十家編為一甲互相保識分屬當地里長帶
管若團住山林湖濼或投托官豪勢要之家藏躱抗拒
官司不服招撫者正犯處死户下編發邊衞充軍里老
窩家知而不首及占恡不發者罪同　四年添設山東
山西河南陜西湖廣布政司所屬并順天等府州佐貳
官各一員撫治流民後事减地方革罷　八年令逃軍
逃匠逃囚人等自首免罪各發着役罪重者從實開奏
量與寛减其逃民不報籍復業團聚非為抗拒官府不
服招撫者户長照南北地方發缺軍衞所充軍家口随
住逃軍逃匠逃囚人等不首者發邊衞所充軍　十三
年奏准天下諸司衙門老疾致仕事故等項官員離原
籍千里之外不能還鄉者許告所在官司行原籍官司
照勘原係軍民匠籍照舊收附如遇缺伍失班即送壯
丁補役若原籍無人辦納稅糧於附籍州縣照數撥與
地畝承種納糧抵補原籍該納之數若附近原籍不及
千里者仍發回納糧當差　景泰三年令文職改調事
故等項官員遺下家人子弟如有畏避原籍軍匠竈役
朦朧報作民籍寄住以致原籍缺役者不分年月久近
己未附籍押發原籍官司收聽繼　天順八年添設湖
廣布政司叅議一員於荆襄漢陽等府撫治流民　成
化元年添設陜西按察司副使一員於漢中府撫治流
民　六年奏准流民願歸原籍者有司給與印信文憑
沿途軍衞有司每口給口糧三升其原籍無房屋者有
司設法起盖草房四間仍不分男婦每大口給與口糧
三斗小口一斗五升每户給牛二隻量給種子審驗原
業田地給與耕種優免糧差五年仍給下帖執照　七
年令荆襄南陽等處深山窮谷係舊禁山塲若不附籍
流民潜住團聚為非者許軍衞有司廵捕官兵里老人
等拘送各該官司問刑衙門問發邊逺充軍窩藏之人
罪同若不係禁約山塲止於餘外平地州縣軍屯官莊
藏住不報籍者逓發原籍當差逃囚軍匠人等不分山
内山外俱發邊衞充軍　十七年添設四川按察司副
使一員於重䕫保順四府撫治流民　十八年令各衞
所附籍軍丁無糧草者盡發原衞當差有者户留一丁
應納丁老及有他故仍於本衞取回一丁頂補其原無
籍名有産欲報者亦准一丁附籍　二十三年詔陜西
山西河南等處軍民先因饑荒逃移將妻妾子女典賣
與人者許典賣之家首告准給原價贖取歸宗其無主
及願留者聽隠匿者罪同　𢎞治八年添設河南布政
司叅政一員於南陽府撫治流民　九年令河南分廵
汝陽道僉事兼理撫民聽廵撫鄖陽御史節制　十三
年奏准凡問發直𨽻隆慶保安二州為民人犯但有在
逃及違限不赴配所者俱行提問罪仍改發遼東自在
安樂二州為民
　　事例
洪武十四年詔天下府州縣編賦役黄冊以一百一十
户為里推丁多者十人為長餘百户為十甲甲凡十人
嵗役里長一人管攝一里之事城中曰坊近城曰廂鄉
都曰里凡十年一周先後則各以丁數多寡為次每里
編為一冊冊首總為一圖鰥寡孤獨不任役者則帶管
於百一十户之外而列於圖後名曰畸零冊成一本進
户部布政司及府州縣各存一本　二十四年奏准攅
造黄冊格式有司先將一户定式謄刻印板給與坊長
廂長里長并各甲首令人户自將本户人丁事産依式
開寫付該管甲首其甲首將本户并十户造到文冊送
各該坊廂里長坊廂里長各將甲首所造文冊攅造一
處送赴本縣本縣官吏將冊比照先次原造黄冊查筭
如人口有増即為作數其田地等項買者從其増添賣
者准令過割務不失原額所據排年里長仍照黄冊内
原定人户應當設有消乏許於一百户内選丁糧近上
者補充圖内有事故户絶者於畸零内補輳如無畸零
方許於隣圖人户内撥補其上中下三等人户亦照原
定編排不許更改果有消乏事故有司驗其丁産從公
定奪仍於各文冊前面本縣照依式様類總填圖所在
有司官吏里甲敢有團局造冊科歛害民或將各處寫
到如式無差文冊故行改抹刁蹬不收者許老人指實
連冊綁縛害民吏典赴京具奏犯人處斬若頑民粧誣
排䧟者抵罪若官吏里甲通同人户隠瞞作弊及將原
報在官田地不行明白推收過割一槩影射减除糧額
者一體處死隠瞞人户家長處死人口遷發化外凡編
排里長務不出本都且如一都有六百户將五百五十
户編為五里剩下五十户分𣲖本都附各里長名下帶
管當差不許將别都人口補輳其畸零人户許將年老
殘疾并㓜小十嵗以下及寡婦外郡寄莊人户編排若
十嵗以上者編入正管且如編在先次十嵗者今已該
二十嵗其十嵗已上者各將年分逺近編排候長一體
充當甲首其有全種官田人户亦編入圖内輪當凡冊
式内定列田地山塘房屋車船各項欵目所在官司有
者依式開寫無者不許虚開若類縣總都總收除項下
止許開寫人丁事産總數不必備開花户其州縣將各
里文冊類總填圖完備仍依定式將各里人丁事産攅
造一處另造類冊一本於内分豁各鄉都人丁事産總
數正官首領官吏躬親磨筭查對相同於各里并本州
縣總冊後書名畫字用印觧赴本府其提調正官首領
官吏於各州縣造到文冊躬親檢閲磨筭相同本府依
定式另造總冊一本於内分豁各州縣人丁事産總數
并州縣造到各項冊後一體開寫年月書名畫字用印
直𨽻府州本府委官一員率各州縣提調造冊官吏親
齎其布政司所轄府州仍申觧布政司本司官吏躬親
檢閲磨筭相同依式類造總冊一本於内分豁各府州
人丁事産總數於各州造到總冊後填寫年月書名畫
字用印委官一員率各府州縣官吏親齎俱限年終進
呈凡菴觀寺院已給度牒僧道如有田糧者編入黄冊
與里甲納糧當差於户下開寫一户某寺院菴觀其僧
某道當幾年里長甲首無田糧者編入帶管畸零下作
數凡黄冊字様皆細書大小行欵髙低照坐去式様面
上鄉都保分等項照式刋印不許用紙浮貼其各州縣
每里造冊二本進呈冊用黄紙面布政司府州縣冊用
青紙面　又令各處布政司及直𨽻府州縣并各土官
衙門所造黄冊俱送户部轉送後湖收架委監察御史
二員户科給事中一員户部主事四員監生一千二百
名以舊冊比對清查如有户口田糧埋沒差錯等項造
冊徑奏取㫖其官員監生合用飲饌器皿等項并膳夫
俱於國子監取用如不敷於都稅司并上元江寜縣等
衙門支撥紙札於刑部都察院闗領不敷之數并筆墨
於應天府支給官錢買辦查冊房屋冊架過湖船及卓
橙什物俱工部等衙門添撥夫匠修造凡官員監生吏
卒人匠等每五日一次過湖晾晒司禮監户部收掌鎻
鑰不許一應諸人往來　又奏准凡雲南各府攅造黄
冊除流官及土官馴熟府分依式攅造外其土官用事
邊逺頑野之處里甲不拘定式聽從實編造貴州宣慰
司不造播州宣慰司附近通漢語者編造其餘夷民不
造　正統十二年奏准南京户部清查各處黄冊於國
子監取監生四十名本部委官一員提督另謄查對發
各該司府州縣對欵改造差吏徑送南京户部仍類造
改過總冊一本送部查考差錯官吏人等查提問罪
景泰二年奏准凡各圖人户有父母俱亡而兄弟多年
各㸑者有父母存而兄弟近年各㸑者有先因子㓜而
招壻今子長成而婿歸宗另㸑者有先無子而乞養異
姓子承繼今有親子而乞養子歸宗另㸑者俱准另籍
當差其兄弟各㸑者查照各人户内如果别無軍匠等
項役占規避窒礙自願分户者聽如人丁數少及有軍
匠等項役占窒礙仍照舊不許分居凡各里舊額人户
除故絶并全户充軍不及一里者許歸併一里當差餘
剩人户發附近外里輳圖編造不許寄莊若有詭立姓
名者許首告改正其有自願賣與本處人民為業除豁
寄莊户籍者聽若違例寄莊者所在有司拘問田地入
官其軍衞官下家人旗軍下老幼餘丁曽置附近州縣
田地願將人丁事業於所在州縣附籍納糧當差者聽
凡各處招撫外郡人民在境居住及軍民官員事故改
調等項遺下家人弟男子姪置有田地已成家業者許
令寄籍將户内人事産報官編入圖甲納糧當差仍於
户下註寫原籍貫址軍民匠竈等户及今收籍縁由不
許止作寄籍名色如違所在官司觧京發口外充軍田
産入官凡攅造黄冊如有奸民豪户通同書手或詭寄
田地飛走稅糧或瞞隠丁口脫免差徭或改換户籍埋
沒軍伍匠役者或將里甲那移前後應當者許自首改
正入籍免本罪其各司府州縣委官并當該官吏提督
書筭從實攅造仍先以提調委官并書筭姓名貫址造
冊一本繳部如有似前作弊者事發問罪充軍　三年
令各處攅造黄冊官吏里書人等揑甲作乙以有為無
以無為有者事發所在官司觧京並發口外為民　六
年奏准四川威州并保縣極邊畨夷黄冊免造　天順
五年奏准各處流移人户及軍民官員事故遺下家人
先年編成里甲開墾荒地為業已久者各府委官丈量
俱照輕則每畒起科秋糧米三升三合草一斤造入黄
冊納糧當差如仍寄籍及不附籍者觧原籍復業田産
入官凡各司府州縣總冊各委官吏親齎進呈其各里
文冊另差官徑送南京户部　𢎞治三年奏准各處大
造黄冊俱責成分廵分守知府正官其州縣監造官不
拘正佐但推選行止端莊年力精銳幹辦明敏者專管
仍先令里書抄寫原本舊管交監造官即拘排年里甲
親供似冊供詞細開人口正耗稅糧出入户籍縁由其
有舊本宿弊許自首改正免罪監造官叅詳考訂攅造
冊稿然後别選諳曉書手依稿謄寫定限二三月完送
本府知府親自磨對仍拘原供排年里甲覆審明白申
送分廵分守處辨驗印封類觧如經該官吏不用心查
對里書故將原冊改抹致有丁口増减田糧飛走户籍
錯亂者本犯發附近衞所充軍里書發口外為民若干
礙監造官員亦治以枉法重罪其黄冊字俱照題本字
様真楷書寫事完選委司府官員率領各屬經該官吏
定限年終到部送後湖查考中間查有洗改字様過違
限期先將差來人問罪若事干軍伍稅糧重情一體查
究照例處治其黄冊俱用厚紙背面如法裝釘仍於冊
内鄉都圖里之上書寫某府州縣里保軍民匠竈等籍
易於查究　四年奏准先年造冊之時有將丁口漏報
或稅糧詭寄户籍那移者許先行備開縁由自首本管
州縣申詳合干司府查對相同明白改正免罪其官吏
里書人等如有通同作弊照例問罪造冊完日州縣各
計人户若干填寫帖文各一紙後開年月并填委官里
書人役姓名用印鈐盖申逹司府知會給發各户親領
執照使知本户舊管新收開除實在丁糧各若干慿此
納糧當差下次造冊各户抄謄似本開報州縣以為慿
㨿　十三年令攅造黄冊係軍户者務備開某户某人
及於某年月日為某事發充某衞所軍其有事故等項
亦備細開具以便查考
　　事例
洪武二十四年令選取各處富民充實京師　永樂元
年令選浙江江西湖廣福建四川廣東廣西陜西河南
及直𨽻蘇松常鎮揚州淮安廬州太平寜國安慶徽州
等府無田糧并有田糧不及五石殷實大户充北京富
户附順天府籍優免差役五年　宣德三年令應當富
户之家所在官司再免二丁雜泛差役以備供送　六
年令富户在京入籍逃回原籍或躱避他處順天應天
府官查出申部令所在官司即時挨究觧發若親隣里
老知者許於官司出首免罪本人能自首赴京者亦免
罪若知而不首及有司占恡不發即便究問正犯發口
外充軍事故死絶等項各該官司照數僉補　正統元
年令刑部都察院所犯死罪官吏及糧長大户免運磚
收籍順天府其原僉富户有病故者免僉補　七年詔
免年七十以上無依單丁無力富户仍照數於本州縣
殷實人户内僉補逃者本身問罪全家起發永逺充軍
　十一年令順天府每十年一次委官審勘富户若有
年老消乏等項行移原籍官司僉補　天順八年詔在
京富户今後如有事故不必僉補　成化十四年令順
天府查勘在逃富户應清勾者造冊送部發各該司府
州縣拘觧補役　十六年令各府委官清理原造富户
籍冊不得違例僉補勾丁及以應放免者重役其富户
為事抵充在廂病故者免勾補逃亡病故者仍勾一丁
終身除豁
　
　
　
　
　
　明㑹典卷二十一
欽定四庫全書
　明㑹典卷二十二
　　户部七
　　諸司職掌
凡各處有司十年一造黄冊分豁上中下三等人户仍
開軍民竈匠等籍除排年里甲依次充當外其大小雜
泛差役各照所分上中下三等人户㸃差
　　明令
凡民年八十之上止有一子若係有田産應當差役者
許令僱人代替出官無田産者許存侍丁與免雜役
　　憲綱
仰本府州縣嚴督所屬凡有一應差役須於黄冊丁糧相
應人户内從公㸃差周而復始毋致放富差貧作弊擾民
　　事例
洪武三年令各處軍民凡有未占籍而不應役者許自
首　十七年令各處賦役必驗丁糧多寡産業厚薄以
均其力違者罪之　十八年令有司第民户上中下三
等為賦役冊貯於㕔事凡遇徭役取驗以革吏弊　二
十一年令稅課司局廵攔止取市民殷實户應當不許
僉㸃農民　二十四年令寄莊人户除里甲原籍排定
應役其雜泛差役皆随田糧應當　令在外布政司按
察司府州縣官俱給官錢買馬市民輪流㸔養　三十
一年令各都司衞所在營軍士除正軍并當房家小其
餘盡數當差　正統五年令各府州縣每嵗查見在人
户凡有糧而産去及有丁而家貧者為貧難户止聽輕
役　景㤗元年令里長户下空閒人丁與甲首户下人
丁一體當差若隠占者許甲首首告　令各處有司馬
夫二十丁買馬十丁養馬俱於市民内僉充　成化六
年令有司馬夫不許占役丁多富户及辦納月錢　十
五年令各處差徭户分九等門分三甲凡遇上司坐𣲖
買辦採辦務因所𣲖多少定民輸納不許隔年通徴銀
兩在官　𢎞治元年令各處審編均徭先查該年人户
丁田分為等第止編本等差役不許分外加増餘銀若
貧難下户并逃亡之數聽其空閒亦不許預收餘銀負
累見在里甲凡額外濫設差役盡行革罷如違聽廵撫
廵按官紏舉不舉者坐罪鎮守衙門不許干預均徭
又令在京事故校尉力士㓜軍厨役随住人口照回當
差其有在京潜住冐頂軍匠者逓囬　四年令各處郡
王受封之後若有入繼親王并病故無後者原撥校尉
悉發有司聼差不許容隐占用　五年令順天府所屬
人民有私自投充陵户海户及勇士校尉軍厨躱避糧
差者除本役外其户下人丁照舊納糧當差　七年令
布按二司及各府官馬夫於所屬州縣各僉中等三丁
人户十户共出銀四十兩觧送掌印官處分給各官自
行買馬餧養其州縣者於隔别府分僉充亦徴銀觧送
各掌印官分給買馬餧養　十三年奏准各布政司并
直𨽻府州掌印官如遇各部𣲖到物料從公斟酌所屬
大小豐歉坐𣲖若豪猾規利之徒買囑該吏妄禀偏𣲖
下屬承攬害民者俱問發附近衞所充軍各該掌印官
聽從者叅究治罪
　　明令
凡民間寡婦三十以前夫亡守志者五十以後不改節
者旌表門閭除免本家差役
　　事例
洪武元年詔民年七十之上者許一丁侍養免雜泛差
役　四年令免闕里孔氏子孫二十六户徭役　令各
府縣軍户以田三頃為率稅糧之外悉免雜役餘田與
民同役　七年令山東正軍全免差役貼軍免百畆以
下餘田與民同役　又令官員亡故者免其家徭役三
年　十三年令六部都察院應天府并兩縣判禄司儀
禮司行人司随朝官員除本户合納稅糧外其餘一應
雜泛差役盡免又各處功臣之家户有田土除合納糧
草夫役其餘糧長里長水馬驛夫盡免鳯陽揚州二府
及和州民畜養馬一匹者免二丁　十六年令鳯陽臨
淮二縣民免雜泛差役　二十七年令浙江鹽丁免雜
泛差役　永樂八年令各處軍衞有司軍匠在京充役
者免家下雜泛差役　九年令自願徙北京為民及免
杖而徙者免徭役五年徒流而徙者免徭役三年　二
十三年令天壽山種樹人户免雜泛差役　宣德元年
令天地壇壇户免雜泛差役　二年令各處竈户免雜
泛差役　三年令迤北回還軍餘民人收充御馬監勇
士者免其原衞原籍户下人丁差役　四年令各衞所
軍每一名免户下一丁差役若在營有餘丁亦免一丁
供給　正統元年令在京文武官員之家除里甲正役
外其餘一應雜泛差役俱免凡先聖子孫流寓他處及
先賢道國公周敦頥豫國公程顥洛國公程頥温國公
司馬光徽國公朱熹之嫡𣲖子孫所在有司俱免差役
　四年令雲南土馬軍自備鞍馬兵器糧食聽征者免
本户差役四丁　六年令陜西土軍優免五丁餘聴科
差　七年令天文生隂陽生俱免差役一丁其陜西土
軍土民餘丁若户丁有在邊操備者亦免雜泛差役
十年令監生家免差役二丁　十一年令交阯老疾致
仕官員遺下妻子家人許於所在有司入籍不拘丁數
俱待本官故後三年當差子孫家小入籍者撥田耕種
亦待三年後當差　十二年令雲南土官四品以上優
免一十六丁五品六品一十二丁七品十丁八品九品
八丁雜職六丁其餘人丁俱另立籍與民一體當差
景㤗元年令各處操備民壯户内每名免三丁雜泛差
役　成化二年令宛平昌平二縣墳户免雜泛差役
𢎞治元年奏准親王王親雜役免二丁郡王王親一丁
鎮國等將軍夫人親父一丁昌平縣墳户等户免三丁
不許全户優免　又令京城火夫御馬監養馬勇士除
本身免二丁其餘與不係養馬者見丁編當尚膳監光
禄寺厨役將軍力士轎夫旗校寡婦吏典并御用監司
禮監銀作局髙手匠役俱免本身其餘見丁編當軍民
諸色人等并賃房諸色人等見丁編當凡火夫總甲一
年一次以有抵業行止者充當　十三年令免光禄寺
酒户差役二丁其有消乏者除豁僉補　十五年令陵
户海户墳户廟户壇户園户𤓰户果户米户藕户窯户
羊户每户俱量留二三丁供役其餘丁多者悉查出當
差如有投充影射者發邉逺充軍
　　諸司職掌
凡民間男女嫁娶不許同姓及尊卑親屬相為婚姻違
者律有常憲
　　明令
凡嫁娶皆由祖父母父母主婚祖父母父母俱無者從
餘親主婚若夫亡携女適人者其女從母主婚若已定
婚未及成親而男女或有身故者不追財禮其定婚夫
作盗及犯徒流移鄉者女家願棄者聴還聘財其定婚
女犯奸經斷夫家願棄者追還聘財五年無故不娶及
夫逃亡過三年不還者並聴經官告給執照别行改嫁
亦不追財禮
凡招婿須憑媒妁明立婚書開寫養老或出舍年限止
有一子者不許出贅如招養老女婿者仍立同宗應繼
者一人承奉祭祀家産均分如未立繼身死從族長依
例議立
凡男女婚姻各有其時或有指腹割衫襟為親者並行
禁止
　　教民榜文
一鄉里人民貧富不等婚姻死䘮吉凶等事誰家無之
今後本里人户凡遇此等互相賙給且如某家子弟婚
姻其家貧窘一時難辦一里人户每户或出鈔一貫人
户一百便是百貫每户五百便是五十貫如此資助豈
不成就日後某家婚姻亦依此法輪流賙給
　　事例
洪武五年令蒙古色目人氏既居中國許與中國人家
結婚姻不許與本類自相嫁娶違者男女兩家抄沒入
官為奴婢其色目竒徹自相婚姻不在此限　永樂四
年詔北京山東等處人民流移各處趂食有將女憑媒
禮嫁在處人民為妻已生男女者保勘明白仍許完聚
不必發回原籍　正統四年令武職不得與所管旗軍
結婚　十一年令雲南四川貴州所屬宣慰宣撫安撫
長官司并邉夷府州縣土官衙門不分官吏軍民其男
女婚姻皆依朝廷禮法違者罪之　𢎞治二年令有訐
告服内成婚者如親病已危從尊長主婚招婿納婦罪
止坐主婚免離異若親死雖未成服輙婚配仍依律斷
離異
　　諸司職掌
凡民間須要講讀大誥律令敕諭老人手榜及見丁着
業牌面沿門輪逓務要通曉法意仍仰有司時加提督
　　教民榜文
一民間子弟七八嵗者或十三嵗者此時欲心未動良
心未䘮早令講讀三編大誥誠以先入之言為主使知
避㐫趨吉日後皆稱賢人君子為良善之民免貽父母
憂慮亦且不犯刑憲永保身家
　　憲綱
凡國家律令并續降條例事理有司官吏須要熟讀詳
玩明曉其意監察御史按察司官所至之處令其講讀
或有不能通曉者依律究治
　　事例
洪武二十一年賜天下武臣大誥令其子弟誦習　二
十四年令天下生員兼讀誥律　二十五年詔令各處
官民之家傳誦大誥三編凡遇鄉飲酒禮一人講説衆
人盡聴使人皆知趨吉避凶不犯刑憲其秀才教訓子
弟引赴京考試有記一編兩編或全記者俱受賞仍具
賞過名數曉諭天下　永樂元年令各處教官訓導依
前教讀講觧聴候考試其市井鄉村秀才一體用心教
訓如不熟讀及聞知考試推托不赴者治罪　十七年
令各處軍衞有司凡洪武年間一應榜文俱各張掛遵
守如有藏匿棄毁不張掛者凌遲處死　成化元年奏
准各處修盖榜房將洪武永樂正統年間節次頒降榜
文謄寫張掛諭衆通知　四年奏准各處有司每遇朔
望詣學行香之時令師生講説大明律及御製書籍俾
官吏及合屬人等通曉法律倫理違者治罪
　
　
　
　
　
　
　
　
　
　
　
　明㑹典卷二十二
欽定四庫全書
　明㑹典卷二十三
　　户部八
天下税糧有司徴收皆有定數每嵗㑹計存留起運以供
軍國之需俱從本部定奪宣徳後事例漸宻今具列於後
　　諸司職掌
凡所在有司倉廪儲積粮斛除存留彼處衞所三年官
軍俸粮外務要㑹計周嵗関支數目分豁見在若干不
敷若干餘剩若干每嵗開報合干上司轉逹本部定奪
施行仍將次年實在糧米及該收該用之數一體分豁
舊管新收開除實在開報
　　事例
洪武初天下有司錢糧按季開報後以季報太繁令一
年一次將當年已支見在并下年該收該用數目盡行
開報　宣德七年令浙江布政司等處逓年實徴文冊
并繳到開豁錢糧勘合等項内有埋沒并重複者查追
革後者追究奏請定奪　八年令各布政司都司并直
𨽻府州衞所嵗報稅糧等項文冊查理明白各造總冊
差該吏親齎俱限年終到部違限及數目不清者先將
差来吏送問經該官吏通行查問　正統三年奏准各
處嵗報錢糧文冊貴州都司陜西行都司限五月終廣
西廣東雲南都司限六月終到部　景泰六年令廣東
布政司所属府州縣實徴并嵗用總冊照舊年終造報
其嵗支錢糧年終倉庫錢帛及户口總冊俱限次年八
月終到部　𢎞治三年奏准各處軍衞有司預偹倉糧
文冊俱限年終造完次年二月以裏到部違者照例問
罪
各處草料徴收折納己見諸司職掌若因時制宜措偹
收放其法不一具列於後
　　諸司職掌
凡各處倉塲收積草料以偹軍馬往來支用草於本處
官司照田糧徴收料於秋糧内折納務要常存預偹果
係調撥軍馬及有本部印信文憑方許支給仍仰所在
官司將支過數目申逹合干上司作數
　　事例
洪武三年令應天寜國等六府近京師者重租田一頃
輸草十六束輕租田加倍池州安慶等十六府逺京師
者輸剉草重租田一頃十八包包各十五斤輕租田加
倍　二十三年令官田每頃科草七包半民田加倍俱
起運赴京定塲交納　宣德七年順天府覇州東安等
州縣拖欠草束每束折納鈔五貫就本處官庫收貯偹
用　正統二年令山西布政司嵗徴馬草俱存留萬全
等處折米偹用　七年奏准每年四月至八月綱運糧
到令各處收草官員協助有不敷者再量差官助收至
次年三月各處納草堆積亦令收糧官協助　又奏准
凡南直𨽻各府起運馬草願納價銀者每束納銀三分
觧部送太倉銀庫收貯候用草時召商上納照時價支
給　八年令山東布政司實徴馬草除定擬起運京塲
外其存留本處偹用數目每束折米五升於用糧處所
交納　九年令各塲該用草束止許殷實軍民中納如
有内外該管官員令子弟家人伴當假托軍民出名承
納又行嘱託規從輕省者聴監收御史舉劾　十年令
應天蘇松等府州該徴草束内折色米豆量為存留本
處偹用其本色起運户部交納者每束折銀三分北直
𨽻真定等府州起運草内量减每束折鈔一錠類觧
十四年令浙江湖州嘉興并直𨽻蘇松等府該徴馬草
願納本色折色各從民便不許一槩徴銀　景泰五年
令浙江嘉湖并應天直𨽻府州草束原納折色者照例
徴銀觧京其存留之數每包束折米豆五升於用糧處
所收積　成化十九年令鎮江府寄莊與實在民田一
體均納養馬草束　二十二年令各處收受糧草等官
凡納户納完正糧正草之外不許追收餘價若有餘價
聴令部運人員追收帯回本布政司發各該州縣收貯
别用
　　　已上徵納
正統元年令刑部都察院問完囚人以四分為率内二
分納草贖罪其斬絞罪者納草一千八百束三流并徒
三年者一千四百束徒二年半者一千二百束徒二年
者一千束徒一年半者八百束徒一年者六百束笞杖
者每一十四十束每束重一十五斤　十四年令陜西
西安慶陽延安等衞府官吏舍人所犯不係贓罪笞杖
徒流及軍民人等犯該笞杖與軍犯該笞杖不該立功
者定撥各堡納草　又奏准召商納草不分官員軍民
之家每榖草一百束官給價銀三兩禾草一百束二兩
二錢就於京塲上納　又令開中兩淮兩浙河間長蘆
運司存積四分官塩不分四品以上官員之家及軍民
人等俱於在京西城等坊草塲上納草束　景泰元年
令直𨽻真定等府儒學生員納草四千束者給與冠帯
以榮終身　成化元年獨石馬營龍門所雲州四倉急
缺糧料開中淮浙長蘆河東運司官塩九十五萬二千
三百二十二引召商上納米豆至六年報中未完除兩
淮仍令照舊兩浙等運司酌量時價改中草束　二年
奏准在京各衙門辦事吏典有辦事一年以下納豆一
百石二年以下八十石三年以下六十石免其考試就
便實撥當該其辦事一年以下納豆二百石二年以下
一百五十石三年以下一百石送吏部免其京考給與
冠𢃄即照資格挨次選用在京各衙門當該官吏典有
着役一年以下納豆八十石二年以下六十石給與冠
帯就便照依資格挨次選用　在京各衙門辦事官有
該正從八品選用者納豆一百石就便照依資格挨次
選用　十二年大同等處各城堡倉塲開中長蘆運司
官塩十萬引每引納料豆四斗河東運司官塩二十萬
引每引納糓草八束　十四年令遼東各邉客兵調集
去處草束不敷許於本處官庫贓罰銀内酌量給與官
軍買用如再不敷許用折糧官銀補輳　又令遼東二
十五衞囚犯納草贖罪除笞罪并真犯死罪及例該充
軍等項并無力外其餘雜犯死罪納草三百五十束徒
三年納草二百五十束徒二年納草二百束徒一年納
草一百五十束杖罪每一十納草十束　又令本部運
銀十萬兩分送陜西榆林給與官軍准折草料仍行山
西河南附近州縣或借撥或儧運或買辦料豆各萬石
榖草各一百五十萬束俱納榆林一帯倉塲
　　　已上措偹
洪武十五年令廣東廣西福建浙江湖廣江西布政司
淮安蘇州等衞馬草不許科收馬料不許支給　永樂
七年欽定征操馬疋闗支草料公六疋侯五疋伯四疋
指揮千百户各一疋征進馬疋草料公十疋侯伯八疋
都督六匹都指揮三匹指揮二匹千百户各一匹非征
進之數不許関支　十一年令上直馬每匹日支料豆
四升草一束其下塲牧放馬匹止関料豆一月　十四
年令䭾豹馬日支料四升草一束自九月初一日起至
十一月止　二十二年令常川上直馬每疋日支料三
升草半束餘半束折支鈔二貫騎操等項馬每疋日支
料三升草一束折支鈔四貫　宣德五年令御馬監勇
士馬并逹官調習馬每疋按月原支草三十束内支本
色草一十五束餘折白綿布一疋　正統二年令五軍
三千神機等营操偹官軍馬月支料豆九斗添與一斗
以後照舊関支　陜西寜夏等處官軍騎操馬每嵗自
九月半起関支料豆至次年四月半住支　大同宣府
等處操偹廵哨馬每月原支料豆九斗添與三斗至次
年三月半住支　四年令大同宣府鎮守總兵等官凡
馬匹不係官給之數不許関支草料　六年令北邊使
臣馬駝初到京每匹日支草半束一月之後又添半束
每日仍支料一升　甘肅操偹馬料自十一月初一日
至次年二月終日支四升其九月下半月及次年三月
四月上半月仍照舊日支三升　八年令直𨽻真定衞
逹官自已馬草料住支其官馬照官軍例支給　九年
令萬全都司廵哨操偹馬添支四月下半月料豆六斗
　十年令甘肅莊凉等處官軍馬料日支四升外添支
青稞一升　又令大同右玉林等衞官馬月支榖草十
束與自偹野草相兼餵飼　十三年令在京各衞官軍
上直馬每疋日支料豆四升騎操馬三升按月開數及
月分大盡小盡文冊二本送部一本存留偹照一本發
倉照數放支　十四年令各處馬房上直騎操并起取
等項馬草每一束折支銀二分　居庸関騎操馬自十
月十五日起每馬一匹日支草一束　五軍三千神機
等營騎操馬自本年十二月二十五日起至次年二月
終止每疋日加料豆一升　景泰元年長陵等三陵神
官監長随内使領到御馬監馬馿行令昌平縣每馬一
疋日支料三升草一束驢一頭日支草半束料一升每
年十月初一日起三月終止如有事故截日住支　二
年奏减上直馬料豆一升與五軍等营騎操馬一例関
支三升　五軍等营騎操馬自十月十五日起本月終
止每馬一疋給銀一錢十一月給銀二錢買草十二月
至次年正月終止每馬関本色草一十五束　三年令
减給䭾豹馬料豆一升照例自九月初一日起至三月
初一日住支　又令五軍等营存操馬自五月初一日
為始大月仍支料九斗草十五束候至六月青草長茂
止関料豆草束住支至十月初一日起草束依例関支
　七年令寜夏等衞馬隊旗軍照甘肅例每嵗九月十
六日起至次年四月十五日止日支料豆三升　又令
勇士小厮馬月支料豆九斗草三十束　天順元年奏
准勇士小厮馬自本年十二月起至次年三月終月支
料豆一石待豐年有積照永樂宣德年間事例月支一
石二斗　二年令新降逹官每人准馬一匹月支料七
斗草三十束　成化元年奏准凡内外鎮守官員馬不
拘官私止給四疋草料　五年令京营官軍草料俱編
填勘合方許支給　十二年令原選聴征下塲馬預先
調取来京每疋於九月一月支草二十束九月以後仍
有邉報却將十一月分該支草料移在十月分十二月
分移在十一月分接續照例秋草糓草兼支間月折與
價銀買草　十三年令下塲取回聴征馬八月九月每
馬一疋按月支與草價銀二錢三分　十七年令聴征
官軍馬一萬五千疋每疋月給草價銀一錢日支料豆
三升續因馬匹痩損添給草價銀一錢　二十年奏准
聴征馬四月五月每月添給料豆一斗輳前九斗共支
一石草價銀輳前二錢共支二錢三分　二十一年令
永平山海薊州等處三屯等营官軍騎操馬按月造冊
三月関支料豆十月折支草束　𢎞治二年令各营騎
操馬本年十二月至春季向一月每疋月添草價銀一
錢以後該支月分仍舊　議准京营存操馬每年四月
分関支料豆一半其餘下塲回還馬每年関支折草銀
兩月　六年令存操馬四月分料豆准與全支　十二
年奏准存留下塲聽征馬自五月初一日為始除料
豆照常外每馬折給草價銀二錢内存操馬先已支
過者照數扣除候聲息稍緩仍令下塲牧放草料住
支
　　　已上支給
國初官軍馬草徵自民間洪武二十五年以百姓供給
艱難令北平等處衞所官軍不支草束自採野草偹用
是後遂有秋青草事例宣徳以來通命在京在外軍衞
有司量𣲖軍夫採打置塲收納嵗有常額與民納草相
兼支用
　　事例
永樂九年令天城陽和等衞所採取青草給大同都司
官馬以平陽澤潞等府州縣草納附驛站　十二年令
五府各衞每嵗差撥有馬官軍下塲採打秋青草偹用
　宣德四年令行在五府所属衞所錦衣等衞順天等
府所属州縣各起倩軍餘人夫採取秋青草運赴京塲
及在外驛站收貯偹用其山西河南山東陜西四布政
司所属驛站并有操偹馬衞所行各布政司都司量𣲖
軍夫採打秋青草就本處收貯聴支　正統十一年令
延綏一𢃄自定邉安邉营西抵寕夏花馬池東至府谷
縣大小营堡官軍馬皆自偹野草支用　景泰元年奏
准西湖并城濠草俱令本部借撥軍民人等採取偹用
不許諸人私占　又令陜西寕夏甘肅延綏山西大同
并偏頭鴈門二関遼東萬全都司所属及直𨽻山海永
平宻雲紫荆倒馬居庸一帯沿邉関口及山東偹倭處
所馬草總兵鎮守及管糧郎中布按二司等官於秋草
長茂之時量起軍夫趂時採取每束重一十五斤設法
堆積委官看守以偹支用　三年令南海子大木厰西
湖并城濠内青草本部差官督同各城兵馬司委官率
領弓兵并當坊火甲時常廵護至期行取三撥官軍採
打搬運京塲　天順三年令甘肅莊浪沿邉十三衞所
官軍餘丁舍人每名採草一百五十束堆積偹用不許
官豪勢要占據近地肥饒草塲其平凉等府原𣲖地畒
榖草每束折收銀二分運送邉城以偹買草支用　成
化二年令陜西都行二司各衞所軍士餘丁不該輪班
在营者每人採草一百二十束各於官塲上納各驛及
逓運所馬牛夫甲軍每人八十束俱於本驛逓上納
三年令遼陽廣寜等軍衞趂秋青草牧放馬匹不許指
以征操為由擅支在官堆積草束　九年令延綏寕夏
各堡馬歩軍餘採草十一月終不完者本堡把總官住
俸年終不完者管糧參政及監收副使等官住俸　𢎞
治二年令甘肅等處總兵官與分守守偹等官預計秋
草長茂之時將官軍舍餘名數并湖塲逺近里數開報
廵撫與管糧官處照依本部奏行事例甘州等處總兵
官㑹廵撫與太監副總兵等官莊凉等處分守守偹等
官㑹布按二司并管糧等官公同查議以均𣲖運
　
　
　
　
　明㑹典卷二十三
欽定四庫全書
　明會典卷二十四
　　户部九
　　㑹計
軍馬所在轉運供給諸司職掌已具見今各處錢糧除
存留外其起運京邊各有定數備列於後若起運南京
者則見於南京户部
　　諸司職掌
凡有軍馬去處所需錢糧等項本部必先查考某處蓄
積有餘某處歳用不給量其水陸路程地理逺近難易
計其人夫多寡明白具奏差官於糧多去處撥運闕糧
衛分支用
　　事例
𢎞治十五年起運數目
　　浙江布政使司
夏稅京庫折銀麥八萬石每石折銀二錢五分絲綿三
十二萬兩絲綿折絹一百九十六萬兩每二十兩折絹
一疋
秋糧供用庫白熟粳米二萬三千石准糙米二萬五千
三百石酒醋麫局糯米二千七百石准糙米二千九百
七十石惜薪司白熟糯米一十五石一斗准糙米一十
六石六斗一升京庫白糯米一百石准糙米一百一十
石光禄寺白熟粳米二萬五千石准糙米二萬九千五
百石白熟糯米四千三百八十五石七斗准糙米四千
八百二十四石二斗七升京庫折銀米六十萬五百石
每石折銀二錢五分京倉兊軍儧運米六十萬石
　　山東布政使司
夏稅京倉小麥三萬四千七十五石京庫綿布二萬疋
准小麥二萬四千石絲折絹五萬四千九百九十疋一
丈五尺四寸七分六釐邊倉本色小麥一萬八千七百
七十五石鈔五十萬錠照例折銀准小麥五萬石綿布
一十三萬二千四百一十八疋准小麥一十五萬石千
九百一石六斗
秋糧京倉米石十五萬五千六十石京庫綿布一萬五
千疋准米一萬五千石綿花六萬二千斤准米六千二
百石邊倉本色米二十萬八千八百石綿布一十二萬
九千疋准米一十二萬九千石綿花七萬七千斤准米
七千七百石京塲草二百一十二萬四千三百八十束
京庫折銀草一百七萬五千一百束邊塲草三十二萬
束
　　河南布政使司
夏税京倉糧一萬七千九百五十石邊倉小麥九千六百石
秋糧京倉米二十九萬二千六十五石三斗京庫絹
二萬五千七百五十疋零布八萬一千八百三十七
疋花絨一十三萬三百四十二斤四錢户口食鹽鈔六
百一十四萬七千一百一十貫京塲草一百五十三萬
七千八百九十六束邊倉粟米七萬一千六百九十石
　　山西布政司
夏稅大同麥二萬九千三百石大同府銀億庫布四萬
二千五百疋准麥五萬一千石宣府麥一萬七千八百
石萬全萬億庫布六千疋准小麥七千二百石雁門等
三關麥一萬二千石京庫農桑絲折絹四千七百七十
七疋
秋糧大同米二十九萬石千五百石宣府米二萬五千
石大同府銀億庫綿布一十八萬疋准米一十八萬石
花絨八萬斤准米八千石萬全都司萬億庫綿布六萬
二千五百疋准米六萬二千五百石花絨二萬二千五
百斤准米二百五十石大同在城幷在外草塲草二百
四十四萬四千四百四十八束偏頭等三關米八萬一
千石偏頭關幷代州草塲草一百一十萬束邊庫户口
食鹽鈔一百五十萬七千三百九十錠三貫
　　湖廣布政使司
夏稅京庫折絹二萬二千九百二十一疋一丈六尺五
寸三分九釐六絲七忽二微二塵七纖一渺
秋糧京庫折銀米七萬二千石每石折銀二錢五分
　　江西布政司
夏稅京庫折銀米麥六萬石每石折銀二錢五分絲絹
折絹八千二十九疋二丈三尺八寸四分八釐農桑絲
折絹三千四百八十六疋二丈二尺一寸一分五釐
秋糧京倉兊軍儧運米四十萬石京庫折銀米九十七
萬石每石折錢二錢五分闊白苧布五萬疋准米三萬
五千石
　　福建布政使司
秋糧京庫折銀米三十六萬四千石每石折銀二錢五
分
　　廣東布政使司
秋糧京庫折銀米四十萬石每石折銀二錢五分
　　順天府
夏稅京倉小麥二千一百一十石邊倉喜峰口等倉小
麥八千七百四十石
秋糧京倉米豆七百三十七石邊倉山海等倉米豆二
萬三千七百二十石七斗京庫人丁絲折絹二萬一千
七十五疋一丈六尺六寸農桑絲折絹一千七百六十
四疋一丈七尺三寸一釐三毫五絲地畝綿花絨九千
四百三十六斤一十四兩五錢六分四釐戸口食鹽鈔
四十九萬五百九十三貫
　　直𨽻真定府
夏稅京倉糧九千二百五十石邊倉糧五千五百七十
石京庫絹一萬四千一百三十三疋九尺五寸
秋糧京倉米二萬五千九百一十八石四斗六升邊倉
米一萬二千五百石京庫花絨三萬五千三十三斤一
兩户口食鹽鈔一百二十四萬五百六十八貫折銀草
三十八萬九千束每束折銀三分
　　直𨽻保定府
夏稅京倉小麥二千七百五十石邊倉小麥一千三百
五十石京庫人丁絲折絹一千一百五十六疋農桑絲
折絹一千六百一十一疋九尺二分五釐本色絲二百
二十四斤一兩一錢二分户口食鹽鈔四十五萬九百
三十六貫錢鈔中半
秋糧京倉米三千四百二十五石京庫花絨九千五百
七十四斤八兩五錢六分邊倉米二萬一千五百石京
塲草六十八萬九千二百九十束京庫折銀草三十六
萬束每束折銀三分
　　直𨽻大名府
夏稅京倉小麥八千五百二十五石京庫闊白布二千
四百疋邊倉小麥九千一百石邊庫闊白布一千三百
疋京庫人丁絲折絹六千八百二十八疋一丈四尺一
寸農桑絲折絹八百一十疋二丈七尺九寸四分一釐
二毫邊庫户口食鹽鈔七十八萬一千一百三十一貫
秋糧京倉米三萬四百石邊倉米四萬一千四百五十
石邊庫闊白布二千疋京塲草一百六萬一千七百八
十二束京庫折銀草四十五萬五千束邊倉草二十九
萬束
　　直𨽻河間府
夏稅京倉小麥六千六百六十八石邊倉小麥三千一
百七十五石京庫人丁絲折絹四千九百二疋二丈六
尺三寸三分一釐三毫七絲五微
秋糧京倉米一萬五千九百石邊倉米八千八百五十
石京庫地畝花絨四千六百四十七斤一十三兩五錢
京塲草六千萬六千九百束邊倉草五萬束京庫綿花
絨三萬斤准米三千石鈔一十四萬四千六百七十貫
　　直𨽻順徳府
夏稅京倉麥豆共一萬一千四百五十石京倉農桑絲
折絹三百五十一疋一丈二尺六寸八分五耗人丁絲
折絹一千五百四十八疋地畝綿花絨五千五斤四兩
户口食鹽鈔三十五萬七千三百五十四貫邊倉麥豆
共五千四百二十石
秋糧京倉米豆芝麻一萬六千九百七十五石邊倉米
豆共五千九百六十石京塲草三十四萬九千一百束
京庫折銀草一十七萬三百束
　　直𨽻廣平府
夏稅京倉麥一萬五百五十石邊倉麥四千六百石京
庫絹三千一百四十疋一丈八寸四分户口食鹽鈔六
十六萬三千一十八貫
秋糧京倉米一萬一千八百石邊倉米二萬一千三百
石京庫花絨一萬四千五百八十四斤一十五兩八錢
一分京塲草五十三萬九千八百束京庫折銀草二十
四萬四千束每束折銀三分五釐
　　直𨽻永平府
京庫絹一百七十四疋一丈五寸京塲草三萬束
　　應天府
秋糧京倉兊軍儧運米一十萬石京庫折銀草三十萬
三千九百包每包折銀三分
　　直𨽻蘇州府
夏稅京庫麥三萬石每石折銀二錢五分
秋糧在京各衙門白粳米五萬四千八百石京倉兊軍
儧運米六十五萬五千石京庫闊白布十九萬疋准米
十九萬石折銀米七十六萬六千石每石折銀二錢五
分絲折絹一萬二千五百五十五疋折銀草三十七萬
包每包折銀三分户口食鹽鈔八十萬八千四百六十
四錠二貫
　　直𨽻松江府
夏稅京倉糧六萬石每石折銀二錢五分
秋糧京倉米四萬七千六十五石五斗京庫布一十七
萬五千疋折銀米二十八萬石折銀草二十二萬包每
包折銀三分户口食鹽鈔四十六萬三千六十五貫
　　直𨽻常州府
夏稅京庫折銀小麥九萬石
秋糧在京吏部等衙門米四萬三千四百七十二石七
斗三升京倉兊軍儧運米一十七萬五千石京庫折銀
米二十五萬六千石每石折銀二錢五分折闊白布米
五萬石每石折布一疋折銀草五十三萬包每包折銀
三分人丁絲折絹一千五百七十三疋一丈一尺一分
七釐一毫農桑絲折絹三百二十四疋二丈四尺六寸
户口食鹽鈔二百三十六萬一千三十九貫
　　直𨽻淮安府
夏稅京倉糧三千石京庫絹一千四百六十一疋一丈
九尺七寸五分
秋糧京倉米二萬六千石京庫絹一千四百四十一疋
一丈九尺折銀草二十三萬七千包每包折銀三分戸
口食糧鈔一百九十六萬八千三百九十貫
　　直𨽻鎮江府
夏稅京庫人丁絲折絹二百五疋二丈八尺六寸二分
七釐九毫農桑絲折絹一十三疋二丈七尺六寸三分
户口食鹽鈔二十四萬七千三百六十五貫錢鈔中半
　　直𨽻徽州府
夏稅京庫折銀糧二萬二千石每石折銀二錢五分
秋糧京庫折銀糧七萬一千石每石折銀二錢五分户
口食鹽鈔七十七萬九千七百貫
　　直𨽻寧國府
秋糧京倉兊軍儧運米三萬石京庫折銀草五十七萬
包每包折銀三分户口食鹽鈔五十一萬五千九百九
十三貫
　　直𨽻鳳陽府
夏稅京倉糧三千石京庫絹一千三百八十疋折銀草
一十一萬八千包每包折銀三分户口食鹽鈔九十五
萬六千二十五貫
　　直𨽻安慶府
夏税京庫農桑絲絹三百五十三疋二丈九尺折銀草一十
二萬包每包折銀三分户口食鹽鈔一十四萬五千二
百七十六貫九百三十文錢鈔中半
　　直𨽻太平府
夏稅京庫人丁絲折絹一百二疋九尺六寸四分二釐
農桑絲折絹一百一十六疋一丈六尺九分四釐户口
食鹽鈔一十七萬八千八百四十五貫錢鈔中半
　　直𨽻揚州府
夏稅京倉小麥二百石
秋糧京倉米六萬一百石京庫折銀草二十二萬包絲
綿折絹八百四十一疋二丈四尺
　　直𨽻廬州府
夏稅京倉小麥一千石京庫農桑絲絹六百八十七疋
一丈三尺二分六釐二毫五絲折銀草五萬包每包折
銀三分户口食鹽鈔十十九萬九千六百四十二貫三
百七十五文錢鈔中半
　　直𨽻池州府
夏稅京庫絲折絹一十五疋農桑絲折絹一百九十八
疋
秋糧京倉兊軍儧運米二萬五千石京塲草六萬二千
包京庫户口食鹽鈔一十二萬九千九百三十八貫
　　直𨽻徐州
夏稅酒醋麫局小麥一千石京庫絲折絹三千二十五
疋二丈二寸四分二釐五毫八絲農桑絲折絹二千五
百五十八疋二尺六寸九分五釐
秋糧京倉兊軍米三萬石京庫折銀草五萬包每包折
銀三分户口食鹽鈔五十一萬四千三百九十八貫
　　直𨽻廣徳州
秋糧京庫折銀草二十三萬包每包折銀三分戸口食
鹽鈔八十八萬二千八十四貫
　　直𨽻滁州
夏稅京庫農桑絲折絹二百一十七疋五尺四寸四分
五釐折銀草一萬一千包每包折銀三分户口食鹽鈔
五萬二千六百九十五貫
　　直𨽻和州
夏稅京庫農桑絲折絹九十五疋二丈七尺二寸六分
户口食鹽鈔五萬九千九百一十貫錢鈔中半
　
　
　
　
　
　
　
　
　
　
　
　
　
　
　明會典卷二十四
欽定四庫全書
　明會典卷二十五
　　户部十
　　漕運
國朝自永樂遷都於北軍國之需皆仰給東南漕運之
法日益詳備今特具列於後
　　事例
　　　運糧衛所
　　　　南京三十四衛
　　　　　錦衣衛　　　　　府軍左衛
　　　　　府軍右衛　　　　府軍衛
　　　　　虎賁左衛　　　　鷹揚衛
　　　　　廣洋衛　　　　　羽林左衛
　　　　　留守中衛　　　　神策衛
　　　　　府軍後衛　　　　武德衛
　　　　　水軍左衛　　　　留守左衛
　　　　　龍虎左衛　　　　羽林右衛
　　　　　龍虎衛　　　　　應天衛
　　　　　留守右衛　　　　横海衛
　　　　　龍江右衛　　　　水軍右衛
　　　　　驍騎右衛　　　　虎賁右衛
　　　　　瀋陽右衛　　　　金吾前衛
　　　　　金吾後衛　　　　旗手衛
　　　　　豹韜衛　　　　　豹韜左衛
　　　　　龍江左衛　　　　江隂衛
　　　　　鎮南衛　　　　　興武衛
　　　　直𨽻三十三衛所
　　　　　廬州衛　　　　　六安衛
　　　　　安慶衛　　　　　淮安衛
　　　　　大河衛　　　　　新安衛
　　　　　邳州衛　　　　　九江衛
　　　　　蘓州衛　　　　　鎮海衛
　　　　　太倉衛　　　　　嘉興中左千户所
　　　　　宿州衛　　　　　武平衛
　　　　　夀州衛　　　　　泗州衛
　　　　　河南潁川衛　　　潁上守禦千户所
　　　　　歸德衛　　　　　揚州衛
　　　　　通州守禦千户所　髙郵衛
　　　　　鹽城守禦千户所　㤗州守禦千户所
　　　　　儀真衛　　　　　興化守禦千户所
　　　　　金山松江守禦千户所
　　　　　鎮江衛　　　　　建陽衛
　　　　　徐州衛　　　　　徐州衛
　　　　　滁州衛　　　　　宣州衛
　　　　中都留守司八衛所
　　　　　留守左衛　　　　留守中衛
　　　　　鳳陽衛　　　　　鳳陽右衛
　　　　　鳳陽中衛　　　　懷逺衛
　　　　　長淮衛　　　　　洪塘湖屯田千户所
　　　　浙江都司一十三衛所
　　　　　杭州前衛　　　　杭州右衛
　　　　　溫州衛　　　　　寧波衛
　　　　　紹興衛　　　　　台州衛
　　　　　䖏州衛　　　　　海寧衛
　　　　　海寧守禦千户所　湖州守禦千户所
　　　　　嚴州守禦千户所　衢州守禦千户所
　　　　　金華守禦千户所
　　　　山東都司九衛所
　　　　　德州衛　　　　　德州左衛
　　　　　東昌衛　　　　　濟寧衛
　　　　　平山衛　　　　　兖州䕶衛
　　　　　濮州守禦千户所　東平中守禦千户
　　　　　臨清衛
　　　　湖廣都司一十二衛所
　　　　　武昌衛　　　　　武昌左衛
　　　　　蘄州衛　　　　　黄州衛
　　　　　荆州衛　　　　　荆州左衛
　　　　　荆州右衛　　　　沔陽衛
　　　　　岳州衛　　　　　襄陽衛
　　　　　安陸衛　　　　　德安守禦千户所
　　　　江西都司一十二衛所
　　　　　南昌前衛　　　　南昌左衛
　　　　　袁州衛　　　　　贑州衛
　　　　　吉安守禦千户所　安福守禦千户所
　　　　　永新守禦千户所　撫州守禦千户所
　　　　　建昌守禦千户所　􁧃山守禦千户所
　　　　　廣信守禦千户所　饒州守禦千户所
永樂元年令於淮安用船可載三百石以上者運糧入
淮河沙河至陳州潁岐口跌坡下用淺船可載二百石
以上者運至跌坡上别以大船載入黄河至八栁樹等
處令河南車夫運赴衛河轉輸北京　二年命總兵官
一員副總兵官一貟統領官軍海運　又以海運糧到
直沽用三板划船裝運至通州等處交卸水路閣淺遲
誤海船囬還令於小直沽起盖蘆囤二百八座約収糧
一十萬四千石河西務起盖倉囤一百六十間約収糧
一十四萬五千石轉運北京　三年令總督糧儲官於
天津衛城北造露囤一千四百所　五年令山東布政
司量起車夫將濟南府并濟寧州倉糧運送德州倉候
衛河船接運　六年令海運船運糧八十萬石於京師
其會通河衛河以淺河船相兼轉運　八年令湖廣江
西浙江三處倉糧除本處支用其餘糧本部差官督各
該司府起運　十二年令湖廣造淺船二千隻歳於淮
安倉支糧運赴北京其太倉舊納糧悉改納淮安倉収
貯　又令北京山東山西河南中都直𨽻徐州等衛俱
選官軍運糧各都指揮一員統領　十三年罷海運糧
令浙江嘉湖杭與直𨽻蘓松常鎮等府秋糧除存留并
起運南京及供給内府等項之數其餘并坐太倉海運
之數盡改撥運赴淮安倉揚州鳳陽淮安三府秋糧内
每歲定撥六十萬石徐州并山東兖州府秋糧内每歲
定撥三十萬石俱運赴濟寧倉令淺河船於會通河以
三千隻支淮安糧運至濟寧以二千隻支濟寧糧運赴
通州倉每歲通運四次其天津并通州等衛各撥官軍
於通州接運至北京　又令浙江都司并直𨽻衛分官
軍於淮安運糧至徐州置倉収囤京衛官軍於徐州運
糧至德州置倉収囤山東河南都司官軍於德州運糧
至通州交収淮安當盈倉徐州倉本部各委主事一貟
監督収放其儧運糧每石俱两平斛斗収於官軍儧運
止一尖一平定為例　又令各衛所運糧官軍行糧每
貟名不分逺近俱支三石　十六年令浙江湖廣江西
布政司并直𨽻蘓松常鎮等府所屬稅糧除存留及起
運南京外餘糧坐撥二百五十萬石令糧里人户自􁁎
船隻運赴北京通州河西等處上倉　又令沿河閘壩
每三處差御史一員儧運　十七年令侍郎副都御史
并武職大臣各一員催督浙江等布政司直𨽻蘓松等
府起運糧儲仍令各部差郎中員外郎等官分投整理
　二十一年奏准每歲漕運以兩運赴京倉一運赴通
州倉交収　洪熈元年令官軍運糧船内許附載物貨
資給盤剥折耗之費　宣德二年令運糧軍船工部及
諸衙門不許撥載他物致誤運　又令浙江江西湖廣
并直𨽻蘓松等府起運淮安徐州倉糧撥民自運赴通
州倉其運糧軍士於淮安南京倉支運　本年差侍郎
五貟都御史一貟催督浙江等布政司南直𨽻蘇松等
府民運糧及淮安等倉官軍支運糧　三年奏准各都
司衛所不差原選委官及軍闕不補者正官并首領官
俱罰俸半年　又令各都司衛所選委指揮等官專一
提督運糧不許别項差操軍士闕即為撥補　四年仍
令江西湖廣浙江民運糧一百五十萬石貯淮安倉蘓
松寧國池州廬州安慶廣德民運糧二百七十四萬石
貯徐州倉應天鎮江常州太平淮安揚州鳳陽及滁和
二州民運糧二百二十萬石貯臨清倉令官軍支運山
東河南北直𨽻府州縣糧徑赴北京其儧運軍船量地
逺近與糧多寡如淮安上糧民船十抽其一徐州十三
抽一臨清十五抽一給與官軍兼舊船運載　本年差
侍郎都御史少卿郎中貟外郎等官催督各司府儧運
糧儲　五年奏准運糧官軍船南京中都留守及直𨽻
衛所於淮安脩理山東等都司於臨清修理湖廣江西
浙江都司皆囘原衛修理有司給與材料　又令河南
南陽懷慶汝寕三府糧運於臨清倉開封彰德衞輝三
府糧運於德州倉交収　又令巡按御史布按二司及
原漕運都指揮選軍菅運官員軍多衞分指揮二員少
者一貟　又令江南民糧兊撥附近衞所官軍運載至
京量其逺近給與路費耗米　六年奏准浙江江西湖
廣蘇松常鎮太平等府僉撥民丁及軍多衞所添撥軍
士與見運軍士通二十四萬分両班更替儧運　本年
差給事中御史於南京各衛會同該府堂上在外會同
各都司按察司堂上官及中都留守司直𨽻衛所㸃選
運糧官軍其管運官貟不能撫䘏以致逃故者從總兵
官處治所虧糧仍令補還　七年令官軍運糧各於附
近府州縣水次交兊江南府州縣民運糧於𤓰洲淮安
二處交兊河南所屬民糧運至大名府小灘兊與遮洋
船官軍領運　又令增撥南京豹韜左等衛及各都司
直𨽻衛所軍餘幷見運官軍共一十六萬儧運糧儲
八年令兊運民糧加耗湖廣每一石八斗江西浙江七
斗南直𨽻六斗江北揚州淮安鳳陽五斗徐州四斗山
東河南三斗若民自運至淮安𤓰洲等處兊軍者四斗
　九年令漕運官軍有犯罰運淮安徐州倉糧赴京贖
罪流罪五十石徒罪五等自四十石至十五石杖罪每
一十一石笞罪每一十五斗　又令官軍運糧五百萬
石以三分為率通州倉収二分京倉収一分各該兊糧
處布政司委堂上官二貟按察司一貟總理　十年令
各處運糧官軍但有軟弱事故者於見操屯田軍官内
兊補其提督運糧都指揮等官許乘糧船一隻量帶官
糧　又令湖廣江西浙江耗米俱六斗南直𨽻五斗江
北直𨽻四斗徐州三斗五升山東河南二斗五升　又
令各衞所官軍行糧止支二石　又令漕運總兵官每
年八月赴京議事又又令各處起運京倉大小米麥先
封乾圎潔净様米送部轉發各倉収候運糧到日比對
相同方許收納　正統元年奏准兊運糧務二月以裏
兊完其加耗江北淮安鳳陽四斗五升浙江蘓松等府
民自運至𤓰洲兊運者三斗七升淮安者三斗餘如舊
　又令民運糧至𤓰淮就令揚州淮安府衛委官并該
倉官攅見數交兊　又令浙江湖廣江西山東河南中
都留守并南直𨽻衛所官軍行糧皆於本處官倉支給
如倉無見在於存留糧内平斛兊支南京各衛於應天
府原定各衛秋糧内兊支舊支二石五斗今增為二石
七斗山東河南北直𨽻路近者不增　三年令各衛所
運糧官有比試違限者俱住俸於淮安倉支糧運米數
赴京完納復職　又令犯罪罰運者仍運該運之數無
力者發極邊衛分　五年賞運糧官軍鈔指揮八錠千
户衛鎮撫六錠百户所鎮撫五錠旗軍四錠加本處無
鈔許賫本部勘合徐州迤南衛分於淮安所屬州縣關
支徐州迤北衛分於衛輝府官庫關支　六年令各衛
兊軍民糧兊完就出通關若路途窵逺衛所於本都司
出給通關填給勘合　七年令漕運官軍若一衛有數
船遭風漂流者委官覈實全衛改撥於通州及天津倉
上納　八年令運糧船損壞撥附近地方産有物料於
清江衛河提舉司脩造每䖏工部差官一貟監収督造
各衛所仍差撥官軍葢立厰房相兼匠作用功及貽辦
物料　九年令各䖏民糧每歲該起運京師之數先儘
本都司衛所兊運其有不盡者布政司坐撥各府縣輪
流運送於淮安徐州臨清徳州等倉交収　十一年差
本部主事一貟於各處提督軍民兊糧　十三年令各
䖏兊運民糧每二石與新蘆席一領其淮安等䖏倉支
運者每二石領墊倉舊席一領至京通二倉每百領除
損壞止納七十領　又令兊軍糧料於東安等門并五
府六部都察院等衙門及京倉収六分通州倉収四分
支軍糧料於淮安徐州臨清徳州等倉關支於通州倉
収遮洋船運於東店倉収十萬石林南倉収五萬石
又奏准各䖏原坐兊軍京糧或有災傷免徴者許於原
坐徐州淮安南京該納糧改撥輳兊　又令各䖏觧納
在京及通州倉糧每石俱一尖一平斛收兩平斛放支民糧
送納臨清淮安倉者每石俱一尖一平斛收兩平斛放支官
軍儧運俱一尖一平斛支赴京通二倉交收　又令湖
廣江西浙江加耗俱六斗五升南直𨽻五斗五升江北
揚州淮安鳳陽四斗五升河南民糧於蕭縣水次兊者
四斗民自運至𤓰淮等處兊軍運者三斗其兊運料豆
加耗亦准此例　十四年令蘓州府委官督糧里及殷
實大户人等自運京儲旗軍退回屯守　景泰元年令
都御史一貟總督漕運　又令蘓松常鎮等府民糧自
運至𤓰州兊軍者加耗四斗五升淮安兊軍者四斗
五年令河南山東布按二司管糧官催督兊運軍糧青
州濟南二府運送德州倉兖州東昌二府及河南布政
司所屬運送臨清倉每石加耗四斗　七年令揚州迤
南衛所運糧官軍每貟名支行糧三石淮安迤北衛州
每貟名二石　天順元年令各處監兊民糧司府州官
每歲承委後先行本部知㑹徑赴總督漕運官處比較
　四年令運糧官軍雜犯死罪者比流罪加納米三十
石共八十石於淮安徐州倉支運　六年江南糧運有
未到通州者令戶部侍郎一貟催儧就扵天津德州附
近倉分収貯仍量留耗米以待下年帶運　七年令運
糧官軍犯罪者照例納米収贖罷淮徐支運糧例　八
年令官軍運糧或遇風水不測損壞船糧若在百里内
者務要府州縣正官在百里外者許所在有印信官司
勘實結申總兵等官處如有詐妄罪坐原勘官糧米仍
依原定分數交納　成化元年奏准各處運糧旗軍附
帶土産物貨河西務張家灣等處免其稅課　三年令
浙江江西湖廣南直𨽻衛所并南京各衛俱於本處支
行糧三石江北鳳陽等八衛所幷直𨽻廬州安慶六安
滁州泗州壽州儀真揚州八衛俱於淮安倉支米麥二
石八斗髙郵淮安大河邳州徐州滁州左六衛俱於徐
州倉支米麥二石六斗遮洋船幷南京水軍左等八衛
於南京各衛倉大河等五衛於淮安常盈倉山東於臨
清倉俱支米二石四斗徳州天津等九衛於徳州倉支米
二石六斗　令蘓松等府民自運糧仍舊軍運　七年
令運糧都指揮幷把摠指揮軍伴於相應軍餘内撥二
十名就令駕船俱照運糧軍餘一體關支行糧賞鈔
八年令運糧至京倉北直𨽻幷河南山東衛所限五月
初一日南直𨽻幷鳳陽等衛所限七月初一日若過江
支兌者限八月初一日浙江江西湖廣都司衛所限九
月初一日其把總都指揮及領運千百户等官違限二
十日以上住俸戴罪儧運若連三年違限者遞降一級
二年不違限者量加奬異三年不違限者量加旌擢俱
奏請定奪　九年奏准運糧官軍盤剥費用正糧不敷
總督等官出給印信文憑付把總官於太倉折草等項
銀内借與完納下年照數送還　十年令湖廣江西浙
江加耗每石四斗應天幷江南直𨽻各府一斗五升徐
州二斗山東河南一斗五升　十六年令各處運糧通
加耗一斗各把總官變賣時價解送清江衛河提舉司
給與官軍造船其有司木料幷抽分木植價銀停止
又令河南民糧歲用遮洋船於元城縣小灘水次領兊
　又令蘓松常鎮四府歲運兊軍糧仍舊交兊於𤓰淮
水次其𤓰洲南京戶部差官一貟督兊淮安委本部常
盈倉収糧官督兊　又令遮洋船運糧薊州者如遇風
水漂流照淺河船例改撥補數　十七年南京運糧官
軍行糧令江西蘓松等處該納南京倉糧就同兊運帶
去𤓰洲淮安扣支每米一石增水脚價一斗五升　二
十年以河道淺阻糧運遲滯令所運糧已到者悉免晒
颺每石加収耗米四升未到者令在京各衛所官軍人
等於通州張家灣等處地方臨船預支三箇月每石加
脚價米三升河西務七升其所兊糧每石兊運該収耗
米五升幷免晒米四升俱作正數放支如無本色者每
斗折銀五分送本色庫其兊之未盡者俱於通州倉上
納　二十一年令每年本部差官一貟於山東河南南
京差官四貟於浙江江西湖廣南直𨽻地方督同各司
府州縣正官幷分巡分守管糧官將原㑹兊軍糧米徵
完俱限十二月以裏運赴原定水次倉交兊不完者各
管糧官住俸次年正月終不完者革去冠帶經該官吏
幷管糧委官拏問若民糧已到領兊官軍未遲或刁蹬
者領運官㕘問　又令運糧把摠等官每年糧完清查
欠債旗軍開報巡倉御史及本部監督委官䖏不分逺
近年分止依律加息三分償還其各衛所官借銀千兩
以上者革去冠帶五千兩者住俸萬兩者降一級不許
管軍管事若運糧俱完不欠債至六年之上者許總兵
等官具奏把總都指揮及衛所千百户等官俱量陞一
級　又令運糧官貟老疾不勝任者赴漕運衙門告驗
聽把摠官坐名報取代補若無相應官許於軍政佐二
内取補規避運糧官貟仍發上運旗軍不上運或逃避
者究問仍發運糧　又令各府州縣兊運軍糧如十二
月及次年正月不完者管兊官照例革去冠帶住俸至
五月不完者經該官吏及管糧官從重參究若管運軍
官至正月終不到水次領兊者一體住俸候交兊完日
問罪　二十三年令改造遮洋運船為淺船從新河儧
運其該運糧并人夫亦照淺船例均𣲖每船旗軍十名
　𢎞治二年議准每嵗本部郎中貟外郎主事内推選
一貟領勑催儧糧船禁革奸弊　又奏准漕運糧遭風
漂流者勘實具奏將兊運京倉减除通州倉上納如漂流
十石减除一百石每石省脚價米一斗正糧照例加耗
所省米兩平収受以補漂流之數　又令官軍上納京
通二倉兊運者加耗七升改兊加耗四升支運幷遮洋
船仍舊一尖一平斛収受　三年耴囘各處監兊主事
等官止令各該管糧官監兊　五年令運糧官軍借債
但係三年以前者盡為革罷近年者止照律出息若放
債之家倚勢逼放及擅執官軍考掠糶賣官糧准折者
軍發邊衛充軍民發口外為民果有窮困衛所闕少脚
價者許於太倉量借銀兩完納候下年照數送還　七
年令兩京戸部仍差主事等官於湖廣江西浙江山東
河南及南直𨽻各府催督兼監兊民糧　八年奏淮各
處兊運糧每嵗布按二司及直𨽻府州縣管糧官督屬
徴収年終運赴水次候正月交兊如有不完提巡撫等
官依例究治初違限一年二年者附過還職連違三年
者以罷軟起送吏部其各該分巡分守管糧官員以十
年為率五分不完者亦照此例把總及運糧官亦依限
前去水次領兊如違管運官照府州縣例把總官照分
巡分守例一體查處連違限三年聽漕運衙門黜退不
許管軍管事　十二年奏准自天津該運京通二倉糧
儲脚價不敷許令太倉銀庫借用如把摠等官縱容旗
軍花費及私下還債以監守自盗論立功滿日帶俸差
操債主以盗官物論罪勢豪官貟奏請發落家人伴當
發廣西烟瘴衛分充軍　又奏准運糧都司衛所把總
官所管運船俱以十分為率若有一半以上違限寄放
德州等處不行到倉者令漕運都御史提問降一級納
米完日照舊管運一半以上者參奏提問　又令本部
會同兵部及漕運都御史等官考察運糧各衛所指揮
千百戶廉幹有為者存留管事貪婪無為者革退另選
相應官代補　又勑本部侍郎一員會漕運總督等官
令本部原委郎中幷収糧主事分投催儧糧船如遇親
王黄船二隻經過一時廻避外其餘王府各船務令兩
岸分行撦牽不許混擠以阻糧運　十三年奏准官軍
漕運將正耗糧米照數交兊不許折収輕賫及中途糶
賣違者軍餘欠十石小旗欠五十石總旗欠一百石以
上者俱問發邊衛哨瞭百戸欠三百石千户欠五百石
指揮欠一千石把總都指揮等官欠三千石以上俱問
發原衛帶俸差操若總欠數多總督漕運總兵等官另
行奏請定奪原賣官銀責付領運交納所得價銀入官
　又定各處兊運衙門解送様米山東直𨽻限三月以
内江北直𨽻鳳陽等處限五月以内南京幷江南等處
限六月以内浙江湖廣江西限七月以内到部如有故
違遲悮先將差來人役送問承行幷管糧官吏行各該
巡按御史一體究治　又令運糧衛所各置文薄一扇
凡兊過糧數幷脚米多寡一應盤費使用及侵欺債負
等項逐一附寫事完之日送漕運衙門查究
　　邊糧
　　事例
洪武二年令户部於蘓州府太倉儲糧三十萬石以備
海運供給遼東　四年令青州府官軍運山東糧儲給
遼東定遼邊衛　蘭州凉州河州岷州洮州寧夏莊浪
西寧臨洮甘肅山丹永昌等衛軍糧每歲令西安等府
送納大路官軍轉運邊衛　二十四年令蘭州岷州臨
洮寧夏四衛官軍以平凉鞏昌等府民納米麥對撥供
給其洮州凉州河州西寧荘浪甘肅山丹永昌八衛以
各府見在倉糧陸續儧運供給　二十五年令海運蘓
州太倉糧米六十萬石供給遼東官軍下年同　二十
九年以陜西各府州縣民轉運邊餉道逺令扵驛道有
軍民處置倉各就近地計程接逓　三十年令法司將
徒流遷徙死罪囚人先自平凉起擺到西凉將運去糧
米就西凉収貯候擺到甘肅完訖却從西凉起擺至平
凉接逓每囚二名共買車一輛牛二隻運米四石後每
車一輛再貼囚人兩名共當　永樂十年令陜西鞏昌
臨洮等府稅糧以附近府縣民運納蘭縣抵甘州每五
十里設一站令囚人及官軍轉運　十三年發山東山
西河南及鳳陽淮安徐邳等䖏民丁十五萬運糧赴宣
府各給行糧脚價仍免差役一年　十七年以口外糧
料數少令於京倉支撥選取營造次撥旗軍儧運其擺
堡運糧及坐堡管堡官除軍職外仍於吏部聽選方靣
府州縣官内選取一百貟差用以文職大臣把總管運
　十九年以宣府等處闕糧令法司囚人運糧贖罪雜
犯死罪十石流罪八石徒罪六石杖罪四石笞罪二石
　二十年令各府州縣民運邊糧者各免差役一年
宣德三年令行在戸部差官以九月終發永平府屬縣
民及東勝諸衛軍兼運林南東店倉糧於遵化城内供
給官軍　五年令歲開運平糧四萬石自京師至獨石
立十一堡每堡屯軍一千名各具連車以六十日為限
其開平􁁎禦官軍輪班於獨石搬運仍令都督一貟領
軍防䕶伯一貟總督　六年令五軍操備幷彭城永清
左右三衛旗軍擺堡儧運糧料一十萬石赴獨石等處
差武職一貟把總提督　七年奏准法司囚犯送本部
通類差官押赴通州各衛倉支糧自備車輛運赴山海
衛倉　正統元年令陜西各府歲納甘州各衛稅糧民
運至蘭縣自蘭縣起發軍夫運至凉州自凉州運至各
衛　二年令山西嵗運宣府稅糧一半改運大同　七
年令直𨽻蘓州等府起運南京糧折銀五萬兩運赴陜
西布政司轉運甘肅等處糴糧給軍　九年令山東等
布政司直𨽻大名等府稅糧折布俱運赴永平山海江
西等布政司直𨽻蘓常等府州稅糧折銀運山海遼東
糴買糧料　十二年令每嵗運糧十萬兩於遼東糴買
糧料仍令直𨽻永平府永平盧龍等衛罪囚運山海倉
糧赴遼東寧逺等倉贖罪　又令每歲運銀十五萬兩
於宣府糴買糧料　景泰三年令五軍等營撥軍七萬
運糧七萬石於懐來每人給脚銀三錢　四年令法司
及直𨽻罪囚於通州倉支豆運赤城直𨽻幷萬全都司
等處罪囚於隆慶衛倉支米運龍門　又令召人自通
州倉運米赴獨石每石給脚銀六錢馬營五錢五分
六年令法司罪囚領運通州倉糧赴宣府不完者發巡
撫官䖏减半自俻米納宣府斬絞罪二十石流幷徒三
一十六石徒二年半十三石五斗徒二年十一石一年
半九石一年六石五斗杖每十四斗
　　雜行
　　諸司職掌
凡一應錢糧等事行移各布政司及直𨽻十八府州本
部預為編置勘合幷底簿二扇一扇本部収貯一扇發
下各司府州如有行移將各該事件移付通類科通行
於原編底簿内附冩置立前件書填勘合内云洪武某
年某月某日書填某字幾號勘合照㑹某布政使或劄
付某府州仰比對朱墨字號相同行下所屬照依坐去
勘合内事件施行候事完呈報到部於前件下注冩囘
銷縁由以憑稽考其内外倉庫司局等衙門官貟任滿
湏從本部查考任内錢糧等項如是収支明白别無虧
欠然後咨發吏部聽用若有虧少及収支不明必湏究
問至若本部官貟考覈及皂𨽻更替公用印色紙劄等
事悉皆理之
　　石刻職掌
凡沒官房租錢印造茶鹽引由錢法契本勘合通關等
事時估除授給由吏役照刷文卷紀錄屯種夫役漕運
差批通類遲錯勘合等事吏役各庫文簿改革考較編
置通類勘合等事斛斗秤尺通類勘合税糧通關市
舶等事並皆掌之
　　事例
洪武四年令内外倉庫放令錢糧内則中書外則行省
第其字號為符劵然後放出　十四年置半印勘合下
諸司収掌六部都察院應有行移即便比對勘合朱墨
相同火速奉行諸司亦置六部都察院冊七扇如勘合
至日即便附冩縁由本衙門収貯仍將原文繳囘内府
其勘合附冩縁由明白滿日差人赴内府奏繳　十九
革各衙門出納官物勘合令該部行文書下庫用印信
手本於各門關防出入　二十九年令内外衙門關支
物料本部編置勘合送内府収掌其該衙門奏領勘合
赴該庫比號相同照數放支　又令司禮監編置内官
衙門勘合底簿本部編置在外衙門勘合與底簿内將
一扇送内府収貯本衙門與該庫各収一扇凡各衙門
関領物件自行開數具奏關出勘合填冩物數齎赴本
部比號謄録底簿僉押用印仍與該衙齎去該庫比號
照數支領本庫將勘合送司禮監収銷或有差錯等項
該衙門即便具奏改正用印鈐葢　宣徳五年奏准編
直勘合付各衙門填冩實徴總數遣該吏親賫赴部查
理近者限本本十月逺者十二月到部自後俱循此例
其各年開豁之數一體編發勘合令填繳以憑查勘
　
　
　
　
　
　明㑹典卷二十五
欽定四庫全書
　明會典卷二十六
　　户部十一
　　　度支科
　　經費
國朝賞賜用鈔錠胡椒蘓木銅錢幷銀兩衣服等項不
一其係禮兵二部掌行者具見各部惟嵗給軍士冬衣
布花等件係本部掌行故備載於此
　　諸司職掌
凡在京賞賜該用鈔錠本部量數具奏於内府關支凡
有欽賞官軍人等當該衙門將該賞人名鈔數於本部
委官處磨筭相同將該賞數目附簿驗名給散其委官
仍將日逐各起賞過鈔數開呈本部立案備照候季終
本部將原關幷賞過鈔數通類具奏及賞賜胡椒蘓木
銅錢等項亦如之其在外如有欽依賞賜官軍及賑濟
饑民等項本部約量會計鈔錠具奏委官赴内府照數
關領㸃閘明白於户科給批差人管運仍行移所在官
司如運鈔到彼照依坐去則例眼同驗名給散造冊回
報本部以憑稽考
　　事例
洪武三年給賞四川鹽井等六衛軍士每名綿布二疋
綿花一斤仍加絹一疋　六年給賞北平軍士永平居
庸古北口為一等密雲薊州為一等北平在城為一等
通州真定為一等　二十八年令陜西行都司甘州等
衛新發充軍者照舊軍事例給賞冬衣布花一年以後
减半　永樂五年令賞賜北平各衛軍士冬衣布花該
布絹三疋者内絹一疋折與蘓木一斤八兩該布二疋
者一疋折蘓木一斤該布一疋者仍舊奉天征討旗軍
原衛無家小并全家在京者全賞其北京有家小者在
京賞綿布一疋原衛家小布二疋綿花一斤八兩為事
發充局匠布一疋牧馬千戸所養馬㓜軍於贓罰庫關
賞舊衣三件　八年令甘州等衛洪武三十一年以後
充軍人數照舊軍例給賞冬衣布花　十一年令南京
操練民間子弟幷餘丁㓜軍照例給賞夏布　十四年
令在京各衛軍士該賞夏布三疋及二疋者内各一疋
折新鈔三錠　十五年令北京所屬衛所軍士全賞本
色布花遼東都司所屬衛分正軍恩軍有家小者綿布
二疋綿花一斤八兩隻身旗軍幷養羊小厮及老㓜久
病殘疾復役未及三年逃軍幷習學軍匠綿布一疋綿
花一斤八兩㓜軍一歲至五歲隻身在營有一母伯叔
父母一姐者幷六歲至十四歲隻身者各給綿布一疋
綿花一斤若在營有一母一伯叔父母一姐一妹一弟
者照養羊小厮例　十七年定賞山西都司所屬衛分
布花則例振武衛正軍有家小綿布四疋綿花一斤八
兩隻身旗軍幷巡營守門鋪養馬㸔倉㸔草老㓜久病
殘疾復役未及三年逃軍綿布二疋綿花一斤八兩太
原左右中三䕶衛太原左右前三衛鎮西衛寧化千户
所正軍校尉續添校尉幷各䕶衛牧養馬匹軍人有家
小綿布三疋綿花一斤八兩隻身旗軍校尉巡營守門
鋪養馬看倉看草老㓜久病殘疾復役未及三年逃軍
及瀋陽中䕶衛平陽潞州衛沁州汾州千户所正軍校
尉幷巡營守門鋪養馬看倉㸔草老㓜殘疾復役未及
三年逃軍綿布二疋綿花一斤八兩山西行都司所屬
大同左右前後朔州天城陽和安東中屯等衛正軍恩
軍校尉幷旗手等衛調去入伍軍匠有家小者綿布四
疋綿花一斤八兩隻身旗軍校尉幷旗手等衛調去入
伍軍匠及巡營守門鋪養馬看倉看草老幼久病殘疾
復役未及三年逃軍綿布二疋綿花一斤八兩　又令在
京各衛軍士該賞布一疋者與本色二疋者内一疋折
新鈔五錠三疋四疋者各支二疋餘每疋折新鈔五錠
　十八年令賞賜各衛軍士冬衣布花照先欽定賞賜
例絹每疋折與蘓木一斤六兩胡椒四兩布每疋折蘓
木一斤胡椒三兩　十九年令在京各衛軍士該賞布
三疋者内一疋折蘓木一斤一疋折新鈔三錠該布二
疋者内一疋折蘓木一斤該布一疋者仍舊在京者與
綿布南京者與夏布其南京隨住北京者仍於南京給
之　二十二年令在京各衛軍士該賞布三疋綿花一
斤半者與絹二疋胡椒一斤該布二疋綿花一斤半者
與絹二疋該布一疋綿花一斤半者與絹一疋胡椒半
斤其南京衛所軍士止賞布疋該三疋者内二疋折絹
一疋一疋折胡椒一斤該二疋者折絹一疋該一疋者
折胡椒一斤　宣德五年令在京各衛軍士該賞綿布
三疋二疋者内一疋折鈔五錠南京各衛軍士全給綿布
不支綿花　八年令梁城守禦千户所軍士照例給賞
冬衣布花　十年令軍士冬衣布花在京差監察御史
給事中會戸部官在外巡按御史等官會戸部委官給
散　正統元年令西安左衛旗軍調寧夏各邊備禦者
全支綿布三疋綿花一斤八兩　增給遼東操備軍士
綿花為三斤　三年令報效家人義男女婿民人餘丁
各賞布三疋本色二疋折鈔一疋逃囚布一疋逃軍布
二疋内折鈔一疋綿花俱一斤八兩　四年奏准北直
𨽻衛分軍士冬衣布花每歲七月中差官給散俱限十
二月終囘京　又令在京幷南京各衛所旗軍力士校
尉將軍人等該賞布花見在幷征差在營有家小隻身
及年十五歲以上矮小軍人在營有家小幷年十四歲
以下㓜軍在營或有一母一伯叔父母一姐一妹一弟
者征差運糧陣亡失陷傷故落水渰死病故但有長㓜
兒男同家小在營者在營亡故有兒男家小在營者初
年下屯關支月糧未収子粒有無家小者年老殘疾還
鄉換丁在營有家小者王府隨侍旗軍校尉幷養馬軍
人醫獸操練民間子弟幷餘丁俱布三疋為事發遣征
進在京有家小者年老殘疾無丁代役幷習學局匠及
赦前為事發充局匠俱有家小及矮小隻身軍人年十
五歲以上者各衛燒窯挑柴㸔桐漆樹種苜蓿及四門
厨房做飯食糧恩軍赦前収役在營有家小者俱布二
疋征差運糧陣亡失陷傷故落水渰死在營止有老軍
與隻身妻女幷年六歲至十四歲隻身男及同籍隻身
弟婿等項在營者為事食糧恩軍在營隻身者在營亡
故止有六歲至十四歲隻身男在營者為事發遣征進
在彼病故在京有兒男者旗軍年老殘疾無丁代役幷
習學局匠及赦前為事發充局匠在營俱隻身者赦後
為事發充局匠及王府養羊㓜軍小厮俱布一疋牧馬
千戸所養羊㓜軍舊衣三件征差隻身幷在營止有㓜
男女年十歲以下候本軍囘還照例補賞為事被監有
無家小候復役補賞　七年令陜西都司調去甘肅沿
邊操備腹裏屯軍每名給賞綿布三疋内折鈔一疋綿
花一斤八兩　八年令甘肅延綏等處操備旗軍有家
小者每名給賞布三疋隻身布二疋綿花俱一斤八兩
　令陜西都司所屬寧夏中䕶衛河州洮州岷州寧夏
左右前屯衛寧夏寜夏中靖虜等衛寧夏羣牧千户所
正軍恩軍校尉有家小者每名給賞布四疋隻身旗軍
校尉幷養羊小厮巡營守門鋪養馬看倉看草老㓜乆
病殘疾復役未及三年逃軍布二疋綏德衛慶陽延安
西安右䕶衛西安左西安後鞏昌漢中秦州平凉等衛
鳯翔守禦千户所西固城禮店千户所階州守禦千户
所平凉中䕶衛蘭州西安前甘州中䕶等衛甘州羣牧
守禦千户所鄭府儀衛司羣牧千户所正軍校尉有家
小者布三疋隻身旗軍校尉及巡營守門鋪養馬看倉
看草老㓜久病殘疾復役未及三年逃軍布二疋綿花
俱一斤八兩寧夏在城驛幷寧夏逓運所及髙橋兒等
各驛逓運所恩軍花布各照彼處附近衛所軍士原定
腹裏口外事例給賞陜西行都司所屬甘州左甘州右
中前後凉州西寧永昌山丹莊浪鎮番等衛古浪城鎮
夷守禦千户所正軍恩軍幷鎮夷守禦千户所京衛紀
罪旗軍幷凉州莊浪二衛自買馬疋充軍報效士民有
家小者布四疋隻身旗軍校尉幷養羊㓜軍巡營守門
鋪養馬看倉看草老㓜久病殘疾復役未及三年逃軍
布二疋綿花俱一斤八兩　九年令各衛軍士該賞布
花許在衛妻子家人代領隻身無親者照數印封責親
管官旗領送本軍　十年令陕西延慶西安秦鞏鳳翔
等衛所屯田旗軍分調定邊等衛備冬者每名給賞布
二疋内折鈔一疋綿花一斤八兩　又令聚落陽和天
城三驛擺站囚軍每名給賞綿布二疋綿花一斤八兩
　又令河南都司幷直𨽻寧州衛南陽衛頴上守禦千
户所旗軍於延安綏德等處備邊過冬者每名給賞布
一疋綿花一斤八兩鈔二十五貫　又令陜西延綏慶
陽二衛幷西安左等四衛旗軍原調守邊備冬者每名
給賞布四疋内二疋幷綿花一斤八兩給與家小餘布
二疋再增綿花一斤八兩給守邊正軍若本家有選差
常川守邊備冬餘丁者每名再給布一疋綿花一斤本
衛守城操練者照舊　又令河南都司所屬衛所旗軍
於宣府操備過冬者每名給賞布三疋綿花一斤八兩
　十二年令陜西寧夏備禦寧𦍑衛軍士每名給賞布
二疋綿花一斤八兩其家小在原衛者則給綿布二疋
綿花一斤八兩　又令廣昌守禦千户所照例給賞布
花鈔錠　景泰三年令永寧夜不収馬軍幷保安等城
旗軍内陸續解到衛新軍給賞冬衣布花　又定後軍
都督府所屬通州右等衛所幷大寧萬全二都司所屬
衛所賞賜布花則例通州左右永平薊州遵化忠義中
鎮朔隆慶東勝左右密雲中興州中屯左屯右屯前屯
後屯營州中屯右屯左屯前屯後屯定州河間大同中
屯瀋陽中屯茂山保定前後左右中定邊開平中屯天
津天津左右武清撫寧真定涿鹿左涿鹿盧龍涿鹿中
神武中右等衛及廣昌平定蒲州梁城寛河等守禦千
户所正軍恩軍有家小該布三疋者内一疋折鈔五錠
綿花一斤八兩隻身旗軍及發去異姓軍士巡營守門
鋪養馬㸔倉看草老㓜久病殘疾復役未及三年逃軍
該布二疋者内一疋折鈔五錠綿花一斤八兩平定蒲州
二守禦千户所正軍及巡營守門鋪養馬看倉看草老
㓜久病殘疾復役未及三年逃軍該布二疋者内一疋
折鈔五錠綿花一斤八兩宣府前左右萬全左右懐來
山海密雲後開平蔚州保安保安右永寧懷安隆慶左
右龍門等衛興和美峪龍門等守禦千户所除夜不収
守墩旗軍布四疋全支本色其餘正軍恩軍幷旗手等
衛調去入伍軍匠有家小該布四疋者内一疋折鈔綿
花一斤八兩隻身旗軍調去入伍軍匠隻身者及養羊
小厮巡營守門鋪養馬看倉看草老㓜久病殘疾復役
未及三年逃軍及習學軍匠不分有無家小全支布二
疋綿花一斤八兩　又令陜西寧𦍑臨洮二衛金州文
縣二守禦千户所鎮邊玉林威逺雲川髙山等衛及山
隂馬邑守禦千户所軍士俱照例給賞冬衣布花　成
化六年令直𨽻遵化等衛所軍士調撥喜峯等極邊口
堡守備過冬者有家小賞布三疋無家小者二疋　七
年令各邊民夜不収給賞布一疋綿花半斤　十四年
令給賞冬衣布花事故扣除之數該屬五府者送該府
經歴司親軍衛所送掌印官同首領官封収待下年給
散　又令給賞冬衣布花以七月初一日奏領勘合八
月初一日下庫關領十五日以給陸續給散　十五年
令南京賞賜各衛軍士夏布每歲三月初旬取勘四月
終旬給賞　又令遼東幷萬全都司宣府前等衛守哨
夜不収旗軍人等每名給賞布四疋内半疋折鈔　又
令永平薊州沿邊關營操守軍士該賞布疋全關本色
　十九年令陕西文縣階州西固城守禦千户所有家
小正軍每名給賞布一疋綿花一斤八兩隻身幷把門
等項布一疋如不足數布一疋給銀二錢綿花一斤五
分　又令四川荗州上班守備旗軍每名給賞布二疋
綿花一斤　二十三年令賞賜軍士冬衣布花每布一
疋折銀二錢五分綿花每斤折銀七分　𢎞治三年令
四川建昌等六衛軍士每名給賞布二疋内布一疋折
鈔五錠如無鈔折銀一錢五分綿花一斤折銀七分
又令山西都司所屬衛所振武衛幷雁門千户所屯守
正軍有家小每名綿布四疋本色二疋折鈔二疋綿花
一斤八兩本色一斤折鈔八兩隻身旗軍幷巡營守門
鋪養馬看倉看草老㓜久病殘疾復役未及三年逃軍
每名綿布二疋本色一疋折鈔一疋綿花一斤八兩本
色一斤折鈔八兩保徳州守禦千户所屯守正軍有家
小每名綿布三疋折鈔一疋綿花一斤八兩隻身旗軍
幷巡營守門鋪養馬看倉看草老㓜久病殘疾復役未
及三年逃軍每名支綿布二疋綿花一斤八兩太原左
右前鎮西衛寧化守禦千户所晉府儀衛司寧化等王
府正軍校尉有家小每名綿布三疋本色一疋折鈔二
疋綿花一斤八兩本色一斤折鈔八兩隻身旗軍校尉
幷巡營守門鋪養馬看倉看草老㓜殘疾乆病復役未
及三年逃軍每名綿布二疋本色一疋折鈔一疋綿花
一斤八兩本色一斤折鈔八兩平陽潞州瀋陽中護衛
汾州守禦千户所沁州守禦千户所瀋府儀衛司正軍
校尉巡營守門鋪看倉看草老㓜久病殘疾每名綿布
二疋本色一疋折鈔一疋綿花一斤八兩本色一斤折
鈔八兩山西行都司所屬大同左右前後朔州天城陽
和安東中屯鎮邊玉林威逺雲川髙山山隂守禦千户
所馬邑守禦千户所代府長史司帶管屯田旗軍有家
小每名綿布二疋屯田老㓜等項旗軍無家小每名綿
布一疋綿花俱一斤八兩　又令陜西都司所屬固原
衛西安前千户所慶府儀衛司正軍恩軍校尉人等賞
布花如正統七年例　又令見在寧夏西安左等衛幷
延綏慶陽三衛操備有馬餘丁每名綿布二疋綿花一
斤　又令秦府儀衛司韓府儀衛司肅府儀衛司正軍
校尉有家小每名綿布三疋綿花一斤八兩隻身旗軍
及巡營守門鋪養馬看倉看草老㓜久病殘疾復役未
及三年逃軍每名綿布二疋綿花一斤八兩　又令陜
西行都二司所屬衛所旗軍該賞布花如不勾全賞
照例减賞原支四疋者支與三疋原支三疋者支與
二疋不敷布花照例折鈔每綿布一疋折鈔五錠綿花
一斤折鈔二貫
　
　
　
　
　
　
　
　
　
　
　
　
　
　
　
　明會典卷二十六
欽定四庫全書
　明㑹典卷二十七
　　户部十二
　　經費
　　諸司職掌
凡内外衛所正伍旗軍歲用糧米已行各該有司編置
勘合對撥着令人户自行依期送納外其仕京有未對
軍人及未入正伍等項帶支人數如遇按月支糧百戸
所將所管軍人造冊申繳千户所本所類總繳申本衛
該衛類總具解申繳合干上司轉逹本部磨算相同明
立文案編給半印勘合字號仍定奪合於本衛倉某年
分某字厫某糧米内支給將文冊繳囘原行衙門轉下
該倉眼同該衛委官及本倉官攅照數支放如有事故
扣除還官支畢將實支扣除數目申達本部知數仍於
原編字號底簿内注寫實支扣除數目以憑稽考其支
過糧數另於内府糧冊内明白注銷其在外衛所軍人
支糧亦合一體造冊編給勘合放支
　　軍法定律
一指揮千百户管軍官吏酷害軍人尅减月糧將無作
有以有為無者許旗首軍人奏聞即將害人的官吏抄
沒家財就與告人再加重賞若旗首通同官吏害軍者
許軍人自告
　　大軍月糧式(全支照此式/)
某衛某千户所某百户某人下見在旗軍一百一十二
名該支洪武　年　月分糧各支不等
　　　總旗支米一石五斗二名
　　　小旗支米一石二斗一十名
　　　頭軍支米一石五十八名
　　　次軍支米八斗二十三名
　　　隻身支米六斗一十九名
　　實支米一百二石八斗整
洪武　　年　　日百户某人押字吏某人
　　事例
洪武初令在京在外各衛所馬軍曾經出塞三次馬匹
不曾倒死者月支糧二石步軍總旗一石五斗小旗一
石二斗軍一石　二十一年令民匠充軍者月支糧八
斗　又令牧馬千户所軍士月支糧一石　二十二年
令民丁編軍操練者月支糧一石　二十三年令普定
貴州平越三衛烏撒畢節永寧黄平千户所興隆普安
層臺赤水四衛軍士有家小者月支糧一石無家小者
五斗　又令廣洋衛安挿達軍成户者月支糧一石不
成户隻身婦女㓜男五斗　二十五年令各處極邊軍
士不拘口數多少月支糧一石　又令陜西寧夏左屯
衛未堪入伍紀録旗軍有家小者月支糧五斗隻身月
支三斗俟出㓜補役屯種之日住支　二十七年令江
隂横海水軍右等衛稍班碇手月支糧一石五斗　又
令紹興衛三江千户所駕海船民兵月支糧一石　二
十八年令陣亡病故軍月支糧一石在營病故者五斗
　永樂元年令松潘等處旗軍十口之上月支糧一石
九口八口八斗七口六口七斗五口四口六斗三口以
下五斗　五年令陜西臨邊衛分守城征哨旗軍俱全
支米　八年令山東都司各衛所守城餘丁月支口糧
三斗　又令糧多地方旗軍月糧八分支米二分支鈔
少者照舊　九年令中都留守司河南浙江湖廣都司
各衛所守城旗軍照舊全支米山西都司各衛所陜西
都司腹裏各衛所八分米二分鈔福建廣東廣西四川
都司各衛所七分米三分鈔江西都司各衛所米鈔中
半兼支　又令小河叠溪茂州威州四衛馬軍月支糧
一石四斗步軍七斗餘折鈔　十三年令在京各衙門
官軍該支俸糧鈔錠按月總關至衛戸部差監生會同
本衛官唱名給散若有事故不到者將鈔封収候到給
與若在鄉里隨屯住者運鈔至屯支給　十六年令差
徃賽瑪爾堪舍人餘丁原無月糧者支米一石以起程
日為始回日住支　十九年令錦衣衛將軍月支本色
米一石餘折鈔各衛旗軍力士校尉厨役人等有家小
者月支本色米六斗無家小者四斗五升餘折鈔　二
十二年令錦衣衛將軍總小旗每月添支糧五斗各衛
總小旗軍力士校尉人等有家小者四斗無家小者一
斗五升　洪熙元年令大同宣府操備官軍月支糧四
斗　又令天夀山營造人匠有家小者月添米三斗
宣德元年令銅鼓衛邊軍有家小者月支糧八斗無家
小五斗　三年令各處選調在京操備官軍月支行糧
三斗民匠民夫四斗　四年令在京旗軍該支月糧如
過期三月不關者扣除在官正収作數各衙門經該遲
悮造冊官吏叅奏拿問　又今在京各衛軍士月糧每
衛選委指揮一貟提督關給委官通同作弊者許監察
御史紏舉　又令在京在外各衛所總小旗軍有馬者
止支本等月糧　八年令旗軍月糧文書到倉一月半
月不關者住支扣除　九年令各都司衛所旗軍月糧
文書到日過三月不支者折支鈔錠　十年令四川松
潘旗軍驗口給糧小河叠溪茂州威州四衛所馬軍支
糧一石步軍有家小者七斗無家小五斗　又令陕西
行都司衛所旗軍有家小者月支糧八斗無家小六斗
調來操備者五斗有家小者八斗　又令陜西行都司
衛所旗軍月糧每石月支本色米五斗餘五斗折支銀
布備禦官軍月支米五斗　又令居庸等驛甲軍照軍
士例支月糧　正統元年令湖廣五開衛守城旗軍月
糧先减五斗者仍令全支一石　二年令在京幷外衛
修盖城樓旗軍人匠旗軍每名月添支米一斗軍匠每名
月支三斗民匠無月糧月支米五斗餘丁匠三斗　又
令陜西肅州衛境外墩軍月支糧八斗　三年令湖廣
浙江都司衛所旗軍月糧照金山等衛所旗軍例有家
小原支本色米六斗者添二斗無家小原支米四斗五
升者添一斗　又令浙江觀海等衛安揷囘回月支糧
四斗　又令各邊夜不収軍士每月添支口糧二斗
又令廣東所屬衛所旗軍月糧全支　又令四川鹽井
寧畨會川建昌二衛茂州越嶲衛幷小河威叠三千户
所貴州赤水等衛所湖廣瞿塘衛忠州千户所四川成
都左䕶衛成都右等一十衛幷雅州等千户所旗軍每
月添支米二斗　又令陕西西安等衛邊軍有家小者
月支糧六斗無家小四斗五升餘折鈔　又令各營報
効甲軍月支糧一石　又令征進麓川旗軍自起程日
為始月給本色米一石事完照舊　又令陕西邊衛倉
所収青稞支旗軍月糧每六斗准作五斗大絹一疋折
糧一石二斗大布一疋折六斗小布一疋折四斗　四
年令滁州衛旗軍原支糧六斗者今添為八斗北直𨽻
幷大寧都司旗軍有家小原支五斗者添一斗無家小
原支四斗者添五升老㓜原支二斗者添一斗　又令
陕西寧夏等四衛守墩軍士月糧有家小者添支本色
八斗折色二斗無家小本色四斗八升折色一斗二升
　又令陕西寧夏甘肅巡哨官軍月添支行糧三斗
五年令中都留守司鳳陽右等衛所旗軍有家小支米
六斗者添支二斗無家小支四斗五升者添支一斗五
升殘疾幷㓜軍月支米三斗如舊所添糧俱於折色内
扣除　又令貴州各衛選操旗軍總旗月支糧七斗五
升小旗六斗軍人有家小者五斗無家小三斗餘俱於
四川布政司官庫折支鈔　又令大河淮安二衛及鳳
陽各衛所旗軍月糧有家小者每月添支米二斗無家
小者添支一斗五升於折色内扣除　又令遼東廣寧
等衛及定逺左等衛軍士有家小者每月添支米三斗
隻身二斗紀録㓜軍一斗　又令直𨽻梁城守禦千户
所旗軍月支糧三斗　七年令密雲中後二衛守關操
備旗軍有家小者幷興州後屯等衛調去官軍每月俱
支米八斗行糧住支　又令陕西寧夏等衛旗軍每月
添支米一斗餘折布絹　八年令陕西西安左等衛調
撥甘肅延綏等處操備旗軍有家小原支本色六斗者
添支一斗無家小原關四斗五升者添支五升　又令
天夀山上工官軍每月行糧四斗外添支口糧二斗
又令陜西腹裏衛所旗軍三箇月全支米一石餘月米鈔兼
支甘肅操備旗軍四箇月全支米一石餘月照舊　又令陜
西肅州衛為事發問立功守瞭犯人月支口糧三斗　又令
直𨽻蘇州松江幷浙江沿海等衛所旗軍月糧有家小者添為
一石　九年令大同宣府軍糧有家小者月支本色八斗折鈔
二斗無家小月支本色六斗折鈔四斗　又令陜西延綏守
邊旗軍有家小者月支米五斗豆二斗餘三斗折布　又令
陜西行都司衛所夜不収月糧全支　十年令各處起取軍
匠定撥在京武功中衛帯管支糧　又令福建沿海衛所備
倭旗軍月支米一石　又令遼東屬衛守城軍月糧六斗内
本色三斗折鈔三斗守邊者月支本色米五斗其沿邊操哨
軍月支本色米五斗一斗折鈔　十一年令陜西甘肅旗軍月
糧折河南起運闊白綿布每疋八斗陜西綿布每疋仍折六
斗　又令陜西獵户土民選出壯丁本衛所𢃄操者月支口
糧四斗　十二年令萬全都司所屬衛分不分旗軍月支米
一石米與折色銀布間月闗支如遇閏月全支米　十三
年令山西行都司衛所屯軍馬隊操練者月支口糧三
斗　又令陕西甘肅選操屯軍有供丁者月支米三斗
　十四年令通州等衛充斗級餘丁月支口糧三斗　又
令神機營牌刀餘丁月支米六斗　景泰元年令在京
將軍旗校操備報効等項官軍人等該支食米一石之
上者俱月支本色米一石餘折鈔　又令京營頭撥官
軍月糧每月各添一斗次撥五升　三年令京通各衛
倉軍等月糧有家小支六斗者添為一石無家小支四
斗者添為六斗　又令神機營操練餘丁月糧仍支六
斗　又令寺子峪等二十六營操守軍士大安口等駐
操八營巡哨聽調軍士有家小者月支米八斗無家小
六斗行糧住支　又令各營報效舍餘有冠帶者月支
米一石無冠帶有家小者八斗無家小六斗外衛官旗
頭撥五斗　又令各營舍餘選出操練者月支米三斗
　又令各處老㓜殘疾屯軍俱令守城把門月支米三
斗　又令口外旗軍照舊支月糧一石　四年令神機
敢勇報効等營并御馬監操備舍人餘丁原支三斗及
今加六斗者俱支四斗内有冠帶者八斗遇有調用各
加行糧二斗　五年令倒馬關旗軍月糧有家小者八
斗無家小六斗　六年令土木榆林二驛擺站軍士月
糧有家小者八斗無家小六斗　又令修理城垣官軍
每月添支口糧一斗　又令四川征進守備旗軍每月
支米八斗守城旗軍五斗老疾紀錄三斗　天順元年
令各邊軍人不分馬步俱支本色米一石　又令各䖏
土兵秋冬操練支口糧春夏住支　二年令通州添盖
倉厫旗軍月支口糧三斗　又令守瞭囚徒月支糧三
斗　成化二年令各衛旗軍月糧添支本色五升　又
令四川成都右衛旗軍月糧照貴州衛所新定事例俱
米鈔中半兼支軍人無家小者月糧六斗本色四斗折
鈔二斗老疾并紀録各支本色三斗松茂威叠小河五
衛所總旗本色一石折鈔五斗小旗本色九斗折鈔三
斗有家小軍人本色八斗折鈔二斗無家小者本色四
斗五升折鈔一斗五升其撥堡貼守總旗本衛本色五
斗五升該堡支四斗五升小旗本衛本色四斗五升該
堡支四斗五升有家小正軍本衛支米三斗五升該堡
支四斗無家小者該堡支米四斗五升不支行糧續令
松潘等衛所旗軍有家小者月支本色一石無家小者
米八斗者减去三斗老疾紀録俱支五斗　又令四川
各衛所旗軍月糧添支本色五斗　七年令陜西延綏
二衛旗軍照慶陽衛例總旗月支本色八斗折鈔七斗
小旗月支本色六斗折鈔六斗有家小軍人月支本色
六斗折鈔四斗　又令貴州軍糧總旗八斗三升者添
為九斗六斗八升者為八斗軍士有家小五斗八升者
為七斗無家小四斗八升者為五斗五升如糧不敷折
給銀布　八年令大同宣府選操上班舍人照操軍例
月支糧一石　九年令各邊軍夜不収月糧添為五斗
　又令宣府選操旗軍照邊軍例支糧　又令陕西延
綏慶陽三衛在榆林備邊者月支本色米六斗折色四
斗支銀錢　十一年令陜西洮河岷州三衛在邊操備
旗軍照洮州衛例月支本色米一石在衛守城雜差等
項照臨洮等衛例月支本色六斗折鈔四斗　十二年
令長陵等衛灑掃寳山做工旗軍月支糧一石　十四
年令在京各衛餘丁選取在營操練者月支米六斗
十六年令種苜蓿旗軍照養牛種菜等例月支糧一石
　十七年令大同宣府延綏寜夏甘凉遼東沿邊墩軍月
支米三斗　又令六科廊裁縫軍匠月支米五斗　十
八年令錦衣衛女户月支糧一石　十九年令宣府各
城選操舍餘照在城例月支糧一石　二十年令在京
各衛軍人月糧五月六月七月八月十一月十二月京
倉關支正月二月三月四月九月十月通州關支　二
十一年令永清等衛所餘丁㓜匠月支米五斗　又令
漕運軍餘月糧八斗俱支本色　又令各處沿邊沿海
軍士月支糧八斗　二十二年令各邊守瞭及為事問
發各邊墩臺四徒月支米一石者减為四斗　𢎞治元
年令山東沿海衛所官軍月糧上半年支本色下半年
折色每石折銀二錢五分　二年令尚書監選到錦衣
衛軍匠㓜丁月支米一石　又令交阯夷人兵仗織染
局上工者月支米一石　又令御馬監養鷹餘丁月糧
添為五斗　三年令萬全都司所屬衛所官軍俸糧折
色照大同例每年會計山東河南幷大名等府稅糧折
布户口食鹽錢鈔摘撥解赴管糧官䖏支給　六年令
各王府近年有司僉充及民間投充校尉不許支糧
　月鹽
　　諸司職掌
凡内外大軍關支月鹽有家小者月支二斤無家小者
月支一斤其在京衛分如遇按月支鹽將該支軍名鹽
數造冊申繳合干上司轉逹本部磨筭相同立案將原
繳文冊出給勘合字號坐定軍名鹽數劄付龍江鹽倉
放支如有事故就便扣除支畢將實収扣除數目申報
本部扵原編勘合字號底簿内註銷以憑稽考仍立案
備照其在外衛所軍士月鹽亦有支鈔去處每鹽一斤
折鈔一百文照例行移有司於係官錢内支給如有事
故一體扣除不支
　　事例
正統二年令修盖徳勝等門做工軍餘人匠每名月支
食鹽一斤　三年令甘肅等處官軍於本地出鹽去處
自行撈取食用　四年令京衛調出遼東操備軍士照
彼處例每名月給鹽二斤　成化十二年令見今營造
軍民人匠每名月給食鹽一斤　十三年令南北二京
錦衣等衛軍校及各處旗校軍士月鹽一體住支
　　官民戸口鹽鈔
　　事例
洪武二十四年令揚州府泰州竈户照温台處三府例
支食官鹽折納鈔貫每引二百斤米四石每米一石折
鈔二貫五百文其鈔就准工本工本數多而鈔少官為
補支工本數少而鈔多扣除工本外餘鈔納官　永樂
二年令兩京官吏人等及各處官民户口食鹽每歲大
口納鈔一十二貫支鹽一十二斤小口納鈔六貫支鹽
六斤市民食鹽每引納鈔二百貫鄉民食鹽每引納米
五石每石折鈔一百貫每引該鈔五百貫　三年令浙
江等布政司幷北直𨽻府州縣官民人等户口食鹽各
隨地徴収歲用糧多處徴米歲用糧少處徵鈔　四年
令未食鹽官民人等一體見丁納鈔支鹽大口十五歲
以上月支鹽一斤納鈔一貫小口十歲以上月支鹽半
斤納鈔五百文　八年令給孝陵神宫監食鹽每歲六
十斤　洪熈元年令免徴貴州宣慰使諸種人鹽鈔
正統三年令關支戸口官軍食鹽各該運司給批總填
鹽斤數目定與程期給付報照各處批驗所巡檢司照
數稱掣盤驗關防給散畢在京於户部在外於本衙門
依限送繳仍將前批通發運司查銷　又令各處徴収
户口食鹽鈔貫不拘軟爛但有字貫者即與収受　又
令天下户口鹽鈔俱减半徴収官吏并隨住大口全徴
　四年令該關食鹽如過期三年之上者住支　又令
未出㓜男女及孤寡殘疾充軍當匠亡故人口免徴鹽
鈔　又令免徴貴州鎮逺等府鹽鈔　七年令山東布
政司户口食鹽布疋照例折鈔　九年令浙江等布政
司幷南北直𨽻蘓松等府州縣户口食鹽米鈔先委官
取勘該管人户分豁舊管収除實在男婦大小人口幷
該徴米鈔數目造冊齎繳照稅糧實徴文冊定限差人
送部如違限及數目不清差來人送問經該官吏查提
問罪　景㤗五年令官吏人等食鹽吏典承差許報五
口至十口文武官貟許報十五口至三十口　成化二
年令户口鹽該納米者仍舊納米該納鈔者錢鈔中半
兼収　六年令免今年各處户口鹽鈔以後不許折収
銀米　十年令户口鹽價起解京庫者錢鈔兼収每鈔
一貫折錢二文存留本處願納米者聽納鈔者照舊
𢎞治二年令各處户口食鹽鈔許原封折腰對半徴収
各封成塊就於批文内填冩實數解部驗進該庫交収
　　雜支
　　諸司職掌
凡倉庫一應關支錢糧及工部成造軍裝等項必須計
其所用物料轉行本部劄付各該倉庫照數支給將支
過數目申報作數其各司府州縣遇有祭祀及慶賀等
項俱扵係官錢糧内支用務要明白花銷開申上司以
憑稽考
　　事例
永樂間令守衛官每直支米五升　七年令皇城四門
守衛官軍該支直米照數於行部支給旗軍自造食用
　十一年令在京皇城四門守衛官軍飯食照舊支食
　十六年令給浣衣局囚婦白粳糙米青鹽食用　十
八年令孝陵神宫監雞鴨每一隻日給稻榖一合喂養
應天府於存留糧内折送　正統八年令守衛官直米
住支　天順元年令仍給守衛官直米　成化十二年
令光禄寺日給五軍營圍子手正直把總指揮酒飯正
直隨伍官軍及守衛各衛官貟管隊指揮等官每該班
三日支米五升於皇城四門倉支給
　
　
　
　
　
　
　
　
　
　
　
　
　
　明會典卷二十七
欽定四庫全書
　明會典卷二十八
　　户部十三
　　經費
國初廩禄自諸王及公侯文武官以下皆為定制其後
又有折色之例隨時損益今具録之
　　王府禄米
　　明祖訓
凡親王每歲合得糧儲皆在十月中一次盡數支撥其
本府文武官吏俸禄及軍士糧儲皆係按月支給每月
不過初五其甲仗接闕撥付所在有司照依原定數目
不湏每次奏聞敢有破調稽遲者斬
凡親王錢糧就於王所封國内府分照依所定則例期
限放支毋得移文當該衙門亦不得頻奏若朝廷别有
賞賜不在已定則例之限
凡親王郡王王子王孫及公主郡主等每歲支撥
　　親王唐制歲該榖四千八百石絹四千八百匹綿
　　四百五十斤宋制領節度使歲該榖二千四百石
　　錢四千八百貫絹二百疋綾一百疋羅十疋綿五
　　百兩今定米一萬石
　　郡王唐制歲該米七百石田六十頃宋制領觀察
　　使歲該粟一千二百石錢二千四百貫絹二十疋
　　綿五十兩今定米二千石
　　鎮國將軍唐制歲該米六百石田五十頃宋制郡
　　王子以下量材授官照其官品髙下給禄今定米
　　一千石
　　輔國將軍唐制歲該米五百石田四十頃今定米
　　八百石
　　奉國將軍唐制歲該米四百石田二十五頃今定
　　米六百石
　　鎮國中尉唐制嵗該米三百石田十四頃今定四
　　百石
　　輔國中尉唐制歲該米二百石田八頃今定米三
　　百石
　　奉國中尉唐制歲該米一百石今定二百石
　　公主及駙馬食禄米二千石
　　郡主及儀賔食禄米八百石
　　縣主及儀賔食禄米六百石
　　郡君及儀賔食禄米四百石
　　縣君及儀賔食禄米三百石
　　鄉君及儀賔食禄米二百石
凡皇太子次嫡子幷庻子既封郡王之後必俟出閤每
歲撥賜與親王子已封郡王者同女俟及嫁每嵗撥賜
與親王女已嫁者同
凡郡王嫡長子襲封郡王者其嵗賜比初封郡王减半
支給
　　各府禄米
　　　秦府
秦王歲支禄米一萬石米鈔中半兼支郡王初封歲支
禄米二千石本色五百石折色一千五百石襲封一千
石米鈔中半兼支鎮國將軍嵗支禄米一千石輔國將
軍嵗支禄米八百石奉國將軍嵗支禄米六百石鎮國
中尉嵗支禄米四百石俱米鈔中半兼支
　　晉府
晉王嵗支本色禄米一萬石郡王初封嵗支禄米二千
石襲封一千石米鈔中半兼支鎮國將軍嵗支禄米一
千石輔國將軍歲支禄米八百石奉國將軍嵗支禄米
六百石鎮國中尉嵗支禄米四百石俱米鈔中米兼支
　　周府
周王嵗支本色禄米二萬石襲封嵗支本色禄一萬二
千石郡王初封嵗支禄米二千石襲封一千石俱米鈔
中半兼支鎮國將軍嵗支禄米一千石輔國將軍嵗支
禄米八百石奉國將軍嵗支禄米六百石鎮國中尉嵗
支禄米四百石俱米鈔中半兼支
　　楚府
楚王嵗支本色禄米一萬石郡王初封嵗支禄米二千
石襲封一千石俱米鈔中半兼支鎮國將軍嵗支禄米
一千石輔國將軍嵗支禄米八百石奉國將軍嵗支禄
米六百石鎮國將軍嵗支禄米四百石輔國中尉嵗支
禄米三百石俱米鈔中米兼支
　　魯府
魯王嵗支禄米一萬石米鈔中半兼支郡王初封嵗支
禄米二千石襲封一千石俱鈔米中半兼支鎮國將軍
嵗支禄米一千石輔國將軍嵗支禄米八百石奉國將
軍嵗支禄米六百石俱米鈔中半兼支
　　蜀府
蜀王嵗支本色禄米一萬石郡王初封嵗支米二千石
襲封一千石俱米鈔中半兼支鎮國將軍嵗支禄米一
千石輔國將軍嵗支禄米八百石奉國將軍嵗支禄米
六百石俱米鈔中半兼支
　　代府
代王嵗支禄米六千石米鈔俱中半兼支郡王初封嵗
支禄米二千石襲封一千石俱米鈔中半兼支鎮國將
軍嵗支禄米一千石輔國將軍嵗支禄米八百石奉國
將軍嵗支禄米六百石俱米鈔中半兼支
　　肅府
肅王嵗支禄米一千石本色七百石折色三百石郡王
初封嵗支禄米一千石米鈔中半兼支襲封同
　　遼府
遼王嵗支本色禄米二千石郡王初封嵗支禄米二千
石襲封一千石俱米鈔中半兼支鎮國將軍嵗支禄米
一千石輔國將軍嵗支禄米八百石奉國將軍嵗支禄
米六百石鎮國中尉嵗支禄米四百石輔國中尉嵗支
禄米三百石奉國中尉嵗支禄米二百石俱米鈔中半
兼支
　　慶府
慶王嵗支禄米一萬石本色七千五百石折色二千五
百石(正德五年革/禄米三之一)郡王初封嵗支禄米一千石米鈔中
半兼支襲封同鎮國將軍嵗支禄米一千石輔國將軍
嵗支禄米八百石奉國將軍嵗支禄米六百石俱米鈔
中半兼支
　　寧府
寧王嵗支禄米一萬石米鈔中半兼支郡王初封嵗支
禄米一千石米鈔中半兼支襲封同鎮國將軍嵗支禄
一千石輔國將軍嵗支禄米八百石奉國將軍嵗支禄
米六百石俱米鈔中半兼支
　　岷府
岷王嵗支本色禄米一千五百石郡王初封嵗支禄米
五百石米鈔中半兼支襲封同鎮國將軍嵗支禄米一
千石輔國將軍嵗支禄米八百石俱米鈔中半兼支
　　韓府
韓王嵗支禄米三千石本色二千石折色一千石郡王
初封嵗支禄米一千石米鈔中半兼支襲封同鎮國將
軍嵗支禄米一千石輔國將軍歲支禄米八百石奉國
將軍嵗支禄米六百石鎮國將軍嵗支禄米四百石俱
米鈔中半兼支
　　瀋府
瀋王嵗支禄米一萬石本色六千石折色四千石郡王
初封嵗支禄米二千石襲封一千石俱米鈔中半兼支
鎮國將軍嵗支禄米一千石輔國將軍嵗支禄米八百
石奉國將軍嵗支禄米六百石俱米鈔中半兼支
　　唐府
唐王嵗支本色禄米五千石郡王初封嵗支禄米二千
石襲封一千石俱米鈔中半兼支鎮國將軍嵗支禄米
一千石輔國將軍嵗支禄米八百石奉國將軍嵗支禄
米六百石俱米鈔中半兼支
　　伊府
伊王嵗支本色禄米二千石郡王初封嵗支禄米二千
石襲封一千石俱米鈔中半兼支鎮國將軍嵗支禄米
一千石米鈔中半兼支
　　趙府
趙王嵗支禄米一萬石米鈔中半兼支郡王初封嵗支
禄米二千石襲封一千石米鈔中半兼支鎮國將軍嵗
支禄米一千石輔國將軍嵗支禄米八百石
　　鄭府
鄭王嵗支本色禄米一萬石郡王初封嵗支禄米二千
石襲封一千石俱米鈔中半兼支
　　襄府
襄王嵗支本色禄米一萬石郡王初封嵗支禄米二千
石襲封一千石俱米鈔中半兼支
　　荆府
荆王嵗支本色禄米一萬石郡王初封嵗支禄米二千
石襲封一千石俱米鈔中半兼支鎮國將軍嵗支禄米
一千石米鈔中半兼支
　　淮府
淮王嵗支禄米一萬石米鈔中半兼支郡王初封嵗支
禄米一千石米鈔中半兼支襲封同
　　徳府
德王嵗支本色禄米一萬石郡王嵗支禄米二千石米
鈔中半兼支
　　秀府
秀王嵗支本色禄米一萬石(後國/絶)
　　崇府
崇王嵗支本色禄米一萬石郡王初封嵗支禄米二千
石米鈔中半兼支
　　吉府
吉王嵗支本色禄米一萬石
　　徽府
徽王嵗支本色禄米一萬石郡王初封嵗支禄米二千
石襲封一千石俱米鈔中半兼支
　　興府
興王嵗支本色禄米一萬石
　　岐府
岐王嵗支本色禄米一萬石(後國/絶)
　　益府
益王嵗支本色禄米一萬石
　　衡府
衡王嵗支本色禄米一萬石
　　雍府
雍王嵗支本色禄米一萬石(後國/絶)
　　夀府
壽王嵗支本色禄米一萬石
　　汝府
汝王嵗支本色禄米一萬石
　　涇府
涇王嵗支本色禄米一萬石
　　榮府
榮王嵗支本色禄米一萬石
　　靖江王府
靖江王嵗支本色禄米一千石輔國將軍嵗支禄米八
百石奉國將軍嵗支禄米六百石鎮國將軍嵗支禄米
四百石輔國中尉嵗支禄米三百石奉國中尉嵗支禄
米二百石俱米鈔中半兼支
會典所載俱係𢎞治十五年以前事例惟王府禄米事
重且切其以後續封幷已國絶者特備録之以便觀覧
　　事例
永樂二十二年令鄭王越王襄王荆王梁王淮王滕王
禄米暫各給三千石俟之國别立常典(自後親王受封/未之國俱如此)
(例/)　宣德八年奏淮王府禄米折色每石鈔十五貫
正統七年令各主府禄米折鈔俱依文武官例每一石
折鈔二十五貫　十二年奏准各王府禄米將軍自賜
名受封日為始縣主并儀縣候官出閣成婚日為始皆
於附近州縣秋糧内定撥鈔於官庫内支給　又令王
府禄米折鈔每石仍十五貫　景㤗七年令給郡王將
軍等禄米若出閣在前受封在後以受封日為始受封
在前出閣在後以出閤日為始　成化二年奏准郡王
禄米俱於親王府倉上納聼按季支用鎮國將軍等禄
米於有司官倉収貯二次攴給　十七年奏准親王原
有額設官攅者布按二司委官督同長史司并該倉官
攅収受郡王以下無官攅者發附近有司官倉另厫収
貯聽各府差人關領若原屬本城大府収者仍舊自後
不許奏討本府自収及折収銀兩　𢎞治三年奏准各
王府郡王將軍儀賔禄米本色折色俱依先定之數不
得奏討折色改支本色　又令王府將軍等重出領狀
冒支官糧者革去所支禄米十分之二自後將軍儀賔
有犯悉照此例　七年奏准各王府儀賔禄米俱本色
四分折色六分　十三年奏准王府禄米若本府官貟
内使旗校管莊人等干預撥置折収銀兩多収米麥索
要財物及邀截納户用強兊支并擅自差人下府州縣
催徴騷擾者旗校人等杖罪以上發邊衛充軍官貟内
使監候奏請發落若輔導官及布按兩司巡守官縱容
不舉幷府州縣官聽從差來人役徴擾者俱參問奏請
降調
　　　已上支給
正統二年令親王郡王薨及將軍等卒禄米即住支所
遣男女以封者皆奏請量給養贍米候冊封住支其無
男女之妃與夫人或庻母亦奏請量給米養贍身終住
支若由郡王襲封親王者郡王禄米住支凡該住支而
過支者於見支禄米内扣除　又令親王郡王將軍等
有坐罪降為庻人者皆臨時請㫖令所在官司量給衣
米布帛薪油什物之類養贍用度卒後所遺妻子亦如
之其有嵗久人口漸增者仍請㫖量為加增　𢎞治元
年奏准庻人使女止許四口每口月給米一石嵗給絹
布各一疋　十二年奏定凡親王薨子㓜或無子者其
所遺母妃及女并宫人嵗給米二百石襲封日停止郡
王薨母及妃女并宫人嵗給米一百石母妃故女受封
各减十石鎮國等故軍故母及夫人淑人及女幷家眷
嵗給米五十石母夫人淑人故女封各减十石鎮國等
中尉故母及恭人宜人安人女幷家眷嵗給米三十石
母恭人宜人安人故女受封各减五石自郡王而下所
給米無子者俱止養贍終身子㓜者俱襲封日停止其
郡王宫人并將軍中尉等家眷本部十年一次行各布
政司查勘有亡故者每一人亦减五石所减米俱自查
勘日為始亡故盡則通行停給
　　　已上養贍
　　公侯駙馬伯禄米
　　事例
洪武初凡公侯駙馬伯禄米皆給官田令量其原定官
糧私租之數依主佃分數収取　二十五年令公侯伯
皆給禄米論功定數舊賜田還官與駙馬儀賔禄米俱
全支本色　永樂二年令公侯駙馬伯禄米照文武官
例米鈔兼支五千石至三千五百石者支米二千石二
千五百石者支米一千五百石二千石者支米一千石
一千五百石至一千一百石者支米八百石一千石者
支米七百石九百石者支米六百石八百石者支米五
百石四百石者支米二百五十石其餘折鈔二百以下
全支米　二十二年令公侯駙馬伯禄米折鈔俱於南
京支麥　洪熙元年令公侯駙馬伯折鈔禄米米麥兼
支　宣徳六年令以承運庫生絹准給公侯伯禄米一
半每疋折米二石　正統元年令仍照舊米麥兼支
十一年令公侯駙馬以南京該支三分本色照在京軍
職折支絹者聽　十二年奏准公侯伯禄米有自願分
與族親者聽不願與者親族不許争訟分奪　景泰元
年令公侯伯禄米仍米鈔兼支　六年令以龍江鹽倉
鹽照文武官例准支南京公侯駙馬伯禄米　七年令
以太倉庫折草銀准支公侯駙馬伯折色鈔每銀一兩
准鈔七百貫　成化十九年奏准公侯伯禄米本色折
色之數子孫承襲之時俱照舊該部奏請取自上裁
二十年令公侯駙馬伯本色禄米每石暫折銀七錢以
後仍照舊例　𢎞治元年令公侯駙馬伯本色禄米仍
折支銀　十年令兩京公侯駙馬伯本色禄米自後每
石折銀七錢
　
　
　
　
　
　
　
　
　
　明㑹典卷二十八
欽定四庫全書
　明會典卷二十九
　　户部十四
　　　廪祿二
　　　　俸給一
　　諸司職掌
凡在京五軍都督府首領官吏并六部通政司大理寺
等衙門官吏俸給本部每歲於秋糧内會定數目起運
撥赴各衙門倉内收貯按月造冊照依品從等第分豁
該支糧數委官驗名支給其各衛軍官俸給已將人户
對定編給勘合自行依期送納供給其首領官吏俸給
該衛造冊到部定倉放支年終通為稽考及在外各布
政司府州縣官吏俸給照例每米一石折鈔二貫五百
文按月於係官錢鈔内支給其支過數目通行歲報本
部以慿查考
正一品每員月支米八十七石歲該一千四十四石
　五軍左右都督
從一品每員月支米七十四石歲該八百八十八石
　五軍左右都督同知
正二品每員月支米六十一石歲該七百三十二石
　六部尚書　　　　　　左右都御史
　五軍僉都督　　　　　中都留守正
　都指揮使
從二品每員月支米四十八石歲該五百七十六石
　左右布政使　　　　　都司指揮同知
正三品每員月支米三十五石歲該四百二十石
　六部侍郎　　　　　　副都御史
　通政使　　　　　　　太常司卿
　大理寺卿　　　　　　按察使
　應天府尹　　　　　　都司指揮僉事
　各衛指揮使　　　　　中都留守副
從三品每員月支米二十六石歲該三百一十二石
　光祿司卿　　　　　　太僕寺卿
　布政司叅政　　　　　鹽運使
　宣慰使　　　　　　　各衛指揮同知
正四品每員月支米二十四石歲該二百八十八石
　僉都御史　　　　　　太常司少卿
　左右通政　　　　　　大理寺少卿
　太僕寺少卿　　　　　應天府丞
　按察司副使　　　　　各府知府
　宣慰司同知　　　　　各衛指揮僉事
從四品每員月支米二十一石歲該二百五十二石
　國子監祭酒　　　　　布政司叅議
　鹽運司同知　　　　　宣慰司副使
　宣撫司宣撫　　　　　中都國子監祭酒
正五品每員月支米一十六石歲該一百九十二石
　宗人府經歴　　　　　尚寳司卿
　六部郎中　　　　　　通政司叅議
　太醫院使　　　　　　光祿司少卿
　欽天監正　　　　　　欽天回回監正
　大理寺丞　　　　　　翰林院學士
　左右春坊大學士　　　左右春坊左右庶子
　應天府治中　　　　　按察司僉事
　各府同知　　　　　　宣撫司同知
　五軍斷事官　　　　　各千户所正千户
　王府長史
從五品每員月支米一十四石歲該一百六十八石
　尚寳司少卿　　　　　五軍都督府經歴
　六部員外郎　　　　　侍讀學士
　侍講學士　　　　　　鹽運司副使
　各州知州　　　　　　鹽課司提舉
　宣慰司僉事　　　　　宣撫司副使
　招討司招討　　　　　安撫司安撫
　左右春坊左右諭徳　　各衛鎮撫
　各千户所副千户　　　司經局洗馬
正六品每員月支米一十石歲該一百二十石
　尚寳司丞　　　　　　六部主事
　太常司丞　　　　　　太僕寺丞
　欽天監副　　　　　　欽天監五官正
　欽天回回監副　　　　欽天回回監五官正
　翰林侍讀　　　　　　翰林侍講
　大理寺正　　　　　　太醫院判
　都察院經歴　　　　　兵馬指揮
　國子監司業　　　　　京縣知縣
　各府通判　　　　　　都司經歴
　斷事司斷事　　　　　安撫司同知
　各長官司長官　　　　宣撫司僉事
　招討司副招討　　　　留守司經歴
　左右春坊左右中允　　中都國子監司業
　王府審理正　　　　　各百户所百户
　儀衛司儀衛正
從六品每員月支米八石歲該九十六石
　大理寺副　　　　　　光祿司丞
　翰林修撰　　　　　　光祿司各署正
　應天府推官　　　　　布政司經歴
　理問所理問　　　　　鹽運司判官
　各州同知　　　　　　鹽課司同提舉
　安撫司副使　　　　　各長官司副長官
　左右春坊左右司直郎　左右贊善
　各千户所鎮撫
正七品每員月支米七石五斗歲該九十石
　太常司博士　　　　　太常司典簿
　五軍都督府都事　　　都察院都事
　監察御史　　　　　　通政司經歴
　大理寺評事　　　　　翰林編修
　營繕所正　　　　　　兵馬司副指揮
　京縣縣丞　　　　　　各縣知縣
　王府審理副　　　　　按察司經歴
　各府推官　　　　　　安撫司僉事
　都司都事　　　　　　斷事司副斷事
　各衛經歴　　　　　　煎鹽提舉
　中都留守司都事
　五軍斷事司(稽仁稽義稽禮/稽智稽信並同)
從七品每員月支米七石歲該八十四石
　中書舍人　　　　　　翰林檢討
　光祿司典簿　　　　　光祿司各署丞
　光祿司各署奉祀
　欽天監五官靈臺郎(欽天回/回監同)
　應天府經歴　　　　　太僕寺主簿
　布政司都事　　　　　理問所副理問
　各州判官　　　　　　鹽運司經歴
　宣慰司經歴　　　　　儀衛司儀衛副
　鹽課提舉司副提舉
正八品每員月支米六石五斗歲該七十八石
　都給事中　　　　　　太常司恊律郎
　通政司知事　　　　　翰林院五經博士
　太醫院御醫　　　　　欽天監主簿
　欽天監五官保章正　　京縣主簿
　國子監丞　　　　　　典牧所提領
　寳鈔提舉司提舉　　　龍江提舉司提舉
　各府經歴　　　　　　各縣縣丞
　按察司知事　　　　　宣慰司都事
　中都國子監丞　　　　各衛知事
　遼東煎鹽同提舉　　　王府典膳正
　典寳正　　　　　　　奉祠正
　紀善　　　　　　　　良醫正
　照磨所照磨　　　　　營繕所副
從八品每員月支米六石歲該七十二石
　左右給事中　　　　　國子監典簿
　國子監博士　　　　　助教
　光禄司錄事　　　　　各署監事
　翰林典籍　　　　　　儀禮司正
　五官挈壼正　　　　　各署祀丞
　王府典膳副　　　　　典寳副
　奉祠副　　　　　　　良醫副
　應天府知事　　　　　鹽運司知事
　宣撫司經歴　　　　　儀衛司典仗
正九品每員月支米五石五斗歲該六十六石
　太常司贊禮郎　　　　翰林侍書
　儀禮司副司丞　　　　國子監學正
　行人司正　　　　　　寶鈔提舉司副提舉
　五官監候　　　　　　文思院大使
　會同舘大使　　　　　寳源局大使
　給事中　　　　　　　太僕寺各牧監正
　鞍轡局大使　　　　　皮作局大使
　應天府織染局大使　　龍江提舉司副提舉
　各府知事　　　　　　各縣主簿
　茶馬司大使　　　　　宣撫司知事
　典牧所大使　　　　　安撫司知事
　王府典簿　　　　　　典樂
　典儀正　　　　　　　教坊司奉鑾
　五官司厯　　　　　　内府庫大使
　甲乙丙丁戊字等庫大使
　承運庫大使　　　　　照磨所檢校
　寳鈔廣源廣惠廣積贓罰等庫大使
　營繕所丞
從九品每員月支米五石歲該六十石
　太常司司樂　　　　　翰林待詔
　五官司辰　　　　　　漏刻博士
　行人司副　　　　　　國子監學錄
　典籍　　　　　　　　司經局校書
　正字　　　　　　　　儀禮司鳴讚
　序班　　　　　　　　都税司大使
　會同舘副使　　　　　典牧所副使
　宣課司大使　　　　　文思院副使
　寶源局副使　　　　　鞍轡局副使
　軍儲倉副使　　　　　皮作局副使
　各牧監副　　　　　　監丞
　馭良　　　　　　　　司牧局大使
　司牲局大使　　　　　寳泉局大使
　軍器局大使　　　　　斷事官提控案牘
　王府典儀副　　　　　各布政司庫大使
　府學教授　　　　　　各府司獄
　廵檢　　　　　　　　雜造局大使
　應天府織染局副　　　府倉大使
　茶馬司副使　　　　　吏目
　教坊司韶舞　　　　　教坊司司樂
　内府庫副使　　　　　甲乙丙丁戊字庫副使
　寳鈔廣源廣惠廣積贓罰等庫副使
　承運庫副使
　　　後改定并添革官員已詳見吏部官制項下
　　事例
洪武二十三年令六部都察院所屬歴事官三年無私
過者給全俸一年者給半俸　永樂元年令在京文武
官一品二品四分支米六分支鈔三品四品米鈔中半
兼支五品六品六分米四分鈔七品八品八分米二分
鈔每新鈔二錠折米一石該衙門按月自赴該庫關支
　九年令在京文武官九品至七品八分米二分鈔六
品七分米三分鈔五品六分米四分鈔四品至一品米
鈔中半兼支雜職官全支米辦事官該支半俸者月支
米二石餘折鈔　十六年令除北京文武官俸照舊其
扈從等項官一品至五品米鈔中半兼支六品至九品
六分米四分鈔留守等項官一品至四品二分米八分
鈔五品三分米七分鈔六品至九品四分米六分鈔雜
職官月支米一石餘折鈔每鈔二十五貫折米一石
十九年以行在衙門裁革令随從在京官員一品至五
品三分米七分鈔六品至九品四分米六分鈔其米每
月在京支五斗餘於南京倉支不願者准在京折鈔雜
職官有家小者月支六斗無者四斗五升餘折鈔各衙
門支半俸辦事官不分有無家小月支米三斗餘折鈔
在京達官并入畨等項官該支全米者米鈔中半兼支
南京文武官一品至九品二分米八分鈔　二十二年
令在京文武官折俸鈔俱給胡椒蘇木胡椒每斤准鈔
一十六貫蘇木每斤八貫仍自一品至九品每月在京
各添給米五斗共一石其米於折鈔内扣除雜職官有
家小者添給四斗共一石無者添給一斗五升共六斗
　洪熈元年詔官員有父母年老不得離職侍養願分
俸於原籍奉養者聽　宣徳三年令各衙門辦事官月
米停支　四年令各處鎮守總兵官俸願移支所在官
司者聽　六年令以承運庫生絹折在京文武官十一
月十二月本色俸每疋折米二石　七年令以兩京贓
罰庫衣服布絹等物折文武官月支本色俸一石　八
年令兩京文武官折色俸每鈔一十五貫折米一石仍
以十分為率七分折絹三分折布絹每疋准鈔四百貫
布每疋二百貫　九年令仍以胡椒蘇木折兩京文武
官俸鈔胡椒每斤准鈔一百貫蘇木每斤五十貫　正
統元年令在京文武官俸每歲半年折支鈔半年折胡
椒蘇木　二年令添給南京六品以下官俸本色三分
折鈔七分雜職官本色米一石　又令以各處起運折
色税糧銀給北京武職南京本色俸每銀一兩折米四
石　四年令南京文武官五品以上原二八分支者每
月添五斗雜職每月添二斗北京文武官自一品至九
品俱添本色米一石雜職每月添二斗　又令在京文
武官每月該支俸仍給本色其十月十一月南京該支
米數照舊折絹　五年令在京文武官係山西陜西雲
南四川北直隸保定等府者不許分俸　八年令在京
武職官願分南京俸於原籍者照文職例支給　九年
令在京文武官該支南京四月五月俸并在京軍官該
折銀俱照折絹支綿布每疋折米一石　十一年令兩
京文武官十月十一月本色俸折絹改為七月八月之
數　景泰元年令在京文職官該支南京俸照在京武
職例折銀不願者聽各府都督亦照此例　又令以龍
江鹽倉檢校批驗所存積鹽折支南京文武官本色俸
每鹽五十斤折米一石　三年令以太倉銀庫折草銀
准在京文武官折俸鈔每銀一兩准鈔五百貫　七年
令每銀一兩准鈔七百貫　又令以甲字庫三梭布折
在京文武官俸每布一疋准絹一疋　天順元年令在
京文職官俸仍照正統時例於南京支本色米　七年
令兩京文武官七月八月本色俸折絹改為四月五月
之數　八年令各處廵撫鎮守等官有帶家小随住者
量分本色米於所在官司支給　令在京官願分俸於
原籍養親者南京本色盡數分回　成化二年令各衙
門官員在任患病三月者住俸　又令南京文武官本
色俸每歲間月折支絹　又令在京文武官折俸鈔每
十貫折米一石　四年令在京文武官折色俸錢鈔兼
支三分鈔七分銅錢每錢三文准鈔一貫　十一年令
錢二文准鈔一貫　十五年令宛平大興二縣官俸照
南京上元江寜二縣例知縣三七分縣丞以下四六分
米鈔兼支　十六年令在京文武官折色俸鈔折支闊
白三梭布每疋折米三十石　二十年令五府六部等
衙門官員三分四分本色俸每石暫折銀七錢以後如
舊例　𢎞治元年令五府六部等衙門官員本色俸仍
折支銀　四年令在京各衛經歴等官該支南京本色
俸每石折銀七錢　六年令在京文職官分俸於原籍
養親者不許分在京折絹俸　十年令兩京五府六部
等衙門官員三分四分本色俸自後每石折銀七錢
十一年令京衛武學及順天府所屬在京衙門官員俸
俱照在京衙門例支給　又令南京太常寺博士選送
都察院理刑及在京太常寺博士行人司行人選送南
京都察院理刑者其每月食米於原任衙門扣除一石
關支理刑衙門待實授之日照例支給　十三年令南
京各衛軍職俸糧折支絹疋改於四月支絹八月支布
　
　
　
　
　
　
　
　
　
　明會典卷二十九
欽定四庫全書
　明會典卷三十
　　户部十五
　　　　俸給二
　　事例
洪武十八年令天下有司官俸米折鈔每二貫五百文
准米一石　永樂元年令各都司并河南浙江江西山
東山西五布政司按察司及王府官俸舊全支米者米
鈔中半兼支湖廣福建廣東廣西陜西北平四川雲南
八布政司按察司官俸米鈔兼支及所属府州縣等官
俸全支鈔者俱仍舊　十六年奏准浙江等都司布政
司按察司長史司中都留守司堂上官并各衛所軍官
俸一品至五品俱二分支米八分支鈔　宣徳八年奏
准在外文武官折俸鈔每十五貫折米一石　正統元
年令萬全大寜都司所属及北直隸衛所官折俸每歲
上半年支鈔下半年支胡椒蘇木　又令北直隸府州
縣等衙門文職官月支本色米一石　二年令貴州布
按二司官月支本色米二石　三年令雲南布按二司
并所属官員俸一半每石折支海􁨤三十索并不堪布
絹叚疋等物相兼本色米支一半折鈔　四年令福建
四品以上官俸四分米六分鈔五品以下米鈔中半兼
支浙江湖廣江西廣東山東四川直隸蘇州等處文武
官正五品以上米鈔二八分支從五品月支本色米三
石二斗六品七品米鈔三七分支八品以下見支一石
者增二斗大寧都司并北直隸衛所都指揮指揮每月
加二石衛鎮撫千百戸所鎮撫加一石俱折布絹餘處
照舊遼東甘肅諸處偹禦官自百户而下該增米俱折
絹　五年令陜西王府審理工正等官照有司官例月
支米二石餘折鈔　六年令在外文武官俸折鈔每石
二十五貫廣寧等十衛并定遼左等衛指揮等官月增
米四斗首領官及倉副使二斗　八年令廣東都布按
三司并所属官俸五品以上四分支米六分折鈔六品
以下米鈔中半兼支　令貴州都司并所属衛所官俸
俱三分本色七分折鈔本色於湖廣布政司附近府州
縣税糧内折徵綿布十萬疋每二疋准米一石運赴貴
州鎮逺府准作貴州迤東與隆等衛所官軍俸糧四川
布政司折徵綿布十萬疋亦准米五萬石内四萬疋運
赴永寧衛准作貴州迤西普安等衛官軍俸糧六萬疋
運赴貴州布政司准作附近衛所官軍俸糧其折鈔仍
給四川布政司官庫　九年令甘肅沿邊官俸五品以
上二分米八分鈔六品以下三分米七分鈔　令各處
税課司局官照品給俸米鈔兼支革罷廵攔供給　十
年令河泊所官照税課司局官例給俸　十一年令提
督北直隸衛所屯田僉事俸於户部帶支　十二年令
浙江三司及各府縣官二品至五品月仍支米三石六
品至九品月支米二石雜職一石雲南都布按三司并
府州縣衛所等衙門文武官三品以上月支米二石五
斗四品至五品二石六品至七品一石五斗八品至九
品一石二斗雜職八斗餘照舊折支　又令貴州都布
按三司所属及貴州宣慰使司等衙門大小文職流官
俱於俸給内月支本色米一石餘俸於原籍官司米鈔
兼支　又令在外文武官折俸鈔仍每十五貫准米一
石　十三年令廣東都布按三司并所属衛所府州縣
官五品以上二分米八分鈔六品以下三分米七分鈔
　十四年奏准雲南三司堂上官月支米三石武職官
指揮月支米三石正副千户衛鎮撫百户二石五斗試
百户所鎮撫二石文職官四品二石五品至七品一石
五斗八品至雜職一石每米一石折海􁨤六十索　景
泰三年令軍職官調各邊者患病十日之外即住俸
六年又令張家灣鹽倉收積掣摯客商餘鹽并私鹽給
通州并通州等五衛及附近宻雲等六衛官折俸每鹽
一百四十斤准米一石　天順元年令大同等處武職
官應襲兒男有功陞官者准支半俸　又令納粟軍職
官月支米一石俱令管事差操若病故子孫襲替一依
父祖之例其有軍功陞職者如獲功一級加與小旗糧
二級加與總旗糧三級加試百户俸至功級多者照陞
授官加俸後子孫替職一依前例　二年詔在外官員
有父母年老在家願分俸助養者准於原籍關支　又
詔四品以上官年七十以禮致仕家貧不能自存者有
司歲給米五石　成化六年令在外官不許分俸原籍
養親　又令長蘆山東鹽塲官俱給月俸　七年令各
處倉官及收糧經歴守支二年以上未盡者仍聽全支
俸給　十三年令在京都指揮選調各都司管事願分
俸養親者以本色三分為率許存一分原衛關支　十
四年令文職有軍功陞俸級者後雖陞職仍舊帶支
𢎞治三年令在京武職選調在外都司官俸通行随任
關支
　　　已上在外文武官俸
洪武初令教授俸照品級學正而下照雜職例支給
十三年奏定學正教諭訓導俸各月支米與雜職同師
生廪膳米每人日一升　永樂初令鳯陽等府及河南
山西陜西湖廣浙江福建廣東廣西四川各府州縣并
貴州及四川行都司所属各衛師生俸廪俱米鈔中半
兼支　九年奏准各處師生俸米全支　正統元年奏
准各處教授俸見支五石者照舊見支二石及一石五
斗一石者俱增為三石餘折鈔學正見支二石五斗者
如舊見支一石五斗及一石者俱增為二石餘折鈔教
諭訓導見支一石五斗及一石者俱增為二石餘折鈔
十四年奏准各處教官饌米停支其俸月支本色米一
石生員月支本色米五斗餘俱折鈔　景泰六年令照
舊支給口外邉城及糧少處暫為減支
　　　已上教官生員俸廪
洪武二十九年令天文生月支食米六斗歴事監生月
支米一石　永樂九年令天文生不分有無家小全支
米　十六年以撙節京儲令監生有家小者減支四斗
無者二斗　宣徳三年令太醫院醫士有家小者月支
米五斗無者三斗醫生二斗　九年奏准四夷舘習字
監生并回回逹官子弟習字者月支米一石　正統六
年令各衙門歴事監生有家小者月支米一石無者六
斗南京各衙門歴事監生有家小者月支米八斗無者
六斗　景泰六年令刷卷監生有家小者月支米六斗
無者四斗　成化十年奏准醫士有家小者月支米增
為七斗無者五斗醫生有家小者四斗無者三斗
　　　已上監生人等月糧
洪武七年給天下諸司典吏俸　十三年奏定吏員月
俸一品二品衙門提控都吏月支米二石五斗掾史令
史二斗二斗知印承差典史一石二斗三品四品衙門
令史書吏司吏月支米二石承差典吏一石五品衙門
司吏月支米一石二斗典吏八斗六品至雜職司吏月
支米一石光祿司等典吏六斗　又奏定在京三品以
下衙門典吏月俸一石六品以下衙門典吏六斗　又
令在外各衙門吏典俸一石折鈔二貫五百文　三十
一年奏准在京吏典有家小原支一石以上者每石減
支二斗無家小減支五斗提控都吏胥掾令史等項不
分有無家小原支米二石者減支五斗原支二石五斗
者減支八斗各處布政司并直隸所属府州縣及各都
司衛所吏全支鈔　永樂九年令在京各衙門吏典不
分有無家小俱全支米　十六年令在京各衙門吏月
支米一石餘折鈔南京各衙門辦事吏舊支食米五斗
者住支　十九年令在京各衙門吏有家小者月支米
六斗無者四斗五升餘折鈔南京各衙門吏照舊支給
每米一石折鈔二十五貫　二十二年令在京各衙門
吏有家小者月增米四斗無者一斗五升其折色鈔亦
照文武官例給胡椒蘇木　宣徳三年革各衙門辦事
吏月支食米　正統元年令南京各衙門吏月支米有
家小者增二斗無家小者增一斗五升　又令在京刷
卷人吏俸照各衙門吏典例支給　六年令在京令典
知印有家小者月支米一石無者六斗　七年奏准在
外大小衙門通吏令史司吏月支米三斗餘折鈔　八
年令各處都布按三司知印承差月支米三斗餘折鈔
　成化四年令在京吏典折色俸照文武官例錢鈔兼
支　十六年令户部書算月支米五斗
　　　已上吏員知印承差俸糧書算附
永樂八年奏准安挿来降達官每大口月支糧四斗小
口二斗三歲以下及續生者不支　宣徳三年令在京
達官俸不拘品級月支米二石餘於南京倉支其折鈔
照文武官例　十年令在京逹官俸舊全支者減半半
支者減十之三四新降附達官自指揮而下逓減　又
令遼東安樂自在州達官頭目俸糧該支半俸二石四
斗而減支者添本色米一石該支半俸二石而減支者
添本色米八斗餘折鈔　景泰元年奏准來降達官俸
本色三分俱於在京支給　五年令安挿達官人等病
故無子孫承襲者家属仍月支米二石
　　　已上外夷歸附官員俸粮
洪武初令官吏俸給旗軍月糧按月關支每月不過初
五　永樂元年令各衙門官吏監生人等凡關過俸糧
五斗以下者俱免還官　宣徳二年令俸糧過期不關
者改折鈔　四年奏准公差官員無家小者明白開報
候回日補支其餘見在者務依期關支不許出月如過
三月不關者扣除　八年令各衙門官吏俸糧文書至
倉一月已上不關者扣除　九年奏准各都司衛所官
軍俸糧若過三月不關者俱折支鈔　正統元年令在
京軍官折俸銀本部按季取數類奏赴該庫官出於午
門裏會同司禮監官及給事中御史唱名給散　八年
令在京官吏月支米本部每歲扣算一年該用之數定
撥各衙門徑自委官收放仍每歲各將所收糧數造冊
送部類送户科每月計支過數註銷其積出餘糧歲終
本部委官盤量作數　十年令在京官吏等項俸糧折
色各具手本送本部查明另具手本送天財庫知會各
衙門自行關支　十二年奏准順天府及大興宛平二
縣都稅司等衙門官吏俸糧照五府六部例於儧運糙
粳米内撥發本府收支　景泰二年令各衛所官軍俸
糧折色如上半年鈔延至次年正月下半年蘇木延至
次年七月終者俱住支口外官軍不在此例　三年令
詹事府左右春坊司經局太僕寺官吏俸糧照太常寺
例於本衙門收放五城兵馬司大通關會同舘官吏及
京衛武學師生俸糧按月造冊定撥京倉關支　又令
南京各衙門見收官吏人等俸糧照在京例開立年分
造冊送科候放支按月具手本委官赴科註銷正糧支
盡仍令南京户部委官查盤　四年令光禄寺官吏俸
糧於禮部帶支尚寶司於通政司帶支　五年令在京
軍衛有司衙門官吏旗軍俸糧折鈔若過半年不行造
冊關支者住支如有依期造冊而該庫無鈔者方准補
給　又令各衛所官軍俸糧折色委官賫冊赴部轉送
該府會關該府仍不拘衛所多寡就為赴庫關領　天
順元年令上林苑監官吏俸糧於本監收放　成化八
年令在京文武官折色俸糧自文書到日經五箇月不
關者扣除　十七年令在京各衛所掌印軍政官及各
邉廵撫鎮守把總等官督属造冊及委官關支俸糧折
色仍先具委官職名呈報本部及各處管糧官員如過
四十五日不造冊關支及關支不盡者糧米扣除委官
俸糧亦依所違月日住支若各衛所不以委官職名開
報者掌印軍政把總官一體住支　十八年奏准天津
等二十四衛官軍俸糧折色每歲先行造冊委官親賫
上半年限三月内下半年限九月内赴府投文轉送内
府庫關支如過一年不到者照例扣除關出鈔絹等物
本府仍委官押運至彼令管糧郎中等官公同該衛官
給散　又令兩京營繕所文思院官員俸糧工部并南
京工部按季造冊繳送南京户部照在京各衛經歴等
官例定撥南京衛倉支給其有冊到一十五箇月不赴
部告支者扣除　二十年令兩京各衛關支官吏人等
折色俸糧俱自本部比號日爲始定限三箇月以裏務
委官依數赴該庫關出送衛所公同掌印管事并首領
官給散具數回報本部查考如有刁蹬留難及用强准
折私債聽委官與被害之人指實呈告依律追究如委
官通同掌印管事及買頭人等包買折債不行給散或
違限不赴該庫官領有贓者以贓論無贓者叅問畢俱
帶俸差操其積年買頭包買之人照包攬錢鈔例發落
　𢎞治元年奏准在外并各邉衛所軍官折色俸令各
分廵分守官督該掌印官按季造冊每歲上半年限次
年六月以裏下半年限次年十一月以裏送赴合干司
府關給存留在庫鈔貫如不敷凡贓罰布貨器皿衣服
頭畜之類皆計鈔折支每銀一兩折鈔七百貫若該衛
所過期不造冊其折色照例扣除　十一年令各邉官
軍俸糧每遇春間米貴支與本色秋間收成照時價支
折色其餘月分銀米間支如或米賤願折銀者亦不許
過支六箇月　十三年奏准官員監生吏典旗軍人等
關過俸糧及預支應得糧米遇有事故調用等項五斗
以上失於還官者事發止問不應追糧還官
　　　已上收支俸糧
　
　
　
　
　
　
　
　
　
　
　
　
　
　明會典卷三十
欽定四庫全書
　明會典卷三十一
　　户部十六
　　　廩祿三
　　　　廪給
　　諸司職掌
凡公差人員廪給已有定例其驛傳并府州縣應合支
用去處必湏照依文慿驗日支給仍將歲支數目通類
開報合干上司以慿稽考
　　明令
凡經過使客正官一名支分例米三升從人一名支米
二升宿頓使客正官支米五升從人支米三升水路俱
支經過分例陸路遇晩關宿頓分例
凡各站有分例去處所在有司於商稅及諸色課程内
撥留糧米差㸃有役人員掌管遇有使客依例支給不
許稽停支過數開申合干上同
　　事例
正統四年令鎮守廵撫甘肅内外官員不支廪給每月
支食米三石　六年令跟随甘肅總兵官指揮千百户
等官每人月給口糧四斗五升　成化十三年令延綏
廵撫官照甘肅例出廵每日支廪米五升在倉支五升
囬日通在倉支一斗　十六年兵部奏准凡使客該支
廪給者多係有職之人如便道經過非公幹去處每驛
則支三升宿亦支三升如本等公幹去處經過每驛亦
支三升宿支五升一日經過兩三驛以上俱許支給但
止宿者次日起程不許巧立名色多支起關廪米從征
把總領軍官并跟随頭目例支廪給日行一程止許關
支一次使客該支口糧者不拘便道經過止宿去處及本
等公幹經過止宿去處每驛一例俱支一升五合一日
經過兩三驛以上俱許支給跟随廵撫廵按清軍刷卷
廵鹽廵河盤糧勘事等項有役之人支廪給南京大理
寺差來官請㫖待報發落罪囚支廩給若非官者支口
糧南京各衙門差郎中主事御史給事中等官并各處
鎮守總兵廵撫廵視撫治廵按副叅逰擊等官差官赴
京奏事公幹等項囬還俱支廪給若非官者支口糧齎捧
詔勅制諭飛報軍務重事及奉特㫖差使人員支廪給公
侯駙馬伯都督各許帶從人一名支口糧其公差廵按清
軍刷卷廵鹽廵河盤糧勘事廵捕等項官員并旗校一體
支廪給各處王府并鎮守總兵廵撫廵按三司等官差儀
賓千百户等官進表箋進貢繳勅謝恩并奏機宻賊情緊
急聲息等項重事及乞恩囬奏繳冊繳圖軍器糧草燒荒
等項不急常事俱支廪給非官者支口糧衍聖公并顔孟
二氏五經博士年例赴京往回及衍聖公差來掌書俱支
廪給醫獸家人廟丁支口糧正一嗣教大真人并隨行法
師人等自貴溪縣起至南京俱支廪給琉球安南占城朝
鮮國差來使臣支廩給南京各衙門差進表箋官支廪給來
降夷人支廪給在京各衙門差郎中員外郎主事御史等官
不及百里廵視倉塲等項支廪給親王郡王差儀賓千百户
等官回還支廪給總小旗軍校支口糧雲南貴州都布
按三司四川陜西行都司差進表箋官支廪給留守司
并各處都布按三司等官及行太僕寺苑馬寺差人赴
京奏事公幹回還係官者支廪給非官者支口糧口外
走回人口不堪收充勇士者及婦女送囬原籍者一體
支口糧在京在外病故官員遺下家口還鄉者支口糧
哈宻竒木嘉色稜赤斤䝉古等地面差來使臣人等朶顔
三衛建州等衛差來進貢人員四川雲南貴州湖廣烏
思藏董卜韓胡土官通事把事畨僧人等陜西岷州洮
州西寜畨人畨僧人等俱支廪給貴州湖廣土官衙門
頭目舍人官族土人從人土民人等支口糧南京太常
寺差官赴京關領香帛等項支廪給　二十年令寜夏
廵撫官照甘肅延綏例關支廪米
　　　　行糧馬草
　　諸司職掌
凡遇行軍馬匹日支粮草已有定例其應付一節該衛
先具軍馬數目開呈本部立案出給批文差官齎領經
過官司并驛分照依坐去軍人馬匹數目照例驗程支
給其有為事編發應支行糧人數亦合照例關支仍仰
所在官司將支過數目申達上司作數其所齎批文候
至所止地方随即赴官告繳逓囬本部於原編底簿内
銷註
　　明祖訓
凡親王每歲來朝自偹飲膳其随從官員軍士盤費馬
疋草料俱各自備毋得干預有司恐惹事端
　　事例
洪武三十五年令親王之國随行内外官員及有執事
旗校厨役人等沿途有司應付口糧本府駕馬并随駕
馬騾及䕶衛官軍下随侍馬疋應付草料随侍官軍回
還亦准支　令大同守邉軍士出哨廵邉守墩瞭高等
項公差驗日計程關給行糧　永樂四年令從征旗軍
人等沿途給與行糧日行一程止關一次　宣徳三年
奏准各處鎮守總兵等官帶去官軍皆按月支行糧四
斗五升邉衛軍士随總兵官出境征進追勦逹賊者准
驗日支行糧其餘不時差遣沿邉探聽聲息及境外廵
邏瞭哨者不支　十年令各衛旗軍調於大同操偹者
月支行糧五斗　正統二年令大同廵邉軍士月給行
糧五斗料豆一石二斗　四年令沿邉各衛砌關口旗
軍離衛四百里以上者准月支口糧三斗　令廣東往
來伴送使臣赴京公幹旗軍人等回還口糧每名日支
一升若一日經過兩處者不許重支　令甘肅寜夏等
處各衛征操軍士若遇警随總兵官出境征進追勦達
賊及差出探聽聲息廵邏哨瞭者每月行糧三斗驗日
支給　五年令城守禦千户所官軍在京操俻者月支
行糧四斗陜西都司都指揮管領旗軍於甘肅寜夏及
綏德等寨堡俻禦者照甘肅偹禦旗軍例月支米五斗
廩給住支大同廵邉軍士行糧五斗料一石二斗　六
年令大同境外衝要守墩官軍及離城百里之上者給
行糧其内地不及百里者不給　又令遼東沿邉城堡
守墩哨瞭官軍行糧每人月給四斗五升　又令各邉
哨偹官軍在邉者月給行糧回衛即罷支　七年令宻
雲各衛邉軍出境廵哨夜不收人等驗日於古北口日
支行糧一升守關操俻非出境外者不支　又令各處
進貢馬每疋日支料四升草一束　又令各處草塲每
歲牧放馬疋官軍沿途官司日支口糧一升一日經過
兩處不許重支　八年令河南山東等處在京操偹官
軍月給行糧四斗　十三年令遼東各營堡操守餘丁
舍人原無月糧者准支行糧　十四年令寜夏官軍遇
差廵哨者日支行糧一升　景泰三年令松潘等衛所
官軍差出三百里之外廵哨貼守經五日之程者支行
糧　又令南京各衛駕舡軍餘往來經兩月之程者人
支行糧八斗半年者二石八斗　天順五年奏准凡都
督等官率領達官軍人征勦者都督都指揮日支行糧
三升指揮千百戸鎮撫頭目旗軍一升五合舍人儒士
家人一升馬每疋日支料四升草一束南京達官軍人
等亦照此例　成化八年令征進達官軍舍不分官舍
軍餘沿途每人日給米二升半如一日經過兩站者不
許重支到邉仍照行糧常例　十五年令各邉防䕶修
墩燒官軍若在百里及五日之内堪自偹糧料者不許
關支行糧馬草若五日及百里之外者聽令關支仍將
支過數目於在營中月冊内扣除其遇警截殺探賊按
伏官軍不能自帶糧料者並聽随處關支如鎮守等官
於無事㸃視邉防等項許各處城堡軍馬䕶送不得多
帶人馬濫支草料　𢎞治二年奏准沿邉各衛所征哨
并按伏偹堡等項官軍出百里之外者俱日支口粮一
升五合都指揮與把總等官日支廪米三升俻禦官軍
日支行糧一升七合馬日支料三升草一束在營草料
住支如百里之内起關濫支廪米行糧口糧者聽廵撫
廵按官叅奏　四年革中都留守司各都司并南直隸
衛所京操官軍沿途口糧如有私起關文支給及買頭
人等通同有司驛分官吏應付者領班管操官員調發
邉衛差操旗軍及有司驛分俱坐盗支官糧罪　九年
令各邉内外官帶領關支廪給口糧頭目鎮守不過五
名分守并守備不過三名
　
　
　
　
　
　
　
　
　
　
　
　明會典卷三十一
欽定四庫全書
　明會典卷三十二
　　户部十七
　　　金科
　　　　庫藏一
天下起解稅課及贓罰等項悉貯内庫以資國用其交
納回報行移次第甚備若諸庫該收某物亦有定例其
在京太倉庫并在外諸司庫附見于後
　　　　課程
　　諸司職掌
凡府州縣稅課司局河泊所歲辦商稅魚課并引由契
本等項課程已有定額其辦課衙門所辦錢鈔金銀布
絹等物不動原封年終具印信文解明白分豁存留起
解數目解赴所管州縣其州縣轉解於府府解布政司
布政司通類委官起解於次年三月以裏到京本部將
解到金銀錢鈔布絹等物不動原封照依來文分豁明
白劄付該庫交收出給印信長單及具手本關領勘合
回部照數填寫責付原解官收執將所解物件同原領
長單并勘合於内府各門照進且如銅錢布疋赴甲字
庫交納鈔錠廣惠庫交納金銀絹疋承運庫交納其勘
合既於各門照進該庫收訖就於長單後批寫實收數
目用印鈐盖仍付原解官齎赴本部告繳立案附卷備
照仍令該部主事㕔於原解官差批内將實收過數目
批廽候進課畢日將已解并存用課數通行比對原額
如有虧兑照依所虧數目具本奏聞類行各司府州縣
着落辦課衙門經該官吏人等追理足備差人解赴京
庫交納
　凡十二布政司并直隸府州遇有起解税糧折收金
　銀錢鈔并贓罰物件應進内府收納者其行移次第
　皆倣此
各布政司并直隸府州課程錢鈔并金銀布帛等項折
收總計三百六十三萬七百七十八錠有零
　外有各處土産茶塩硝礬朱砂水銀等物雖有定額
　數目瑣碎難以備載
今十三布政司并兩直隸府州每歲折收課程等項
　地畆綿花絨二十四萬六千三百斤
　絲綿二千九百一十八萬三千四百兩
　絹一十九萬一千九百七十三疋零
　户口鈔七千七百三十七萬五千九百二十二貫
　税課鈔四千六百一十八萬九十貫
　魚課鈔三百一十七萬五千三百七十貫
　船料鈔二千四百五十五萬六千二百四十九貫
　各礦銀課共十五萬一千七百六十七兩
　　明令
凡買賣田宅頭匹赴務投稅除正課外每契本一紙納
工本銅錢四十文餘外不許多取
凡客店每月置店厯一扇在内赴兵馬司在外赴有司
署押訖逐日附寫到店客商姓名人數起程月日月終
各赴所司查照如有客商病死所遺財物别無家人親
屬者告官為見數行移招召父兄子弟或已故之人嫡
妻識認給還一年後無識認者入官
凡諸色人等踏造酒麯貨賣者湏要赴務投税方許貨
賣違者並依匿税科斷其自行造酒家用者麯貨不在
投稅之限如賣酒之家自無麯貨者湏要收買曾經投
稅麯貨造酒貨賣依例辦納酒課若係自行造麯者其
麵亦湏赴務投稅
　　大誥
天下府州縣鎮店去處不許有官牙私牙一切客商應
有貨物照例投稅之後聽從發賣敢有稱係官牙私牙
許隣里坊廂拏獲赴京以慿遷徙化外若係官牙其該
吏全家遷徙敢有為官牙私牙兩隣不首罪同廵攔敢
有刁蹬多取客貨者許客商拏赴京來
所在湖地河泊地理所在從古至今辦集課程一定不
易之所邇年以來奸邪小人受任將從古以來不係辦
課所在小溝小港山澗去處下流雖通辦課去處其小
溝小港山澗及灌溉塘池民間自養魚鮮池澤皆以照
地起料并不係辦課去處小人生事貪心無厭搜求擾
民將農民小溝小澗灌溉池塘養魚池澤取魚罾網罩
籠之類一槩搜拏聲言要奏如此虐民今後敢有仍前
奪民取採鰕魚器具者許民人拏赴有司有司不理拏
赴京來議罪梟令以快吾良民之心
所在湖池民舟經涉其河泊之官敢有妄取水面錢者
罪不赦
　　憲綱
一課程仰本府州縣即將歲辦諸色課程數目逐一開
報
　　事例
洪武初京城置塌房及六畜塲停積客商貨物及猪羊
等畜聽其兩平交易革罷官私牙行但收免牙錢一分
　十八年令酒醋課諸色課若有布帛米糓等項俱折
收金銀錢鈔除量存各司府州縣祭祀所用餘令各該
司局等官親齎具奏有司帶辦者差吏管解俱次年正
月起程直隸府州限正月以裏各布政司限三月以裏
到京若金銀鉛硃砂膽礬黄丹青綠毛纓碧甸子鍾乳
粉棕毛水銀俱起解本色其餘魚茶酒醋礬硝鉛粉黑
錫粉錫石膏商稅窰課等諸色課俱折收金銀錢鈔
二十三年榜諭各處稅課司局廵攔令計所辦額課日
逐廵辦收於司局按季交與官攅出給印信收票不許
官攅侵欺致今廵攔陪納違者重罪　令一應課鈔除
本處存用外其餘俱解布政司官庫收貯　又令各處
税課司局商稅俱三十分稅一不得多收　二十四年
令三山門外塌房許停積各處客商貨物分定各坊廂
長看守其貨物以三十分為率内除一分官收稅錢再
出免牙錢一分房錢一分與看守者收用貨物聽客商
自賣其小民鬻販者不入塌房投稅　二十七年令各
處城市沒官房屋但係軍官軍人住者不許取賃錢　永
樂元年奏准凡軍民之家嫁娶喪祭時節追送禮物染
練自織布帛及買已稅之物或船隻車輛運自已物貨
并農用之器各處小民挑擔蔬菜各處溪河小民貨賣
雜魚民間家園池塘採用雜果非興販者及民間常用
竹木蒲草器物并當用雜物銅錫器物日用食物俱免
稅　六年令六畜塲塌房課鈔江東宣課司帶收進納
　七年差御史監生於各處收課衙門閘辦課程　又
令京城官店塌房照三山門外塌房例稅錢一分宣課
司收免牙塌房錢二分看守人收用　十年令應天府
都稅司分官提調三山門外塌房收辦課鈔　又令各
處廵按御史及按察司官體察閘辦課程凡有以該稅
鈔數倍增收及將瑣碎之物一槩勒稅者治以重罪
十五年令各司府州等衙門歲辦并閘辦課程等項金
銀叚疋俱起解北京内府庫　宣德四年令湖廣廣西
浙江商税課納銀者折收鈔每鈔一百貫准銀一兩
　九年令各處諸色課程舊折收金銀者照例收鈔
十年令天下一應課程俱照洪武年間舊額徵收不許
妄自增添　又令各稅課司添收麻油等物料　正統
元年裁革各處稅課司局收鈔不及三萬貫者其該收
錢糧令有司帶管　四年令各處有客商數少稅課虧
欠累民包納者所在有司按察司及廵按御史踏勘從
實徵收　七年奏准各處州縣額辦商稅酒紙等課於
各州縣收貯以備歲造叚疋祭祀及官吏俸給等項支
用　九年置官房於彰義門收稅商課鈔　十一年令
各處課稅照永樂七年額例收辦其見辦課鈔比舊增
多者以見辦之數為額若辦課一萬五千貫與市鎮買
賣處所相離有司路逺及軍衛相叅者復設稅課司局
雲南貴州原無閘辦之處令所司收辦一年為額所收
課鈔皆存留為官吏旗軍俸糧等項支用　十二年令
廵視塌房御史及順天府堂上官一員估計物貨直鈔
若干造冊發都稅等司官攅收掌照價收税　令本部
差主事二員於淮安臨清閘辦商稅課鈔一年更代
令順天府委官一員於張家灣宣課司閘辦商稅一年
更代　十三年奏准各處開張鋪店及賣酒醋之家户
絶者除其稅　十四年令内外門攤商税課止照洪武
年間舊額收受不許過多　景泰元年奏准各處商稅
課仍照正統年間見行事例收辦　二年令大興宛平
二縣於和逺店等塌房每塌房僉殷實大户二名或四
名看管順天府及二縣拘集各行依時估計物貨價直
照舊折收鈔貫仍造冊二本一本發都税司一本送部
查考廵視塌房御史務禁管店小脚不得攬納客商課
程以不堪鈔抵數送官及邀截客貨騙害商人其收稅
則例上等羅叚每疋税鈔二十五貫牙錢鈔二十五貫
塌房鈔二十五貫中等羅叚每疋税鈔一十五貫牙錢
鈔一十五貫塌房鈔一十五貫下等羅叚每疋税鈔一
十貫牙錢鈔一十貫塌房鈔一十貫上等紗綾錦每疋
青紅紙每一千張篦子每一千箇税鈔六貫七百文牙
錢鈔六貫七百文塌房鈔六貫七百文中等紗綾錦毎
疋細羊羔皮襖每領黄牛真皮每張扇骨每一千把稅
鈔五貫牙錢鈔五貫塌房鈔五貫青三梭布毎疋紅油
紙每八千張㝠衣紙每四千張鐡鍋每套四口藤黄每
斤税鈔四貫牙錢鈔四貫塌房鈔四貫褐子綿紬毎疋
毛皮襖氊衫毎領乾鹿每箇稅鈔三貫四百文牙錢鈔
三貫四百文塌房鈔三貫四百文官絹官三梭布每疋
絨線每斤五色紙每四千五百張高頭黄紙每四千張
稅鈔三貫牙錢鈔三貫塌房鈔三貫小絹白中布青匾
線夏布每疋手帕每連三箇手巾每十條皮褲每件小
靴每套三䨇板門每合響銅每斤連五紙每千張連七
紙每一百五拾張稅鈔一貫牙錢鈔一貫塌房鈔一貫
青大碗每二十五箇青中碗每三十箇青大碟每五十
箇稅鈔七百四十文牙錢鈔七百四十文塌房鈔七百
四十文洗白夏布青綠紅中串二布每疋包頭每連二
十箇氊條每條大碌銅青碌枝條碌生熟銅蘇木胡椒
川椒黄蠟蘑菇香蕈木耳毎斤酒壜土酒海每箇青中
碟每五十箇白大盤每十箇書房紙每四簍筆管每五
百箇油䩞每副稅鈔六百七十文牙錢鈔六百七十文
塌房鈔六百七十文青小碟每五十箇白中盤每十五
箇稅鈔六百文牙錢鈔六百文塌房鈔六百文花布被
面每叚白中串二布每疋靛花青紅花針條每斤青靛
銀杏菱米蓮肉軟棗石榴每十斤青大盤每十二箇青
盤每十五箇青小盤每二十箇青小碗每三十箇乾鵞
天鵞等野味每隻南豐大簍紙每四塊竹椅每把稅鈔
五百文牙錢鈔五百文塌房鈔五百文喜紅小絹每疋
稅鈔四百七十文牙錢鈔四百七十文塌房鈔四百七
十文麻布每疋花椒水牛底皮每斤土青盤每十五個
土青碗小白盤每二十箇土青碟每五十箇青茶鍾毎
七箇稅鈔四百文牙錢鈔四百文塌房鈔四百文小麄
綿布每疋氊襪每雙土降香白砂糖餳每斤草蓆每領
雨傘每把翠花每朶草花每十朶刷印馬紙每四塊土
尺八紙每塊南豐簍紙每六塊連三紙每一千張毛邉
紙中夾紙每一百張酒麯每十塊税鈔三百四十文牙
錢鈔三百四十文塌房鈔三百四十文燈草每斤土青
酒鍾土青茶鍾每十二箇土青香爐大白碗每十個中
白碗每十五箇白大碟每二十箇白小碟每二十五箇
稅鈔三百文牙錢鈔三百文塌房鈔三百文馬牙速香
魚膠每斤税鈔二百四十文牙錢鈔二百四十文塌房
鈔二百四十文藥材每斤白小碗每十五箇稅鈔二百
文牙錢鈔二百文塌房鈔二百文荔枝圓眼冬笋松子
桐油桕油黑砂糖蜂蜜每斤蠟臙脂每兩土粉土硝鹻
松香墨煤􁪪麻肥皂末香槐花膠棗雞頭螃蠏蛤蜊每
十斤乾免雞鴨每隻白茶鍾每六箇甘蔗藕每十根竹筯每
一百雙竹掃箒每十把蒲蓆每領雜毛小皮每張氊㡌每箇
草鞋每十雙稅鈔一百七十文牙錢鈔一百七十文塌房鈔
一百七十文明乾笋蒲桃海菜金橘橄欖牙棗苧麻每斤稅
鈔一百四十文牙錢鈔一百四十文塌房鈔一百四十
文綿花香油紫草紅曲紫粉黄丹定粉雲香柿餅栗子
核桃林檎甘橘雪梨紅棗楊梅枇杷榛子杏仁蜜香橙
烏梅五倍子鹹彈黑乾笋茶葉生薑石花菜鰕米鮮乾
魚鮮猪羊肉黑鉛水膠黄白麻綱熟鐡每斤綿絮每套
蘆蓆每領綿臙脂每帖西𤓰每十箇稅鈔一百文牙錢
鈔一百文塌房鈔一百文乾梨皮荸薺芋頭鮮菱烏菱
鮮梨鮮桃杏子李子鮮柿柿花焰硝皂白礬瀝青生鐡
每斤乾葱胡蘿蔔每十斤冬𤓰每十箇蘿蔔菠芥等菜
四十斤稅鈔六十五文牙錢鈔六十五文塌房鈔六十
五文其餘估計未盡物貨俱照價直相等則例收納其
進塌房鈔并抽分布疋及按月該納房鈔俱為除免
　三年令遼陽稅課司税課減半　四年令張家灣宣
課司并在京都稅司凡遇客商淮麯投税每百分取二
送光祿寺准塌房條稅課鈔每歲所送止十五萬斤如
有餘存留下半年支用　令張家灣宣課司課鈔減
半　五年令正陽門等宣課司一應雜貨輪日挨次於
條由内開寫普安等三店缷賣其給賜各官福順等店
亦照例每店僉大户二名看管按季更替該抽貨物各
官親屬斟酌抽取不許容留親戚詐稱家人在店攪擾
仍行廵視塌房御史訪察禁革但有更易姓名營求看
店及私充牙行者軍發邉衛充軍民發口外為民　七
年令京城九門收鈔鋪户每季各門止役三人　天順
元年令各處稅課司局該辦課程照永樂年間舊額徵
收其課鈔不及萬貫者俱革罷令所在有司帶管　成
化元年令京城九門并都稅宣課等司及各處商税等
項課俱錢鈔中半兼收每鈔一貫折收銅錢四文　六
年令每鈔一貫折收銅錢二文　又令商稅課照舊收
鈔　十五年令京城九門監收錢鈔内官及各處抽分
厰不許將不該抽貨物違例抽分　又令廵城御史會
同本部委官凡遇九門每月檢收鈔錢進庫合用紙筆
蘆席車脚等項於所收錢鈔内扣出易賣其崇文宣武
朝陽東直四門每門添撥辦事吏一名正陽等五門添
撥辦事吏一名助收錢鈔　二十一年令順天府委佐
貳官一員於正陽門稅課司崇文門宣課分司監收商
稅課鈔　𢎞治元年令差御史主事各一員於崇文門
宣課分司監收商税　又令在京崇文等九門上新河
張家灣臨清淮安揚州蘇州杭州劉家隔正陽鎮各稅
課司局每鈔一貫折收銀三釐每錢七文折收銀一分
解京庫其存留者折支官軍俸粮每銀一兩折鈔七百
貫　又令官吏監生軍校家下供送車輛不係客商串
同帶貨者免收稅　又令客商販到諸貨若係張家灣
發賣者省令赴局投稅若係京城發賣者以十分為率
張家灣起條三分崇文門收稅七分如張家灣不曾起
條崇文門全收　令順天府委官二員於草橋及盧溝
橋宣課司監收商稅　五年令在京宣課司監收商税
止照舊例不許分外搜求有傷治體　六年令差官於
江西浙江蘇州揚州淮安臨清稅課司局查照舊例定
為則例收税按月稽考自後不許再委隔别衙門官員
侵管重復擾民仍各照額辦歲辦之數年終通照鈔關
事例造冊奏繳　又令崇文門宣課司商稅止差主事
監收不必御史廵察　十三年奏准在京在外稅課司
局批驗茶引所但係一應稅納錢鈔去處省令客商人
等自納若權豪無藉之徒結黨把持攔截生事及將爛
鈔低錢搪塞攪擾商稅者問罪枷號三箇月發落
　　　已上商稅課程俱載國初以來著令今見行者其宣
　　　徳及正統間為鈔法不通加増之數見鈔法項下
宣徳四年令南京至北京沿河漷縣臨清濟寜徐州淮
安揚州上新河客商輳集處設立鈔關差御史及本部
官照鈔法例監收船料鈔如隠匿及倚勢不納鈔者船
沒入官犯人治罪惟装載自已米糧薪芻及納官物者
免納　正統四年令取回監收船鈔御史止令原設官
員收受　又令罷徐州濟寜州收船料鈔臨清淮安令
差去收粮官兼管原差收鈔官取回每船一百料納鈔
四十貫　六年令罷上新河監收船鈔官　十一年令
移漷縣鈔關於河西務本部委官監收其所收鈔武清
縣按季差人解送京庫　又差主事二員於臨清淮安
監收船料鈔　景泰元年差主事二員於湖廣金沙洲
江西九江監收船料鈔一年更代每船一百料納鈔十
五貫所收鈔九江運湖廣布政司備用金沙洲運貴州
辰沅常徳等府以備貴州軍職俸給　又差主事二員
於蘇杭二府監收船料鈔　六年差南京户部主事一
員於上新河監收船料鈔　令河西務臨清淮揚蘇杭
及九江金沙洲監收船鈔主事俱取回各府委佐貳官
一員每歲輪收仍行各處廵河或廵按御史提督兼管
　成化元年令各處船料鈔俱錢鈔中半兼收每錢四
文折鈔一貫　又令罷蘇杭淮揚臨清九江金沙洲等
處收船料鈔　二年差主事二員於九江金沙洲監收
錢鈔定為則例候一年滿日該府各委佐貳官一員照
例輪收　三年令蘇杭二府各委佐貳官監收錢鈔
四年罷蘇杭金沙洲九江四處鈔關　五年令河西務監
收船鈔官凡載官粮物并運粮河船有衛所名號往回
俱不在收鈔之例　六年復設金沙洲鈔關令該府官
輪收　七年復設九江蘇杭三府鈔關并河西務各差主
事一員監收　𢎞治六年令河西務蘇州九江臨清錢
粮多處户部各差官一員淮安揚州杭州錢粮少處南
京户部各差官一員照彼中則例每鈔一貫折銀三釐
每錢七文折銀一分　七年令九江船料折色銅錢准
收銀　又令河西務收鈔委官及各處鈔關凡經過官
民粮米剥船俱免納錢鈔　十四年取回臨清收鈔主
事令委府州佐貳官管理仍令管倉主事監督
　　　以上船料鈔
凡魚課每歲南京户科編印勘合通計四川等布政司
并直隸河間等府州縣河泊所等衙門該勘合六百八
十九道皆以河字為號南京户部領回發各該衙門收
掌各記所收魚課米鈔若干年終進繳其勘合底簿仍
送本部如各衙門繳到勘合務比對硃墨字號相同於
上明白填寫以慿查考　洪武十八年令各處魚課皆
折收金銀錢鈔　宣徳七年令湖廣廣西浙江魚課辦
納銀者每銀一兩折鈔一百貫　正統二年令湖廣荆
州府所屬州縣并河泊所等衙門魚課鈔俱存留本處
為王府禄米及官吏俸給年終具數造冊及餘剩鈔見
數印封解送京庫　四年令各處魚課有湖池堙塞坍
塌無處採捕累民包納者所在官司申按察司及廵按
御史踏勘分豁　七年奏准各處魚膠不及百斤課鈔
不及百貫米不及十石者聴於本處上司或附近河泊
所類解　令湖廣所屬府縣河泊所歲辦課鈔不及三
千貫油鰾黄白麻不及三千斤翎毛不及十萬根者俱
裁革該辦課程歸併附近河泊所管辦無河泊所處令
府州縣帶辦　十年奏准雲南大理府所屬河泊所魚
課米中半納鈔　景泰六年令湖廣等布政司各委官
取勘魚户凡新造船有力之家量船大小定與課米編
入冊内以補死絶業户課額　天順元年詔各處河泊
所衙門該辦課程悉照永樂間舊額徵收其所收課鈔
不及萬貫者俱革罷令所在有司帶管　令各處河泊
所業户逃亡事故者有司查勘以新増續置船隻罾網照名
補替　成化十八年奏准湖廣河泊所凡課程少者印記
許附近河泊所帶管原設官起送别用止存吏一名同
帶管官辦鈔　二十三年奏准裁革太平府繁昌縣白
魚上下仰窪河泊所其該辦魚課鈔及魚油折納黄麻
并魚線膠翎毛令本縣帶管
　　　已上魚課
　計天下河泊所
　北直隸
　　順天府
　　　　武清縣　　　　　河泊所
　　河間府
　　　　静海縣　　　　　河泊所
　　　　塩山縣　　　　　河泊所
　南直隸
　　應天府　　　　　　龍江裏外河泊所
　　　　溧水縣　　　　三湖許家埠河泊所
　　　　　　　　　　　三湖牛兒港河泊所
　　　　六合縣　　　　瓜埠三汊河泊所
　　鎮江府
　　　　金壇縣　　　　長蕩湖河泊所
　　常州府　　　　　　西隔沙子湖河泊所
　　蘇州府　　　　　　沙頭河泊所
　　　　崇明縣　　　　三沙河泊所
　　松江府　　　　　　黄渡河泊所
　　寜國府　　　　　　南湖河泊所
　　太平府　　　　　　漁潭河泊所
　　　　繁昌縣　　　　荻港河泊所
　　　　　　　　　　　白魚上下仰窪河泊所
　　　　　　　　　　　繁昌河泊所
　　　　當塗縣　　　　三湖葛家埠河泊所
　　　　　　　　　　　采石匾檐河泊所
　　　　　　　　　　　三湖新㳰河泊所
　　　　蕪湖縣　　　　天城河泊所
　　池州府
　　　　貴池縣　　　　池口河泊所
　　　　　　　　　　　清溪河泊所
　　　　　　　　　　　黄湓湖河泊所
　　　　銅陵縣　　　　大通河泊所
　　　　東流縣　　　　張家灘河泊所
　　　　　　　　　　　東流江口河泊所
　　　　　　　　　　　香口河泊所
　　揚州府
　　　　江都縣　　　　河泊所
　　　高郵州　　　　　河泊所
　　　　寳應縣　　　　河泊所
　　　　興化縣　　　　河泊所
　　　通州　　　　　　河泊所
　　　泰州　　　　　　於溪薄湖河泊所
　　淮安府
　　　　山陽縣　　　　河泊所
　　　　塩城縣　　　　河泊所
　　　　安東縣　　　　傅家等處河泊所
　　　　沭陽縣　　　　河泊所
　　　海州　　　　　　河泊所
　　　邳州
　　　　宿遷縣　　　　河泊所
　　　　睢寜縣　　　　河泊所
　　廬州府
　　　無為州　　　　　官池河泊所
　　　　　　　　　　　民池河泊所
　　　　　　　　　　　焦湖河泊所
　　安慶府
　　　　懐寜縣　　　　張家港楊柴洲河泊所
　　　　　　　　　　　小塘等處河泊所
　　　　　　　　　　　叚塘後江江洑河泊所
　　　　　　　　　　　東河石牌河泊所
　　　　　　　　　　　山口曹顔二□河泊所
　　　　望江縣　　　　泊湖鱭湖河泊所
　　　　　　　　　　　楊溪長河雷港口河泊所
　　　　　　　　　　　武昌湖河泊所
　　　　　　　　　　　漳湖新口河泊所
　　　　宿松縣　　　　白荆洿池三十六叚河泊
　　　　　　　　　　　所
　　　　　　　　　　　太伯澇湖河泊所
　　　　　　　　　　　張富池楊灣口河泊所
　　　　　　　　　　　龍南蓮箬湖河泊所
　　　　桐城縣　　　　石塘湖大池前後寨河泊
　　　　　　　　　　　所
　　　　　　　　　　　竹子湖河泊所
　　　　　　　　　　　破堽五觀天荒等處河泊
　　　　　　　　　　　所
　　　　　　　　　　　孔城荻歩河泊所
　　　　　　　　　　　樅楊長河河泊所
　　　　　　　　　　　民池河泊所
　　　和州　　　　　　青沙坊等處河泊所
　　　　　　　　　　　裕溪河泊所
　浙江
　　杭州府　　　　　　城南河泊所
　　　　仁和縣　　　　河泊所
　　　　錢塘縣　　　　河泊所
　　　　海寜縣　　　　硤石河泊所
　　　　　　　　　　　河泊所
　　紹興府　　　　　　在城河泊所
　　　　山隂縣　　　　河泊所
　　　　會稽縣　　　　河泊所
　　　　　　　　　　　桑盆河泊所
　　　　上虞縣　　　　河泊所
　　　　餘姚縣　　　　河泊所
　　　　蕭山縣　　　　河泊所
　　台州府
　　　　臨海縣　　　　河泊所
　　　　黄巖縣　　　　河泊所
　　　　仙居縣　　　　河泊所
　　　　寜海縣　　　　河泊所
　　温州府　　　　　　在城河泊所
　　　　永嘉縣　　　　河泊所
　　　　樂清縣　　　　河泊所
　　　　平陽縣　　　　河泊所
　　　　瑞安縣　　　　河泊所
　　寜波府　　　　　　在城河泊所
　　　　奉化縣　　　　河泊所
　　　　鄞縣　　　　　河泊所
　　　　定海縣　　　　河泊所
　　　　慈溪縣　　　　河泊所
　　　　象山縣　　　　河泊所
　　湖州府
　　　　歸安縣　　　　河泊所
　　　　烏程縣　　　　河泊所
　　　　徳清縣　　　　河泊所
　　　　長興縣　　　　河泊所
　　嘉興府　　　　　　天星馬塲鴛鴦相家四湖
　　　　　　　　　　　河泊所
　　　　崇徳縣　　　　河泊所
　　　　平湖縣　　　　乍浦河泊所
　江西
　　南昌府　　　　　　港口河泊所
　　　　　　　　　　　昌邑河泊所
　　　　　　　　　　　樵舍河泊所
　　　　　　　　　　　鄔子河泊所
　　　　　　　　　　　趙家園河泊所
　　饒州府　　　　　　柴棚河泊所
　　南康府　　　　　　楊林河泊所
　　九江府
　　　　徳化縣　　　　官湖河泊所
　　　　　　　　　　　小池小江河泊所
　　　　　　　　　　　鶴問賽河泊所
　　　　瑞昌縣　　　　赤湖河泊所
　　　　彭澤縣　　　　仰天池河泊所
　　　　　　　　　　　黄土港河泊所
　　　　湖口縣　　　　湖口禁江峯山磯逆沙夾
　　　　　　　　　　　河泊所
　湖廣
　　武昌府
　　　　江夏縣　　　　魯湖河泊所
　　　　　　　　　　　余家湖河泊所
　　　　　　　　　　　斧頭湖河泊所
　　　　　　　　　　　金口壋河泊所
　　　　　　　　　　　嚴家港河泊所
　　　　　　　　　　　湯孫湖河泊所
　　　　　　　　　　　郭鄭湖河泊所
　　　　　　　　　　　梁子湖河泊所
　　　　　　　　　　　長江罾網局河泊所
　　　　武昌縣　　　　西□湖河泊所
　　　　　　　　　　　烏翎湖河泊所
　　　　　　　　　　　磧磯湖河泊所
　　　　　　　　　　　炭門湖河泊所
　　　　　　　　　　　馬飲漿湖河泊所
　　　　　　　　　　　長港江套河泊所
　　　　咸寜縣　　　　咸寜湖河泊所
　　　　蒲圻縣　　　　蒲圻塲河泊所
　　　　嘉魚縣　　　　黄岡湖河泊所
　　　　　　　　　　　頭陀港河泊所
　　　　　　　　　　　嘉魚致思湖河泊所
　　　　　　　　　　　太平小白龜湖河泊所
　　　興國州　　　　　河涇陵家灣河泊所
　　　　　　　　　　　海口湖河泊所
　　　　　　　　　　　富池湖河泊所
　　　　　　　　　　　湋源湖河泊所
　　　　大冶縣　　　　張家潌河泊所
　　　　　　　　　　　華家湖河泊所
　　黄州府　　　　　　後湖河泊所
　　　　黄岡縣　　　　巴湖口攝湖河泊所
　　　　　　　　　　　王九塘合土卯湖河泊所
　　　　　　　　　　　樟松湖河泊所
　　　　　　　　　　　黄漢湖河泊所
　　　　　　　　　　　圑風口河泊所
　　　　　　　　　　　舊州長河河泊所
　　　　　　　　　　　零殘湖河泊所
　　　　　　　　　　　鮑湖河泊所
　　　　　　　　　　　□歩安仁湖河泊所
　　　　蘄水縣　　　　楊歴湖河泊所
　　　　　　　　　　　圻湖河泊所
　　　蘄州　　　　　　赤東湖河泊所
　　　　廣濟縣　　　　馬口湖河泊所
　　　　　　　　　　　武山湖河泊所
　　　　黄梅縣　　　　大白湖河泊所
　　　　　　　　　　　源感湖河所
　　　　　　　　　　　楊家宂河泊所
　　　　　　　　　　　桂家寨河泊所
　　　　　　　　　　　白水塘合黄泥湖河泊所
　　　　　　　　　　　南北紫池湖河泊所
　　荆州府
　　　　江陵縣　　　　呉河二洲河泊所
　　　　　　　　　　　倚北湖河泊所
　　　　　　　　　　　倚南湖河泊所
　　　　　　　　　　　柘林白沙湖河泊所
　　　　　　　　　　　崔家套河泊所
　　　　石首縣　　　　田坪址湖河泊所
　　　　　　　　　　　李金灣河泊所
　　　　　　　　　　　小岳套河泊所
　　　　　　　　　　　上津湖河泊所
　　　　公安縣　　　　洋港湖河泊所
　　　　監利縣　　　　家縁湖河泊所
　　　　　　　　　　　分塩湖河泊所
　　　夷陵州　　　　　河泊所
　　常徳府　　　　　　九潭湖河泊所
　　　　沅江縣　　　　沅江湖河泊所
　　永州府
　　　　零陵縣　　　　河泊所
　　辰州府
　　　沅州　　　　　　河泊所
　　長沙府　　　　　　長沙河泊所
　　　　湘隂縣　　　　湘隂河泊所
　　　　湘潭縣　　　　湘潭河泊所
　　　　益陽縣　　　　河泊所
　　衡州府
　　　　衡陽縣　　　　河泊所
　　　　耒陽縣　　　　河泊所
　　　桂陽州　　　　　河泊所
　　　　臨武縣　　　　河泊所
　　岳州府
　　　　巴陵縣　　　　扁山河泊所
　　　　　　　　　　　鰕鬚池河泊所
　　　　　　　　　　　大城池河泊所
　　　　　　　　　　　魚笛洋河泊所
　　　　　　　　　　　鹿角古塚湖河泊所
　　　　　　　　　　　楊林竹根河泊所
　　　　臨湘縣　　　　連家湖河泊所
　　　　華容縣　　　　金山臺池河泊所
　　　　　　　　　　　延湖河泊所
　　　　　　　　　　　禇塘湖河泊所
　　　　　　　　　　　杜家潭河泊所
　　　　　　　　　　　蘇池湖河泊所
　　　澧州　　　　　　安鄉河泊所
　　漢陽府
　　　　漢陽縣　　　　沌河蒲潭長河河泊所
　　　　　　　　　　　馬影湖河泊所
　　　　　　　　　　　平塘湖河泊所
　　　　　　　　　　　新灘河泊所
　　　　　　　　　　　桑臺湖河泊所
　　　　　　　　　　　長江局河泊所
　　　　　　　　　　　三淪河高湖河泊所
　　　　漢川縣　　　　安漢湖河泊所
　　　　　　　　　　　上零殘河泊所
　　　　　　　　　　　小里潭沉下湖河泊所
　　徳安府
　　　　安陸縣　　　　府河湖河泊所
　　　　孝感縣　　　　東山淪河泊所
　　　　　　　　　　　注泉湖河泊所
　　　　應城縣　　　　三臺湖河泊所
　　　安陸州　　　　　盧洑長河湖河泊所
　　　　　　　　　　　城北湖河泊所
　　　　　　　　　　　赤馬野猪湖河泊所
　　　沔陽州　　　　　剅河新掘口河泊所
　　　　　　　　　　　直步湖河泊所
　　　　　　　　　　　李二河河泊所
　　　　　　　　　　　西湖河泊所
　　　　　　　　　　　下五湖河泊所
　　　　　　　　　　　陽名湖河泊所
　　　　　　　　　　　陽孟池河泊所
　　　　　　　　　　　張家池河泊所
　　　　　　　　　　　沙湖河泊所
　　　　　　　　　　　叚下小港河泊所
　　　　　　　　　　　黄蓬湖河泊所
　　　　　　　　　　　許家池河泊所
　　　　　　　　　　　白騾湖河泊所
　　　　　　　　　　　中下襄河泊所
　　　　　　　　　　　馬骨泛河泊所
　　　　　　　　　　　下帳湖河泊所
　　　　　　　　　　　潱馬潭河泊所
　　　　　　　　　　　白雲三汊河泊所
　　　　　　　　　　　賽港湖河泊所
　　　　　　　　　　　葫蘆三灣河泊所
　　　　　　　　　　　上帳湖河泊所
　　　　　　　　　　　司馬小陽河泊所
　　　　　　　　　　　風波高臺河泊所
　福建
　　福州府
　　　　閩縣　　　　　河泊所
　　　　福清縣　　　　河泊所
　　　　羅源縣　　　　河泊所
　　　　連江縣　　　　河泊所
　　　　長樂縣　　　　河泊所
　　　福寜州　　　　　河泊所
　　　　寜徳縣　　　　河泊所
　　邵武府
　　　　邵武縣　　　　河泊所
　　建寜府
　　　　甌寜縣　　　　河泊所
　　　　崇安縣　　　　河泊所
　　延平府　　　　　　河泊所
　　　　將樂縣　　　　河泊所
　　　　沙縣　　　　　河泊所
　　興化府　　　　　　河泊所
　　　　莆田縣　　　　黄石河泊所
　　　　　　　　　　　莆田河泊所
　　　　　　　　　　　蒲禧河泊所
　　　　晉江縣　　　　河泊所
　　　　同安縣　　　　河泊所
　　　　惠安縣　　　　河泊所
　廣東
　　廣州府
　　　　南海縣　　　　河泊所
　　　　順徳縣　　　　河泊所
　　　　番禺縣　　　　河泊所
　　　　清逺縣　　　　河泊所
　　　　東莞縣　　　　河泊所
　　　　增城縣　　　　河泊所
　　　　新會縣　　　　河泊所
　　惠州府
　　　　歸善縣　　　　河泊所
　　　　博羅縣　　　　河泊所
　　　　河源縣　　　　河泊所
　　　　海豐縣　　　　河泊所
　　　　龍川縣　　　　河泊所
　　肇慶府
　　　　高要縣　　　　河泊所
　　　　四會縣　　　　河泊所
　　　　陽江縣　　　　河泊所
　　　徳慶州　　　　　河泊所
　　　　封川縣　　　　河泊所
　　韶州府
　　　　曲江縣　　　　河泊所
　　潮州府
　　　　海陽縣　　　　河泊所
　　　　掲陽縣　　　　河泊所
　　　　潮陽縣　　　　河泊所
　　　　程鄉縣　　　　河泊所
　　雷州府
　　　　海康縣　　　　河泊所
　　　　遂溪縣　　　　河泊所
　　　　徐聞縣　　　　河泊所
　　亷州府　　　　　　河泊所
　　　欽州　　　　　　河泊所
　　瓊州府
　　　　瓊山縣　　　　河泊所
　　　　澄邁縣　　　　河泊所
　　　　文昌縣　　　　河泊所
　　　　臨高縣　　　　河泊所
　　　崖州　　　　　　河泊所
　　　儋州　　　　　　河泊所
　　　萬州　　　　　　河泊所
　　高州府　　　　　　河泊所
　　　　　　　　　　　那黎河泊所
　　　化州　　　　　　河泊所
　　　　呉川縣　　　　河泊所
　廣西
　　梧州府
　　　　蒼梧縣　　　　河泊所
　　　　藤縣　　　　　河泊所
　　潯州府
　　　　貴縣　　　　　河泊所
　　平樂府　　　　　　河泊所
　　南寜府
　　　　宣化縣　　　　河泊所
　　　　武縁縣　　　　河泊所
　四川
　　敘州府
　　　　宜賔縣　　　　河泊所
　　䕫州府　　　　　　河泊所
　　　瀘州　　　　　　河泊所
　　　嘉定州　　　　　河泊所
　雲南
　　雲南府
　　　　昆明縣　　　　河泊所
　　　晉寜州　　　　　河泊所
　　　　歸化縣　　　　河泊所
　　　嵩明州　　　　　河泊所
　　　昆陽州　　　　　河泊所
　　大理府　　　　　　河泊所
　　臨安府
　　　寜州　　　　　　河泊所
　　　石屏州　　　　　河泊所
　　澂江府　　　　　　河泊所
　　鶴慶軍民府
　　　劒川州　　　　　河泊所
　　　已上河泊所係專設辦課衙門其有歸併附近
　　　河泊所及𢃄辦於本州縣者不復具列
洪武初令陜西洮州河州西寜各設茶馬司收貯官茶
每三年一次差在京官選調邉軍齎捧金牌信符往附
近畨簇將運去茶易馬給與邉軍騎操　又定茶法官
給茶引付産茶府州縣凡商人買茶具數赴官納錢給
引方許出境貨賣每引照茶一百斤茶不及引者謂之
畸零别置由帖付之仍量地逺近定以程限於經過地
方執照若茶無由引及茶引相離者聴人告捕其有茶
引不相當或有餘茶者並聴拏問賣茶畢即以原給由
引赴住賣官司告繳該府州縣俱各委官一員管理
定茶引由條例凡茶引一道納銅錢一千文照茶一百
斤茶由一道納銅錢六百文照茶六十斤一諸人但犯
私茶與私塩法一體治罪如將已批驗截角退引入山
影射照茶者同私茶論一客商興販茶貨先赴産茶府
縣具報所買斤重依例納課買引照茶出境發賣如至
住賣去處賣畢随即於所在官司繳納原引如或停藏
影射者同私茶論一出園茶立將茶賣與無引由客興
販者初犯笞三十仍追原價沒官再犯笞五十三犯杖
八十倍追原價沒官一茶引不許相離有茶無引多餘
夾帶並依私茶定論一客商販到茶貨經過批驗所湏
要依例批驗將引由截角别無夾帶方許放行違越者
笞二十一偽造茶引者處死籍沒當房家産告捉人賞
銀二十兩一賣茶去處赴宣課司依例三十分抽一分
芽茶葉茶各驗價直納課一販茶不拘地方　四年奏
准陜西漢中府金州石泉漢隂平利西鄉縣茶園每十
株官取一分其民所收茶官給價買無主者令守城軍
士薅培及時採取以十分為率官取八分軍收二分每
五十斤為一包二包為一引令有司收貯於西畨易馬
　五年令四川産茶地方照例每十株官取一分徵茶
二兩其無主者令人薅種以十分為率官取八分有司
收貯　令碉門永寕筠連諸處所産剪刀粗葉茶令立
局徵税易換紅纓氊衫米布椒蠟以備官用其民所收
茶照江南茶法於所在官司給引販賣　二十一年令
差人閘辦天全六畨招討司茶課以為定額其四川産
茶地方許民間採摘與羌人交易辦課　三十年令四
川成都重慶保寜三府及播州宣慰使司各置茶倉貯
茶以待客商納米中買及與西畨易馬各設官掌管
又令自三月至九月每月差行人一員於陜西河州臨
洮四川碉門黎雅等處省諭把隘關口頭目禁約私茶
出境　永樂十年令四川安縣茶課折收鈔　洪熈元
年詔四川保寜等府所屬原額官茶照洪武年間例辦
納罷買民茶若官倉見積茶堪中換馬者仍留支用芽
茶依當地時價作官吏俸給支銷不堪換馬葉茶具奏
覆驗燒毁　宣徳四年令免四川茶户徭役　又令四
川保寜府巴縣官地茶照民地例起科　正統四年革
播州宣慰使司茶倉其茶課令折鈔　五年令各布政
司府州縣批驗茶引所無茶課者俱裁革　六年奏准
甘肅倉所收茶自宣徳及正統元年以前者按月准給
陜西行都司并甘州左等衛所官員折俸布絹每茶一
斤折糧一斗自後所積茶多悉照此例挨陳折給　七
年令四川䕫州府屬縣歲徵課茶務㸃殷實里甲部運
保寕茶倉仍每歲量僉斗級收受候軍夫支運　八年
裁革四川筠連茶課司其筠連高珙宜賓等縣茶課每
斤折鈔一貫各於該縣徵收支用　令陜西甘肅倉所
收茶折支軍官俸給每斤折米一斗五升　十二年令
四川陜西有指稱納官茶夾帶私茶者拏送所在官司
究治經過關津官吏一體治罪　景泰二年仍令筠連
高珙三縣茶課折辦本色於本府倉收烏䝉軍民府茶
課運納於叙州府收每斤折鈔一貫准給各衛官軍俸
粮　令陜西四川二布政司各委官廵視關隘禁約私
茶出境暫罷差行人　四年復差行人於陜西四川禁
約私茶　五年令各處批驗茶引所秤掣餘茶年終類
解該府運赴本部轉送光禄寺收用　又令各處軍民
人等官民馬快等船并車輛頭匹挑擔䭾載私茶者各
該官司盤獲茶貨車船頭匹入官引領牙行及停藏之
家俱依律治罪廵捕人員受財縱放者一體究問如律
將引由照茶依例批驗截角賣畢随赴住賣所在官司
告繳封送各該批驗所類解本部查銷若有過期不繳
者批驗茶引所每季查出商名貫址引由數目開報合
干上司轉行各該廵按監察御史按察司提問追繳仍
行各府州查勘前項茶商原領未繳引由照例送銷其
批驗茶引所今後給散引由務籍記茶商姓名籍貫茶
斤引數每引由一道納鈔一貫中夾紙一張送部鈔送
庫交收紙存印引　令四川界首茶課司於南京户部
印給茶引收貯在庫遇有官軍折支俸糧茶課給與引
由執照依例易賣　天順二年奏准凡畨僧夾帶奸人
并軍器私茶違禁等物許沿途官司盤檢茶貨等物入
官伴送夾帶人送所在官司問罪若畨僧所至之處各
該衙門不即應付縱容收買茶貨及私受饋送增改關
文者聴廵按御史按察司官體察究治　成化三年令
差御史一員於陜西廵茶一年更代　七年罷差行人
四川廵茶令按察司分廵官往來禁約　令禁進貢回
回畨僧人等於在京及沿途收買私茶　十一年令取
回陜西廵茶御史仍差行人　十四年令仍差御史於
陜西廵察　十五年令陜西廵茶御史招畨易馬不拘
年例願來者聴　十八年令私茶有興販夾帶五百斤
者照見行私塩例押發充軍　𢎞治元年奏准凡軍衛
有司果無私茶不許分派下人買納作數
　　　以上茶課
永樂十二年差御史及郎中等官至湖廣貴州二布政
司提督委官於辰州銅仁等處金銀塲採辦金銀課
二十九年差御史監生人等閘辦福建浙江銀課　宣
徳七年奏准福建浙江等處解納歲辦銀課每年各處
會合止解二次各輪委官一員䕶送　正統三年令罷
閘辦銀課封閉各處坑穴其福建浙江等處軍民私煎
銀礦者正犯處以極刑家口遷化外如有逃遁不服追
問者量調附近官軍勦捕　五年令浙江福建按察司
各委堂上官一員提督銀坑若有聚衆偷穵者量調附
近官軍捕獲首賊梟首示衆為從及誘引通同有實跡
者連當房家小發雲南邉衛充軍　九年奏准浙江福
建二布政司各添設叅議一員專理廵礦禁約偷採
令開福建浙江有鑛銀塲採辦銀課　十年令浙江都
司添設都指揮僉事一員專管銀塲　又令差御史等
官於福建浙江新舊坑塲提督煎辦銀課歲終差官解
京如各塲額數不敷許於别坑有礦處煎補或又不敷
具奏處置不許派民包納　令浙江福建提督銀塲官
吏及諸坑首匠作有稱課不及額掊歛民財及侵盗官
銀者皆治罪如律該徒流者浙江發福建福建發浙江
擺站死罪者浙江發福建福建發浙江沿海邉衛充軍
　景泰元年令罷採辦浙江福建等處銀課取回閘辦
官令都布按三司廵礦官提調各該府縣䕶守坑塲
天順二年仍令開雲南福建浙江銀礦各差内使一員
照舊煎辦令各鎮守太監提督　四年奏准雲南都布
按三司及衛所府州縣凡雜犯死罪并徒流罪囚審無
力者俱發新與等塲充礦夫採辦銀課　令差辦事官
於四川會川衛宻勒山銀塲閘辦銀課二年更代　五
年令雲南福建浙江閘辦銀課止於本坑採礦煎辦若
礦脉㣲細煎辦不及額數者具實奏聞區處不許科補
　七年詔封閉各處坑塲停止煎辦銀課取回内外官
員　成化元年奏准凡偷掘銀礦不問軍民舍餘旗校
人等依律問罪仍枷號三箇月發落　三年令浙江福
建二處仍各差内官一員提督採辦銀課四川雲南二
處令鎮守内官提督採辦　又令封閉四川宻勒山銀
塲　四年復開宻勒山銀塲　五年奏准四川地方軍
民偷採白銅者為首枷號一箇月依律問罪官員原管
事者帶俸原帶俸者守哨　六年令偷掘銀礦初犯照
舊例枷號發落仍發遼東衛分充軍其有資給衣粮器
具及走報事情者照初犯例　八年令福建浙江有犯
偷礦者浙江發福建福建發浙江沿海邉衛充軍　九
年奏准各處山塲有新生礦脉者從各鎮廵三司等官
勘實開採以補附近坑塲陪納之數　十七年令各處
銀塲礦脉㣲細採辦不及者量減銀課　又令封閉雲
南路南州銅塲免徵銅課其私犯銅貨出境本身處死
全家發烟瘴地面充軍　十九年添設雲南布政司叅
議一員同按察司僉事管理銀課　二十年詔各處閘
辦銀課地方民力不堪者量為減免　令雲南寜州等
處軍民客商有偷採銅礦私煎及潜行販賣出境者照
路南州例究治　𢎞治二年復令封閉四川宻勒山銀
塲　五年詔浙江福建等處歲辦銀課累民陪納所司
踏勘明白量為除豁減免仍將礦穴填塞以弭弊端
又令取囬浙江福建添設廵礦官員　十三年奏准盗
掘銀礦銅錫水銀等項礦砂但係山洞捉獲曾經持杖
拒捕者不論人之多寡礦之輕重及聚衆至三十人以
上分礦至三十斤以上者俱不分初犯再犯問發邉衛
充軍若不及數又不拒捕初犯枷號三箇月發落再犯
免其枷號亦發邉衛充軍其私家收藏道路背負者止
理見獲照常發落不許廵捕人員逼令展轉攀指違者
叅究治罪
　　　已上銀課
景泰三年奏准蠲除貴州思印江長官司原額水銀課
其婺川縣板坑水銀塲局水銀如舊
　　　已上水銀課
洪武三年令廬州府黄墩崑山及安慶府桐城縣歲納
礬課每歲二十二萬七百斤每三斤為一引官給工本
錢一百五十文私煎者論如私塩法
　　　已上礬課
洪武三十五年差内官於廣東布政司起取蜑户採珠
蜑户給與口粮　天順八年差内使一員看守平江珠
池　成化九年令看守亷州府楊梅等池奉御兼管永
安池　二十年差内官一員看守雷州府樂民珠池
二十三年差太監一員看守永安所楊梅珠池　又令
取囬廣東新添守珠池内官　𢎞治七年差太監一員
看守廣東亷州府楊梅青鶯平江三處珠池兼廵捕
亷瓊二府并帶管永安珠池
　　　已上珠池
　
　
　
　
　
　
　
　
　
　
　
　
　
　
　
　明會典卷三十二
欽定四庫全書
　眀㑹典卷三十三
　　户部十八
　　　庫藏二
　　　　贓罰
　　諸司職掌
凡各處官民犯法律合籍沒家財及有不才官吏接受
贓私追沒到金銀錢鈔衣服等項俱各劄付贓罰庫交
收其行移次第照依課程事例施行
　　事例
宣徳十年奏准各䖏司府州縣衛所衙門凡在庫贓罰
除金銀珠翠起觧京庫其餘銅鐡油麻羅緞布疋衣服
之類及寄養贓罰馬騾驢牛等畜俱易米麥榖豆上倉
　正統三年奏准凡在外府州縣并軍衛等衙門贓罰
俱解布政司并直𨽻府州官庫候年終直𨽻府州㑹巡
按御史各布政司㑹按察司盤㸃見數其金銀及堪中
段疋起解京庫仍具起解存留數目造册送部查考按
察司所追贓罰及不堪段疋亦送布政司官庫金銀并
堪中段疋每嵗類解都察院轉送京庫　四年差給事
中并本部主事於各布政司㑹同按察司直𨽻㑹同巡
按御史盤驗各庫贓罰凡金銀珠翠及紵絲羅緞成疋
堪中者起解京庫如不成疋及衣服器皿之類准折本
處官員俸給其餘銅錢硫黄解工部軍器發附近衛所
領用　七年令各府州縣一應贓罰入官之物俱於年
終變賣在官候秋成糴粮預偹賑濟　成化十二年奏
准各處在庫贓罰俱明白造冊糴米預偹賑濟或解部
支用如分巡官各處寄留贓罰所在有司申達總司查
考　十六年令各運司提舉司毎年積滯并賣過私鹽
車船頭匹問追過贓罰銀錢等物各該巡撫巡按等官
通查見數解部轉發太倉銀庫
　　　　内庫
　　事例
凡各處解到緞疋金銀纓玉象牙等物送内承運庫收
凡各處解到錢鈔等物并各衙門鎻鑰俱係内府天財
庫收掌
凡各處解到白熟粳糯米等物送内府供用庫收
凡各處解到紵絲綾羅硫黄熖硝等物送廣積庫收
凡各處解到布疋并各色顔料送甲字庫收
凡各處解到紵絲綿布胖襖袴鞋毛襖狐㡌等物送乙
字庫收
凡各處解到綿花絲綿等物送丙字庫收
凡各處解到銅鐡皮張蘇木等物送丁字庫收
凡各處解到軍器胡椒等物送戊字庫收
凡各處解到闊生絹并翠毛皮送承運庫收
凡各處解到錢鈔并紵絲綾羅紬絹氆氌鐡力綿布衣
服花絨等物送贓罰庫收
凡各處觧到鈔錢送廣惠庫收
凡各處解到紵絲紗羅綾錦紬絹布疋等物送廣盈庫
收
洪武二十六年令揀各處解納布絹如泥汚水跡堪染
顔色及稍破壞者皆不必陪塺爛破損不堪用者准陪
補亦不治罪　定各處折納絹布則例每絲二十兩及
十八兩折絹一疋長三丈二尺闊二尺白綿布每疋長
三丈一尺闊一尺八寸重三斤　永樂十年令在京在
外起解一應錢粮務委官勘驗堪中實數起解合干上
司解部本部委官看驗相同闗填勘合進納仍於勘合
内開各委官職名如解物與勘合不同者許門吏指實
具奏　十五年令在外各司府州等衙門進納嵗辦并
閘辦課程等項金銀緞疋俱解北京内府庫　宣徳五
年令納官布絹不如法者加倍追陪原解人送問　七
年差本部主事一員同揀鈔御史給事中巡視甲字等
庫凡各處解到布絹絲綿即督官攅人等照洪武年間
所定長闊丈尺收受若有兠攬作弊者具奏挐問　十
年令各處嵗造緞疋委御史同該司官辦驗堪中送該
庫交納　正統二年令各庫所收布有長三丈以上者
但准一疋放支官軍若該管官截去餘尺入已者以監
守自盜論　又令各處解納折粮布絹選退不堪中者
該庫出給印信票帖退還觧人本部差人押追納完仍
送問罪不許冄科百姓補納　四年令各處解到内府
庫物料俱於六科領給勘合填數照進交納　九年令
各項造作物料止扵官庫支用有不敷者奏給官價𣲖
買不許損民　十二年令各處折粮等項布疋送甲字
庫收若有稀鬆塺跡水跡者送廣盈庫染造支用　十
四年令各處解到物料送該庫交收方許支用　景泰
元年奏准各處解京布鈔等項先從本部看驗堪中方
許送庫交納　又令各處解納銅鐡并生黄牛皮等料
送丁字庫收　三年奏准各衙門買辦軍需物料及一
應支用宜從設法區畫若事干動支錢粮者先行本部
㑹查果有三年之積方許回報施行　又令各處解納
絹疋若驗不中度百疋以上者侵剋解人發口外充軍
絹疋責各犯家下追陪承行官吏行巡按御史提問
又令蘇松等府運納供用庫粳糯米差御史一員同本
庫官監收　成化十六年奏准各處額徵絲綿折絹戸
口食塩鈔錢司府掌印官務嚴加督責各該州縣官監
收本處織造絹疋堪中鈔錢責令大户領解委官管押
仍先扵内混取絹一疋鈔五十貫錢五十文包封印記
順附公差人役送部收候比驗仍作正數送納其解到
錢鈔絹疋比驗以十分為率如一分不堪者罪坐州縣
經該官吏三分不堪者罪在本府經該官吏五分以上
不堪者罪坐布政司經該官吏若委官大户抵换者照
律問罪不堪錢鈔絹盡數沒官　二十三年奏准各處
錢鈔絹疋本部該司揀驗堪中之數該庫不許重復看
驗刁蹬留難其餘闊布皮張物料等項但係十庫錢粮
俱㑹同科道部官辨驗果係地道真正本色物件即與
收完出給批单通闗不許推調延緩及供用庫所收粮
如有多收盜賣虚出及包攬作弊者挐送法司問罪
𢎞治三年令各處納絹驗出稀紕刷漿絲經麻緯及单
經等項低絹布政司以驗退十州縣及八千疋以上者
住俸三箇月府以驗退三州縣及二千四百疋以上者
住俸半年州縣驗退八百疋以上者住俸一年　四年
令巡庫科道官及内外該庫官凡遇本部送到各處解
納鈔錠進庫其折腰原封者俱另收轉送天財庫係折
腰者用偹給賞係原封者用偹買辦　八年令各處解
納布絹該府掌印官驗中用印兩頭鈐記每色取式様
一疋印封交所委官吏解部看驗送庫仍扵起解批文
内開驗中數目用印鈐記若不如法者先將部解官吏
送問司府州縣提調掌印官及吏行巡按御史查提揀
退布絹加倍追陪粮納攬頭通同侵欺盜賣者發邉逺
充軍　十四年令各處解納折粮布疋赴部委官扵本
衙門驗中送赴該庫并巡視科道官及本部委官收受
不必冄揀　又令各處起解兩京絹疋不及五十疋者
送赴該府類解本部驗退五十疋以上者該府經該官
吏叅究治罪
　　　　庫夫
　　事例
　内承運庫一百一十八名
　内府天財庫一百六十七名
　甲字庫六十二名辨驗鋪戸四名
　丙字庫三十七名每季辨驗鋪戸二名
　丁字庫六十名每季辨驗鋪户四名
　戊字庫一百二十名試驗箭匠二名
　贓罰庫五十名
　廣盈庫六十名
　廣惠庫八十四名
　乙字庫四十名每季辨驗鋪户三名
　承運庫四十名每季辨驗鋪户三名
　廣積庫四十名辨驗火藥匠一名
景泰元年奏准庫夫在逃該庫止移文勾取不得擅差
吏庫人等逼勒擾人其有交盤晒晾許扵各庫庫夫内
互相借撥暫用　成化五年奏准各庫夫俱照原額着
役盤運錢粮遇夜輪宿看守如有𨼆占及令解户雇倩
小脚頂替者俱治罪　七年奏准各庫查盤晒晾原起
取人夫甲字庫六十名乙字庫晒晾三十名盤庫六十
名丙字庫四十名丁字庫六十名戊字庫七十名承運
庫六十名贓罰庫擡鈔四十名檢鈔鋪户一百名盤庫
二十名廣積庫四十名廣惠庫三十名廣盈庫十五名
俱各減三分之一用畢放回如不足用許以各庫夫互
相借用不許扵兩縣擅自起𣲖　十四年令内府各庫
鋪戸三月役滿即另僉替不許容留在庫及妄罰銀兩
　𢎞治五年令兩京甲字等庫庫夫交盤進納晒晾止
照舊例於各庫借用不許行順天等府僉𣲖擾民　凡
各庫收到商稅等項錢鈔行内外委官盤收合用人夫
該户科給事中面奏於順天府起撥
　　　　太倉庫
　　事例
正統七年置太倉庫添設本部主事一員專管凡南直
𨽻蘇常等府解納草價銀赴部轉送管庫官處交收
成化十六年令巡撫巡按官清查各處運司及提舉司
積年收貯并變賣過私塩車舡等項銀兩盡數解部轉
發太倉庫以偹邉儲支用
　　　　在外諸司庫
　　事例
洪武間凡天下衙門收用錢粮一年一報務将當年已
支見在及天下放支該用數目開報本部稽考　二十
三年令各司府提調正官監督官攅人等盤㸃在庫一
應錢帛若金銀錢鈔并疋帛零段解赴京庫麄重什物
及銅鐡錫器收貯備用不堪𤨏碎物件當官燒毁舊破
衣服給付孤老仍俱開數目稽考　永樂三年差監生
扵各處㑹同巡按御史查盤庫藏錢帛等項解京　洪
熈元年奏准差官扵布政司各都司并直𨽻府州衛所
清查庫藏錢帛同下年該収該用數目造冊開報　宣
徳八年差給事中主事扵各處清查在庫貨物凢紵絲
綾羅布絹不成疋及衣服器皿之類皆計時值准作文
武官折色俸給支用　正統四年令各布政司并直𨽻
府州㑹計每嵗該用鈔數年終具報本部存留支用餘
鈔解京　景泰二年令在外諸司倉庫錢粮非奉本部
眀文不許擅支　成化十七年令各處司府衛所大小
衙門如遇修理等項止許設法措置其在官錢粮必須
軍機重務賑濟饑民及奉勘合應該支給者方許㑹官
照卷挨次支給年終查筭明白造冊繳部若不應支給
并那移出納者經該官員降黜邉逺叙用侵欺者從重
歸結　二十年令各處巡按御史㑹同布按二司督同
各府州縣并鹽運司等衙門掌印官親詣官庫查盤一
應錢帛等物應變賣者變賣應存留者存留應起解者
起解三分之二　𢎞治九年令布按二司并直𨽻府州
將在庫金銀錢鈔等項開具數目按季造冊送部及廵
按御史以慿查考　十二年令各處巡按御史三年一
次查盤在外諸司庫藏收貯金銀錢鈔等物及一應贓
罰
　
　
　
　
　
　
　
　
　
　
　
　
　明㑹典卷三十三
欽定四庫全書
　明㑹典卷三十四
　　户部十九
　　　庫藏三
　　　　鈔法
國初寳鈔欲通行於民間立法最嚴且令與銅錢兼使
其後鈔賤不行而法尚存今具列之而錢法亦附于後
　　諸司職掌
凡印造大眀寳鈔與歴代銅錢相兼行使每鈔一貫准
銅錢一千文其寳鈔提舉司每嵗扵三月内興工印造
十月内住工其所造鈔錠本司具印信長單及闗領勘
合将實進鈔錠照數填寫送赴内府庫收貯以偹賞賜
支用其民間行使及稅課司局河泊所收受課鈔除挑
描偽鈔外其餘不分油汚水迹破爛務要收受如有阻
壞照依本部原給鈔法榜文内事例治罪其合用桑穰
數目本部每嵗預為㑹計行移浙江山東河南北平及
直𨽻淮安等府出産去處依例官給價鈔收買所在官
司應付脚力差人起觧赴京仍申達本部將來文立案
劄付寳鈔提舉司交收及出給印信長單具手本赴内
府闗領勘合填寫付差來人於承天門照進赴提舉司
交收取獲實收回部入卷備照
　　事例
洪武八年詔中書省造大眀寳鈔取桑穰為鈔料其制
方髙一尺闊六寸許以青色為質外為龍文花欄横題
其額曰大眀通行寳鈔内上兩旁復為篆文八字曰大
明寳鈔天下通行中圗鈔貫状十串則為一貫其下曰
户部奏准印造大明寳鈔與銅錢通行使用偽造者斬
告捕者賞銀二百五十兩仍給犯人財産若五百文則
畫鈔文為五串餘如其制而逓减之每鈔一貫折銅錢
一千文銀一兩其餘以是為差其等凡六曰一貫五百
文四百文三百文二百文一百文每鈔四貫易赤金一
兩禁民間不得以金銀物貨交易違者治罪告發者就
以其物給賞若有以金銀易鈔者聼凡商稅課錢鈔
兼收錢十三鈔十七一百文以下則止用銅錢　十三
年令在京在外各置行用庫凡軍民倒鈔令軍分衛所
民分坊廂輪日收换鄉民商旅則以户帖路引為驗其
鈔務貫伯昏爛方許入庫易换量收工墨價值　二十
四年榜諭各處商稅衙門河泊所官吏毎遇收辦課程
不許勒要料鈔但有字貫可辨真偽者不問破爛油汚
水跡紙補即與收受解京若官吏廵攔刁蹬不收及因
而以不堪辨驗真偽鈔解京者俱罪之　二十五年設
寳鈔行用庫於東市凡三庫庫給鈔三萬錠為鈔本倒
收舊鈔送内府　二十七年罷行用庫　令軍民商賈
所有銅錢有司收歸官依數换鈔不許行使　永樂元
年以鈔法不通禁用金銀交易犯者准奸惡論有能首
捕者以所交易金銀充賞其兩相交易而一人自首者
免坐賞與首捕同若置造首餙器皿不在禁例　五年
奏准於京城設官庫一所凡官員軍民人等但有以金
銀易鈔者不拘多寡聼扵本庫收數各驗成色照時值
倒换官鈔行使在外於府州縣倒换　令各處稅粮課
程贓罰俱准折收鈔米每石三十貫小麥豆每石二十
五貫大麥每石一十五貫青稞蕎麥每石一十貫絲每
斤四十貫綿每斤二十五貫大絹每疋五十貫小絹每
疋三十貫小苧布每疋二十貫大苧布毎疋二十五貫
大綿布每疋三十貫小綿布每疋二十五貫金每兩四
百貫銀每兩八十貫茶每斤一貫塩每大引一百貫蘆
柴每束三貫其有該載不盡之物俱照彼中時價折收
七年設北京寳鈔提舉司　八年令内外稅課司局河
泊所等衙門該收課程鈔不問一十文至五十文一百
文至五百文皆照舊收其買賣行使亦不許沮滯　二
十年令河南山東福建長蘆四運司并廣東鹽課提舉
司鹽課許軍民人等於京庫報納舊鈔填給勘合赴各
運司提舉司不拘資次支鹽　宣徳元年令各處贓罰
俱折收鈔不分新舊昏軟悉收不願納鈔者聼納本色
　令客商以金銀交易及藏匿貨物髙増價值者皆罰
鈔　四年令順天應天蘇松鎮江淮安常州揚州儀真
浙江杭州嘉興湖州福建福州建寜湖廣武昌荆州江
西南昌吉安臨江清江廣東廣州河南開封山東濟南
濟寜徳州臨清廣西桂林山西太原平陽蒲州四川成
都重慶瀘州共三十三府州縣市鎮店肆門攤稅課加
五倍候鈔法通止　榜諭兩京軍民官員人等菜園果
園及搨房車房店舍停搨客商物貨者不分給賜自置
俱菜地每畝月納舊鈔三百貫果樹每十株嵗納鈔一
百貫房舍每間月納鈔五百貫差御史同本部官各一
員按月催收送庫如有𨼆瞞不報及不納鈔者地畝樹
株房舍沒官犯人治罪其園地自種食用非發賣取利
者不在納鈔之例　令民間行使驢騾車装載物貨者
每輛納鈔二百貫　又令受雇装載舡自南京至淮安
淮安至徐州徐州至濟寜濟寜至臨清臨清至通州俱
每百料納鈔一百貫其北京直扺南京南京直抵北京者
每百料納鈔五百貫若止載柴草粮米及空舡回還者
不在納鈔之例　又令兩京及各處買賣之家門攤課
鈔按月扵各該都稅宣課司稅課司局交納酒醋課程
於該縣交納給與由帖執照每月一次㸃視查考如違
期不納及𨼆瞞不報者依律治罪仍罰鈔一千貫表背
鋪月納鈔三十貫車院店月納鈔二十貫　又令油房
磨房每坐逐月連納門攤鈔五百貫堆賣木植燒造磚
瓦逐月連納門攤鈔四百貫牛車受雇装載貨物者納
鈔五十貫小車十貫　又令浙江江西山東山西河南
陜西等都司并直𨽻衛所軍職官及各處鎮守内外官
家下開墾田土每畝嵗納舊鈔三十貫菜地每畝果樹
每十株嵗納舊鈔五十貫候鈔法通止　六年令各處
地畝菜園鈔皆减半每畝止納鈔一百五十貫　八年
令在京在外見收車舡等項一應課鈔除舊額與先次
减免者不動但係新増之數皆以三分為率减一分
九年奏准凡兩京各庫所收鈔不分軟爛破損油汚水
跡但有一貫二字可辨真偽者俱不揀退其各司府州
稅課司局等衙門及沿河監收舡料鈔官亦如之若有
挑描偽鈔無一貫二字及幾十文幾百文不成張片破
碎之數年終本庫類奏燒毁在各布政司府州縣者奏
報差官燒毁　令各處見收課稅及舡車門攤地畝果
木等項一應鈔除正額但為鈔法加増之數以十分為
率减四分　令各處諸色課程舊折收金銀皆照例折
鈔　令各處抄沒官房及沒官牛隻每年倒塌及倒死
者所納房鈔及牛租即與除豁　正統三年令京城内
外菜地果園稅鈔　四年令搨房及車輛鈔皆减半徵
收其自己房屋與人寄筐櫃者免納鈔　六年令兩京
果樹菜園小車免納鈔塌房每間月納鈔一百貫五百
文驢騾車每輛四十一貫牛車每輛一十一貫　七年
定在京都稅宣課二司收鈔例毎季緞子鋪納鈔一百
二十貫油磨糖機粉茶食木植剪裁繡作等鋪三十六
貫餘量貨物取息及工藝受直多寡取之　十二年令
驢騾車每輛納鈔二十貫牛車每輛納鈔八貫　十三
年禁京城各處街市交易行使銅鈔阻壞鈔法其在外
按察司并巡按御史一體禁約　景泰四年奏准錢鈔
聼民相兼行使　𢎞治二年令勢要之家賣鈔事覺依
律論罪鈔沒官司府州縣官受嘱聽從者以枉法論
　　　　錢法
　　事例
洪武初置寳源局於應天府鑄大中通寳錢與厯代錢
兼行以四百為一貫四十為一兩四文為一錢設官專
管江西等行省各置貨泉局頒大中通寳大小五等錢
設官鑄造　令戸部及各行省鑄洪武通寳錢其制凡
五等當十錢重一兩當五錢重五錢當三當二重皆如
其當之數小錢重一錢　六年禁民間私鑄銅錢凡私
鑄者許作廢銅送官每斤給官錢一百九十文諸稅課
内如有私錢亦為更鑄　八年罷寳源局鑄錢　九年罷
各布政司寳源局　十年令各布政司復設寳泉局鑄
小錢與鈔兼行　二十二年令造小錢一十文至五十
文以便民用每生銅一斤鑄小錢一百六十折二錢八
十當三錢五十四當五錢三十二當十錢一十六　二
十三年復定錢制每小錢一文用銅二分其餘四等錢
依小錢制逓増凡鈔一貫准錢一千文　二十六年復
罷各布政司寳泉局　永樂九年令差官於浙江江西
廣東福建四布政司鑄永樂通寳錢　宣徳九年令南
京工部并浙江等布政司鑄宣徳通寳錢　景泰四年
令民間將銅錢折鈔阻壞鈔法者依律究治　天順四
年令民間除假錢錫錢外凡厯代并洪武永樂宣徳銅
錢及折二當三依數准使不許挑揀　成化三年令内
外課程俱錢鈔中半兼收如該納一貫者止納鈔一貫
不在兼收之例商稅課程舡料等項鈔一體兼收銅錢
該起運或支給者相兼撥付每一貫收錢四文除破碎
并錫錢其餘不拘新舊盡數驗收　十三年奏准凡軍
民人等私鑄銅錢貨賣者為首并匠人依律論罪為從
及知情買使者枷號一月發附近衛分充軍民止終本
身舍餘係邉衛者仍發附近衛分充軍軍職旗軍調極
邉衛分差操　十七年令京城内外軍民人等買賣交
易止許行使厯代及洪武永樂宣徳舊錢每錢八文折
銀一分八十文折銀一錢不許將私造新錢搀和阻壞
錢法如違及販賣并私造之人枷號依律照例發落有
能告捕者官為給賞隣里人等知情不首者事發連坐
仍行南北直𨽻及河南山東等布政司府行錢地方通
為禁約
　
　
　
　
　
　
　明㑹典卷三十四
欽定四庫全書
　明㑹典卷三十五
　　户部二十
　　　庫藏四
　　　　鹽法一
國朝鹽課専以供給邉方糧餉或水旱凶荒亦藉賑濟
其利甚博然必私鹽禁嚴而後官鹽流通法久弊滋故
自洪武以來鹽法條件因時漸宻云
　　諸司職掌
凡天下辦鹽去處每嵗鹽課各有定額年終各該運司
并鹽課提舉司將周嵗辦過鹽課出給中信通闗具本
入逓奏繳本部委官於内府户科領出立案附卷作數
及查照繳到通闗内該辦鹽課比對原額有虧照數追
理其客商興販鹽貨各照行鹽地方發賣不許變亂合
用引目各運司申報本部委官闗領本部將來文立案
委官扵内府印造候畢日將造完引目呈堂闗領回部
督匠編號用印完偹明立文案給付差來官收領回還
取領状入卷備照其各處有司凡有軍民客商中賣官
鹽賣畢随即將退引赴住賣官司依例繳納有司類解
各運司運司按季通類解部本部塗抹不用凡遇開中
鹽粮務要量其彼處米貴賤及道路逺近險易明白定
奪則例立案具奏出榜給發各司府州并淮浙等運司
張掛召商中納
　　　　鹽課衙門
　　兩浙都轉運鹽使司
　　　　許村塲鹽課司　　　本司仁和塲鹽課司
　　　嘉興分司
　　　　西路塲鹽課司　　　鮑郎塲鹽課司
　　　　蘆瀝塲鹽課司　　　海沙塲鹽課司
　　　　横浦塲鹽課司
　　　松江分司
　　　　下沙塲鹽課司　　　青村鹽塲課司
　　　　袁浦塲鹽課司　　　浦東塲鹽課司
　　　　天賜塲鹽課司　　　青浦塲鹽課司
　　　　下沙二塲鹽課司(後/増)　下沙三塲鹽課司(後/增)
　　　寜紹分司
　　　　西興塲鹽課司　　　錢清塲鹽課司
　　　　三江塲鹽課司　　　曹娥塲鹽課司
　　　　龍頭塲鹽課司　　　石偃塲鹽課司
　　　　鳴鶴塲鹽課司　　　清泉塲鹽課司
　　　　長山塲鹽課司　　　穿山塲鹽課司
　　　　玉泉塲鹽課司　　　大嵩塲鹽課司
　　　　昌國正鹽塲鹽課司(正統五年裁革/)
　　　温台分司
　　　　永嘉塲鹽課司　　　雙穗塲鹽課司
　　　　長林塲鹽課司　　　黄巖塲鹽課司
　　　　杜瀆塲鹽課司　　　長亭塲鹽課司
　　　　天富南鹽塲鹽課司　天富北鹽塲鹽課司
　　兩淮都轉運鹽使司
　　　泰州分司
　　　　富安塲鹽課司　　　拼茶塲鹽課司
　　　　安豐塲鹽課司　　　角斜塲鹽課司
　　　　梁垜塲鹽課司　　　東䑓塲鹽課司
　　　　何垜塲鹽課司　　　小海塲鹽課司
　　　　草偃塲鹽課司　　　丁溪塲鹽課司
　　　淮安分司
　　　　白駒塲鹽課司　　　劉莊塲鹽課司
　　　　廟灣塲鹽課司　　　板浦塲鹽課司
　　　　伍祐塲鹽課司　　　徐瀆浦塲鹽課司
　　　　莞瀆塲鹽課司　　　臨洪塲鹽課司
　　　　新興塲鹽課司
　　　通州分司
　　　　吕四塲鹽課司　　　餘東塲鹽課司
　　　　餘中塲鹽課司　　　餘西塲鹽課司
　　　　金沙塲鹽課司　　　西亭塲鹽課司
　　　　石港塲鹽課司　　　馬塘塲鹽課司
　　　　掘港塲鹽課司　　　豐利塲鹽課司
　　　　天賜塲鹽課司
　　福建都轉運鹽使司
　　　　上里塲鹽課司　　　浯州塲鹽課司
　　　　海口塲鹽課司　　　牛田塲鹽課司
　　　　惠安塲鹽課司　　　􁒁州塲鹽課司
　　　　潯美塲鹽課司
　　山東都轉運鹽使司
　　　膠來分司
　　　　信陽塲鹽課司　　　濤洛塲鹽課司
　　　　石河塲鹽課司　　　行村塲鹽課司
　　　　登寜塲鹽課司　　　西由塲鹽課司
　　　　海滄鹽課司
　　　濵樂分司
　　　　王家岡塲鹽課司　　官䑓塲鹽課司
　　　　固堤塲鹽課司　　　髙家港塲鹽課司
　　　　新鎮塲鹽課司　　　寜海塲鹽課司
　　　　豐國塲鹽課司　　　永阜塲鹽課司
　　　　利國塲鹽課司　　　豐民塲鹽課司
　　　　富國塲鹽課司　　　永利塲鹽課司
　　河間長蘆都轉運鹽使司
　　　滄州分司
　　　　海潤塲鹽課司　　　阜民塲鹽課司
　　　　利國塲鹽課司　　　海豐塲鹽課司
　　　　利民塲鹽課司　　　益民塲鹽課司
　　　　海阜塲鹽課司　　　阜財塲鹽課司
　　　　富民塲鹽課司　　　潤國塲鹽課司
　　　　深州海盈塲鹽課司
　　　青州分司
　　　　越支塲鹽課司　　　嚴鎮塲鹽課司
　　　　惠民塲鹽課司　　　興國塲鹽課司
　　　　富國塲鹽課司　　　蘆䑓塲鹽課司
　　　　豐財塲鹽課司　　　厚財塲鹽課司
　　　　三汊沽塲鹽課司　　石碑塲鹽課司
　　　　歸化塲鹽課司　　　濟民塲鹽課司
　　廣東鹽塲提舉司
　　　　小江塲鹽課司　　　石橋塲鹽課司
　　　　東筦塲鹽課司　　　招收塲鹽課司
　　　　靖康塲鹽課司　　　矬銅塲鹽課司
　　　　隆井塲鹽課司　　　淡水塲鹽課司
　　　　雙恩塲鹽課司　　　鹹水塲鹽課司
　　　　歸徳塲鹽課司　　　黄田塲鹽課司
　　　　海晏塲鹽課司　　　香山塲鹽課司
　　海北鹽課提舉司
　　　　博茂塲鹽課司　　　新安塲鹽課司
　　　　武郎塲鹽課司　　　茂暉塲鹽課司
　　　　白石塲鹽課司
　　　　大小英感思塲鹽課司
　　　　臨川塲鹽課司　　　三村馬䙚塲鹽課司
　　　　官寨丹兠塲鹽課司
　　　　白沙塲鹽課司　　　博頓蘭馨塲鹽課司
　　　　西鹽白皮塲鹽課司　蚕村調樓塲鹽課司
　　　　陳村樂㑹塲鹽課司　東海塲鹽課司
　　河東都轉運鹽使司
　　　解河東塲分司(成化十/年設)　解塩西塲分司(同前/)
　　　解鹽中塲分司(𢎞治二年設/)
　　陜西
　　　　靈州鹽課司　　　漳縣　　　西河縣
　　四川
　　　塩課提舉司
　　　　廣福等三井鹽課司
　　　　仙泉井鹽課司　　　華池等三井鹽課司
　　　　郁山井鹽課司　　　通海等三井鹽課司
　　　　涂甘井鹽課司　　　上流等九井鹽課司
　　　　永通等七井鹽課司　羅泉等五井鹽課司
　　　　黄市等二井鹽課司
　　　　大寜縣大寜塲鹽課司
　　　　福興等六井鹽課司　新羅等二井鹽課司
　　　　雲安塲等五井鹽課司
　　　　富義等十三井鹽課司
　　　鹽井衛
　　　　黒鹽井鹽課司　　　白鹽井鹽課司
　　雲南
　　　黒鹽井鹽課提舉司
　　　　黒鹽井鹽課司　　　阿陋猴井鹽課司
　　　　琅井鹽課司
　　　白鹽井鹽課提舉司
　　　　白鹽井鹽課司
　　　安寜鹽井鹽課提舉司
　　　　安寜鹽井鹽課司
　　　五井鹽課提舉司
　　　　師井鹽課司　　　　諾鄧塩井塩課司
　　　　山井鹽課司　　　　大井鹽井鹽課司
　　　　順盪鹽井鹽課司
　　　　鹽課數目
　　諸司職掌
　　兩浙鹽運司
　　　鹽塲三十五處嵗辦鹽二十二萬四百五十七
　　　引二百斤零
　　福建鹽運司
　　　鹽塲七處嵗辦鹽一十萬四千五百七十二引
　　　三百斤零
　　山東鹽運司
　　　鹽塲一十九處嵗辦鹽一十四萬三千三百八
　　　十七引一百五十斤零
　　兩淮鹽運司
　　　鹽塲二十九處嵗辦鹽三十五萬二千五百七
　　　十六引一百斤零
　　北平河間鹽運司(後改河間長蘆塩運司/)
　　　鹽塲二十四處嵗辦鹽六萬三千一百五十三
　　　引三百斤零
　　廣東鹽課提舉司
　　　鹽塲一十四處嵗辨鹽四萬六千八百五十五
　　　引一百斤零
　　海北鹽課提舉司
　　　鹽塲一十五處嵗辦鹽二萬七千四十引二百
　　　斤零
　　陜西
　　　西和縣嵗辦鹽一十三萬一千五百三十斤零
　　　漳縣嵗辦鹽五十一萬五千六百七十斤零
　　　靈州嵗辦鹽二百八十六萬七千四百七斤
　　　　(後増/)
　　四川鹽課提舉司
　　　上流等九井鹽課司嵗辦鹽一百九十一萬九
　　　千五百七十斤零
　　　永通等七井鹽課司嵗辦鹽八十四萬四千七
　　　百七十斤
　　　郁山井鹽課司嵗辦鹽二十二萬六千八百斤
　　　□井鹽課司嵗辦鹽一十六萬四千二百斤零
　　　雲安塲等二井鹽課司嵗辦鹽二百一十二萬
　　　四千六百二十斤
　　　通海等三井鹽課司嵗辦鹽二十四萬四千三
　　　百三十斤零
　　　福海等六井鹽課司嵗辦鹽四十九萬七百七
　　　十斤
　　　廣福等三井鹽課司嵗辦鹽二十二萬四千四
　　　百七十斤零
　　　華池等三井鹽課司嵗辦鹽二十二萬四千二
　　　百二十斤
　　　新羅等二井鹽課司嵗辦鹽七十二萬五千五
　　　百斤
　　　富義等一十一井鹽課司嵗辦鹽一百八十八
　　　萬八千斤
　　　羅泉等二井鹽課司嵗辦鹽三十二萬一千三
　　　百斤零
　　　黄市等二井鹽課司嵗辦鹽六十九萬四十斤
　　　仙泉井鹽課司嵗辦鹽三萬八千八百五十斤
　　雲南
　　　五井鹽課提舉司嵗辦鹽二十七萬二千一百
　　　三十七斤零又折綿布七百二十段(布每件長/一丈一尺)
　　　(濶八寸/)
　　　黒鹽井鹽課提舉司嵗辦鹽五十七萬二千三
　　　百四十斤零
　　　安寜鹽井鹽課提舉司嵗辦鹽七十七萬二千
　　　六百八十斤零
　　　白鹽井鹽課提舉司嵗辦鹽二十一萬七百二
　　　十斤零
　　河東鹽運司
　　　嵗辦鹽六千八十萬斤
　　　　見今嵗辦鹽課數目
　　山東鹽運司
　　　毎嵗改辦小引鹽二十八萬四千一百二十四
　　　引一百六十二斤
　　　本色鹽一十四萬九千八百九十七引一百六
　　　十二斤
　　　折色鹽一十三萬四千二百二十七引
　　兩淮鹽運司
　　　每嵗改辦小引鹽七十萬五千一百八十引
　　　本色鹽共六十四萬二千六百九十五引
　　　存積鹽二十五萬八百二十九引
　　　常股鹽三十九萬一千八百二十五引
　　　折色鹽六萬二千四百八十五引
　　浙江鹽運司
　　　每嵗改辦小引鹽四十四萬四千七百六十九
　　　引一百四十九斤二兩
　　　本色鹽共二十二萬三千一百六十一引二十
　　　斤七兩三分
　　　存積鹽八萬九千二百六十四引八十八斤
　　　常股鹽一十三萬三千八百九十六引一百三
　　　十二斤
　　　折色鹽二十二萬一千六百八引一百二十八
　　　斤十兩九錢七分
　　福建鹽運司
　　　每嵗辦大引鹽一十萬五千三百四十引二百
　　　六十五斤八兩九錢
　　　本色鹽四萬七千四百五十六引二百七十八
　　　斤四兩九錢
　　　折色鹽五萬七千八百八十三引三百八十七
　　　斤四兩
　　廣東鹽課司見今嵗辦如舊額
　　海北鹽課司
　　　每嵗辦鹽一萬九千四百八十三引四百九十
　　　斤
　　　本色鹽一萬三千三百八十引一百斤
　　　折色鹽六千一百三引九十斤
　　雲南
　　　五井鹽課司
　　　安寜井鹽課司已上二司見今嵗辦無定數
　　　黒鹽井鹽課司嵗辦鹽六十一萬六千三百七
　　　十斤
　　　白鹽井鹽課司嵗辦鹽三十三萬四千三百一
　　　十四斤
　　四川
　　　上流等井鹽課司嵗辦鹽二百七十九萬四千
　　　四十五斤零
　　　永通等井鹽課司嵗辦鹽二百六十一萬八千
　　　八百四十一斤零
　　　郁山井鹽課司嵗辦鹽七十三萬二千二百
　　　□井鹽課司嵗辦鹽二十八萬七千八百一十
　　　五斤
　　　雲安塲井鹽課司嵗辦鹽二百四十九萬八千
　　　四百九十一斤零
　　　通海等井鹽課司嵗辦鹽九十二萬一千三百
　　　三十斤零
　　　廣福等井鹽課司嵗辦塩五十五萬六千三百
　　　二十五斤零
　　　華池等井鹽課司嵗辦鹽六十三萬四千五百
　　　三十二斤零
　　　新羅等井鹽課司嵗辦鹽九十九萬五千八百
　　　七十八斤零
　　　富義等井鹽課司嵗辦塩三百六十七萬九千
　　　二百七十二斤零
　　　羅泉等井鹽課司嵗辦鹽一百二十四萬四千
　　　一百二十七斤零
　　　黄市等井鹽課司嵗辦鹽一百七萬五千六百
　　　一斤零
　　　仙泉井鹽課司嵗辦鹽二百一十三萬七千六
　　　百一十五斤零
　　　福海等井鹽課司見辦如舊額
　　河間長蘆鹽運司
　　　每嵗改辦小引鹽一十八萬八百七引一百八
　　　十八斤零
　　　本色鹽共一十三萬五千七百七十五引八十
　　　六斤零
　　　存積鹽三萬六千一百六十一引
　　　常股鹽九萬九千六百一十四引八十六斤零
　　　折色鹽四萬五千三十二引一百一斤零
　　河東鹽運司
　　　每嵗辦鹽四十二萬引
　　　存積鹽一十二萬六千引
　　　常股鹽二十九萬四千引
　　陜西靈州西河漳縣見今嵗辦皆如舊額
　　　　行鹽地方
　　諸司職掌
　　山東鹽運司
　　　濟南府　　　　　　　青州府
　　　兖州府　　　　　　　東昌府
　　　萊州府　　　　　　　東平州
　　　開封府　　　　　　　登州府
　　　徐州　　　　　　　　邳州
　　　宿州
　　兩浙鹽運司
　　　杭州府　　　　　　　紹興府
　　　寜波府　　　　　　　台州府
　　　温州府　　　　　　　蘇州府
　　　衢州府　　　　　　　處州府
　　　徽州府　　　　　　　嘉興府
　　　湖州府　　　　　　　松江府
　　　嚴州府　　　　　　　常州府
　　　鎮江府　　　　　　　廣信府
　　　金華府　　　　　　　廣徳州
　　兩淮鹽運州
　　　應天府　　　　　　　寜國府
　　　太平府　　　　　　　揚州府
　　　鳳陽府　　　　　　　廬州府
　　　安慶府　　　　　　　池州府
　　　淮安府　　　　　　　和州
　　　南昌府　　　　　　　九江府
　　　南康府　　　　　　　建昌府
　　　贑州府　　　　　　　南安府
　　　臨江府　　　　　　　撫州府
　　　吉安府　　　　　　　袁州府
　　　瑞州府　　　　　　　饒州府
　　　武昌府　　　　　　　黄州府
　　　沔陽州　　　　　　　岳州府
　　　夷陵州　　　　　　　荆州府
　　　常徳府　　　　　　　長沙府
　　　澧州　　　　　　　　沅州
　　　衡州府　　　　　　　徳安府
　　　辰州府　　　　　　　安陸州
　　　靖州　　　　　　　　襄陽府
　　　寳慶府
　　廣東鹽課提舉司
　　　廣州府　　　　　　　肇慶府
　　　惠州府　　　　　　　韶州府
　　　南雄府　　　　　　　潮州府
　　　徳慶府
　　海北鹽課提舉司
　　　雷州府　　　　　　　髙州府
　　　亷州府　　　　　　　桂林府
　　　栁州府　　　　　　　梧州府
　　　潯州府　　　　　　　慶逺府
　　　南寜府　　　　　　　平樂府
　　　瓊州府　　　　　　　永州府
　　　郴州　　　　　　　　太平府
　　　田州府　　　　　　　思明府
　　　鎮安府　　　　　　　龍州
　　　泗城州　　　　　　　奉議州
　　　利州　　　　　　　　桂陽州
　　四川鹽課提舉司
　　　成都府　　　　　　　嘉定府(今為/州)
　　　叙州府　　　　　　　潼川州
　　　順慶府　　　　　　　保寜府
　　　廣元縣　　　　　　　䕫州府
　　　廣安州　　　　　　　雅州
　　福建鹽運司
　　　福州府　　　　　　　興化府
　　　泉州府　　　　　　　汀州府
　　　漳州府　　　　　　　邵武府
　　　建寜府　　　　　　　延平府
　　陜西漳縣西和二縣
　　　鞏昌府　　　　　　　臨洮府
　　　河州
　　雲南布政司
　　　五井鹽課提舉司
　　　黒鹽井鹽課提舉司
　　　安寜鹽井鹽課提舉司
　　　白鹽井鹽課提舉司
　　長蘆鹽運司(後增/)
　　　順天府　　　　　　　真定府
　　　保定府　　　　　　　順徳府
　　　廣平府　　　　　　　大名府
　　　永平府　　　　　　　河間府
　　　隆慶州　　　　　　　保安州
　　　彰徳府　　　　　　　衛輝府
　　河東鹽運司(後增/)
　　　西安府　　　　　　　漢中府
　　　延安府　　　　　　　鳳翔府
　　　懐慶府　　　　　　　河南府
　　　汝寜府　　　　　　　南陽府
　　　平陽府　　　　　　　潞州
　　　澤州　　　　　　　　沁州
　　　遼州
　
　
　
　
　
　
　
　
　
　
　明㑹典卷三十五
欽定四庫全書
　明㑹典卷三十六
　　户部二十一
　　　鹽法二
　　事例
洪武初定鹽引目内條例凡兩淮運司遇客商販賣鹽
貨每鹽二百斤為一引給與半印引目每引納官本米
若干收米入倉隨即給引支鹽凡各塲竈丁人等除正
額鹽外將煎到餘塩夾帶出鹽塲及私鹽貨賣者絞百
夫長知情容縱或通同貨賣者同罪兩鄰知私煎鹽貨
不首者杖一百充軍凡守禦官吏巡檢司巡獲私鹽俱
發有司歸問犯人絞有軍器者斬鹽貨車舡頭匹沒官
引領牙人及窩藏寄放者杖一百發煙瘴地面充軍挑
挑擔䭾載者杖一百充軍有能自首者免罪常人捉獲
者賞銀一十兩仍須追究是何塲分竈戸所賣鹽貨依
律處斷鹽運司拿獲私鹽随發有司追斷不許擅問有
司通同作弊脫放與犯人私鹽同罪凡起運官鹽每引
四百斤帯耗鹽一十斤為二袋客鹽每引二百斤為一
袋經過批驗所依數掣摰官鹽自揚子江至湖南㐮鄧
俱係經過官司辨驗鹽引如無批驗掣摰印記者笞五
十押回盤驗凡諸色軍民權豪勢要人等乗坐無引私
鹽舡隻不伏盤驗者杖一百軍民俱發煙瘴地面充軍
有官者依上斷罪罷職凡將官運鹽貨偷取或將沙土
挿和抵换者計贓比常盜加一等如係客商鹽貨以常
盜論客商將買到官鹽挿和沙土貨賣者杖八十凡客
商興販鹽貨不許鹽引相離違者同私鹽追㫁如賣鹽
了畢五日之内不行繳納退引者杖六十將舊引影射
鹽貨同私鹽論罪偽造鹽引者處斬凡起運官鹽并塲
户徃來舡載上倉將帯軍器者並行處斬凡諸人買私
鹽食用者減販私鹽人罪一等因而販賣者處絞凡各
處鹽運司運載官鹽許用官舡轉運如竈户鹽丁却用
别舡装載即同私鹽科斷　置兩淮都轉運鹽使司定
嵗辦鹽數每引四百斤官給工本米一石　置兩浙都
轉運鹽使司定嵗辦鹽其引之斤重亦如兩淮　二年
置山東北平河間都轉運鹽使司及靈州鹽課司廣東
海北提舉司嵗辦鹽課每引四百斤置河東都轉運鹽
使司嵗辦鹽課每引二百斤　十五年置雲南鹽課提
舉司　十七年定兩淮兩浙鹽工本鈔每引二貫五百
文河間廣東海北山東福建四川每引俱二貫　二十
三年定兩淮兩浙各竈戸每丁嵗辦小引鹽十六引引
重二百斤復鹽工丁半之其餘工丁四引　令兩淮兩
浙引鹽斤重復如舊　二十七年令優免鹽丁雜泛差
役　令兩浙兩淮竈戸有犯笞杖斷决徒流遷徙雜犯
死罪者止杖一百仍發煎鹽其事故竈丁勘實以附近
有田粮丁力相應人戸撥補　凡公侯伯及文武四品
以上官不得令家人奴僕行商中鹽侵奪民利　二十
八年令各處邉方缺糧本部奏請開中納米定為則例
出榜召商於缺糧倉分上納仍先編置勘合并底簿發
各該布政司并都司衛分及收糧衙門收掌如遇客商
納完糧填寫所納粮并該支引鹽數目付客商賫各該
運司及鹽課提舉司照數支鹽其底簿發各運司及鹽
課提舉司收掌候中鹽客商納米完賫執勘合到比對
硃墨字號相同照數行塲支鹽　又令兩淮兩浙鹽運
司煎鹽工本照各塲額辦鹽數闗鈔遣監生管運給散
山東福建河東止扵官庫内闗領給散　永樂十七年
令各處客商原中不拘資次鹽引遇到即支　又令中
鹽客商賫倉鈔赴運司運司查原來印信比對明白即
與𣲖塲支鹽　宣徳四年令各運司提舉司查勘中鹽
客商土民年逺事故者行原籍官司每引給資本鈔二
十錠　五年罷差監生扵兩淮兩浙給散煎鹽工本鈔
每嵗照山東例扵官庫内闗領給散　令徃來内官内
使官軍人等夾帯私鹽者許應捕官軍人等盤拿　九
年令各䖏運司并鹽課司但有客商夾帯私鹽者原支
引鹽俱沒入官　十年令各處總兵鎮守及沿河捕盜
錦衣衛官監察御史浙江等布政司直𨽻府州縣各巡
按監察御史及按察司官俱設法緝捕私鹽如巡檢司
捉獲私鹽者准作事蹟若雖獲盜而不獲私鹽者不准
陞用其各處軍官縱家人興販者家人問罪正犯發本
衛充軍若所管旗軍餘丁興販者該管官旗一體坐罪
　又令各運司提舉司查勘過限未繳鹽引及客商貫
址造冊送部行各處巡按御史及各按察司追究銷繳
　又令竈戸犯該徒罪有力者准納米贖罪　正統元
年令各處有首獲私鹽者鹽入官以鈔照時值給賞
又令兩淮運司竈戸有死絶充軍者有司於有力民户
内僉補若有清出㓜丁亦照舊額收補　二年令竈丁
逃移者鹽課勘實停徵　令兩淮官鹽聽客商於貴州
地方貨賣鹽引扵鎮逺府告銷　又令兩淮兩浙貧難
竈丁除原額鹽課照舊收納其有餘鹽者不許私賣俱
收貯本塲運司造冊發附近州縣每一小引官給米麥
二斗　又令各該中鹽衛分造冊一本具客商名數徑
繳本部其鹽運司仍將該司額辦鹽數申報每年終支
過引鹽及客商姓名另具總數徑申本部註銷　又令
各處竈丁有犯俱免納米及調塲笞杖者的决雜犯死
罪與徒流罪者除嵗辦額鹽外令每日煎鹽三斤死罪
准工五年流罪准工四年徒五等各照年限俱計日煎
鹽贖罪　裁革寜波府岱山蘆花二塲鹽課司鹽課歸
并大嵩塲塩課司催辦　令兩淮運司永樂年間客商
該支引鹽以十分為率支與淮鹽四分其六分兊與山
東運司支給不願兊者聽令守支　三年奏准召商納
馬中鹽每上等馬一疋一百二十引中等馬一匹一百
引　令竈户起運官鹽運司給批總填數目用印鈐盖
定限給付執照各處批驗所巡檢所巡檢司照數掣摯
盤驗送納畢在京於戸部在外於本衙門送繳批發運
司查銷　又令各運司給客商引目每引目每引納中
夾紙一張至闗引之時類解户部倒引　又令兩淮運
司雲南鹽課提舉司官鹽客商中納支給不敷者准扵
河東陜西福建廣東各提舉司兊支　又令河間長蘆
及河東陜西運司官鹽客商中納支給不敷者准於廣
東海北鹽課司兊支　又令長蘆運司商鹽願發賣别
處者聼於所在官司告驗轉給文慿改易地方其退引
水程仍照例告􁁂　又令各邉召商中納鹽糧淮浙兼
中如以十分為率淮鹽八分浙鹽二分或淮鹽七分浙
鹽三分淮鹽止米麥二色浙鹽雜糧皆准　又令陜西
四川雲南中鹽客商免納引紙　又令販賣私鹽軍民
人等有能捕獲百斤以上至二千斤以上為止每鹽一
斤賞鈔一貫其近海近塲窮軍貧民有以肩挑易米者
不必具奏徑自問結　四年令兩淮貧難竈丁戸下該
徵稅糧於本州縣存收免令逺運　五年裁革昌國正
監塲其鹽課歸併附近穿山塲管理添設下砂二塲三
塲鹽課司官吏皆如下砂塲設置　令兩淮兩浙長蘆
運司每嵗額辦鹽課以十分為率八分給與守支客商
二分另為收積在官候邉方急缺糧儲召中以所積見
鹽人到即支謂之存積其八分年終挨次給守支客商
謂之常股凡中常股價輕存積價重　又令年逺客商
中鹽未支者每引給資給資本鈔三十錠願守支者聼
　六年令兩淮兩浙勸借支鹽客商米麥收積該塲賑
給貧難竈丁其該支引鹽仍挨次放支　七年奏准雲
南布政司及遼東等都司衛分每年終將當年收過糧
數并客商姓名貫址填給勘合字號俱造冊􁁂部其各
處運司提舉司於年終亦將本年客商賫到勘合字號
并姓名貫址及中過塩粮造冊􁁂部比對查考　令兩
淮運司所屬鹽塲以路塗便利者為上塲寫逺者為下
塲富安安豐梁垜東䑓河垜五上塲配臨洪一下塲丁
溪草偃小海白駒劉莊伍祐六上塲配徐瀆一下塲新
興角斜拼茶豐利馬塘石港西停金沙餘西九上塲配
板浦一下塲餘中餘東吕四三上塲配莞瀆一下塲掘
□一上塲配廟灣一下塲凡支鹽之時上塲𣲖盡方以
下塲輳數補𣲖以便鹽商　八年奏准永樂洪熙宣徳
年間客商原中淮浙長蘆運司引鹽願兊支河東山東
福建運司者每一引支與二引不願者聼其守支　九
年令雲南各鹽課司每竈户添撥餘丁二人免其差役
専一採薪煎鹽鹽課不許擅除　又令客商中鹽不許
過三千引其所納粮限半年内完足不完者扣日截出
勘合　十年令客商年乆不得支鹽願兊支者如係原
中地方准量各塲逺近三七闗非原中地方一引兊與
二引者量地逺近中半闗支　又令山東官䑓塲鹽課
每二引折納綿布一疋運赴登州府偹遼東支用　又
令湖廣衡州長沙二府屬兩淮行鹽地方　十三年令
兩淮運司扵各塲利便處置立倉囤每年以揚州蘇州
嘉興三府所屬附近州縣及淮安倉并兊軍餘米内量
撥收貯凡竈户若有餘鹽送赴該塲每二百斤為一引
給與米一石年終具奏造冊申部其鹽召商扵開平遼
東甘肅等處開中不拘資次給與兩浙運司及松江嘉
興二分司仁和許村等塲亦照此例　十四年令増兩
淮兩浙存積鹽為四分召商供給邉儲　又令中鹽客
商先將倉鈔賫赴本部送禮部鑄印局辨驗前去運司
支鹽　景泰元年奏准兩浙運司各塲凡近塲滷丁令
於鹽塲煎辦鹽課水鄉竈户離塲三十里之外者每丁
嵗出米六石或折收價物置立倉庫收貯委官専掌按
季查筭滷丁代納鹽數若干照名給與食用　令増兩
淮兩浙存積鹽為六分　又令各處該上鹽粮倉分置
立内外字號底簿二扇用半即勘合内號一扇本倉收
外號一扇申送運司候各商賫倉鈔前來比對印信硃
墨字號相同仍查原投印信勘合并印信流通文簿俱
同每於十二月𣲖塲支給造冊繳部查照免商人赴部
辨印　又令起運兩京官鹽并客商發賣引鹽南京於
龍江批驗所掣摯俱赴江東門北京於張家灣批驗所
掣摯俱赴崇文門開報兩京戸部各委官看驗批放入
城各門不許混放　又令竈丁餘鹽每引給米淮鹽八
斗浙鹽六斗長蘆鹽四斗　又令商人支鹽賣畢截角
退引過期不繳者行各處巡鹽御史按察司查提　又
令各運司提舉司及所屬鹽課司原有山塲灘蕩供採
柴薪者不許諸人侵占其年乆逃移竈戸及充軍死絶
者即於見在竈户内以空閒壮丁撥補　又令各處客
商引鹽出塲遷延三月不去者拘收入官　又令各商
中到存積官鹽人到即支其常股鹽每年依期將見在
商人挨次量髙低塲分𣲖搭封驗引目赴塲闗支備將
商名貫址勘合字號米鹽數目搭𣲖塲分造冊繳部年
終仍將放支過商名鹽數類總造冊送部查照　又令
收糧衙門類填勘合每道客商不得過二十名年終通
將商人粮斛鹽數并倉鈔勘合造冊送部查考　二年
令客商報占鹽數遷延一年之上不報完者即於常股
鹽内𣲖撥挨次闗支　三年奏准淮浙山東長蘆運司
收到客商退引按季類解福建河東陜西運司并四川
雲南廣東靈州小鹽池等鹽課提舉司年終解俱開客
商某於某年月日支出官鹽若干發賣某行鹽地方及
某月日繳到及已繳若干未繳若干其有沉匿在庫通
同庫役人等轉賣影射私鹽者照私鹽榜例問罪　令
各處客商越境貨賣引鹽者不問多寡俱發遼東鐡嶺
衛充軍其所在官司并巡捕巡司官兵人等不行如法
緝拿者一體治罪受財縱放者邉衛充軍若應補人捉
獲及諸人告發者量行給賞　又令客商官鹽内夾帯
私鹽者官私鹽俱沒入官　又令兩淮運司各塲竈户
有將該徵粮草不分起運存留願折納餘鹽者每正糧
米麥豆五斗草五包束各折徵鹽一小引　四年奏准
凡有代支引鹽者戸部行各該府衛體勘各具結状繳
部方准代支及闗給資本鈔或兊换引鹽如有詐冐發
邉衛充軍　令四川鹽課提舉司於每年三月以前具
上中下三等鹽課司并商名引鹽數目挨次挨號扣課
均𣲖開布按二司并巡鹽官處定於三月初一日㑹同
照引唱名給散以引目連各商通帖散帖封發各鹽課
司收庫分𣲖各井逐月支鹽随時批訖退引給付各商
限次年三月終繳送提舉司類總轉達布按二司并巡
鹽官比對相同照數完造嵗報若遇急用邉粮開中務
亦先年出榜次年三月唱名支鹽　又令各運司提舉
司客商引目支鹽出塲該塲即為截角仍具商名引數
申繳總司收照　添設四川仙泉井鹽課司副使一員
　五年令廣東海北二鹽課司竈丁有私煎餘鹽者送
本司每引官給米四斗　七年奏准凡勢豪軍民人等
聚衆興販私鹽者徑解兵部發鐵嶺衛充軍其巡捕巡
司官兵人等受財故縦及令軍兵用强䕶送者罪亦如
之　天順六年雲南諾鄧鹽井大井鹽井鹽課司各裁
革副使一員順盪鹽井鹽課司裁减流官副使一員存
留土官副使一員　八年裁革河間長蘆運司佐貳官
一員鹽厯司佐貳官一員鹽倉副使一員　成化二年
令軍民人等有駕使遮洋大船擺列軍器興販私鹽者
邉衛充軍　三年奏准凡越境夾𢃄興販官私鹽至二
千斤以上者不拘軍民舍餘俱充軍舍餘係腹裏者發
邉衛係邉衛者發鐡嶺衛其經過官司及四鄰里老俱
照例問罪若馬快粮舡夾帯者一體究治　四年令内
外官員之家不許占中鹽引其報中客商引數不許過
多并轉賣與人及聼人包攬如違在内從本部并户科
叅奏在外從巡撫巡按等官究治　又令兩淮各塲每
遇年終選差有司官查盤鹽課每三年巡鹽御史親詣
各塲查盤　七年令兩淮兩浙運司各塲存積鹽課仍
舊止作四分常股増為六分　又令兩淮鄉村竈戸所
在有司連家小發遣各塲煎辦不許冐名代替及賣放逃
回　又令山東郯城縣每嵗委官秤掣清洛塲商鹽　九
年令兩淮運司凡盤獲一應私鹽并沒官掣割等項商
鹽俱運至儀真批驗所并本所掣割餘鹽通至二萬引
以上開報差官變賣給邉　又令兩浙巡鹽御史督同
布按二司分巡分守官并運司分司官清查各塲竈丁
備開海濵諳曉煎辦者若干毎丁嵗辦鹽若干准折鹽
課若干其絶户及寡婦鹽課照數開豁以清出多餘殷
實滷丁頂替冄有餘丁照例辦課若有幼丁候長成辦
鹽俱造冊偹照仍類造冊送部查考自後每十年一次
清查其水郷不諳煎鹽竈戸每引納工夲銀三錢五分
解送運司給散竈丁或年終類解本部轉送太倉銀庫
及各邉支用　十年修築河東鹽池垣墻置東門以為
出入設解鹽東塲分司於安邑縣路村地界撈辦東塲
鹽課設解鹽西塲分司於解州撈辦西塲鹽課每嵗運
司輪委佐貳官二員各領印住彼量帯官攅秤斗及提
督巡檢司官兵人等巡視兼捕獲鹽徒修理垣墻　十
一年令長蘆運司凡收割餘鹽積至一千引以上即申
報本部變賣　十二年奏准河東運司鹽丁除正役里
甲該辦粮草外其餘柴夫弓兵皂𨽻一應雜泛差役丁
少者俱蠲免丁多者亦量減除　令客商支出官鹽并
包夾𢃄者即同私鹽俱沒入官　十六年奏准凡竈丁
逃亡事故者運司官公同有司僉補其竈丁拖欠鹽課
并鹽價者運司并分司官催徵拖欠稅粮者府縣官催
徵各不相干預　又令永樂宣徳正統年間客商所中
引鹽全未支者各造冊送部於原籍有司闗給資本鈔
每引三十錠景奉元年以後未支引鹽願闗資本鈔者
聼願守支兊换者兩淮兊福建山東兩浙兊廣東俱每
引加半引不願者聼照舊守支　十七年奏准西安府
人民不許興販靈州鹽課以南陽汝寜二府屬河東運
司行鹽地方與淮鹽兼賣　十八年令各處開中鹽粮
户部行南京户部編造勘合底簿之後仍行各運司等
衙門查取客商姓名并原奉某號勘合於某年月日奉
某例該支鹽若干開報該部查考其該衙門闗領引目
之日偹開勘合字號客商姓名比對相同依數給領其
客商須過引目鹽斤各運司提舉司務開支過某年項
下若干事故者開除候年終通類分豁舊管收除實在
數目造冊一様三本一本送南京户部查對一本送户
部一本送本處巡鹽御史并風憲官處若有一應奸弊
聼該部叅究　開設天賜溝塲并大使副使二員以莞
瀆塲原額鹽課𣲖撥三分之二煎辦　裁革安寜鹽課
提舉司提舉一員　令巡捕官員興販私鹽至二千斤
以上發邉衛充軍　十九年奏准正統十四年以前客
商中鹽未支者淮鹽每引給資本鈔三十錠兩浙廣東
四川雲南每引二十五錠河東長蘆福建山東每引二
十錠其景泰元年以後願關者及今告代支故商引鹽
者亦照此例　令南京户部給發引目其年月日俱一
一鎮定封發各運司等衙門收掌給與商人支鹽敢有
新舊那移者官吏坐以枉法贓罪　又令客商支鹽皆
令上下塲分三七分𣲖常股存積正收正支如違商人
治罪鹽貨入官官吏坐以枉法贓罪　又令客商典當
引目與人名為夥支或轉賣有勢之人名為賣支及以
假引賣與商人冐頂真引并以舊引轉賃與人影射私
鹽者俱問罪引目鹽貨入官　又令客商𣲖定塲分守
支完即打引出塲若無見鹽者止許扵本塲買補若將
已完鹽課揑作未完遺留空引侵盜影射私鹽者鹽貨
價錢並入官官吏縱容以枉法論　又令儀真淮安批
驗所運鹽客商不拘官軍民俱依法掣割其掣割餘鹽
除放支南京各衙門食鹽外巡鹽御史按季督同運司
掌印鹽掣等官變賣時價類解本部　又令各運司𣲖
撥商人下塲單帖及引目俱送該管分司驗實印封倒
文轉發該塲封收在官聼令守支畢將引截角照鹽出
塲　又令運司於客商賫到勘合連底簿俱送巡鹽御
史處比對相同掛號明白方與𣲖塲其運司闗引之時
該部亦要查數明白如法印封給與領回運司辦驗引
真數足另封收貯逐起給散若商人不到者聽令冄領
不許混同收放新舊那移及縱容通同盜賣　又令客
商偽造印引詭名貨賣者梟首示衆乆住鹽塲撥置害
人者逓發原籍當差　又令各鹽運司提舉司徵解商人
引紙每一百張收銀三錢委官運南京户部轉發應天
官庫凡遇本部缺紙先期㑹計行令該府拘集鋪行
收買送用積有餘銀准折官軍俸粮　又令兩浙鹽課
浙西塲分每正鹽一引折銀七錢浙東塲分每正鹽一
引折銀五錢解送太倉銀庫候餘鹽支盡仍納本色
添設兩淮運司副使一員　二十一年奏准各運司提
舉司鹽課但有奏討者許户部并科道官紏舉治罪
二十二年添設河東解鹽中塲倉設大使副使各一員
増嵗辦鹽課一十一萬六十引共為四十二萬引　二
十三年奏准慶陽府每嵗委佐貳官一員監支靈州鹽
課司商人納馬官鹽及民間食鹽皆以次相兼給放移
萌城批驗所於紅徳城堡令黒城乾溝二路鹽車俱抵
慶陽府城市闗廂卸載商人同卸載店主賫執引目赴
府驗過赴行鹽地方貨賣畢引目赴店主銷繳　令各
邉開中引鹽粮草俱不許勢要及内外官員之家求討
占窩領價上納違者從巡按御史紏舉　𢎞治元年令
各處軍衛舍餘興販私鹽該管官通同縦容者問罪革
去見任　又令兩浙鹽課折銀浙西塲分每引原定七
錢者减為六錢浙東塲分每引原定五錢者减為三錢
五分候鹽法通如舊徵納　又令支鹽客商每鹽一引
勸借米一斗或麥一斗五升其無鹽自買補者免勸借
　又令上納引鹽客商病故無子父母見在兄弟同居
同㸑不係别籍異財妻能守志不願適人孫非乞飬過
繼者保勘明白俱准代支妻若改嫁仍追還官其伯叔
妾姪并在室出嫁之女及逺族異㸑之人不許代支
二年奏准各處掣過引鹽出給水程坐與行鹽地方發
賣畢將引目徑赴所在官司告繳運司提舉司每一年
一次造冊備開各商貫址并違限月日送部轉發該管
司府衛所提問責限追銷　令兩淮運司於各鹽塲每
總催一名出通闗一紙編立内外號簿用印鈐盖責付
分司發各塲如遇總催名下并該管鹽課納完分司官
查筭歸併倉口别無虧欠方照名填繳仍委官覆盤不
許指倉指囤通同揑作虧折如違該塲分司總司官吏
總催委官俱發邉逺充軍户部該司仍立該年鹽課文
卷一宗已完未完按季照刷户科立上下半年註銷添
銷之法查考各運司提舉司以每嵗辦完鹽課實數年
終造冊奏繳即差吏赴户科註銷　又令兩淮各塲鹽
囤地方皆東西南北為界如南北為門為路則東堆存
積西堆常股定立石牌每囤止一千引如總催名下有
一千五百引者一千為大囤五百為小囤先儘存積足
數然後收常股一年鹽課皆完方徵收下年者委官盤
鹽務逐引秤盤不許丈量堆垜查算　又令各處鹽塲
總催竈丁有犯三年五年徒罪并加役等項每日令煎
鹽三斤通計若干折作引鹽每一小引追銀二錢類總
解京　又令各鹽塲該支客商如有見鹽者運司具查
同引目手本付客商賫至巡鹽御史䖏告投比對數目
相同親筆責限分司官支給如過期不與支給者問罪
　又令兩浙水郷竈丁每鹽一引納銀六錢煎辦竈丁
存積鹽課仍納本色常股鹽課每引折收銀三錢候商
支給將價照例餘勤煎竈户餘鹽内挿買補課各項該
納銀兩解到運司聼巡鹽御史委官解京　又令各處
竈戸犯徒罪以上審有力并干礙鹽法囚犯杖徒以上
該納米贖罪者俱發所在塲倉照罪上納米糓及入官
舡隻頭畜貨物亦變賣價銀送發該塲以偹凶年賑濟
貧竈　又令竈户除全課二十丁三十丁以上通户優
免若殷實竈户止當竈丁數名亦止照見當丁數貼竈
此外多餘丁田俱發有司當差其餘全課鹽丁亦照原
擬丁田津貼免其差徭夫馬若姦民詭寄田糧及豪强
竈戸全家影占差徭者就將多餘丁田照數收補逃故
竈丁若詭寄不多者依律問罪田糧改正　又令各商
給領引目自出司到塲之日為始中多者不過一十五
年中少者不過十年俱依期支盡起離本塲若故意遷
延過違年限倚住害人者依律問罪仍照占中賣窩事
例發落未盡鹽引沒官其勢豪竈户發賣私鹽及勒掯
該支客商者私賣之數盡追入官該支之數立限給商
仍各治以重罪　又令各處秤掣引鹽止許批驗所官
若本所無官方委運司官有司不得干預　又令各處
嵗報鹽課冊内務開寫某運司提舉司每嵗額辦鹽課
存積常股數目該本色鹽若干或布米等折貨若干某
塲鹽課嵗辦若干辦完若干每項各立行欵開寫官攅
某人總催某人辦過鹽課或布或米或貨收入某字號
倉囤某年月日完足出給某字號通闗送繳查筭無差
各欵後空立前件長蘆山東河東運司扵次年三月終
兩浙兩淮運司扵次年四月終福建廣東雲南四川運
司提舉司扵次年六月終差吏親賫奏繳仍造青冊二
本一本送户科註銷一本送本部查照若有過期并數
目不清及虛出揑造者查究問罪　又令兩淮運司守
支客商成化十五年以前無鹽支給者許收買竈丁餘
鹽以補官引免其勸借米麥成化十六年以後至二十
年以前正支不敷者亦許買補該勸借賑濟米麥仍照
支鹽分數上納二十一年至二十三年已辦未完者嚴
限追補完足給與各年應支客商不許收買餘鹽該勸
借賑濟米麥亦照例上納　又令行鹽地方捉獲私鹽
所在官司盤驗數目并将私鹽舡隻通行變賣銀兩觧
送運司造冊類解　又令兩浙運司各塲竈丁有離塲
三十里内者全數煎辦三十里外者照水鄉事例全准
折銀每年十月以裏徵完觧送運司類解本部其折銀
則例每一大引浙西六錢浙東四錢候鹽法通照原定
數目徵納仍查各該鹽塲某塲原額鹽課若干竈丁在
三十里内者若干在三十里外者若干造冊五本各塲
一本運司本布政司巡鹽御史本部各繳一本以偹查
考　又令靈州鹽課司行塩地方仍舊扵平凉静寜隆
徳政平慶陽環縣等處　増置河東解鹽中塲分司并
給印信　三年奏准凡客商未支引鹽不分存沒巳未
到官但過三十五年者俱不准告闗其流通底簿并勘
合文簿盡行銷繳　七年奏准凡竈丁死絶充軍者即
以本塲新増出㓜空閑人丁撥補如無方許於附近民
户僉補　八年奏准凡客商軍舍人等敢有貨賣私鹽
及於親王之國收買私鹽買求軍舍人等夾帶及跟随
軍舍人等私自買者犯人并牙保依律例發落鹽入官
干礙本府輔導官員一體恭問若各該地方官員縱容
越過者聼本部叅究連坐　令兩浙運司竈户若事故
例當新僉者止許府縣查補照例納銀滷丁事故方許
運司勾充俱各眀立簿籍查考其塲官催目人等敢有
將銀課改作鹽課竈户揑作滷丁一槩朦朧勾擾者俱
問以枉法贓罪　十三年奏准越境興販官私引鹽至
二千斤以上者問發附近衛所充軍原係腹裏衛所者
發邉衛充軍其客商收買餘鹽買求掣摯至二千斤以
上者亦照前例發遣經過官司縱放及地方火甲里老
知而不舉各治以罪巡捕官員乗機興販至二千斤以
上亦照前例問發凡貧難軍民將私鹽肩挑背負易米
度日者不必禁捕其豪强鹽徒聚衆撑駕大船張掛旗
號擅用兵伏響器者巡捕巡塩官兵尋訪擒捕若拒敵
殺傷人命者俱梟首示衆各䖏鹽塲無籍之徒號稱長布
衫赶船虎光棍好漢等項名色把持官府詐害客商犯
該徒罪以上及冄犯杖罪以下者俱發邉衛充軍凡偽
造鹽引印信賄屬運司吏書人等將已故并逺年商人
名籍中鹽來厯填冩在引轉賣􁠫騙財物為首者依律
處斬外其為從并經紀牙行店戸運司吏書一應知情
人等但計贓滿貫者不拘曽否支鹽出塲俱發邉衛充
軍　又令各王府不許奏討食鹽其織造官有奏討引
鹽越境貨賣者聼本部并戸科論奏治罪　十四年令
兩淮行鹽地方有司凡遇商人運到引鹽即拘告報數
目於賣畢追收退引按季繳送運司聼巡鹽御史年終
通查具奏如有不繳至五千引之上者該府州縣官聼
本部叅奏問罪
　　　　清理鹽法官員
　　事例
永樂十三年差御史給事中内官各一員於各處閘支
鹽課　十四年差監察御史一員巡視河間運司私鹽
　宣徳十年差鹽察御史一員於兩淮通州狼山鎮守
提督軍衛巡捕私鹽　正統元年差侍郎及監察御史
巡視長蘆等處私鹽　二年取囘兩淮巡鹽御史　三
年取囘兩淮兩浙長蘆整理鹽法内外官及御史等官
　又令兩淮兩浙長蘆等運司每嵗各差御史一員巡
視及催督鹽課　十一年令長蘆巡鹽御史兼理山東
鹽法　景泰元年差侍郎二員清理兩淮兩浙鹽法
二年取回兩浙巡鹽御史令鎮守侍郎兼理鹽法　三
年令巡河御史兼理兩淮鹽法裁省巡鹽御史　又差
監察御史二員於兩浙兩淮巡鹽　七年令廣西按察
司各道分巡官兼催督各該鹽課司鹽課禁革奸弊
又令四川按察司各道分巡官兼督鹽課　天順四年
令山西按察司分巡該道官兼巡視河東鹽池　成化
四年差都御史一員清理兩淮鹽法　九年差監察御
史一員扵河東運司巡鹽　十七年令雲南布政司提
督銀塲恭議兼理鹽法　𢎞治元年差侍郎二員兼僉
都御史清理兩淮兩浙鹽法　二年令福建清軍御史
兼理鹽法仍照兩淮等䖏巡鹽御史例年終具奏催辦
過鹽課　六年添設廣東按察司僉事一員専理鹽法
　十三年差都史一員清理兩淮鹽法
　　　　運司鹽塲官吏禁約
　　事例
正統元年奏准各鹽運鹽課司及各塲官吏考滿考退
等項到部者俱送户部發回住俸責限催辦未完鹽課
其應考滿未起程者免赴京亦住俸催辦完日奏請定
奪　景泰元年令各鹽塲大使守支九年應考滿者原
經收已𣲖商鹽年乆不至准給與後到客商其餘不盡
之數交盤見任官攅依例給由　令運司同知副使判
官等官各定分司催督鹽課不得更易互管仍按季具
數總司查併遇有考滿止開該催分司鹽數稽考及有
事故等項但許附近分司𢃄管不得轉委　二年令各
處嵗辦鹽課經管官員務依時催督煎辦按季開報合
千上司年終出給總足通闗奏繳如有拖欠該九年考
滿住俸催完方准給由又令各運司提舉司官吏縱容
庫役門子那移作弊及分司官員鹽課司官攅通同富
豪總催鑊秤人等詐害客商批驗所監掣官員并官攅
作弊害人受贓滿貫者俱發邉衛充軍　成化十六年
令各處塩課次年正月不完者該塲官住俸杖追分司
并運司官以十分為率三分不完者一體住俸其各官
三年六年考滿巡鹽御史查勘任内鹽課完足方許起
送若九年考滿所督鹽課過違年限不完者查送吏部
降二級叙用官攅丁憂事故等項從巡鹽御史委官查
盤經手鹽課交付接管官攅方許離任每年終分司各
將辦過鹽課開報巡鹽御史查盤造册奏繳　二十一
年奏准各鹽塲官皆周嵗考滿即守支所辦鹽課其有
支盡附餘盤與見任官接管給由不得任外乆住及任
内托故去任每三年即令各處盤粮給事中御史查盤
　𢎞治元年令各處鹽塲官仍舊九年考滿　二年令
巡鹽御史查考各處該年鹽課其有延至次年六月終
不完者於本衙門逓降一級運使六年不完者一體施
行　又令各巡鹽御史清查各運司提舉司鹽塲官自
成化元年以後未經考退者不分在任改任但扵任内
有報足通闗而虧欠鹽課一千引之上者俱作素行不
謹一萬引者俱作貪官分司三年之内所屬塲分各年
有報完虧欠者亦作不謹六年亦所貪官俱行吏部定
奪其攅典不分見役去役俱發為民　又令各鹽塲官
攅如遇分司官吏到塲及相識官員經過科𣲖總催頭
目出辦銀貨荅應者計贓彼此俱罪其称拜見銷牌解
冊者俱問擬入已之贓若書筭皂隷吏典人等下塲求
索者仍坐親管官鈐束不嚴之罪各該運司每塲置立
循環簿二扇責見役總催每月附寫使用數目扵上月
終賫送運司逓换書冩巡鹽御史不時查究　八年令
各運司運使及分司官任内鹽課拖欠者不許赴部考
滿及别陞官職　十二年令各運司官考滿務開任内
各年分已辦過正課若干補課若干如正課已完補課
未完者亦不許申送給由
　　　　茶鹽引印
　戶部鹽引之印篆文一顆
　戶部茶引之印篆文一顆
　　　　鹽粮勘合并茶鹽引由契本銅版
　鹽粮勘合銅版一片
　茶粮勘合銅版一片
　鳯陽府廣濟闗勘合銅版一片
　長淮闗勘合銅版一片
　兩淮都轉運鹽使司銅版二十四片
　兩浙都轉運鹽使司銅版二十一片
　福建都轉運鹽使司銅版四片
　廣東鹽課提舉司銅版二片
　梧州府銅版一片
　海北鹽課提舉司銅版二片
　黒鹽井鹽課提舉司銅版二片
　河東都轉運鹽使司銅版四片
　安寧鹽井鹽提舉司銅版二片
　白鹽井鹽課提舉司銅版一片
　河間長蘆都轉運鹽使司銅版二片
　四川鹽課提舉司銅版一片
　五井鹽課提舉司銅版一片
　靈州鹽課司銅版一片
　鞏昌府銅版一片
　威楚鹽使司銅版二片
　延安府銅版三片
　廣西布政司銅版二片
　茶鹽銅版三片
　凉州鹽課司銅版一片
　契本銅版五片
　安寧鹽使司銅版二片
　龍江鹽倉銅版一片
　建昌府銅版二片
　茶由銅版一十片
　應天府置石灰山闗銅版一片
　龍江闗半印勘合銅版一片
　　事例
洪武間户部茶鹽引印及鹽粮勘合并茶鹽引由契本
銅版俱収貯内府户科編號木記収貯户部凡遇各處
急缺粮草則戸部奏請印刷編定召商開中正統十一
年以戸部改為南京戸部具奏鑄換印與銅版各増南
京二字於戸部之上仍収貯南京内府戸科遇開中本
部差官至彼印刷編定賫赴開中處所給發其印及銅
版木記用使年乆平乏糢糊則奏請改鑄刋造
　　　　權量
權量本部掌行其制造見工部
　　　　斛斗秤尺
　　諸司職掌
凡天下官民人等行使斛斗秤尺凡有一定决則頒行
各司府州縣牧掌務要如式成造較勘相同印烙給降
民間行使其在京倉庫等處合用斛斗秤尺等項本部
較勘印烙發用
　　明令
凡斛斗秤尺司農司照依中書省原降鐡斗鐡升較定
則様製造發直𨽻府州及呈中書省轉發行省依様製
造較勘相同發下所屬府州各府正官提調依法製造
較勘付與各州縣倉庫収支行用其牙行市鋪之家須
要赴官印烙鄉村人民所用斛斗秤尺與官降相同許
令行使
　　事例
洪武元年令兵馬司并管市司三日一次較勘街市斛
斗秤尺并依時估定其物價在外府州各城門兵馬一
體兼領市司　宣徳七年令重鑄鐡斛每倉發與一隻
永為法則較勘行使　正統元年令各布政司府州縣
倉分歳収糧五十萬石及折収倉庫嵗収布絹等物十
萬疋以上者工部各給鐡斛一張銅尺木各一把　景
泰二年令工部成造等秤天平各四十副須給本部及
在外支収衙門掌管用使其所屬衙門許依式成造應
用　成化五年以新舊鐡斛大小不一仍令工部照依
洪武年間法則鐡斛式様重新鑄造發江南江北山東
河南兊糧處令各處兊粮官員依式置造木斛送漕運
衙門較勘印烙給發交兊以為永乆定規　十五年令
鑄鐡斛頒給江西湖廣二布政司及各兊粮米次并支
粮倉分較造木斛印烙収用其鐡斛仍識以成化十五
年奏淮鑄成永為法則十三字及監鑄官員匠作姓名
於上　又令京城内外并順天府所屬地方凡諸色貨
物行人依式製造平等斛斗秤尺天平等件赴官較勘
印烙方許行使違者如律治罪兩隣知情扶同隐匿互
相借用者事發一體究治
　　　　時估
物貨價值髙下不一官司與民貿易隨時估計已具諸
司職掌今以内外買辦物料備列于後而贜罸時估則
見刑部光祿寺買辦厨料見本寺職掌之下
　　諸司職掌
凡民間市肆買賣一應貨物價值須從州縣親民衙門
按月從實申報合于司遇有買辦軍需等項以憑照價
収買
　　明令
凡内外軍民官司並不得指以和顧和買擾害於民如
果官司闕用之物照依時值對物兩平収買或客啇到
來中買物貨並仰隨即給價如或减駁價直及不即給
價者從監察御史按察司體察或赴上司陳告犯人以
不應治罪
　　憲綱
一時估仰府州縣行屬務要毎月初旬取勘諸物時估
逐一覆實依期開報毋致髙擡少估虧官損民
一上司収買一應物料仰本府州縣照依按月時估兩
平収買隨即給價毋致虧損於民及縱令吏胥里鋪戸
人等因而尅落作弊
　　事例
宣徳八年令各處買辦諸色物料聼差殷實大戸賫價
於出産地方収買供用　九年令應天府買辦物料於
都稅司支鈔給主　正統二年令買辦物料該部委官
一員㑹同府縣委官拘集該行鋪戸估計時價闗出官
錢仍委御史一員㑹同給與鋪行収買送納　三年令
買辦賞賜達官器皿及鄉試㑹試合用紙劄等物并遇
有買辦之類皆估計價鈔數目照舊具奏限一月内赴
庫領散不許過違如官司暫用凳卓器皿係買辦者用
畢送工部厰寄収以待再用　八年令朝廷所用物件
免有司買辦查出産地方於存留粮内折収解京沿途
官司應付船隻脚力南直𨽻府并山東者送北京該衙
門収福建廣東浙江湖廣江西四川者送南京該衙門
収嵗終具奏　九年令嵗用果品厨料照舊支領官錢
派買不許於存㽞粮内折徵　令凡遇造作等項急用
物料止於官庫闗用有不敷者方許具奏先給官價派
買　景泰六年令京城内不係常乆開張鋪靣及小本
出攤提買等項買賣俱免買辦
　
　
　
　
　
　
　
　
　
　
　明㑹典卷三十六
欽定四庫全書
　明會典卷三十七
　　戸部二十二
　　　徵収一
國初官民田税糧俱有定額其後撥給親王功臣及地
土肥瘠退灘開墾坍江災傷等項或增或減歳無常數
今以諸司職掌所載并𢎞治十五年實徵數開具于後
其徵収等項事例亦備録之
　　諸司職掌
凡各處秋夏税糧已有定額每歳徵収必先預為㑹計
除兊撥官軍俸糧并存留學糧廪給孤老口糧及常存
軍衞二年糧斛以備支用外餘糧通行定奪立案具奏
其奏本内該云為徵収某年秋糧事該照在京并在外衞
所官軍等項合用俸糧擬合預為會計徵収議得各司府
州今歳該徵秋糧除已對定官軍俸糧外其供應内府光
禄寺等衙門合用熟粳糯米芝蔴黄豆等項並五軍六部
等衙門官吏俸給優給故官兒男及太倉預備海運糧儲
擬於蘇州常州等府存収運納其餘秋糧存留學糧廪給
孤老口糧及撥凑各處軍衞倉収貯常存二年糧儲以備
支用如有糧多足用去處臨期定奪収支及該設糧長去
處委官一員率領該設糧長正身務要齊足定限七月二
十日以裏赴京面聽宣諭關領勘合囬還辦糧
凡徴収税糧律有定限其各司府州縣如有新増續認
一體入額科徴所據該辦税糧糧長督併里長里長督
併甲首甲首催督人户裝載糧米糧長㸃看見數率領
里長并運糧人戸起運若係對撥者運赴所指衞分照軍
交収存留者運赴該倉収貯起運折収者照依定撥各
該倉庫交納取獲通闗奏繳本部委官於内府户科領
出立案附卷存照以憑稽考
凢糧長闗領勘合囬還催辦秋糧務要依期送納畢日
赴各該倉庫將納過數目於勘合内填冩用印鈐蓋其
糧長將填完勘合具本親賫進繳仍赴部明白銷注如
是查出糧有拖欠勘合不完明白究問追理
　　誥
糧長之設本便於有司便於細民所以便於有司且如
一縣糧該十萬止設粮長十人正副不過二十人依期
辦足勤勞在乎糧長有司不過議差部糧官一員赴某
處交納甚是不勞心力嗚呼其不才有司官吏通同奸
頑夤縁作弊故行零碎先後設計留難紊亂不勞心力
之事自取滅亡教化風俗乃有司之首務民有風俗未
美者朕何嘗速責於有司必待自漸而成刑名失出失
入為其人人精神有限智識短長未曾輕責失出失入
之官錢糧盡在民間徴斂不足其頑在民何嘗即責有
司所以責者接受贓私故行出入罪名於糧虛出實収
就倉盗賣有時妄起科徴如此虐吾良民所以罪者如
此也便於細民之説粮長就鄉聚糧其升合斗勺數十
石之家比親赴府州縣所在交納其便甚矣奈何愚民
猶有謗言乃曰受害此人情之難處有等糧長貪婪無
厭將自己合納二税盡為衆户所包少有不從倚官挾
勢臨門吊打細民從之有等糧長心懷仁徳性體柔懦
上不倚官下不挾勢並不令細民包納本户二税從實
催徴民情不然欺侮懦弱故行過期不足反累善良嗚
呼吾言至此惟天可監君子詳觀
糧長往常民間不便蓋是有司官不肯恤民止是通同
刁詐之徒生事多端取要財物民人一時不能上達如
今教你每户家做糧長民有事務糧長除納糧外閒中
會鄉里一萬石糧内長者壯者與他説各處府州縣從
古設社稷壇場官長每祭祀春謂之祈風雨以時五穀
豐登秋謂之報成也古先哲王所奉之社五土之神稷
五穀之神五土者發生五穀立人性命王者不能遍祭
所以所在食其利者令有司設壇以祭報之又於京内
皇城之外闕之右立太社太稷以對宗廟而祀之特親
之也所以春祈秋報為民造福今民有數千畝萬畝或
百畝數十頃數十畝者每每交結有司不當正差此等
之家不知千萬畝田千萬畝天覆數百十頃畝者如是其
風雨霜露與地相合長養五穀其家食其利以安生往
往不應正役於差靠損小民於糧税灑派他人買田不
過割中間恃勢移坵換叚詭寄他人又包荒不便亦是
細民艱辛你衆糧長會此等之人使復為政毋害下民
了畢畫圖貼説果有荒田奏知明白除豁粮長依説辦
了的是良民不依是頑民民有不遵者具陳其所以嗚
呼有司官吏不才害民有若是耶專以二季徴税為奸
計麥方吊旗而催夏税穀秧方節早催秋税窘民於青
黃不接之時逼民於結實未堅之際頻於箠楚得贓緩
矣及其糧成期至可以上倉其官吏人等故行遷延刁
蹬留難不得便於上倉且待有益於已而後已嗚呼天
災人禍不至其徒自死必有自矣
　　憲綱
嵗辦錢糧仰本府州縣提督所属依期徴収足備起解
所指倉庫交納取實収囘照不許稽遲
　　諸司職掌
十二布政使并直𨽻府州夏税秋糧總數
夏税米麥四百七十一萬二千九百石錢鈔三萬九千
八百錠絹二十八萬八千四百八十七疋
秋糧米二千四百七十三萬四百五十石錢鈔五千七
百三十錠絹五十九疋
　　浙江布政司
夏税麥八萬五千五百二十石錢鈔二萬六百九十錠
絹一十三萬九千一百四十疋
秋糧米二百六十六萬七千二百七石錢鈔八十六錠
絹五十九疋
　　北平布政司
夏税麥二十五萬三千二百八十石絹三萬二千九百
六十二疋
秋糧米八十一萬七千二百四十石
　　福建布政司
夏税麥六百六十五石錢鈔一萬二千七百五錠絹二
百七十三疋
秋粮米九十七萬七千四百二十石
　　江西布政司
夏税米七萬九千五十石錢鈔六千四百五錠絹一萬
五千四百七十七疋
秋粮米二百五十八萬五千二百五十六石
　　湖廣布政司
夏税米麥一十三萬八千七百六十六石絹二萬六千
四百七十八疋
秋粮米二百三十二萬三千六百七十石
　　廣東布政司
夏税麥五千三百二十石
秋糧米一百四萬四千七十八石
　　河南布政司
夏税麥五十五萬六千五十九石絹一萬七千二百二
十六疋
秋糧米一百六十四萬二千八百五十石
　　山東布政司
夏税麥七十七萬三千二百九十七石絹二萬三千九
百三十二疋
秋糧米一百八十萬五千六百二十石
　　廣西布政司
夏税麥一千八百六十九石
秋粮米四十九萬二千三百五十五石
　　山西布政司
夏税麥七十萬七千三百六十七石
秋糧米二百九萬三千五百七十石
　　陜西布政司
夏税麥六十七萬六千九百八十六石
秋糧米一百二十三萬六千一百七十八石
　　四川布政司
夏税麥三十二萬五千五百五十石
秋糧米七十四萬一千二百七十八石
　　雲南布政司
夏税麥一萬八千七百三十石
秋糧米五萬八千三百四十九石
　　直𨽻應天府
夏税麥一萬一千二百六十石絹一千四百六疋
秋糧米三十二萬六百一十六石
　　松江府
夏税麥一十萬七千四百九十六石絹六百六十疋
秋糧米一百一十一萬二千四百石
　　蘇州府
夏税麥六萬三千五百石絹一萬四千一百五十七疋
秋糧米二百七十四萬六千九百九十石錢鈔二千三
百二十一錠
　　寧國府
夏税麥六萬二千六百一十石絹三百一十一疋
秋糧米一十八萬二千五十石
　　安慶府
夏税麥一萬九千四百七十八石
秋糧米一十一萬二千一百五十八石
　　太平府
夏税麥二萬一千三百九十石絹二百一十七疋
秋糧米四萬六千二百九十石
　　和州
夏税麥八百七十五石
秋糧米三千九百五十九石
　　揚州府
夏税麥五萬七千七百一十石
秋糧米二十四萬九十六石錢鈔二百五十一錠
　　鳳陽府
夏税麥九萬三千三百一十五石絹一千四百四十七
疋
秋糧米一十三萬七千一百六十石
　　滁州
夏税麥一千四百五石
秋糧米四千一百六石
　　徐州
夏税麥六萬二千三百石絹三千一百四十二疋
秋糧米七萬九千三百四十石
　　廣徳州
夏税麥六千七十石絹一百五十七疋
秋糧米二萬四千五百石
　　鎮江府
夏税麥八萬八百九十六石絹三百五十七疋
秋糧米二十四萬三千七百五十石
　　廬州府
夏税麥一萬五千八百三十石
秋糧米七萬五千三百六十石
　　池州府
夏税麥一萬七千一十六石絹二十七疋
秋糧米一十一萬一千九百四十五石
　　徽州府
夏税麥四萬八千七百五十石絹九千七百一十八疋
秋糧米一十一萬六千六百五十四石
　　常州府
夏税麥一十一萬九千三百二十石絹一千三百九十
四疋
秋糧米五十三萬三千五百一十五石
　　淮安府
夏税麥二十萬一千二百二十石
秋糧米一十五萬三千四百九十石
𢎞治十五年十三布政司并直𨽻府州實徴夏税秋糧
數
　　浙江布政司
夏税小麥一十五萬二千七百七十二石九斗三升八
合五勺四抄四撮絲綿并荒絲二百七十萬一千三百
六十一兩八錢三分六毫租鈔三萬二千五百五十三
錠八百四十五文五分農桑絲折絹三千五百九疋五
尺九寸三分八厘八絲二忽五微農桑零絲四十三斤
三兩八錢九分原額小絹四疋幣帛絹一疋
秋糧米二百三十五萬七千五百二十六石七斗一合
九勺租鈔一萬八千七百四十錠四貫一十文五分租
絲二千二百一十六兩七錢五分六厘租絹五十九疋
二丈九尺八寸租麄麻布二疋六尺租苧布七疋一
尺
　　山東布政司
夏税小麥八十五萬五千二百四十六石四斗七升八
合八勺二撮四圭五微五纖税絲二千九十一斤八兩
八錢一分二厘六毫六絲九忽絲綿折絹二萬二千一
百六十五疋一丈五尺三寸一毫六絲八忽六微一纖
七沙農桑絲折絹三萬二千八百二十五疋一尺七分
六厘本色絲二十斤六兩三錢一分二厘
秋糧米一百九十九萬五千八百八十一石二升四合
一勺七抄六撮二粒五微牛租米一十六石五斗地畝
綿花絨五萬二千四百四十九斤一十兩七錢一分二
厘
　　河南布政司
夏税小麥六十一萬八千六百四十五石一斗四升八
合二勺一抄三圭九粟六粒税絲三十五萬三千六百
四十三兩三錢六分六厘一毫六絲農桑絲折縜九千
九百五十九疋二丈四尺二寸八分二厘七毫五絲人
丁絲綿一千三百兩折絹六十五疋
秋糧米一百七十六萬九千一百三十一石八斗六升
九合七勺九抄三撮四粟地畝綿花絨三百四十二斤
四錢棗子易米二萬五千五百八十四石一斗六升九
合棗株課米四十七石二斗八升
　　山西布政司
夏税小麥五十七萬八千八百八十九石六斗七升三
合七抄三撮農桑絲折絹四千七百七十七疋農桑零
絲五十斤五兩八錢七分
秋糧米一百六十九萬五千一百三十二石八斗六升
四合六勺四抄八撮
　　陜西布政司
夏税小麥七十二萬五千七百九十六石七斗三升四
合三勺三抄七撮二圭五粟農桑絲折絹九千二百一
十八疋一丈九尺八寸二分三厘四毫本色絲綿二百
六斤一兩六錢五分
秋糧米一百二十萬三千二百六十石五斗二升一合
六勺五抄七撮綿花絨一萬七千一百七十二斤三兩
一錢綿布一十二萬八千七百七十疋一丈八尺七寸
四分
　　江西布政司
夏税小麥八萬七千六百三十五石六斗七升四合三
勺三抄絲綿折絹八千二十九疋二丈三尺八寸四分
八厘本色絲八千二百三斤一十一兩一錢一分一厘
四毫農桑絲折絹三千四百八十六疋二丈二尺一寸一
分五厘苧布一千三百四十一疋二尺四寸鈔六千八
百五十六錠六十八丈
秋糧米二百五十二萬八千二百六十九石九斗六升
三合六勺五抄八撮牛租穀二百一石一斗八升五合
三勺山租鈔三千一百二十三錠二貫九百一十五文
　　湖廣布政司
夏税米麥一十三萬一千四百石四斗七合二勺六抄
九撮三圭八粒九粟絹二萬二千九百八十九疋七尺
七寸四分二厘九毫四絲七忽一微七塵七纖一渺農
桑絲折絹四千九百九十二疋一丈九尺九寸二分七
厘五毫五絲綿花折布一十二疋二丈二尺
秋糧米豆芝蔴二百三萬六千二百二石一斗六升四
合九勺八抄八撮一圭一粒賃鈔一百七十五貫八百
七十一文課程苧麻折米五十七石一升五合九抄二
撮課程綿布七百三十八疋八尺八寸
　　四川布政司
夏税小麥三十萬九千五百九十四石一斗九升一合
三勺一抄一撮九圭五粒九粟荒絲六千三百三十三
斤三兩
秋糧米七十一萬七千七十八石三斗五升七合六勺
二圭八粟三粒六微地畝綿花絨七萬二千八百五
十一斤一十五兩七錢二分八厘四毫
　　福建布政司
夏税小麥七百六石五斗九升二合六勺八抄鈔一萬
七百七十八錠三貫一百七十二文五分六厘絲綿折
絹二百八十疋一丈九尺五寸五分三厘農桑絲折絹
三百一十九疋一丈二尺七寸八分零絲綿一百九十
四兩五錢九分土苧六十五斤一十三兩一錢六分
秋糧米八十五萬四百四十七石七斗七升四合五勺
三抄四撮四圭五粟租鈔二貫二百六十四文魚課米
三萬一千九百六十石六斗七升八合
　　廣東布政司
夏税米五千九百七十八石三斗四升三合九抄九撮
六圭四粒農桑絲折絹一百一十疋六尺二寸五分零
絲一十三斤六兩一錢一分四厘改科絹二十五疋
秋糧米一百一萬七百八十六石一斗七升七合六勺
七抄二撮四圭九粟五粒改科絲折米一十二石五斗
四升五合五勺
　　廣西布政司
夏税米豆三千三百九十石八斗八升一合四勺七抄
一撮税鈔一貫二百九十文農桑絲折絹四百九十七
疋六丈六尺九寸五分零絲八斤一十四兩一錢四分
本色絹二疋并零絲五兩五錢八分七厘五毫折色絲
一百九十四斤一十兩四錢五分七厘鈔一百六十一
錠四貫七百五十六文紅花一十一斤一十三兩五錢
秋糧米四十二萬六千六百三十六石八升七合三勺
六抄五撮一圭三粒租鈔四十二錠六百六十八文
　　雲南布政司
夏税小麥三萬三千七百八石二斗八升七勺五抄
秋糧米一十萬六千九百一十三石一合五抄三撮五
圭
　　貴州布政司
夏税麥荍二百五十五石四斗五升五合
秋糧米四萬七千四百四十二石二斗五升六合六勺
四抄四撮
　　順天府
夏税小麥一萬九千六百三石四斗三升七合四勺九
抄八撮六圭三粒八粟人丁絲綿折絹二千一百七十
五疋一丈六尺六寸農桑絲折絹一千七百六十四疋
一丈七尺三寸一厘三毫五絲
秋糧稉稻粟米四萬七千一百三十四石二斗三升七
合三勺二抄地畝綿花絨九千四百三十六斤一十四
兩五錢六分四厘
　　直𨽻真定府
夏税小麥三萬四千七百三十三石四斗九升三合九
勺七抄六撮七圭人丁絲折絹八千五百四十八疋六
尺五寸農桑絲絹七千疋一丈七尺八寸五分八厘五
毫五絲
秋糧稉粟米八萬二千三百四十六石九斗六升四合
三勺五撮六圭地畝綿花絨三萬五千三十三斤一兩
四錢八分四厘三絲三忽
　　　直𨽻保定府
夏税小麥一萬八千七百九十三石八斗二升九合九
勺四抄七撮人丁絲折絹二千七百九十六疋七尺一
寸五分農桑絲折絹一千六百一十一疋九尺二分五
厘本色絲二百二十四斤一兩一錢三分
秋糧米四萬二千九百八十石三斗一合四勺三抄地
畝綿花絨九千五百七十四斤八兩五錢六分棗株課
米一十六石二斗九升
　　直𨽻大名府
夏税小麥四萬四千九十六石三斗五升七合九勺九
抄六撮七圭人丁絲折絹六千八百二十八疋一丈四
尺一寸農桑絲折絹八百一十疋二丈七尺九寸四分
一厘二毫鈔九貫二百七十五文
秋糧米一十萬三千八十石七斗二升八合九勺六抄
七撮三圭地畝綿花絨二萬五千一百二十五斤六兩
六錢四分棗株課米二千一百一十一石五斗二升
　　直𨽻河間府
夏税小麥一萬九千八百一石一斗八升三合八撮九
圭六粒九微人丁絲并没官地畝折絹四千九百二疋
二丈六尺三寸三分一厘三毫七絲五微農桑絲折絹
八百八十九疋七尺二寸九分一厘九毫七絲五微
秋糧米四萬六千二百八十石六斗二升八合七勺六
抄六撮六粟四粒三微地畝綿花絨四千六百四十七
斤一十三兩五錢棗株課米三十七石五斗五升
　　直𨽻順徳府
夏税小麥一萬二千五百三十七石八升八合九勺四
抄九撮二圭五粟人丁絲折絹一千五百四十八疋農
桑絲折絹三百五十一疋一丈二尺六寸八分五毫
秋糧米三萬四百六十一石七升三合一勺三抄二撮
六圭八粟一粒五微地畝綿花絨五千五斤四兩棗株
課米一十二石九斗八升三合六勺二抄五撮
　　直𨽻廣平府
夏税小麥一萬七千八百四十二石四斗五升九合一
勺二抄二撮二圭五粒五粟人丁絲折絹二千八百八
十五疋二丈二尺五寸農桑絲折絹六百五十四疋二
丈三寸四分
秋糧米四萬一千四百七十九石六斗五升五合六勺
五抄三撮四圭二粟五粒地畝綿花絨一萬四千五百
八十四斤一十五兩八錢一分
　　直𨽻永平府
夏税大小麥九千九百九十六石一斗九升五合五勺
六抄人丁絲折絹二百四十三疋一丈二尺三寸二分
七厘五毫
秋糧米二萬三千三百五十三石一斗一升八合八勺
五抄地畝綿花絨三百四十五斤一十三兩二錢
　　直𨽻隆慶州
夏税小麥一千七百一十三石七斗五升三合四勺七
抄五圭
秋糧米三千九百三十七石四升四合一勺五抄五撮
五圭
　　直𨽻保安州
夏税麥四百八石二斗九升八合六勺二抄五撮
秋糧米一千五十三石二斗六升一合三勺七抄五撮
　　應天府
夏税小麥一萬一千六百五十四石四斗四升五勺五
抄五撮絲綿折絹一千二百一十四疋一丈六寸九分
二厘八毫農桑絲折絹一百四十三疋二尺七寸三分
四厘四毫
秋糧米二十一萬五千一百五十九石八斗四升七勺
四抄
　　直𨽻蘇州府
夏税小麥五萬三千六百六十三石九斗一升一合二
勺八抄五撮絲綿折絹六百九十七疋三丈三尺五寸
七分税鈔三千二百六十七錠七百一十五文九分農
桑絲折絹一百六十七疋二丈一尺六寸一分六厘
秋糧米二百三萬八千三百二十三石一斗五升一合
七勺
　　直𨽻常州府
夏税小麥一十五萬四千三百八十七石一斗四升九
合六勺絲綿折絹一千五百七十三疋一丈一尺一分
七厘一毫蔴布二千七十七疋二丈六尺六寸五分一
厘二毫農桑絲折絹三百二十四疋二丈四尺六寸
秋糧米六十萬六千九百五十四石三升三合三勺租
鈔二十四錠四百六十五文
　　直𨽻松江府
夏税大小麥九萬二千二百五十八石六斗一升九勺
絲綿折絹六百九十七疋三丈一尺五寸七分税鈔三
千二百六十七錠七百一十五文九分農桑絲折絹一
百六十七疋二丈一尺六寸一分六厘
秋糧米九十三萬九千二百二十六石二斗三升二合
七勺
　　直𨽻鎮江府
夏税小麥五萬四千九百五十八石七斗五升五合八
勺絲綿折絹二百五疋二丈八尺六寸二分七厘九毫
農桑絲折絹一十三疋二丈七尺六寸三分
秋糧米一十三萬四千八百七十六石五斗七升三合
　　直𨽻淮安府
夏税小麥二十二萬八千八百七十二石二斗九升八
合七勺農桑絲折絹一千四百六十一疋一丈九尺七
寸七分九厘
秋糧米一十六萬六千四百二十三石五斗八合四勺
　　直𨽻徽州府
夏税小麥五萬一千四百九十八石七斗一升二合一
勺人丁絲折絹八千七百七十九疋四尺三分三厘二
毫農桑絲折絹一十五疋一丈四尺七寸
秋糧米一十二萬一百三十三石八斗六升三合三勺
　　直𨽻寧國府
夏税小麥二萬九千五十二石三斗六升六合農桑絲
折絹三十疋二尺零絲三十兩三錢税絲三百四十斤
一十兩七錢四分二厘六毫
秋糧米七萬四千二百六十二石六斗七升一合九勺
　　直𨽻鳳陽府
夏税小麥九萬九千三百五十八石七斗七升五合八
勺六抄五撮五圭税絲折絹一千三百八十疋一丈八
尺七寸五分六厘一毫三絲二忽五微農桑絲折絹一
千三十五疋四尺一寸五分
秋糧米一十一萬三千五百八石六斗五升九合一勺
七抄四撮五圭
　　直𨽻安慶府
夏税小麥一萬八千九百九石三斗七合二勺農桑絲
折絹三百五十三疋二丈九尺
秋糧米一十一萬二千八百六十二石九斗八升四合
　　直𨽻太平府
夏税小麥一萬六千二百七十六石五斗六升絲綿折
絹一百二疋九尺六寸四分二厘
秋糧米三萬三千六百三十六石七斗四升七合一勺
　　直𨽻揚州府
夏税小麥三萬九千九百二十二石二升七合二抄農
桑絲折絹八百四十一疋二丈四尺農桑零絲六十四兩
五錢
秋糧米二十萬六千六百三石八斗六升五合五抄租
鈔五千二百四貫七十一文牛租米二石五斗
　　直𨽻廬州府
夏税小麥九千八百七十二石一斗四升三合九勺五
抄三撮農桑絲折絹六百八十七疋一丈三尺二分六
厘二毫五絲
秋糧米六萬六千八百三十七石二斗一升三合六勺
九抄六撮八圭三粟九微
　　直𨽻池州府
夏税小麥六千八百二十四石七斗五升七合八勺五
抄二撮税絲折絹一十五疋農桑絲折絹一百九十八
疋零絲一兩一錢九分七厘農桑零絲三斤一兩八錢
五分
秋糧米六萬一千三百七十二石八斗九升五合八勺
山租鈔二百四十四貫二百七十九文
　　直𨽻徐州
夏税小麥六萬七千一百五十八石九合八勺八抄二
撮一圭九粟税絲折絹三千五百三十八疋二尺六寸
九分五厘
秋糧米七萬九千八百五十八石一斗四升二合二勺
一抄九撮二圭九粟
　　直𨽻廣州
夏税小麥三千六百三十二石三斗八升八合四勺四
撮絲一百一十六斤二錢九分六厘二毫農桑絲折絹
一十九疋一丈六尺七寸
秋糧米一萬四千六十六石二斗九升二勺五抄
　　直𨽻滁州
夏税小麥二千五百七十八石五升八合七勺一抄四
撮七圭七粟
秋糧米五千八百九十二石九斗一升一合一勺六抄
八圭五粟
　　直𨽻和州
夏税小麥一千四百二十四石六斗六升八合九勺農
桑絲折絹九十九疋二丈七尺二寸六分
秋糧米九千九百五十石五斗四升五合八勺
　　事例
洪武四年令天下有司度民田以萬石為率設糧長一
名專督其鄉賦税　本部又奏准浙江行省嵗輸糧九
十三萬三千二百六十八石設糧長一百三十四名
六年令蘇松等府糧長每名設知數一名斗級二十名
送糧人夫一千名以備運納　十五年革罷糧長徴収
糧令照黃册里甲人等催辦　十八年令兩浙及京畿
官田凡折収税糧鈔每五貫准米一石絹毎疋准米一
石二斗金每兩准米十石銀每兩准米二石綿布每疋
准米一石苧布毎疋准米七斗夏税農桑絲每十八兩
准絹一疋重十六兩　又令各該有司復設糧長以民
戶稍多者充當　二十四年令應天太平寧國鎮江廣
徳五處官田税糧自後減半徴収　三十年更定鈔三
貫五百文折米一石金每兩准米二十石銀每兩准米
四石綿花一斤折米二斗　又更置糧長每區設正副
二名編定輪當　永樂八年令南直𨽻各府縣官田租
納附近官倉三十一年令各處折徴糧金每兩准米三
十石濶白綿布每疋准米一石五斗　十九年令各處
糧長暫於南京户部宣諭給與勘合後遂為例　宣徳
四年令應天蘇松並浙江屬縣等處逺年拖欠税糧每
絹一疋准米一石二斗綿布一疋絲一斤鈔五十貫各
准一石苧布一疋准七斗綿花一斤准二斗　又令江
南府縣官督察各屬糧長凡有倚恃富豪交結有司承
攬軍需買辦移用糧米假以風濤漂流為詞重複追徴
者重加究治　五年令自三年以前拖欠税粮以十分
為率三分折布三分折絹四分折鈔其布絹不拘長濶
俱准照時價折収　又令各布政司折徴糧布或買辦
物料等項以總數派府斟酌州縣里分道路分派務令
輕重適均　又令各處糧長有消乏充軍等項者選差
殷實大户常川充當　又令推陞郎中員外郎及御史
長史等官六員為各部侍郎分投總督浙江江西湖廣
河南山東山西等布政司并南北直𨽻府州縣徴収税
糧　六年改蘇松嘉湖等府縣治農通判縣丞等官為
管糧官　又令蘇松嘉湖等六府每府添設通判一員
每縣添設縣丞一員催徵税糧　正統元年令浙江江
西湖廣三布政司直𨽻蘇松等府縣該起運南京糧米
願納折色者折納布絹銀兩廣東廣西福建三布政司
折色税糧布疋願納銀兩者俱米麥一石折銀二錢五
分解京折給軍官俸糧　二年令各處解到秋糧折銀
赴部出給長單闗填勘合送内承運庫収貯　三年令
各處所差吏於南京户部闗領糧長勘合闗畢即以原
賫本投南京通政司轉送北京通政司類奏　又添設
陜西按察司僉事一員專管収糧　六年令巡撫南直
𨽻都御史兼理浙江嘉興湖州二府税糧　七年令南
直𨽻各府州縣夏税農桑絹疋願納折色者每疋折銀
五錢解京准作軍官俸糧　又令廣西布政司土官衙
門不通河道去處嵗徴糧米折収銀兩通類解京　八
年令廣東福建二布政司查勘各處倉糧扣算常存本
處官軍俸糧三年沿海衛所五年餘剩之數每米一石
折銀二錢五分解京發各邊折給俸糧及糴糧備用
九年浙江等布政司直𨽻蘇松等府所屬夏税麥少去
處准令抵斗納米若本處有三年之積其存留之數每
石折徴抄一百貫　又令廣西布政司各府州縣税糧
自正統十年以後每嵗以四萬石折徴銀兩解京其餘
存留本處備用　十一年添設江西南昌府管糧官一
員徴収税糧　景泰三年令各司府州縣起運南京倉
糧各委堂上官一員總領　四年添設陜西按察司副
使一員監収糧草　又令浙江等布政司及蘇松等府
實徴糧不及萬石者糧長止存一名　又令各處糧夫
運頭於各倉納完通闗俱送本部騐過給付委官總領
囘繳方許管事　五年令山東折徴起運京庫綿花每
十斤准米一石　又革湖廣所屬各縣正副糧長令里
甲催徴　六年革江北直𨽻揚州等府縣糧長　七年
定浙江紹興等八府重則官糧各存留本府縣上納如
仍不敷於人户坍江田糧及中則官田重則民田内撥
補　天順二年令湖廣長沙府田糧自景泰七年為始
實徴内每嵗以二十萬石折徴綿布二十萬疋一半解
送京庫交納一半存留本司府備用　七年令浙江等
布政司直𨽻松江等府折納税糧銀兩附餘之數造册
送部備照　成化九年添設廣西布政司參政一員管
糧　十年令浙江嚴州府建徳等縣夏税農桑二絹每
疋折納銀六錢　十一年添設河南布政司右參政一
員管糧　又添設重慶府通判潼川州同知内江仁夀
南溪岳池隣水大竹夾江遂寧等縣主簿各一員專管
収糧　又令大同宣府逓年坐到山西河南山東北直
𨽻糧料除山西每石徴銀八錢外其河南等處自今年
為始每糧一石徴銀八錢五分　十三年奏准兩京農
桑夏税絹疋不及五十疋以上者俱送該府掌印正官
看騐堪中兩頭盡處俱用色絲間道填寫提調官吏糧
里姓名用印鈐記總給府批各另計開州縣絹數類解
交納總取無欠長單備照　又令四川福建二布政司
於見任堂上官内推委一員管糧　十五年令山東布
政司於見任參議内推諉一員管糧　十六年添設貴
州布政司右參政一員管糧　十八年添設湖廣郴州
同知一員管糧　二十年添設山西布政司參議按察
司副使各一員管糧僉事一員管理糧草　二十三年
添設四川布政司參政一員管糧　𢎞治二年添設寧
國府通判一員宣城太平二縣縣丞各一員管糧　三
年令各司府州縣夏税農桑絹疋務織造𦂳密厚重雙
經雙緯除兩頭色絲長二尺外淨織鈔尺長三丈二尺
濶二尺每五十疋作一束印封通寫看騐掌印正官於
上責差額設官員通押經収糧長大户人等赴部交納
　十四年户部奏准河南等布政司應天順天南北直
𨽻等府州部糧官俱限年終到部二月以裏納完過違
限期事完之日送法司究問　十五年議准各司府起
運税糧三千石以上州縣係全設者差佐貳官裁減者
差首領官各一員部運直𨽻府州並布政司所属府州
仍差通判判官以上官各一員分管部運布政司照舊
堂上官一員總督不及三千石者革去州縣委官錢糧
責付該府州委官帶管
　
　
　
　
　明會典卷三十七
欽定四庫全書
　明會典卷三十八
　　户部二十三
自洪武永樂以來凡光禄寺犧牲所御馬監并象馬牛
羊房等草俱於民間照田糧科徴官為置塲収納官軍
馬草給以牧地係兵部掌行其採打秋青草與民納草
相兼支用已見民科草料今特以𢎞治十五年各司府
州實徴馬草數及兩京草塲事例附録于後
　　諸司職掌
凡在京徴収芻草俱於田畝内照例科徴當徴収之時
本部先行定擬具奏行移該徴有司限定月日先取部
運官吏姓名開報候起運至日照數填定撥各該衛所
并典牧千户所等衙門交納以備支用其在外衙門亦
各照依已定則例徴収施行
　　浙江布政使司
馬草八十七萬四千三百九十一包八斤二兩三錢
　　陜西布政使司
馬草一百五十一萬四千七百一十二束一十一斤五
兩二錢四分三釐三毫三絲
　　山東布政使司
馬草三百八十一萬九千五百一十三束一十四斤一
十四兩九錢一分二釐
　　河南布政使司
馬草二百二十八萬八千三百九十六束九斤九兩一
錢一分四釐九毫二絲二忽
　　山西布政使司
馬草三百五十四萬四千四百四十八束九分五釐五
毫
　　順天府
馬草二百萬七千九百二十三束七分八毫八絲八忽
二微九纖
　　直𨽻真定府
馬草一百三十七萬四千一百五十三束三分九釐七
毫四絲
　　直𨽻保定府
馬草一百一十一萬七千五百六束
　　直𨽻大名府
馬草一百八十六萬九千八百三十八束四分三釐二
毫二絲
　　直𨽻河間府
馬草六十七萬四千五百五十三束八分五釐二毫二
絲六忽八微七纖
　　直𨽻順徳府
馬草五十四萬五千四百八十一束二分九釐二毫七
絲六忽六微
　　直𨽻廣平府
馬草七十九萬四千八十九束一分四釐七毫八絲
　　直𨽻永平府
馬草三十萬三千七百四十二束七分五釐一毫
　　直𨽻隆慶州
馬草七萬三千四百四十一束五分六釐五毫
　　直𨽻保安州
馬草一萬七千七百五十四束七分五釐
　　應天府
馬草三十七萬六千四百五十八包一斤九兩四錢二
分六釐四毫
　　直𨽻蘇州府
馬草五十三萬七千八百九包八斤四兩一錢八分二
釐
　　直𨽻松江府
馬草三十一萬六千二百二十五包四斤九錢四釐
　　直𨽻常州府
馬草七十一萬四千三百四十三包五斤九兩六錢二
分
　　直𨽻淮安府
馬草四十五萬四千七百二十包二斤六兩九錢二分
七釐八毫八絲
　　直𨽻鎮江府
馬草一十二萬七百八十四包四斤一十兩二錢
　　直𨽻寧國府
馬草七十九萬八千四百九十二包六斤
　　直𨽻鳳陽府
馬草二十三萬四千二百九十三包四斤二兩八錢九
分六釐二毫
　　直𨽻安慶府
馬草一十九萬一千九百四十九包三斤一十二兩
　　直𨽻太平府
馬草三十五萬四千九百七十四包五斤一十二兩四
錢八分
　　直𨽻揚州府
馬草三十四萬九千二百三十六包六斤七兩二錢二
釐
　　直𨽻廬州府
馬草九萬七千七百七十五包一十二兩三錢八毫四
絲
　　直𨽻池州府
馬草九萬六千三百一十一包四斤八兩四錢四分
　　直𨽻徐州
馬草一十萬包
　　直𨽻廣徳州
馬草三十萬二千九百五十二包三斤一十兩五錢一
分二釐
　　直𨽻滁州
馬草五萬五千九百八包五兩六分二釐
　　直𨽻和州
馬草二萬六千九十包五斤七兩五錢四分四釐
　　　京城草塲五處
　　　　明智坊草塲　　　安仁坊草塲
　　　　北新草塲　　　　西城坊草塲
　　　　臺基厰草塲
　　　二十四馬房倉并象房牛羊房倉
　　　　御馬倉　　　　　中府外塲
　　　　天師庵草塲　　　埧上馬房倉
　　　　埧上南馬房倉　　埧上東馬房倉
　　　　埧上北倉　　　　埧上北馬房倉
　　　　北髙倉　　　　　義河倉
　　　　金盞兒甸倉　　　湖渠馬房倉
　　　　北草塲　　　　　黃土倉
　　　　南石渠西倉　　　南石渠倉
　　　　􁜜石橋倉　　　　􁜜南橋南倉
　　　　湯山草塲　　　　鄭家莊馬房倉
　　　　峪口楊家橋馬房倉
　　　　峪口官莊馬房倉　峪口張家莊馬房倉
　　　東安門倉
　　　　司牲司　　　　　司牧局
　　　　錦衣衞馴象所内象房倉
　　　　錦衣衞馴象所外象房倉
　　　　東直門裏牛房倉　東直門外牛房倉
　　　　吳家駝牛房倉　　宣府在城草塲
　　　　雞鳴山草塲　　　懷安等處草塲
　　　　赤城等處草塲　　永寧等處草塲
　　　　萬全左等衞草塲
　　　南京草塲四處
　　　　中軍都督府中和橋馬草塲
　　　　金川門馬草塲
　　　　錦衣衞通濟門馬草塲
　　　　錦衣衞通濟門象草塲
　　事例
宣徳二年令御馬監象馬牛羊草太常光禄寺犧牲草
俱分派兩直𨽻及山東河南山西陜西諸府州地畝草
内徴納　八年南京錦衣等衞所草塲令各衞所每處
撥軍餘五名辦事官吏各一員名專一守門闗防出入
都督府及本部各委官一員提督御史主事各一員巡
視　九年令監察御史并本部主事於象馬牛羊等房
倉塲監督収受草料仍令内官一員通政使司通政一
員往來提督　十年令在京花園并象房草塲各設辦
事官二員千百户二員率領軍餘人等看守　正統元
年令都察院榜示壩上大馬房草場内外官員人等不
許私役官軍占種交通擅借及縱容官豪建立窑座創
蓋寺廟等項每嵗秋後遣給事中御史等官巡視其有
仍前不悛者處以極刑　十四年明智坊草塲北新草
塲并舊臺基厰草塲每塲銓撥大使副使各一員攢典
二名辦事官二員順天府每處撥脚夫十名兵部撥致
仕官一員軍餘四名守支草束巡視把門　景泰三年
令御史一員巡視草塲禁約附近軍民之家并管馬内
外家人不許兠攬納户草料通同作弊　成化十六年
令本部収草主事等官提督御馬倉草塲各該官旗人
等築立封堆開挑壕塹栽種榆栁為界仍令給事中御
史等官不時巡察　𢎞治十三年奏准京通并馬房倉
塲等處収受草束及兠攬之徒恃强將不堪水濕小草
充數嘱託監収官員収送者拏送問罪枷在本處倉塲
門首三箇月發落
　　諸司職掌
凡内外衞所軍糧不敷於有糧倉分照數盤撥如是在
倉糧儲正數支銷盡絶積出附餘或蓄積預備腐爛虧
折必須委官盤典見數仍將盤過數目分豁某字厫若
干開報若干上司以慿稽考追究
　　事例
永樂二十年令兩京各衞所直𨽻應天蘇松順天等府
州衞所及山東河南山西陜西浙江江西湖廣福建廣
東廣西雲南貴州四川各布政司所屬及都司衞所并
遼東都司所屬倉糧俱差官盤㸃　洪熙元年令差官
於貴州等布政司都司及直𨽻府州衞所取勘倉糧分
豁舊管新収實在同下年該収該用之數造册開報
正統七年山西大同府并萬全都司萬全左等衞遼東
都司三萬等衞直𨽻山海衞及永平府并順天府遵化
縣雲南等處廣西慶逺府廣東瓊州府陜西寧夏甘肅
永昌鎮番鎮夷倉并延安綏徳等倉糧令各巡撫管糧
官照例盤量其雲南金齒等處及廣西慶逺府廣東瓊
州府令本處按察司各委堂上官盤量　成化初奏准
差官查盤各邊糧料等項　十三年差給事中御史查
盤各邊錢糧宣府延綏四川每一處各二貟其大同甘
肅寧夏薊州各與偏頭鴈門等闗永平山海固原洮岷
等處相鄰并廣西廣東貴州湖廣每二處共二員如見
在御史數少就差彼處巡按御史公同查盤　十九年
令遼東宣府大同山西延綏寧夏甘肅等處年例運送
官銀并鹽糧税糧馬草椽席折収等項銀兩每年支剩
并新収一應見在銀兩與京通二倉註銷清册一時查
造遼東宣府大同山西每季註銷甘肅寧夏延綏陜西
年終註銷　𢎞治三年奏准凡盤查倉糧正糧勾數積
有附餘照數作正支銷若耗糧不足計其守支久近准
除折耗守支三年以上者每石追耗糧一升三年以下
者升半全無耗糧者查究問罪　八年奏准盤折草束
務提商人納户追出攬頭姓名令均賠還官攬頭照例
全家發邊逺充軍　又令各塲収草官攢有守支八九
年例該起送及周嵗考滿官其収受草束着令部官無
部官處着落分巡分守官查盤見數若有塌爛虧折者
官攢仍令守支不許朦朧起送後有虧折連坐以罪
又令大同宣府及陜西遼東各邊収草大垜五萬束小
垜三萬束每三年一次差給事中御史查盤其查盤之
時於内量折一垜見數就以虛報之數問擬侵欺罪名
其餘草垜據此折算　十一年奏准凡科道官查盤邊
方馬草但有塌陷狼藉無人管顧者即將該管守備掌
印等官參奏挐問革去管軍管事　又奏准各邊盤糧
除正耗勾數外耗糧不必作正責令經手人員看守候
一年以上放盡者每石開折耗糧一升如有耗糧不及
年久者照例問罪追賠其查盤草束正數已勾亦候放
支盡絶方以守支逺近扣算耗草多寡　十四年奏准
各邊查盤糧料照例每石一年開折一升各以守支年
分扣算逓減其餘已經查盤正糧放支盡絶者積有耗
糧附餘就令經手人員即便作正放支如有虧欠一併
究治若正耗之外又有積出附餘一體作正支銷
　
　
　
　
　
　明會典卷三十八
欽定四庫全書
　明㑹典卷三十九
　　户部二十四
國家倉庾之設徧于天下兩京直𨽻并各布政司府州
縣各都司衛所及各王府皆有倉具列于後預備倉亦
附見不備録云
　　諸司職掌
凡天下設置倉厫其在各該衛所常存二年糧斛分為
二十四厫収貯以備支用其在各司府州縣各有倉厫収貯
糧米以給歲用且如在京衛所倉糧必須查勘見數分豁某
字厫原収某年分秋糧米若干本部攢造印信文册一本進
赴内府該科収貯凡各衛支過月糧本衛具手本奏進與同
本部委官於原進册内註銷仍呈報本部知數其在外倉
厫凡有勘合下倉放支亦必稟請提調正官眼同支給比
候年終將支過數目同實在糧斛通行開報以憑稽考
　　誥
凡攬納户攬到人户諸色物件糧米等項不行赴各該
倉庫納足隱匿入已虛買實収者追物還官然後處以
重刑籍没家產
　　憲綱
凡在京及各布政司并巡歴地方倉庫局務等衙門但
係錢糧出納去處從監察御史并按察司分司官不時
巡視若有作弊就便究治
倉庫房屋仰本府州縣提調官常加㸃視若有損壞即
便修理及嚴加闗防官吏斗級庫子人等収支作弊仍
將見在錢糧等物分豁新舊収除實在備細數目繳報
兩京并直𨽻府州縣都司衞倉
　　　京倉
　　　　長安門倉
　　　　東安門倉
　　　　西安門倉
　　　　北安門倉
　　　舊太倉一十一衞
　　　　忠義前衞倉
　　　　忠義後衞倉
　　　　義勇右衞倉
　　　　蔚州左衞倉
　　　　大寧中衞倉
　　　　錦衣衞倉
　　　　神武左衞倉
　　　　景陵衞倉
　　　　獻陵衞倉
　　　　神武後衞倉
　　　　羽林前衞倉
　　　南新倉八衞
　　　　府軍衞倉
　　　　燕山右衞倉
　　　　彭城衞倉
　　　　龍驤衞倉
　　　　龍虎衞倉
　　　　永清衞倉
　　　　金吾左衞倉
　　　　濟州衞倉
　　　新太倉七衞
　　　　裕陵衞倉
　　　　義勇中衞倉
　　　　　大寧前衞倉
　　　　　㑹州衞倉
　　　　　富峪衞倉
　　　　　茂陵衞倉
　　　　　義勇前衞倉
　　　　海運倉六衞
　　　　　忠義左衞倉
　　　　　忠義右衞倉
　　　　寛河衞倉
　　　　燕山左衞倉
　　　　義勇後衞倉
　　　　義勇左衞倉
　　　北新倉五衞
　　　　府軍左衞倉
　　　　府軍右衞倉
　　　　府軍前衞倉
　　　　燕山前衞倉
　　　　金吾前衞倉
　　　大軍倉四衞
　　　　永清左衞倉
　　　　旗守衞倉
　　　　大軍倉
　　　　武成中衞倉
　　　濟陽倉二衞
　　　　金吾右衞倉
　　　　濟陽衞倉
　　　禄米倉二衞
　　　　彭城衞南新倉
　　　　府軍前衞南新倉
　　　西倉五衞
　　　　虎賁左衞倉
　　　　大興左衞倉
　　　　府軍後衞倉
　　　　金吾後衞倉
　　　　羽林左衞倉
　　　通州倉
　　　　西倉
　　　　　通州衞倉
　　　　　通州左衞倉
　　　　　通州右衞倉
　　　　　定邊衞倉
　　　　　神武中衞倉
　　　　　武清衞倉
　　　　南倉
　　　　　通州衞倉
　　　　　通州左衞倉
　　　　　通州右衞倉
　　　　　定邊衞倉
　　　　中倉
　　　　　通州衞倉
　　　　　通州左衞倉
　　　　　通州右衞倉
　　　　　神武中衞倉
　　　　東倉
　　　　　神武中衞倉
　　　水次倉五處
　　　　天津水次倉
　　　　徳州水次倉
　　　　臨清水次倉
　　　　徐州水次倉
　　　　清江浦水次倉
　　　順天府　　　壩上倉
　　　　　　　　　壩上東馬房倉
　　　　　　　　　黃土倉
　　　　　　　　　壩上北馬房倉
　　　　　　　　　鄭家莊馬房倉
　　　　　　　　　義河倉
　　　　　　　　　吳家駝牛房倉
　　　　　　　　　東直門裏外牛房倉
　　　　　　　　　壩上南倉
　　　　　　　　　金盞兒甸倉
　　　　　　　　　湯山草塲倉
　　　　　　　　　壩上北倉
　　　　　　　　　北髙倉
　　　　　　　　　南石渠倉
　　　　　　　　　山口倉
　　　　　　　　　􁜜石橋倉
　　　　　　　　　北草塲倉
　　　　　良鄉縣　豐濟倉
　　　　　昌平縣　居庸倉
　　　　　密雲縣　隆慶倉
　　　　　　　　　古北口倉
　　　　涿州　　　常盈倉
　　　　　　　　　陸樊倉
　　　　　三河縣　峪口官莊馬房倉
　　　　　　　　　峪口楊家橋馬房倉
　　　　　　　　　峪口張家莊馬房倉
　　　　薊州　　　本州倉
　　　　　遵化縣　水盈倉
　　　　　　　　　喜峰口倉
　　　　　平谷縣　積留倉
　　　河間府　　　巨盈倉
　　　　滄州　　　長蘆倉
　　　真定府　　　豐盈倉
　　　　定州　　　永豐倉
　　　保定府　　　廣盈中左右倉
　　　　　唐縣　　軍城倉
　　　　　　　　　新興倉
　　　　易州　　　紫金新城倉
　　　　　　　　　易州倉
　　　永平府　　　東盈倉
　　　　　　　　　永豐倉
　　　　　　　　　山海倉
　　　　　　　　　界嶺口倉
　　　　　　　　　劉家口倉
　　　　　　　　　遷安鎮倉
　　　　　遷安縣　三屯營倉(𢎞治十二年設/)
　　　　　撫寧縣　撫寧倉
　　　　　隆慶州　本州倉
　　　　　　　　　懷來廣阜倉
　　　　　　　　　雲州堡倉
　　　　　　　　　獨石廣積倉
　　　　　　　　　赤城廣備倉
　　　　　　　　　龍門廣盈倉
　　　　　　　　　長安嶺倉
　　　　　　　　　馬營廣盈倉
　　　　　　　　　鵰鶚堡倉
　　　　　　　　　龍門倉
　　　　　永寧縣　永寧倉
　　　　　　　　　四海冶倉
　　　　保安州　　洗馬林堡倉
　　　　　　　　　葛峪堡倉
　　　　　　　　　新興倉
　　　　　　　　　萬全廣積倉
　　　　　　　　　趙川堡倉
　　　　　　　　　永豐倉
　　　　　　　　　萬全廣盈倉
　　　　　　　　　懷安廣備倉
　　　　　　　　　宣徳倉
　　　　　　　　　柴溝堡倉
　　　　　　　　　宣政倉
　　　　　　　　　宣化倉
　　　　　　　　　膳房堡倉(𢎞治九年設/)
　　　北直𨽻衞倉
　　　　天津衞倉
　　　　天津左衞倉
　　　　天津右衞倉
　　　　隆慶衞倉
　　　　涿鹿衞倉
　　　　涿鹿左衞倉
　　　　涿鹿中衞倉
　　　　密雲中衞倉
　　　　密雲後衞倉
　　　　薊州衞倉
　　　　遵化衞東店倉
　　　　東勝衞倉
　　　　鎮朔衞東店倉
　　　萬全都司
　　　　洪州舊堡倉
　　　　大小白羊二堡倉
　　　　青邊常峪二堡倉
　　　　新河口堡倉
　　　　四海冶倉
　　　　張家口堡倉
　　　　西陽河堡倉
　　　　新河口堡倉
　　　　順聖川新城馬房倉
　　　南京四十一衞倉
　　　　錦衣衞烏龍潭倉
　　　　旗手衞倉
　　　　金吾前衞倉
　　　　金吾後衞倉
　　　　羽林左衞倉
　　　　羽林右衞倉
　　　　虎賁左衞倉
　　　　虎賁右衞倉
　　　　驍騎右衞倉
　　　　龍驤衞倉
　　　　鷹揚衞倉
　　　　神䇿衞倉
　　　　留守中衞倉
　　　　留守左衞倉
　　　　留守右衞倉
　　　　留守前衞倉
　　　　留守後衞倉
　　　　興武衞倉
　　　　豹韜衞倉
　　　　府軍衞倉
　　　　府軍左衞倉
　　　　府軍右衞倉
　　　　府軍後衞倉
　　　　龍虎衞倉
　　　　武徳衞倉
　　　　和陽衞倉
　　　　鎮南衞倉
　　　　瀋陽左衞倉
　　　　瀋陽右衞倉
　　　　孝陵衞倉
　　　　廣洋衞倉
　　　　天䇿衞倉
　　　　江陰衞倉
　　　　水軍左衞倉
　　　　水軍右衞倉
　　　　應天衞倉
　　　　横海衞倉
　　　　龍江左衞倉
　　　　龍江右衞倉
　　　　龍虎左衞倉
　　　　豹韜衞倉
　　　應天府　　　常平倉
　　　鎮江府　　　大軍倉
　　　蘇州府　　　永豐倉
　　　　　嘉定縣　吳淞江軍儲倉
　　　　太倉州　　太倉軍儲倉(𢎞治十年自/嘉定縣改𨽻)
　　　　　　　　　鎮海軍儲倉(𢎞治十年自/崑山縣改𨽻)
　　　　　崇明縣　永豐倉
　　　松江府　　　青村倉
　　　　　　　　　軍儲北倉
　　　　　　　　　軍儲南倉
　　　　　上海縣　廣儲倉
　　　徽州府　　　永豐倉
　　　寧國府　　　軍儲倉
　　　太平府　　　豐濟倉
　　　鳳陽府　　　本府倉
　　　　　　　　　廣儲一二三四五倉(今歸併/二倉)
　　　　　定逺縣　廣儲倉
　　　　潁州　　　廣積倉
　　　　　潁上縣　本縣倉
　　　　亳州　　　軍儲倉
　　　　泗州　　　廣濟倉
　　　　夀州　　　本州倉
　　　　宿州　　　際留倉
　　　　　　　　　睢陽倉
　　　揚州府　　　軍儲倉
　　　　　儀真縣　廣實倉
　　　　髙郵州　　廣儲倉
　　　　　興化縣　永興倉
　　　　通州　　　通濟倉
　　　　泰州　　　常豐倉
　　　淮安府　　　大軍倉
　　　　　　　　　常盈倉
　　　　　　　　　東新倉
　　　　　鹽城縣　永積倉
　　　　海州　　　通濟倉
　　　　　　　　　永濟倉
　　　　邳州　　　邳州倉
　　　廬州府　　　永豐倉
　　　　六安州　　軍儲倉
　　　安慶府　　　萬億倉
　　　　　　　　　永盈倉
　　　　　　　　　永福倉
　　　　　　　　　廣運倉
　　　　　　　　　永成倉
　　事例
洪武四年設軍儲倉二十所各置官掌管　二十八年
置皇城長安東安西安北安四門倉每倉設副使一員
　永樂七年置北京金吾左右羽林前常山左右中燕
山左右前濟陽濟州大興左武成中左右前後義勇中
左右前後神武左右前後忠義左右前後武功中寛河
會州大寧前中富峪蔚州凡三十七衛倉及錦衣中懷
來守禦二千户所倉每倉設副使一員　十三年設淮
安常盈倉令本部主事一員提督収放　十五年令各
倉庫収納錢糧務要納户親身上納如有兠攬作弊之
人納户通同不行首吿者一體治以重罪　十六年奏
准凡納户送糧到倉辨騐堪中隨即収受不許刁蹬留
難勒掯財物及通同盗賣虛出實収　又令通州張家
灣起蓋倉厫七十間名通濟倉収貯各處儧運糧　宣
徳三年奏准凡設内外衞所倉每倉置一門榜曰某衞
倉三間為一厫厫置一門榜曰某衞某字號厫凡収支
非納户及關糧之人不許入每季差監察御史本部屬
官錦衣衞千百户各一員往來巡察各倉門以致仕武
官各二員率老幼軍丁十名看守倉外置冷鋪以軍丁
三名巡警致仕官半年更代在外倉都布按三司設法
關防巡按御史㸃視凡軍民偷盗官吏斗級通同者正
犯處斬仍追所盗糧入官全家發邊逺充軍給家產一
半賞首吿者同盗能首者免本罪亦給被首吿者家產
之半充賞其攬納虛収及虛出通關者罪同偷盜　又
令在京各衞添設經歴一員監収支糧其内外衞所倉
俱令各衛首領官與倉官專管罷軍職管糧　四年榜
諭各倉凡収支糧草官吏人等有折収金銀并攬納偷
盜者許諸人首吿或拏送法司正犯處斬仍追原物入
官家屬發邊逺充軍首吿者賞鈔五千貫　五年令在
京各衞倉每厫置牌一面開所収糧數并部運官吏旗
軍糧長納户及収糧官攢斗級姓名于上掛厫門以便
㸃閘　又令各處軍民運糧到京赴本部吿判該司徑
送本部委官處定厫収受轉行該衞用印信下帖發該
倉収納　六年添置北京及通州倉　又令南京及淮
安徐州臨清各倉實収通關户部刋印仍置號簿編寫
内外字號用半印空填年月每年量印㡬千道并外號
簿發監収官執掌眼同該倉官攢查明填寫實収米數
給付納户原籍官司吿繳比對查考　七年令法司犯
贓徒流死罪官吏人等有力者編充通州各衞倉斗級
如官攢軍斗人等有偷盜虛出等弊許首吿得實放免
仍賞鈔一千貫若通同偷盜作弊者加以重罪逃走者
發口外充軍　八年添設萬全都司都事一員提督所
屬衞所倉　十年置萬全都司赤城堡倉　又令都察
院副都御史一員總督南京各倉并各象馬房草塲江
北應天等五衞及鳳陽府各差郎中或員外郎或主事
一員御史一員專一提督収放其郎中等官三年一代
御史一年一代　南京錦衣虎賁左右及鷹揚等四衞
空閒倉厫令户部委員外郎主事二員監督各該衙門
銓撥倉官三十二員攢典三十二名軍斗一百六十名
均派各倉収受糧斛　又令本部郎中主事各倉塲分
管糧草三年更代　正統初令南京户部侍郎一員總
督各倉塲糧草　元年定通州五衞倉名在城中者為
大運中倉城内東者為大運東倉城外西者為大運西
倉　又令南京六部推選郎中員外郎主事共六員各
衞倉四員應天等六衞倉一員直𨽻鳳陽府倉一員監
督収放　又令各司府州縣無軍衞去處倉厫収糧不
及一千石者官攢斗級裁革　三年令各衞倉糧放支
盡絶盤有糠粃米塵給與屯軍糞田　又令本部侍郎
一員同内官總督在京通州倉糧及提督象馬牛羊等
房草豆　革宣府大同各衞倉軍斗撥發囚人充當
五年添設郎中主事五員分投提督徳州倉并象馬等
倉塲収放　又添設保徳州判官一員於偏頭關倉監
収支糧龍門守禦千户所吏目一員監収支糧　七年
榜諭各衞差委解支官軍月糧頭目不許擅立大小把
總名色及官攢人等通同作弊違者令巡倉御史并本
部管糧官拏問　又令南京户部每嵗委員外郎或主
事一員提督倉糧註銷糧數　九年添設本部主事一
員於山海提督収放兼巡視永平府界嶺口劉家口喜
峯口倉塲　十年令總督在京通州倉侍郎兼提督臨
清徐州淮安等處倉糧　十四年令内外各倉塲監督
収放糧草郎中主事等官一年一代囘日備開數目繳
部仍將經行卷簿相沿交割若有虧折欺蔽續差官員
徑自具奏　革大軍倉官攢軍斗多餘之數止留大使
一員副使一員攢典二名軍斗二十名　景泰二年革
南京總督倉塲侍郎仍令副都御史一員總督　三年
令在京并通州倉軍斗収糧不及三萬石者每十名内
摘發五名囘衞　又令南京各倉塲監督官収放糧草
託故囘家致官攢人等循私作弊者照闒茸事例起送
吏部　又令南京各倉築立髙厚牆垣不許軍民人等
就牆起蓋房屋牆外仍立冷鋪僉撥軍夫巡守　革各
倉塲致仕官守把門禁止令辦事官一員管理　又令
各倉斗級庫子開冩年甲鄉貫住址編造文册候巡視
官員㸃閘　又令各倉官攢斗級人等不許勒要納户
分例曬米地鋪及闗糧人擡斛等項錢物　又令各倉
監収官員嚴督官攢庫斗人等修葺倉塲開通溝渠其
有曠職坐視渰没糧草者拏問追賠　四年令各倉収
糧官攢軍斗不許小脚人等奪攬挑擔如納户自願雇
倩者每米一百石止許小脚二十名　又令直𨽻通州
左等四衞并直𨽻武清衞各倉每副使一員照通州倉
事例止僉撥軍斗一十五名　添設山東按察司副
使一員提督永平等處糧草兼理屯田　五年令京倉
納糧部運官逓串納户領籌其揚米摯斛行槩擡斛折
席等項止許正設軍斗如納户自願雇人者聽　六年
令南京各倉放糧以勘合到日為始過違四十五日者
扣除不支　又令南京各倉止委御史及郎中等官巡
視監督其本部巡倉官不必差委　又令南京各倉照
京通二倉會籌溜筩放米不許將帯錢物交通軍斗求
打好米増多斛面違者拏問　七年令京通二倉各處
該納糙粳米未完者准以陳米補納仍令該倉應時放
支不許存留　又令兩京東安等四門倉収剰餘糧并
篩揚不堪米數照光禄寺事例批冩數目即令納户領
出該倉官攢刁難掯留者治罪　天順元年令在京各
倉塲凡把持誆騙包攬坑䧟納户攪擾倉塲之人許人
指實首告連當房家小發邊逺充軍　添設户部郎中
一員於永平山海薊州等處一員於宣府一員於大同
俱提督糧草　三年又令通州新城增置倉厫三百間
　七年奏准直𨽻淮安府常盈倉徐州廣運倉各存留
大使一員副使二員攢典二名斗級一百名修倉夫匠
二百名山東東昌府臨清倉存留大使一員副使一員
攢典一名斗級二十名臨清廣積倉存留大使一員副
使二員攢典二名斗級三十名二倉共存留修倉夫匠
二百名各倉原設官攢等項多餘之數裁減　八年又
令考退倉塲經歴大使副使等官仍支俸守支盡絶放
囬　添設鳳陽府通判一員管理廣儲等六倉糧斛
成化二年令本部管糧官提調官軍人匠修理倉厫仍
令巡倉御史常川㸃視　十一年令京通二倉各委本
部員外郎一員定厫坐撥糧米務令挨次不許狥情虛
占厫座　十四年令南京倉塲監督巡視等官凡浙江
江西蘇松等處嫌疑地方之人照吏部銓官事例不許
差委　十六年令南京都察院委御史二員一員巡視
各衞倉糧一員巡視象馬草塲并光禄寺等衙門原設
總巡御史裁革　十八年奏准南京都察院委御史二
員一員分管皷樓以南一十九倉并中和橋馬草塲及
長安等四門倉糧草一員分管皷樓以北一十八倉并
金川門馬草塲光禄寺犧牲所及各監局等衙門糧草
　二十三年令京通二倉并淮安徐州臨清水次各倉
塲内官原設者存留添設者取囘　革鳳陽府管糧通
判仍留本部主事一員御史一員巡視　𢎞治七年人
南京錦衣等衞烏龍潭等四十一倉仍委本部員外郎
主事八員分投提督　十二年奏准凡京倉小脚歇家
營求在官指稱公用為由索取囤基等項錢物及别項
求索許被害之人赴總督及巡倉官處陳吿就於本倉
門首枷號一箇月軍發邊衞充軍民發口外為民干礙
内外官員奏請定奪　十三年奏准在京在外并各邊
但係一應収放糧草去處若職官子弟積年光棍跟子
買頭小脚跟官伴當人等三五成羣搶奪籌斛占堆行
槩等項打攪倉塲及欺凌官攢或挾詐運納軍民財物
者杖罪以下於本處倉場門首枷號一箇月發落徒罪
以上與再犯杖罪以下免其枷號屬軍衞者發邊衞屬
有司者發附近俱永逺充軍　内外倉塲等處糧草并
各處軍需等項不拘起運存留但有色攬誆騙不行完
納事發問罪責限三箇月以裏完納者照常發落過期
不完者儘其財産陪納發邊衞充軍經年不完者仍枷
號一箇月照前發遣各邊武職主使家人伴當跟隨交
結人員挾勢攬納作弊者參問降二級聽使之人仍照
前例問發　各處掌印官將所屬起解一應錢糧批文
妄作人情攬與内外勢要官豪問發為民干擬勢豪參
究治罪
　明會典卷三十九
欽定四庫全書
　明㑹典卷四十
　　户部二十五
　　　内外倉厫二
　各司府州縣衛所倉
　　浙江布政使司
　　　杭州府　　　　　廣豐倉
　　　　　　　　　　　廣積倉
　　　　海寧縣　　　　永平倉
　　　紹興府　　　　　如坻倉
　　　　　　　　　　　大有倉
　　　　山陰縣　　　　三江倉
　　　　餘姚縣　　　　常豐一二三四五倉
　　　　　　　　　　　常儲倉
　　　嚴州府　　　　　和豐倉
　　　金華府　　　　　永濟倉
　　　衢州府　　　　　廣盈倉
　　　處州府　　　　　永豐倉
　　　台州府　　　　　永盈倉
　　　　臨海縣　　　　廣儲一二三四倉
　　　　黄巖縣　　　　廣豐一二三四倉
　　　温州府　　　　　平定倉
　　　　樂清縣　　　　廣盈一二三四五倉
　　　　平陽縣　　　　廣濟一二三四倉
　　　　　　　　　　　常豐倉
　　　　瑞安縣　　　　豐積倉
　　　寧波府　　　　　廣盈倉
　　　　　　　　　　　永寧倉
　　　　定海縣　　　　常盈一二三四五倉
　　　　　　　　　　　廣安倉
　　　　象山縣　　　　廣積一二三四倉
　　　湖州府　　　　　泰定倉
　　　嘉興府　　　　　嘉興倉
　　　　海鹽縣　　　　常積一二倉
　　　　　　　　　　　廣儲倉
　　江西布政使司
　　　南昌府　　　　　廣積倉
　　　瑞州府　　　　　瑞州倉
　　　臨江府　　　　　豐積倉
　　　袁州府　　　　　永豐倉
　　　吉安府　　　　　大有倉
　　　　永新縣　　　　永聚倉
　　　　安福縣　　　　安積倉
　　　贛州府　　　　　大濟倉
　　　　㑹昌縣　　　　昌聚倉
　　　　信豐縣　　　　豐積倉
　　　南安府　　　　　大備倉
　　　建昌府　　　　　豐盈倉
　　　撫州府　　　　　永豐倉
　　　廣信府　　　　　廣濟倉
　　　　鉛山縣　　　　廣平倉
　　　饒州府　　　　　大有倉
　　　南康府　　　　　豐濟倉
　　　九江府　　　　　廣盈倉
　　江西都司
　　　南昌前衛倉
　　湖廣布政使司
　　　　　　　　　　　偏橋倉
　　　　　　　　　　　鎮逺倉
　　　　　　　　　　　平溪倉
　　　　　　　　　　　清浪倉
　　　　　　　　　　　五開倉
　　　　　　　　　　　九溪倉
　　　　　　　　　　　銅鼓倉
　　　　　　　　　　　施州倉
　　　　　　　　　　　永定倉
　　　　　　　　　　　枇杷倉
　　　　　　　　　　　桃川倉
　　　　　　　　　　　安福倉
　　　　　　　　　　　大庸倉
　　　　　　　　　　　天柱倉
　　　　　　　　　　　錦田倉
　　　武昌府　　　　　大有倉
　　　黄州府　　　　　軍儲倉
　　　　蘄州　　　　　廣儲倉
　　　荆州府　　　　　常積倉
　　　　　　　　　　　安逺倉
　　　　枝江縣　　　　廣濟倉
　　　　歸州　　　　　豐積倉
　　　　夷陵州　　　　廣濟倉
　　　常徳府　　　　　慶豐倉
　　　永州府　　　　　廣益倉
　　　　道州　　　　　廣濟倉
　　　　江華縣　　　　廣積倉
　　　　寧逺縣　　　　廣積倉
　　　寶慶府　　　　　本府倉
　　　　武岡州　　　　廣平倉
　　　辰州府　　　　　崇盈倉
　　　　沅州　　　　　豐積倉
　　　長沙府　　　　　永豐倉
　　　　茶陵州　　　　廣濟倉
　　　衡州府　　　　　永豐倉
　　　　桂陽州　　　　豐裕倉
　　　　藍山縣　　　　廣積倉
　　　襄陽府　　　　　大盈倉
　　　　均州　　　　　廣積倉
　　　鄖陽府　　　　　大豐倉
　　　　房縣　　　　　廣積倉
　　　　竹山縣　　　　竹山倉(𢎞治十二年設/)
　　　岳州府　　　　　廣豐倉
　　　　澧州　　　　　萬盈倉
　　　漢陽府　　　　　通濟倉
　　　徳安府　　　　　大盈倉
　　　安陸州　　　　　廣盈倉
　　　沔陽州　　　　　永豐倉
　　　　郴州　　　　　豐濟倉
　　　　靖州　　　　　永豐倉
　　湖廣都司
　　　武昌䕶衛倉
　　四川布政使司
　　　　　　　　　　　廣濟倉
　　　　　　　　　　　建昌倉
　　　　　　　　　　　鹽井倉
　　　　　　　　　　　寧畨倉
　　　　　　　　　　　小河倉
　　　　　　　　　　　越嶲倉
　　　　　　　　　　　㑹川倉
　　　　　　　　　　　鎮平倉
　　　　　　　　　　　永寧倉
　　　　　　　　　　　三舍倉
　　　　　　　　　　　冕山橋倉
　　　　　　　　　　　歸化倉
　　　　　　　　　　　疊溪倉
　　　　　　　　　　　松潘倉
　　　　　　　　　　　永豐倉
　　　　　　　　　　　瀘州衛倉
　　　　　　　　　　　鎮西倉(成化十六年設/)
　　　　　　　　　　　打冲河倉
　　　　　　　　　　　禮州倉
　　　　　　　　　　　徳昌倉
　　　　　　　　　　　壩底堡倉(已上四倉俱成/化十七年設)
　　　成都府　　　　　廣豐前倉
　　　　　　　　　　　廣寧倉
　　　　　　　　　　　廣豐後倉
　　　　　　　　　　　茶倉
　　　　　　　　　　　廣豐右倉
　　　　　　　　　　　廣豐中倉
　　　　灌縣　　　　　永積倉
　　　　漢州　　　　　豐積倉
　　　　威州　　　　　安逺倉
　　　　茂州　　　　　廣備倉
　　　　　　　　　　　長寧倉
　　　重慶府　　　　　廣濟倉
　　　　　　　　　　　茶倉
　　　　黔江縣　　　　廣盈倉
　　　　忠州　　　　　禄盈倉(𢎞治十一年設/)
　　　順慶府　　　　　豐大倉
　　　　廣安州　　　　豐濟倉
　　　保寧府　　　　　永豐倉
　　　　　　　　　　　茶倉
　　　　廣元縣　　　　廣積倉
　　　敘州府　　　　　博濟倉
　　　䕫州府　　　　　太平倉
　　　　瀘州　　　　　廣膳倉
　　　　納溪縣　　　　廣積倉
　　　　雅州　　　　　廣盈倉
　　　烏撒軍民府　　　烏撒倉
　　福建布政使司
　　　福州府　　　　　常豐倉
　　　　福清縣　　　　本縣倉
　　　　　　　　　　　萬安倉
　　　　連江縣　　　　定海倉
　　　　長樂縣　　　　長樂倉
　　　邵武府　　　　　常豐倉
　　　建寧府　　　　　廣實倉
　　　延平府　　　　　豐衍倉
　　　　將樂縣　　　　廣豐倉
　　　興化府　　　　　大有倉
　　　　　　　　　　　平海倉
　　　　莆田縣　　　　莆禧倉
　　　泉州府　　　　　廣平倉
　　　　　　　　　　　永寧倉
　　　　晉江縣　　　　福全倉
　　　　同安縣　　　　髙浦倉
　　　　　　　　　　　嘉禾倉
　　　　　　　　　　　金門倉
　　　　惠安縣　　　　崇武倉
　　　漳州府　　　　　常平倉
　　　　　　　　　　　鎮海倉
　　　　漳浦縣　　　　𤣥鍾倉
　　　　　　　　　　　銅山倉
　　　　　　　　　　　陸鰲倉
　　　汀州府　　　　　預備倉
　　　　武平縣　　　　武平倉
　　　　福寧州　　　　廣寧倉
　　　　　　　　　　　大金倉
　　廣東布政使司
　　　廣州府　　　　　永豐倉
　　　　清逺縣　　　　廣濟倉
　　　　香山縣　　　　豐盈倉
　　　　東莞縣　　　　永盈倉
　　　　　　　　　　　廣有倉
　　　　　　　　　　　大鵬倉
　　　　増城縣　　　　際留倉
　　　　新㑹縣　　　　豐積倉
　　　　　　　　　　　廣海倉
　　　　順徳縣　　　　豐盈倉
　　　　連州　　　　　豐泰倉
　　　惠州府　　　　　受納倉
　　　　歸善縣　　　　平海倉
　　　　河源縣　　　　際留倉
　　　　海豐縣　　　　際留倉
　　　　　　　　　　　捷勝倉
　　　　　　　　　　　常盈倉
　　　　龍川縣　　　　際留倉
　　　　長樂縣　　　　際留倉
　　　肇慶府　　　　　豐濟倉
　　　　四㑹縣　　　　廣盈倉
　　　　新興縣　　　　常盈倉
　　　　陽春縣　　　　際留倉
　　　　陽江縣　　　　大有倉
　　　　　　　　　　　海朗倉
　　　　　　　　　　　雙魚倉
　　　　徳慶州　　　　廣備倉
　　　韶州府　　　　　通濟倉
　　　南雄府　　　　　常平倉
　　　潮州府　　　　　永豐倉
　　　　揭陽縣　　　　蓬州倉
　　　　潮陽縣　　　　靖海倉
　　　　　　　　　　　海門倉
　　　　　　　　　　　甲子門倉
　　　　程鄉縣　　　　際留倉
　　　　饒平縣　　　　大城倉
　　　雷州府　　　　　廣積倉
　　　　海康縣　　　　廣積倉
　　　　　　　　　　　海康倉
　　　　遂溪縣　　　　樂民倉
　　　　徐聞縣　　　　錦囊倉
　　　　　　　　　　　海安倉
　　　亷州府　　　　　廣儲倉
　　　　合浦縣　　　　永安倉(自石康縣改𨽻/)
　　　　欽州　　　　　永豐倉
　　　瓊州府　　　　　廣豐倉
　　　　文昌縣　　　　清瀾倉
　　　　崖州　　　　　軍儲倉
　　　　儋州　　　　　大豐倉
　　　　昌化縣　　　　廣儲倉
　　　　萬州　　　　　廣積倉
　　　　陵水縣　　　　南豐倉
　　　髙州府　　　　　永安倉
　　　　電白縣　　　　神電倉
　　　　信宜縣　　　　存積倉
　　　　化州　　　　　在城倉
　　　　吳川縣　　　　廣積倉
　　　　石城縣　　　　永豐倉
　　廣西布政使司
　　　桂林府　　　　　廣儲倉
　　　　全州　　　　　長盈倉
　　　栁州府　　　　　大軍倉
　　　　融縣　　　　　永豐倉
　　　　象州　　　　　受納倉
　　　　賔州　　　　　常豐倉
　　　　上林縣　　　　廣儲倉
　　　梧州府　　　　　廣備倉
　　　　鬱林州　　　　永盈倉
　　　潯州府　　　　　常平倉
　　　　貴縣　　　　　通濟倉
　　　平樂府　　　　　慶豐倉
　　　南寧府　　　　　大軍倉
　　　　横州　　　　　軍儲倉
　　　慶逺府　　　　　廣盈倉
　　　太平府　　　　　乃積倉
　　　　奉議州　　　　廣盈倉
　　雲南布政使司
　　　雲南府　　　　　廣備倉
　　　　安寧州　　　　常平倉
　　　大理府　　　　　崇盈倉
　　　　雲南縣　　　　泰安倉
　　　　鄧川州　　　　上闗倉
　　　臨安府　　　　　廣濟倉
　　　曲靖軍民府　　　廣盈倉
　　　楚雄府　　　　　大有倉
　　　鶴慶軍民府　　　致阜倉
　　　景東府　　　　　景豐倉
　　　　北勝州　　　　充實倉
　　雲南都司
　　　騰衝軍民指揮使司
　　　　　　　　　　　廣積倉
　　　金齒軍民指揮使司
　　　　　　　　　　　足食倉
　　　雲南左衛倉
　　　雲南右衛倉
　　　雲南中衛倉
　　　雲南前衛倉
　　　雲南後衛倉
　　　景東衛倉
　　　六凉衛倉
　　　越州衛倉
　　　平夷衛倉
　　　廣南衛倉
　　　曲靖衛倉
　　　臨安衛倉
　　　蒙化衛倉
　　　楚雄衛倉
　　　洱海衛倉
　　　大理衛倉
　　　瀾滄衛倉
　　　姚安千户所倉
　　　太和千户所倉
　　　永昌千户所倉
　　　木密闗千户所倉
　　　宜良千户所倉
　　　楊林堡千户所倉
　　　定逺千户所倉
　　　洱海千户所倉
　　　金齒千户所倉
　　　騰衝千户所倉
　　　安寧千户所倉
　　　易門縣千户所倉
　　　馬隆千户所倉
　　　大理衛前前右右二所倉
　　　臨安衛前前右右二所倉
　　　姚安中屯千户所倉
　　貴州布政使司
　　　　　　　　　　　豐積倉
　　　　　　　　　　　平越倉
　　　　　　　　　　　赤水倉
　　　　　　　　　　　安莊倉
　　　　　　　　　　　都勻倉
　　　　　　　　　　　威清倉
　　　　　　　　　　　興隆倉
　　　　　　　　　　　烏撒倉
　　　　　　　　　　　清平倉
　　　　　　　　　　　新添倉
　　　　　　　　　　　平壩倉
　　　鎮逺府　　　　　永豐倉
　　　　普安州　　　　普濟倉
　　　　永寧州　　　　永豐倉
　　　　安順州　　　　廣積倉
　　　貴州宣慰司　　　豐濟倉
　　　　龍里長官司
　　　　　　　　　　　龍里倉
　　　　養龍坑長官司
　　　　　　　　　　　畢節倉
　　河南布政使司
　　　開封府　　　　　軍儲倉
　　　　鈞州　　　　　廣積倉(成化十八年設/)
　　　　睢州　　　　　廣豐倉
　　　　陳州　　　　　永積倉
　　　　歸徳州　　　　廣盈倉
　　　河南府　　　　　豐濟倉
　　　　嵩縣　　　　　本縣倉
　　　　陜州　　　　　陜州倉
　　　　閿鄉縣　　　　潼闗倉
　　　彰徳府　　　　　崇盈倉
　　　　磁州　　　　　永盈倉
　　　衛輝府　　　　　廣積倉
　　　懐慶府　　　　　本府倉
　　　南陽府　　　　　濟安倉
　　　　唐縣　　　　　本縣倉(成化十九年設/)
　　　　鄧州　　　　　豐寧倉
　　　汝寧府　　　　　軍儲倉
　　　　信陽州　　　　廣濟倉
　　陜西布政使司
　　　　　　　　　　　永昌倉
　　　　　　　　　　　肅州倉
　　　　　　　　　　　寧夏倉
　　　　　　　　　　　西寧倉
　　　　　　　　　　　靈州倉
　　　　　　　　　　　洮州倉
　　　　　　　　　　　便利倉
　　　　　　　　　　　岷州倉
　　　　　　　　　　　平虜倉
　　　　　　　　　　　常濟倉
　　　　　　　　　　　足用倉
　　　　　　　　　　　山丹永豐倉
　　　　　　　　　　　興武倉
　　　　　　　　　　　鎮夷官倉
　　　　　　　　　　　應理州倉
　　　　　　　　　　　凉州廣儲倉
　　　　　　　　　　　盈邊倉
　　　　　　　　　　　固原州倉
　　　　　　　　　　　莊浪倉
　　　　　　　　　　　鎮畨城常盈倉
　　　　　　　　　　　廣武倉
　　　　　　　　　　　靖虜廣盈倉
　　　　　　　　　　　甘肅倉
　　　　　　　　　　　古浪城豐盈倉
　　　　　　　　　　　髙臺富積倉
　　　西安府　　　　　永豐二倉
　　　　華州　　　　　潼闗倉
　　　延安府　　　　　延豐倉
　　　　　　　　　　　阜益倉
　　　　　　　　　　　廣有倉
　　　　　　　　　　　永盈倉
　　　　　　　　　　　常積倉
　　　　　　　　　　　寧塞倉
　　　　　　　　　　　永益倉
　　　　　　　　　　　常盈倉
　　　　　　　　　　　富有倉
　　　　　　　　　　　廣濟倉
　　　　　　　　　　　巨積倉
　　　　　　　　　　　豐盈倉
　　　　　　　　　　　廣足倉
　　　　　　　　　　　宏阜倉
　　　　　　　　　　　永充倉
　　　　　　　　　　　栢林塞倉
　　　　　　　　　　　利益倉
　　　　　　　　　　　清水營倉
　　　　　　　　　　　神木倉
　　　　　　　　　　　歸徳倉
　　　　　　　　　　　永興倉
　　　　　　　　　　　建安倉
　　　　　　　　　　　永濟倉
　　　　　　　　　　　常樂倉
　　　　　　　　　　　新興倉
　　　　　　　　　　　完富倉
　　　　　　　　　　　廣儲倉
　　　　　　　　　　　大栢油川倉
　　　　　　　　　　　木𤓰園倉
　　　　　　　　　　　黄浦川倉(已上三倉俱/𢎞治十年設)
　　　　綏德州　　　　廣盈倉
　　　鳯翔府　　　　　廣積倉
　　　鞏昌府　　　　　豐贍倉
　　　　安定縣　　　　廣富倉
　　　　㑹寧縣　　　　廣定倉(已上二倉俱成/化十八年設)
　　　　階州　　　　　廣豐倉
　　　　　　　　　　　豐贍倉
　　　　　　　　　　　永濟倉
　　　　秦州　　　　　廣益倉
　　　　　　　　　　　永豐倉
　　　　禮縣　　　　　禮店倉
　　　臨洮府　　　　　廣儲倉
　　　　蘭州　　　　　廣積倉
　　　　河州　　　　　河州倉
　　　平凉府　　　　　雄贍倉
　　　慶陽府　　　　　永盈倉
　　　　　　　　　　　定邊倉
　　　　　　　　　　　便利倉
　　　　　　　　　　　饒陽水堡倉(成化十/四年設)
　　　　　　　　　　　把都河堡倉
　　　　　　　　　　　石澇池堡倉
　　　　　　　　　　　三山堡倉
　　　　環縣　　　　　環慶倉
　　　　　　　　　　　韋州倉
　　　漢中府　　　　　寧羌倉
　　　　　　　　　　　廣積倉
　　　　金州　　　　　金盈倉
　　陜西都司
　　　固原衛鎮羌守禦千户所
　　　　　　　　　　　新豐倉(成化十八年設/)
　　山東布政使司
　　　　　　　　　　　廣儲倉
　　　　　　　　　　　定遼左倉
　　　　　　　　　　　定遼右倉
　　　　　　　　　　　定遼中倉
　　　　　　　　　　　定遼後倉
　　　　　　　　　　　東寧倉
　　　　　　　　　　　瀋陽中倉
　　　　　　　　　　　鐵嶺倉
　　　　　　　　　　　三萬倉
　　　　　　　　　　　遼海倉
　　　　　　　　　　　海州倉
　　　　　　　　　　　蓋州倉
　　　　　　　　　　　復州倉
　　　　　　　　　　　愛州倉
　　　　　　　　　　　廣寧倉
　　　　　　　　　　　廣寧左倉
　　　　　　　　　　　廣寧右倉
　　　　　　　　　　　廣寧中倉
　　　　　　　　　　　義州倉
　　　　　　　　　　　廣寧左屯倉
　　　　　　　　　　　廣寧右屯倉
　　　　　　　　　　　廣寧中屯倉
　　　　　　　　　　　廣寧前屯倉
　　　　　　　　　　　廣寧後屯倉
　　　　　　　　　　　寧逺倉
　　　　　　　　　　　湯店堡倉
　　　　　　　　　　　塔山倉
　　　　　　　　　　　大凌河倉
　　　　　　　　　　　杏林倉
　　　　　　　　　　　定遼前倉(已上五倉俱成/化十三年設)
　　　　　　　　　　　靉陽倉
　　　　　　　　　　　清河倉帶管􁨗塲倉
　　　　　　　　　　　東州倉帶管馬根单倉(已/上)
　　　　　　　　　　　　(三倉俱成化/二十三年設)
　　　　　　　　　　　鳯凰城倉(𢎞治二年設/)
　　　　　　　　　　　懿路倉
　　　　　　　　　　　汎河倉
　　　　　　　　　　　撫順倉
　　　　　　　　　　　蒲河倉
　　　濟南府　　　　　廣儲倉
　　　　　　　　　　　廣豐倉
　　　　肥城縣　　　　阜積倉
　　　　武定州　　　　本州倉
　　　　徳州　　　　　本州倉
　　　　　　　　　　　常豐倉
　　　　　　　　　　　常盈倉
　　　兖州府　　　　　廣盈倉
　　　　滕縣　　　　　本縣倉
　　　　濟寧州　　　　永豐倉
　　　　東平州　　　　常豐倉
　　　　沂州　　　　　永豐倉
　　　萊州府　　　　　慶豐倉
　　　　　　　　　　　王徐倉
　　　　膠州　　　　　靈山倉
　　　　　　　　　　　夏河倉
　　　　　　　　　　　本州倉
　　　　即墨縣　　　　浮山倉
　　　　　　　　　　　積盈倉
　　　　　　　　　　　鰲山倉
　　　　　　　　　　　雄崖倉
　　　登州府　　　　　和豐倉
　　　　福山縣　　　　豐盈倉
　　　　萊陽縣　　　　大嵩倉
　　　　　　　　　　　太山倉
　　　　　　　　　　　海陽倉
　　　　寧海州　　　　常豐倉
　　　　　　　　　　　竒山倉
　　　　　　　　　　　金山倉
　　　　　　　　　　　威海倉
　　　　　　　　　　　百尺崖倉
　　　　文登縣　　　　寧津倉
　　　　　　　　　　　成山倉
　　　　　　　　　　　靖海倉
　　　　　　　　　　　廣盈倉
　　　　　　　　　　　尋山倉
　　　　　　　　　　　寧海倉
　　　東昌府　　　　　臨清倉
　　　　　　　　　　　廣盈倉
　　　　館陶縣　　　　館陶倉
　　　　臨清州　　　　廣積倉
　　　　　　　　　　　常盈倉
　　　　武城縣　　　　武城倉
　　　青州府　　　　　永豐倉
　　　　　　　　　　　安東倉
　　　　諸城縣　　　　豐盈倉
　　　　莒州　　　　　永豐倉
　　　　日照縣　　　　廣豐倉
　　山西布政使司
　　　太原府　　　　　大盈倉
　　　　靜樂縣　　　　本縣倉
　　　　代州　　　　　本州倉
　　　　　　　　　　　邊儲倉
　　　　　　　　　　　廣濟倉
　　　　崞縣　　　　　寧武闗萬億倉
　　　　岢嵐州　　　　廣盈倉
　　　　保徳州　　　　保徳倉
　　　　　　　　　　　恒羨倉
　　　平陽府　　　　　如京㑹
　　　　蒲州　　　　　豐濟倉
　　　大同府　　　　　大有倉
　　　　　　　　　　　廣備倉
　　　　　　　　　　　廣足倉
　　　　　　　　　　　廣充倉
　　　　　　　　　　　廣積倉
　　　　　　　　　　　廣聚倉
　　　　懐仁縣　　　　廣豐倉
　　　　應州　　　　　廣盈倉
　　　　山陰縣　　　　本縣倉
　　　　朔州　　　　　本州倉
　　　　馬邑縣　　　　本縣倉
　　　　蔚州　　　　　本州倉
　　　　　　　　　　　柴溝堡倉
　　　　廣昌縣　　　　廣昌倉
　　　　渾源州　　　　廣儲倉
　　　　澤州　　　　　廣豐倉
　　　　汾州　　　　　汾州倉
　　　　潞州　　　　　本州倉
　　　　沁州　　　　　豐贍倉
　　山西行都司
　　　平虜衛　　　　　平虜倉
　　　　　　　　　　　井坪堡倉
　　王府倉
　　　秦府　　　　　　廣盈倉
　　　晉府　　　　　　廣盈倉
　　　周府　　　　　　廣儲倉
　　　楚府　　　　　　廣阜倉
　　　魯府　　　　　　廣資倉
　　　蜀府　　　　　　廣備倉
　　　代府　　　　　　廣贍倉
　　　肅府　　　　　　廣貯倉
　　　遼府　　　　　　廣隆倉
　　　慶府　　　　　　廣濟倉
　　　寧府　　　　　　廣聚倉
　　　岷府　　　　　　廣益倉
　　　韓府　　　　　　廣受倉
　　　瀋府　　　　　　廣實倉
　　　唐府　　　　　　廣足倉
　　　伊府　　　　　　廣盛倉
　　　靖江王府　　　　廣積倉
　　　趙府　　　　　　廣有倉
　　　鄭府　　　　　　廣源倉
　　　襄府　　　　　　廣羡倉
　　　荆府　　　　　廣容倉
　　　淮府　　　　　廣通倉
　　　徳府　　　　　廣受倉
　　　秀府　　　　　常積倉
　　　崇府　　　　　豐積倉
　　　吉府　　　　　廣實倉
　　　徽府　　　　　永贍倉
　　　興府　　　　　廣充倉
　　　岐府　　　　　　常豐倉
　　　雍府　　　　　　廣積倉
　　　衡府　　　　　　豐盈倉
　　　夀府　　　　　　大盈倉
　　　汝府　　　　　　廣有倉
　　　涇府　　　　　　保盈倉
　　　益府　　　　　　永盈倉
　　　榮府　　　　　　廣益倉
　　　申府　　　　　永積倉
　　事例
宣德元年令陜西布政司専委㕘議一員監督凉州等
五倉收放粮斛　十年令天下衛所倉併屬府州縣惟
遼東甘肅寧夏萬全沿海衛所無州縣去處仍舊　正
統元年改陜西行都司甘州中等一十三衛所倉𨽻陜
西布政司令布按二司堂上官輪流監督收放　又令
各處倉收粮不及五千石者専設管粮官裁革　二年
令各府倉收粮四十萬石以上者添設同知或通判一員
専一提督收放　又添設四川按察司僉事一員巡督邊
儲　三年添設山東按察司僉事一員總理登萊青三府
沿海倉粮其各倉舊𨽻衛所者俱改𨽻有司　又令廣西雲
南四川布按二司各委堂上官一員計議各處倉粮量存三
年支用附餘之數先儘調撥附近官軍人等闗支再有餘
數照依時價糶賣銀兩准作軍官俸粮　又令御史一員
巡視陜西行都司邊衛倉粮　又令陜西延安府阜益廣
有永盈常積寜塞五倉并慶陽府定邊倉本部差主事一
員提督收放　又令陜西巡撫都御史提督各邊倉粮巡
按御史巡察取回提督主事等官　添設陜西布政司㕘
議按察司僉事各一員於甘肅監收倉粮　六年令福建
各衛所倉改𨽻有司各府縣添設通判縣丞各一員提調
收放　九年添設四川布政司叅議一員提督鹽井等衛
邊倉　十一年添設蔚州同知一員提督柴溝堡倉收支
　十三年添設山東日照縣佐貳官一員管本縣備倭一
所及安東衛守城二所倉粮　又添設陜西按察司副
使二員與見任副使僉事輪流於甘肅寧夏等倉監督
收放　景泰二年改貴州永寧衛倉𨽻四川布政司添
設都事一員監管收放　三年添設山東布按二司佐
貳官各一員於遼東管理邊儲　禁約各處倉無籍之
徒更改姓名營充斗級并牌子積年在倉通同官攢作
弊江南者發廣西都司江北者發萬全都司充軍　四
年令湖廣郴州桂陽興寧等州縣凡里甲不及二十里
倉粮不及一萬石者管粮同知縣丞等官俱裁革　六
年奏准陜西各倉塲凡不係原委監臨提調人員擅自
下倉收放侵越職掌騙要民財者許布按二司管粮官
徑自拿問應奏請者照例具奏定奪　七年令各布政
司并直𨽻府州倉每嵗印給厫經各該官攢執掌收放
不許擅委軍職　天順二年令湖廣布按二司每年輪
委堂上官一員監督銅鼓等一十四倉粮　又添設登
萊青三府及膠州潞州文登等州縣通判同知判官縣
丞各一員管粮　三年令兠攬錢粮誆騙納户財物之
人挐問仍盡本法將所攬錢粮納完再於本犯名下追
罰一半入官監臨官縱容者一體治罪　又令陜西布
政司右㕘議一員督理粮草　成化元年令陜西按察
司副使一員巡察延綏榆林等處邊倉三年更代　二
年令遼東管粮山東布按二司官三年一代　三年添
設陜西臨洮府同知一員於蘭縣監督收放粮草　五
年添設廣東廣州府通判一員管粮　又添設陜西布
政司㕘議一員於甘肅等六倉監收粮斛其按察司收
粮副使僉事仍兼巡歴地方　八年添設陜西慶陽府
通判一員分管定邊便利寧塞利益巨積宏阜常積七
倉延安府添設通判二員一員分管廣盈永充廣有永
益廣足永盈富有七倉一員分管府谷縣倉并清水廣
濟豐盈神木栢林阜益常盈七倉　又添設浙江寧紹
台温四府通判各一員専管沿海衛所倉　又添設河
南開封懐慶江西袁州福建福州等府通判各一員管
粮　又添設山西蔚州判官一員専管收支天城陽和
二處倉塲粮草渾源州判官一員専管收支大同右衛
倉塲粮草　又添設陜西靜寧州判官三員分管甘州
肅州山丹三倉秦州判官三員分管凉州鎮畨永昌三
倉河州判官二員分管寧西莊浪二倉蘭縣縣丞二員
分管鎮夷髙臺二倉金縣縣丞一員分管古浪倉布按
二司監收官照舊監督　又令各邊倉塲若有故燒係
官錢粮草束者正犯梟首示衆燒毁之物先儘犯人財
産折剉陪償不敷之數著落經收看守之人照數均陪
　十二年令本部郎中一員總理遼東粮儲其山東布
按二司官仍舊監督　又添設陜西鞏昌府階州判官
一員收放岷州倉粮徽州判官一員收放洮州倉粮隴
西縣縣丞一員收放西固城倉粮　十三年令四川福
建布政司於堂上官内各委一員管理粮儲　又添設
慶陽府通判一員管粮　十五年添設陜西右㕘議一
員監督甘肅等六倉粮儲　取回遼東總理粮儲郎中
仍令巡撫都御史督同山東布按二司官禁革奸弊
又添設陜西靜寧州判官三員分管甘肅山丹永豐肅
州等倉廣東韶州府英徳縣主簿一員管粮　十六年
仍差郎中二員分理遼東大同粮草　又添設山西澤
州代州同知各一員管粮　二十年添設陜西平凉府
通判一員監督收放粮草　又添設鞏昌府通判一員
管理靖虜衛廣盈倉打剌赤堡安定㑹寧二倉　二十
三年添設大同判官一員收放平虜衛倉塲粮草吏目
一員收放井坪所倉塲粮草俱於大同所屬州支俸
𢎞治三年令各邊倉庫有盜粮四百石草八千束錢帛
直銀二百兩以上者不分文武官員吏典斗庫人等斬
首示衆不及前數者本身并子孫永逺充軍　十三年
奏准凡倉庫錢粮若宣府大同甘肅寧夏榆林遼東四
川建昌松潘廣西貴州并各沿邊沿海去處有監守盜
粮二十石草四百束銀一十兩錢帛等物直銀一十兩
以上常人盜粮四十石草八百束銀二十兩錢帛等物
直銀二十兩以上俱問發邊衛永逺充軍兩京各衙門
漕運及京通臨淮徐徳六倉并腹裏節差給事中御史
查盤去處若有監守盜粮四十石草八百束銀二十兩
錢帛等物直銀二十兩以上常人盜粮八十石草一千
六百束銀四十兩錢帛等物直銀四十兩以上亦照前
擬充軍其餘腹裏節差巡守等官查盤去䖏若有監守
盜粮八十石草一千六百束銀四十兩錢帛等物直銀
四十兩以上常人盜粮一百六十石草三千二百束銀
八十兩錢帛等物直銀八十兩以上亦照前擬充軍若
盜沿邊沿海粮四百石草八千束銀二百兩錢帛等物
直銀二百兩以上不分監守常人俱照𢎞治三年事例
斬首示衆其四等人犯俱依律併贓論罪仍各計入已
之贓數滿方照前擬㫁不及數者照常發落若正犯逃
故者於同爨家屬名下追陪不許濫及各居親屬其各
處徵收在官軍需物料應該起解料價銀兩即係腹裏
去處錢粮如有侵盜者追贓完日亦照前例擬㫁發落
　十四年添設山西大同府通判三員一員於東路天
城陽和二城一員於左右威逺三城一員於平虜井坪
朔州三城専一監督收放各倉塲粮草仍令巡撫都御
史及管粮郎中提督
　　　預備倉
　　事例
洪武初令天下縣分各立預備四倉官為糴榖收貯以
備賑濟就擇本地年髙篤實民人管理　正統五年奏
准各處預備倉凡侵盜私用冒借虧欠等項粮儲查追
完足免治其罪其侵盜證佐明白不服陪償者准土豪
及盜用官粮論罪　又令六部都察院推選屬官領勑
分投總督各布按二司并府州縣官處置預備倉粮仍
令巡撫侍郎并都御史等官兼總其事　又令軍民人
等各驗丁田自願出粟備荒者聴從其便官府不許逼
抑科擾　又勑廣西布按二司并巡按等官查勘預備
倉粮内有借用未還并虧拆等項著落經手人户供報
追陪其犯在赦前者定限完日悉宥其罪赦後犯者追
完照例納米贖罪若限外不完者不論赦前後連當房
妻小發遼東邊衛充軍　又令各處預備倉或為豪民
占據責令還官或年深損壊量加修葺其倒塌不存者
官為照舊起蓋　又令各處預備倉凡民人自願納米
麥細粮一千石之上雜粮二千石之上請勑奬諭　又
議准納穀一千五百石請勑旌為義民仍免本户雜犯
差役三百石以上立石題名免本户雜犯差役二年
又令各處總理預備倉粮官除富有之家願出粮米賑
貸外其餘不許逼抑損民及有借過粮米若係災傷去
處暫候有收著令還官　七年令福建布政司凡預備
倉粮給借飢民每米一石候有收之年折納稻穀二石
五斗還官　成化六年奏准預備救荒凡一應聴考吏
典納米五十石免其考試給與冠帶辦事在外兩考起
送到部未撥辦事吏典納米一百石在京各衙門見辦
事吏典一年以下納米八十石二年以下納米六十石
三年以下納米五十石免其考試就便實撥當該滿日
俱冠帶辦事各照資格挨次選用　又令在外軍民子
弟有願充吏者納米六十石定撥原告衙門遇缺收㕘
　又令鳯陽淮安揚州三府軍民舍餘人等納米預備
賑濟者二百石給與正九品散官二百五十石正八品
三百石正七品　又令各處預備倉州縣掌印官親管
放支不許轉委作弊仍令布按二司及各府知府禁革
奸弊　九年令直𨽻保定等府州縣兩考役滿吏典納
米一百石起送吏部免其辦事考試就撥京考二百五
十石免其京考冠帶辦事一百七十石就於本府撥補
三考滿日送部免考冠帶辦事俱挨次選用其一考三
箇月以裏無缺者納米八十石許於在外輳歴兩考
𢎞治三年定預備倉粮事例有司每十里以下務要積
粮一萬五千石軍衛每一千户所積粮一萬五千石每
一百户所三百石每三年一次查盤有司少三分者罰
俸半年少五分者罰俸一年少六分以上者九年考滿
降用軍衛不及三百之數者一體住俸　𢎞治十年奏
准凡三年一次查盤預備倉粮除義民情願納粟囚犯
贖罪納米外但有空閒官地佃收租米及贓罰紙價引
錢不係起解支剩無礙官錢盡數糴米三年之内不足
原數别無設法者俱免住俸㕘究
　
　
　
　
　
　
　
　
　
　
　明㑹典卷四十
欽定四庫全書
　明㑹典卷四十一
　　户部二十六
　　　南京户部
　　　　見今十三司帶管
　　浙江清吏司
　　　南京左軍都督府
　　　南京水軍左衛并倉
　　　南京留守左衛并倉
　　　南京龍虎左衛　　　南京龍驤衛并倉
　　　南京龍虎衛并倉
　　　南京應天衛并倉
　　雲南清吏司
　　　南京府軍衛并倉
　　　南京府軍左衛并東西倉
　　　南京府軍右衛并東西倉
　　　南京虎賁左衛并倉
　　　順天府　　　　　　　常州府
　　　應天府龍江闗　　　　石灰闗
　　　江東巡檢司　　　　　𤓰埠巡檢司
　　　南京兵部大勝闗
　　　三山門水闗　　　　　上方門水闗
　　　馴象門水闗　　　　　上新河鈔闗
　　廣東清吏司
　　　南京中軍都督府
　　　南京刑部　　　　　　南京羽林左衛
　　　南京濟川衛　　　　　南京鷹揚衛并倉
　　　南京留守中衛并倉
　　　南京廣洋衛并倉
　　　太平府　　　　　　　鎮江府
　　　保定府　　　　　　　河間府
　　　和州
　　福建清吏司
　　　南京後軍都督府
　　　南京長安等四門倉
　　　南京虎賁右衛并倉
　　　南京水軍右衛并倉
　　　南京驍騎右衛并倉
　　　南京龍江右衛　　　　南京留守後衛
　　　南京兵部典牧所
　　　安慶府　　　　　　　廬州府
　　陜西清吏司
　　　南京右軍都督府
　　　南京大理寺　　　　　南京鴻臚寺
　　　南京翰林院　　　　　南京羽林右衛
　　　南京留守右衛　　　　南京横海衛
　　　寧國府　　　　　　　滁州
　　　徐州
　　湖廣清吏司
　　　南京國子監　　　　　南京太醫院
　　　南京豹韜左衛并倉
　　　南京豹韜衛并東西二倉
　　　南京羽林前衛　　　　南京和陽衛
　　　本部軍儲倉　　　　　南京教坊司
　　　廣徳州
　　山西清吏司
　　　南京興武衛并南北二倉
　　　南京龍江左衛并北倉
　　　南京江陰衛并倉
　　　南京鎮南衛
　　　山東陜西都轉運鹽使司
　　　蘇州府
　　江西清吏司
　　　南京通政使司　　　　南京尚寶司
　　　南京都察院　　　　　南京户科等六科
　　　應天府　　　　　　　龍潭稅課局
　　　龍江裏外河泊所
　　　批驗茶引所　　　　　南京五城兵馬司
　　　都稅司　　　　　　　聚寶門宣課司
　　　江東宣課司　　　　　太平門稅課司
　　　龍江宣課司　　　　　龍江稅課局
　　　聚寶門朝陽門分司
　　　南京旗手衛并東西二倉
　　　南京江淮衛
　　　南京金吾後衛并東西南三倉
　　　南京金吾前衛　　　　南京金吾左衛
　　廣西清吏司
　　　南京前軍都督府
　　　南京内官監　　　　　南京司禮監
　　　南京太常寺　　　　　南京光禄寺
　　　南京神樂觀　　　　　南京神帛堂
　　　南京織染局
　　　孝陵神宫監　　　　　南京御馬監
　　　南京供用庫　　　　　南京兵仗局
　　　南京酒醋麪局　　　　南京犧牲所
　　　南京甲乙丙丁戊字庫
　　　南京承運寶鈔廣惠廣積贓罰庫
　　　南京瀋陽左衛　　　　南京瀋陽右衛并倉
　　　南京留守前衛　　　　徽州府
　　　淮安府
　　河南清吏司
　　　南京禮部　　　　　　南京欽天監
　　　南京廣武衛　　　　　南京飛熊衛
　　　南京英武衛
　　　孝陵衛　　　　　　　南京牧馬千户所
　　　鳯陽府　　　　　　　松江府
　　山東清吏司
　　　南京兵部　　　　　　南京太僕寺
　　　南京錦衣衛并烏龍潭倉
　　　南京中軍都督府中和橋馬草塲
　　　南京金川門馬草塲
　　　平凉中䕶衛　　　　　安東中䕶衛
　　　瀋陽中䕶衛　　　　　遼東都司
　　　揚州府　　　　　　　兩淮都轉運鹽使司
　　四川清吏司
　　　南京工部
　　　龍江鹽倉檢校批驗所
　　　南京武德衛　　　　　南京神策衛并倉
　　　南京金吾右衛
　　　南京天策衛并南北二倉
　　　南京府軍後衛并倉
　　　池州府　　　　　　　順徳府
　　貴州清吏司
　　　南京吏部　　　　　　大名府
　　　真定府
　　民科
　　事例
凡各處造到黄冊每年終本部備行後湖管冊主事將
查過黄冊起數造冊進繳
凡各處十年一造黄冊解部完日本部差官四員㑹官
清查具奏
凡各處軍民户籍不明解人前來挨查後湖黄冊不許
將概府州縣全抄止許查本户粮田軍民丁産來厯明
白即便發回亦不許因而帶抄别户以泄事機
　　　凡各處起運供應等項數目
　　浙江布政司
　　　南京各衛倉秋糧米三十萬石
　　　南京内府供用庫白熟粳米四千石
　　　南京丙字庫夏稅串五絲二萬兩荒絲二萬兩
　　　中白綿三千兩
　　　南京承運庫農桑絹三千五百九疋五尺九寸
　　　三分八釐八絲二忽五㣲
　　　南京各塲馬草一十九萬包
　　常州府
　　　南京各衛倉米四千七百二十七石二斗七升
　　　南京光禄寺次等白粳米六千石
　　　南京神樂觀糙粳米五百石
　　　南京國子監白熟粳米三千五百石糙粳米二
　　　千五百石黄豆一百石
　　　南京犧牲所菉豆六百石
　　　南京内官監白熟細米四十四石
　　　南京公侯駙馬伯并五府六部都察院等衙門
　　　米四萬三千石每米一石或隨時價折銀七錢
　　　南京倉小麥一萬石每石或折銀四錢
　　　南京山川壇籍田祠祭署小麥一百六十石
　　　南京庫麻布二千七十七疋二丈五尺六寸五
　　　分一釐一毫
　　　南京内府供用庫細稻草一萬五千包
　　　南京定塲馬草一十三萬包
　　　南京酒醋麪局細稻草一萬五千包
　　　南京光禄寺蜂蜜一千五百斤
　　　南京寶鈔廣惠庫商稅魚茶課鈔二十六萬三
　　　千八十九貫八百二十四文錢五十二萬六千
　　　一百八十二文
　　鎮江府
　　　南京各衛倉秋糧米五千石
　　　南京光禄寺蜂蜜五百斤
　　　南京定塲馬草三萬七千包
　　太平府
　　　南京御馬監黒豆五百石菉豆二百石
　　　南京各衛倉秋粮米二千六百石黄豆二千石
　　　南京神樂觀黄豆一百六十石
　　　南京光禄寺菉豆四百四十石
　　　南京犧牲所黄豆二百石
　　　南京倉小麥二千五百石
　　　南京酒醋麪局小麥一百石
　　　南京庫農桑絹一百一十六疋二丈六尺三寸
　　　九分四釐
　　　南京御馬監細稻草一萬包
　　　南京定塲馬草一十萬包
　　廬州府
　　　南京御馬監細稻草一萬包
　　　南京定塲馬草二萬包
　　安慶府
　　　南京各衛倉秋粮米一萬四千石
　　　南京光禄寺司牲司馬草三萬包
　　　南京御馬監細稻草五千包
　　　南京定塲馬草三萬包
　　福建布政司
　　　南京承運庫夏稅農桑絹六百疋
　　　南京寶鈔廣惠庫錢鈔六百六萬八千七百四
　　　十三貫六百七十文
　　　南京内府速香五年一次㑹計一千一百三十
　　　七斤八兩
　　寧國府
　　　南京酒醋麪局黄豆五百二十石
　　　南京各衛倉豆一萬三千九百八十石米一萬
　　　石
　　　南京國子監小麥一百石
　　　南京光禄寺蜂蜜一千斤
　　　南京倉小麥一萬石每石或折銀四錢
　　　南京庫農桑絲折絹三十疋二尺
　　　京庫折銀草五十七萬包每包折銀三分本色
　　　草二十萬包
　　滁州
　　　南京犧牲所糙粳米七百二十石稻穀五十石
　　　准米二十五石
　　　南京内府供用庫芝麻七百石黄蠟三百斤
　　　南京各衛倉米二十石
　　　京庫折銀草一萬一千包每包折銀三分本色
　　　草一萬包
　　　南京犧牲所細稻草一萬五千包
　　徐州
　　　京庫折銀草五萬包
　　湖廣布政司
　　　南京各衛倉米三十一萬石
　　　南京甲字庫白綿布一十萬疋
　　　南京丙字庫綿花絨五萬斤
　　　南京承運庫農桑絹四千九百九十二疋一丈
　　　九尺二分七釐五毫五絲
　　　南京廣惠庫錢鈔三百四十七萬二千七百四
　　　十三貫
　　　南京國子監供用乾魚二萬二千一百二十五
　　　斤
　　廣徳州
　　　南京各衛倉米五千石
　　　本部小麥二千五百石每石折銀四錢
　　　南京神樂觀芝麻三十石
　　　南京内府供用庫黄豆三百石菉豆三百石黄
　　　蠟八百三十斤葉茶八百斤
　　　南京承運庫夏稅絲一百一十六斤二錢九分
　　　六釐二毫農桑絹一十九疋一丈六尺七寸
　　　南京内府細稻草二萬五千包
　　　各塲草二萬包
　　蘇州府
　　　南京公侯駙馬伯并五府六部都察院等衙門
　　　米二萬七千九百五十二石
　　　南京光禄寺白熟粳米六十八石次等白粳米
　　　六千石白熟糯米一千三百石
　　　南京酒醋麪局白熟糯米八百石
　　　南京各衛倉米五萬九千四百一十二石
　　　南京神樂觀米八百石
　　　南京倉折銀小麥一萬石每石折銀四錢
　　　南京承運庫農桑絲折絹六百四十疋二丈九
　　　寸三分三釐
　　　南京光禄寺蜂蜜一千九百斤
　　　南京定塲草一十四萬包
　　　南京内官監齊頭稻草一千束
　　　南京内府供用庫燈草三百斤
　　　南京寶鈔廣恵庫魚課鈔二萬二千八百五十
　　　錠一百二十六文
　　江西布政司
　　　南京各衛倉米四十七萬石
　　　南京庫濶白綿布一十萬疋准米一十萬石濶
　　　白苧布七萬疋准米四萬九千石苧布一千三
　　　百四十一疋二丈四寸
　　　户口鈔四百二十七萬九千五百八十五貫二
　　　百五十文錢八百五十五萬六千二百二十七
　　　文
　　應天府
　　　孝陵神宫監糙粳米五百石白熟糯米六十石
　　　准糙粳米六十六石芝麻五十石黄豆三百石
　　　菉豆四十石稻皮四十石准米二石稻穀六百
　　　石准米三百石
　　　南京酒醋麪局菉豆二十石稻皮二百石准米
　　　一十石
　　　南京光禄寺黄豆一千五百五十三石芝麻六
　　　十石稻穀八百四十石准米四百二十石粟穀
　　　一十石准米五石
　　　南京國子監菉豆一百石
　　　南京長安等四門倉糙粳米一萬四千五百石
　　　南京各衛倉米三萬二千五百九十二石
　　　孝陵神宫監小麥六十石
　　　南京酒醋麪局小麥七百石麥穏一百石准小
　　　麥一十石
　　　南京庫絲綿折絹一千二百一十四疋一尺六
　　　寸九分二釐八毫
　　　南京倉小麥六千二百石
　　　南京光禄寺小麥六百石
　　　南京庫農桑絲折絹一百四十三疋二尺七寸
　　　三分四釐四毫
　　　南京内府供用庫黄白蠟二千斤蘱草二千斤
　　　蒲杖二千斤
　　　南京光禄寺蜂蜜一千斤
　　　孝陵神宫監細稻草一萬包
　　　南京定塲草五萬一千二百九十二包
　　徽州府
　　　南京光禄寺小麥六百石
　　　南京倉小麥二千三百石每石折銀四錢
　　　南京承運庫人丁絲折絹八千七百七十九疋
　　　四尺三分三釐二毫農桑絲折生絹一十五疋
　　　一丈四尺七寸
　　　南京内府供用庫芝麻八百石黄蠟二千斤白
　　　蠟三百五十斤芽茶四千斤葉茶四千斤
　　　南京各衛倉米三萬二千石
　　　南京光禄寺蜂蜜一千二百斤
　　淮安府
　　　南京各衛倉米六百二十五石
　　　南京定塲細稻草一十六萬五千包
　　松江府
　　　南京公侯駙馬伯并五府六部都察院等衙門
　　　米共五萬七千石
　　　南京光禄寺次等白粳米七千石准糙粳米七
　　　千七百石白熟糯米一千石准糙粳米一千一
　　　百石
　　　南京神樂觀糙粳米七百石
　　　南京倉小麥一萬五千石每石折銀四錢
　　　南京庫絲綿折絹六百九十七疋三丈一尺五
　　　寸七分農桑絲折絹一百六十七疋二丈一尺
　　　六寸一分六釐
　　　南京各衛倉米九千五十八石
　　　南京光禄寺蜂蜜一千五百斤
　　　南京定塲草六萬三千包
　　鳯陽府
　　　南京定塲草九萬包
　　揚州府
　　　京庫折銀草二十二萬包每包折銀三分
　　　南京定塲草一十萬七千八十包
　　南京錦衣衛馴象千户所
　　　南京光禄寺夏稅畨麥六十石四斗八升四合
　　　五勺九抄五撮九圭二粟四㣲
　　兩淮都轉運鹽使司
　　　南京光禄寺樣鹽二千斤青白鹽四萬斤
　　　孝陵神宫監白鹽三千斤
　　　南京内府供用庫青白鹽二萬斤
　　池州府
　　　南京御馬監豆五百石
　　　南京長安等四門倉米四千二百七十六石
　　　南京各衛倉米一萬五千石黒豆一萬四千五
　　　百二十四石
　　　南京神樂觀小麥六百石
　　　南京内府供用庫芽茶一千斤黄蠟五百七十
　　　五斤
　　　南京光禄寺蜂蜜三百斤
　　　南京定塲細稻草三萬包
　　和州
　　　南京犧牲所糙粳米七百二十石
　　　南京内府供用庫黄蠟一百七十斤葉茶二百
　　　斤
　　　南京神樂觀細稻草一千四百四十包
　　　魚課鈔四千一百一十三錠四貫六百文
　　龍江鹽倉每年進納南京各衙門鹽數
　　　南京内官監青鹽三千五百斤鹽包三千五百
　　　箇
　　　南京太常寺祭祀潔净白鹽一百九十斤六兩
　　　南京神樂觀青鹽三千斤
凡各衛所馬草每年二月本部查勘㑹計該用數目五
月咨户部定奪
凡年例錢粮每年五月本部差監生赴内府供用庫㑹
計移咨戸部定奪
凡各處兌運粮每嵗本部選差員外郎或主事南直𨽻
一員浙江一員湖廣一員江西一員督同各司府州縣
掌印官并分巡分守管糧官員依限徵兌
凡南京錦衣衛馴象所養象蘆根茭草令應天等府於
嵗糧額内改撥大小麥隨糧運赴本衛象房與稻草相
兼支用
　　　度支科
　　事例
凡賞賜京衛軍士夏冬布鈔每年行移該衛造冊繳報
徑赴内府該庫於四月闗支夏布八月闗支布鈔本部
委官一員管理年終赴京復命
凡月糧留守五衛入伍恩軍及種苜蓿豌豆并看船恩
軍有家小者月支糧一石無家小者四斗牧馬千户所
養馬恩軍有家小者月支糧一石隻身四斗留守左衛
看守朝陽門桐樹椶樹恩軍有家小者月支糧一石隻
身五斗留守左等五衛入伍恩軍照旗軍例支月糧操
練守城旗軍力士校尉有家小者月支糧一石無家小
者六斗錦衣等衛屯軍不論新舊選操備者每年十月
至三月赴操支與食米五斗四月至九月下屯住支選
去運糧者二月至七月各支行糧其月糧住支錦衣衛
舍人餘丁選操備者月支米三斗看倉餘丁月支口糧
三斗操備舍餘月支糧四斗巡江官軍口糧沿途支給
馬快船軍行糧六箇月共三石六斗餘丁行糧共一石
八斗俱於南京倉支給各衛所運糧軍餘全支本色米
一石寶鈔提舉司鈔紙匠月支米五斗
凡各衛所官吏旗軍月支俸糧本部每嵗選委員外郎
或主事一員南京吏部選撥能書筭辦事吏十名每月
先取各營操守運糧修倉送船及監局當匠等項各衙
門將見在食糧并事故扣除月日數目開造小冊本送
委官處與衛所造到文冊查對磨筭如有侵冒等項情
弊具呈總督衙門先將識字軍吏提問委官掌印官㕘
奏究治
凡各處運到河下糧米每年以三十萬石令就船兊支
每米一石帶耗并席竹脚錢准折平米三斗作正放支
凡南京旗軍人等户口食鹽免納鈔候鹽課有積納鈔
闗支南京官吏食鹽減半闗支不得過十五口之數
凡文武官吏户口食鹽本部先期行各該衙門取勘口
數造冊繳報合用引目依數預發運司收掌遇有差委
官吏賫到勘合文冊印信領狀即行二所放支俱限本
年十二月以裏闗盡如有過限者照在京官軍闗支月
糧例扣除
　　　金科
　　事例
凡應天府所屬龍江闗石灰闗江東巡檢司𤓰埠巡檢
司大勝闗三山門水闗上方門水闗馴象門水闗每嵗
共收船料鈔七十四萬一千三百一十八貫解部轉送
南京内府天財庫交納
凡上新河鈔闗船料鈔按月解部轉送南京内府天財
庫交納
凡各處額辦商稅魚茶課鈔解部轉送南京寶鈔廣惠
庫交納
凡各處額辦南京一應錢帛物料俱送甲乙丙丁等庫
差御史主事各一員公同内官庫官人等驗收
凡本部收受各布政司鹽糧鈔遇有生鈔開數進庫准
作新鈔支銷其摺過鹽鈔與上新河船料好鈔開作一
等舊鈔入庫如五城兵馬司宣課司稅課司局河泊所
及各闗鈔并各衙門户口食鹽鈔俱作二等鈔入庫自
後應天府買辦并各衙門闗支折色等項明開合支新
鈔若干或一等二等舊鈔若干以便稽考
凡南京内府庫内官家人不許在内宿歇因而偷盗財
物夾帶出外其把門官軍并巡視官校容留故縱者一
體究問
凡兩京甲字等九庫季報文冊每季本部咨繳户部查
照
凡南京甲字等九庫庫官考滿本部差辦事官交盤徑
自赴京復命
凡本部鹽引匠三十九名户科鹽引匠三十九名每遇
户部咨到開中某運司鹽糧若干該用勘合若干進紙
南京户科刷印完領回本部用印勘合仍付原差官員
賫至中鹽官處交割底簿及流通文簿印封徑發運司
收掌候領到勘合比號相同𣲖塲支鹽
凡應天府批驗茶引所每年茶引十萬道宜興縣張渚
批驗茶引所每年茶引八千二百五十八道
凡南京大小衙門官吏户口食鹽鈔解赴寶鈔廣惠庫
交收類行兩淮都轉運鹽使司照例闗鹽給散
　　　凡南京五城兵馬司原額房鈔
　　　東城兵馬司二十二萬九千七百六十四貫
　　　南城兵馬司七萬八千二百九十八貫
　　　西城兵馬司二十二萬九千七百二十貫
　　　北城兵馬司五萬七千六百四十八貫
　　　中城兵馬司一百一十三萬三千二百一十八
　　　貫八百文
　　　凡南京各衙門原額課鈔
　　　都稅司七十二萬七百六十四貫八百文
　　　聚寶門宣課司七十二萬七百六十四貫八百
　　　文
　　　龍江宣課司五十七萬二千六百六貫五百文
　　　江東宣課司九十五萬三千七百二十貫二百
　　　文
　　　太平門稅課司一十七萬七百一十八貫八百
　　　文
　　　聚寶門朝陽門分司三十五萬三百六十六貫
　　　龍江稅課局二十二萬九千三百九十貫八百
　　　文
　　　龍江裏外河泊所三萬六千七百八十貫
　　　龍潭稅課局三萬三千七十九貫三百二十八
　　　文
　　　批驗茶引所一十萬貫
　　　倉科
　　事例
凡各處糧長勘合本部每嵗先於上年十二月終咨户
部并具本差官賫繳勑諭
　　　凡南京各衛屯糧
　　　水軍左衛屯糧八千四百八十九石一升九合
　　　三勺三抄五撮五圭
　　　留守左衛屯糧一千六百三十石七斗六升二
　　　合二勺六抄一撮九圭
　　　龍虎左衛屯糧二千八百四石四斗七升一合
　　　一勺七抄六撮
　　　龍驤衛屯糧三千五百三十四石九斗四升五
　　　合四抄二撮五圭
　　　龍虎衛屯糧八百一十石五斗五合六勺二抄
　　　二撮五圭
　　　應天衛屯糧三千四百一十石五斗三升七合
　　　八勺二抄二撮五圭
　　　府軍衛屯糧四百二十一石九斗八升五合六
　　　撮五圭
　　　府軍左衛屯糧二千三百四石七斗九合一勺
　　　一抄
　　　府軍右衛屯糧五百八十六石四斗六升四合
　　　七勺三抄六撮五圭
　　　虎賁左衛屯糧一千七百三十七石一斗九升
　　　六合三勺九抄一撮
　　　羽林左衛屯糧七百四十五石一斗六升八合
　　　五勺五抄九撮五圭
　　　鷹揚衛屯糧三千二百四十八石四升五合二
　　　勺九抄五撮
　　　廣洋衛屯糧七千三百六十三石八斗四升六
　　　勺二抄五撮二圭八粟
　　　留守中衛屯糧一千二百九十五石一斗九升
　　　六合六勺二抄
　　　虎賁右衛屯糧三千七百六十七石七升二合
　　　五勺
　　　水軍右衛屯糧五千五百八十石七斗二升八
　　　合七勺
　　　龍江右衛屯糧一千一百九十二石五斗一升
　　　八合七勺
　　　驍騎右衛屯糧一千六百六十一石四斗四升
　　　二合四勺
　　　留守後衛屯糧九百九十八石五斗五合九勺
　　　四抄二撮五圭
　　　羽林右衛屯糧一千一百六十五石五斗八合
　　　六勺七抄五撮
　　　留守右衛屯糧二千九石四斗七升五合八勺
　　　八抄五撮
　　　横海衛屯糧七千二百九十五石二斗四升四
　　　合一抄二撮三圭三粟
　　　豹韜左衛屯糧一千八百七十二石
　　　豹韜衛屯糧一千七百四石四斗六升三合八
　　　勺四抄四撮五圭
　　　和陽衛屯糧六千七百五十二石六升三合八
　　　勺七抄三撮五圭
　　　龍江左衛屯糧一萬七百七十六石二升三合
　　　五勺三抄二撮七圭二粟
　　　興武衛屯糧四千五百八十五石二斗三升二
　　　合九抄一撮
　　　鎮南衛屯糧七千四百二十三石一斗四升八
　　　勺一抄八撮五圭
　　　江陰衛屯糧五千二十一石七斗二升九合
　　　金吾前衛屯糧四百四十八石四斗七升五勺
　　　四抄五撮
　　　旗手衛屯糧八百九十八石九斗七升四合
　　　金吾後衛屯糧三百七十四石六斗二升四合
　　　五勺六抄四撮七圭
　　　瀋陽右衛屯糧三千二百二十二石五斗四升
　　　九合六勺五抄
　　　留守前衛屯糧三千四十三石七斗五升七合
　　　一抄六撮八圭五粟
　　　錦衣衛水軍親軍馴象千户三所屯糧八千一
　　　百九十九石四斗九合五勺六抄三撮
　　　神策衛屯糧八百八十六石五斗七升一合五
　　　勺八抄二撮五圭
　　　天策衛屯糧四千四百五十九石八斗九升四
　　　合八勺三抄七撮五圭
　　　府軍後衛屯糧一千一百一十三石八斗二升
　　　五合七勺九抄六撮
　　　武徳衛屯糧六百四十八石九斗二升一合六
　　　勺三抄
　　　飛熊衛屯糧五千二百九石四升二勺八抄三
　　　撮
　　　廣武衛屯糧二千三百四十六石四斗四升九
　　　合一勺五抄八撮
　　　英武衛屯糧四千五百六十四石一斗五升三
　　　合八勺四抄九撮五圭
　
　
　
　明㑹典卷四十一
欽定四庫全書
　明㑹典卷四十二
　　禮部一
　　　綱領
　　諸司職掌
尚書侍郎之職掌天下禮儀祭祀宴享貢舉之政令其
屬有四曰儀部曰祠部曰膳部曰主客部
後改儀部為儀制祠部為祠祭膳部為精膳主客仍舊
俱稱清吏司
　　　儀制清吏司
　　諸司職掌
郎中員外郎主事掌貳尚書侍郎舉其儀制而辨其名數
　　　朝賀
國初朝賀等儀多仍前代之舊其後屢詔刪定立為中
制以頒示天下具見于諸司職掌若職掌所不及載者
或雖載而後復有所損益者今備列于後
　　　　正旦冬至朝賀儀
　　諸司職掌
一凡正旦冬至前一日尚寶司陳設御座于奉天殿及
寶案于御座之東設香案于丹陛之南教坊司設中和
韶樂于殿内之東西北向其日清晨錦衣衛陳鹵簿儀
仗于丹陛及丹墀之東西設朋扇于殿内東西列車輅
步輦于丹墀東西相向鳴鞭四人左右北向教坊司陳
大樂于丹陛之東西北向儀禮司設同文玊帛案于丹
陛之東金吾衛設䕶衛官于殿内及丹陛之東西陳甲
士于午門外奉天門外及丹墀東西錦衣衛設將軍于
奉天門外丹陛丹墀及奉天門列旗幟于奉天門外東
西典牧官陳仗馬犀象于文武樓南東西相向欽天監
設司晨郎報時位于内道東近北立糾儀御史二人于
丹墀北東西相向内贊二人于殿内外贊二人于丹墀
北東西相向設傳制宣表等官位于殿内東西相向鼓
初嚴文武官具朝服齊班于午門外鼓次嚴引禮官引百
官由左右掖門入詣丹墀東西北向立鼓三嚴執事官
詣華蓋殿伺候内官跪奏皇帝具衮冕陞座鐘聲止儀
禮司官跪奏各執事官行禮贊五拜禮畢贊供事執事
官各就位儀禮司官跪奏請陞殿駕興中和韶樂奏聖
安之曲尚寶官捧寶前行導駕官前導扇開簾捲尚寶
官置寶于案樂止鳴鞭報時雞唱曉對贊唱排班班齊
贊禮唱鞠躬大樂作贊四拜平身樂止典儀唱進表大
樂作給事中二人詣同文案前導引序班舉案由東門
入置殿中樂止内贊唱宣表目宣表目官跪宣訖俯伏
興唱宣表展表官取表宣表官至簾前外贊唱衆官皆
跪宣表訖内外皆唱俯伏興平身序班即舉表案于殿
東外贊唱衆官皆跪代致詞官跪于丹陛中致詞云具
官臣某兹遇(正旦則云三陽開㤗萬物咸新/冬至則云律應黄鍾日當長至)恭惟皇帝
陛下膺乾納祐奉天永昌賀訖外贊唱衆官皆俯伏興
樂作四拜興平身樂止傳制官詣御前跪奏傳制俯伏
興由東門靠東出至丹陛之東西向立稱有制贊禮唱
跪百官皆跪宣制(正旦則云履端之慶/冬至則云履長之慶)與卿等同之贊
禮唱俯伏興平身樂止贊搢笏鞠躬三舞蹈贊跪唱山
呼百官拱手加額曰萬嵗唱山呼曰萬嵗唱再山呼曰
萬萬嵗凡呼萬嵗樂工軍校齊聲應之贊出笏俯伏興
大樂作贊四拜平身樂止儀禮司官跪奏禮畢中和樂
作奏定安之曲駕興尚寶官捧寶導駕官前導至華蓋
殿樂止引禮官引百官以次出
　　　　萬夀聖節百官朝賀儀
　　諸司職掌
一凡萬夀聖節百官朝賀禮儀與正旦冬至同但致詞
云恭惟皇帝陛下萬夀令節臣某等誠懽誠忭敬祝萬
萬嵗夀不傳制
　　事例
洪武三十年奏更朝賀儀同文案玉帛案俱由殿東門
舉進安于殿中宣表訖舉同文案玉帛案俱安于寶案
之南令節改稱聖節
　　　　朝賀儀
　　　洪武間定(以後樂俱同/)
　　　　殿内中和韶樂
　　　　樂器
　　　　　麾一　　　　　　簫十二
　　　　　笙十二　　　　　排簫四
　　　　　横笛十二　　　　箎四
　　　　　塤四　　　　　　琴十
　　　　　瑟四　　　　　　編鐘二
　　　　　編磬二　　　　　應鼓二
　　　　　柷一　　　　　　敔一
　　　　　搏拊二
　　　陞殿
　　　　樂章
　　　　　聖安之曲
乾坤日月明八方四海慶太平龍樓鳯閣中扇開簾捲
帝王興聖感天地靈保萬夀洪福増祥光旺氣生陞寶
位永康寧
　　　公卿入門(後不用/)
　　　　樂章
　　　　　治安之曲
忠良為股肱昊天之徳承主恩森羅拱北辰御爐香遶
奉天門江山社稷興安天下軍與民龍虎㑹風雲賀萬
夀聖明君
　　　　丹陛大樂(後奏于/奉天門)
　　　　樂器
　　　　　麾一　　　　　　戲竹二
　　　　　簫十二　　　　　笙十二
　　　　　笛十二　　　　　頭管十二
　　　　　􁐼八　　　　　　琵琶八
　　　　　二十絃八　　　　方響二
　　　　　鼓二　　　　　　拍板八
　　　　　杖鼓十二
　　　百官行禮
　　　　樂章
　　　　　萬嵗樂
雨順風調昇平世萬萬年山河社稷八方四面干戈息
慶龍虎風雲㑹
　　　　　朝天子
聖徳聖威洪福齊天地御堦前文武兩班齊擺列在丹
墀内舞蹈揚塵山呼萬嵗統山河壯帝畿禮儀讚稽慶
龍虎風雲㑹
　　　還宫
　　　　樂章
　　　　　定安之曲
九五飛聖龍千邦萬國敬依從鳴鞭三下同公卿環珮響
玎瑓掌扇䕶御容中和樂音吕濃翡翠錦綉擁還華蓋
赴龍宫
　　　　中宫正旦冬至命婦朝賀儀
　　諸司職掌
凡正旦冬至前期一日女官陳設御座于宫中設香案
于丹墀之南其日清晨内官陳設儀仗于丹陛之東西
及丹墀東西女官擎執者立于御座之左右陳女樂于
丹陛東西北向設箋案于殿東門外設班首拜位于中
道之東西設命婦拜位于丹墀北向設司贊位于丹墀
東西設司賔位于命婦班之北東西相向設内贊二人
位于殿内東西命婦至宫門外司賔引命婦入就拜位
女官見服侍班如常儀尚宫尚儀等官詣内奉迎尚儀
奏請陞座皇后具服出導從如常儀樂作陞座樂止司
贊唱班齊樂作贊四拜樂止外贊唱進箋引箋案女官
前導舉箋案女官二人舉案由殿東門入樂作至殿中
樂止贊衆命婦跪内贊唱宣箋目宣箋目女官宣訖興
唱宣箋展箋女官詣案前取箋宣箋女官宣訖興舉案
者舉案于殿東贊命婦皆興司賔引班首由東階陞樂
作自東門入至殿中樂止内贊唱跪班首跪衆命婦皆
跪班首稱某夫人妾某氏兹遇(正旦則云履端之節/冬至則云履長之節)敬詣
皇后殿下稱賀内贊司贊同唱興班首及殿外命婦皆
興司賔引班首由西門出降自西階樂作至拜位樂止
贊拜樂作四拜樂止司言前跪將㫖由東門靠東出至
于丹陛東西向立稱有㫖司贊唱跪衆命婦皆跪司言
宣㫖(正旦則云履端之慶/冬至則云履長之慶)與夫人等同之贊興衆命婦
皆興司贊唱拜樂作四拜樂止尚儀跪奏禮畢皇后興
樂作還宫樂止引禮引命婦以次出
　　　　中宫千秋節命婦朝賀儀
　　諸司職掌
一凡中宫千秋節命婦朝賀禮儀與正旦冬至同但致
詞云兹遇千秋令節敬詣皇后殿下稱賀不傳㫖
　　　　　朝賀女樂
　　　　樂器
　　　　　戲竹二　　　　　簫十四
　　　　　笙十四　　　　　笛十四
　　　　　頭管十四　　　　􁐼十
　　　　　琵琶八　　　　　二十絃八
　　　　　方響六　　　　　鼓五
　　　　　拍板八　　　　　杖鼓十二
　　　　樂章
　　　　　天香鳯韶
寶殿光輝晴天暎懸玊鈎珍珠簾櫳瑤觴舉時簫韶動
慶大筵來儀鳯昭陽玉帛齊朝貢讚孝慈賢助仁風歌
謠正在昇平中謹獻上齊天頌
　　　　太皇太后正旦冬至命婦朝賀儀
　　　　皇太后正旦冬至命婦朝賀儀
　　　儀注俱與前同
　　　　　朝賀女樂
　　　樂器俱與前同
　　　　樂章
　　　　　天香鳯韶
龍樓鳯閤彤雲曉開綉簾天香芬馥瑤堦春暖千花簇
夀聖母齊頌祝御筵奏獻長生曲坤道寧品類咸育和
氣四時調玉燭享萬萬年太平福
　　　　東宫親王并妃正旦冬至宫中朝賀儀
洪武初定其日上位中宫陞乾清宫御座待從導引如
常儀引禮引皇太子及妃親玉及妃詣上位前贊禮贊
鞠躬四拜皇太子親王皆鞠躬四拜平身皇太子妃及
親王妃皆四拜贊禮引皇太子詣前贊跪皇太子跪引
禮贊跪皇太子妃諸王及妃皆跪皇太子稱長子某兹
遇(履端之節/履長之節)謹率諸弟某等欽詣父皇陛下稱賀贊禮
贊俯伏興平身皇太子俯伏興平身引禮贊俯伏興平
身諸王皆俯伏興平身皇太子妃諸王妃興贊禮引皇
太子復位贊鞠躬四拜皇太子諸王皆鞠躬四拜興平
身皇太子妃親王妃皆四拜禮畢引禮引皇太子及妃
諸王及妃詣中宫前贊禮贊鞠躬四拜皇太子親王皆
鞠躬四拜興平身皇太子妃親王妃皆四拜引禮贊皇
太子詣前贊跪皇太子跪引禮贊跪皇太子妃諸王及
妃皆跪皇太子稱長子某兹遇(履端之節/履長之節)謹率諸弟某
等恭詣母后殿下稱賀贊禮贊俯伏興平身皇太子俯
伏興平身引禮贊俯伏興平身諸王皆俯伏興平身皇
太子妃親王妃興贊禮引皇太子復位贊鞠躬四拜皇
太子親王皆鞠躬四拜興平身皇太子妃親王妃皆四
拜禮畢引禮引皇太子親王及妃皆出洪武七年更定
不致賀詞止行八拜禮東宫親王正旦冬至朝賀太后
儀同前
　　　　東宫正旦冬至朝賀儀
　　諸司職掌
一凡正旦冬至日典璽官設東宫座于文華殿中錦衣
衛設儀仗于殿外東西教坊司陳大樂于文華門内東
西北向府軍衛列甲士旗幟于門外錦衣衛設將軍十
二人于殿中門外及文華門外東西相向立儀禮司官
設箋案于殿東門外設文武官拜位于文華門外設傳
令宣箋等官位于殿内東西執事官先行四拜禮訖各
就位引禮引各官詣文華門外北向立儀禮司官啓請
陞座導引官奉迎東宫具冕服出樂作陞座樂止贊禮
唱班齊鞠躬樂作四拜興平身樂止唱進箋給事中前
導箋案由殿東門入置殿中内贊唱宣箋目宣訖俯伏
興平身唱宣箋外贊唱跪展箋官詣案前取箋宣箋官
宣訖内外皆贊俯伏興平身即舉案于殿東外贊唱衆
官皆跪代致詞官中道跪致詞云具官臣某等兹遇(正/旦)
(則云三陽開泰萬物咸新冬/至則云律應黄鍾日當長至)敬惟皇太子殿下茂膺景
福賀畢唱衆官皆俯伏興平身傳令官跪啓傳令由東
門左出至丹陛東西向立稱有令贊衆官皆跪宣令(正/旦)
(云履端之節冬/至云履長之節)同臻嘉慶贊俯伏興樂作四拜平身樂
止儀禮司官跪啓禮畢
　　　　東宫千秋節百官朝賀儀
　　諸司職掌
一凡東宫千秋節百官朝賀禮儀與正旦冬至同但致
詞云兹遇皇太子殿下夀誕之辰臣某等敬祝千嵗夀
不傳令
　　　　　朝賀樂(朔望朝㕘同/)
　　　　樂器
　　　　　戲竹二　　　　　簫四
　　　　　笙四　　　　　　笛四
　　　　　頭管四　　　　　􁐼二
　　　　　琵琶二　　　　　二十絃二
　　　　　方響一　　　　　鼓一
　　　　　拍板二　　　　　杖鼓六
　　　陞殿　還宫　百官行禮
　　　　樂章
　　　　　千秋嵗
堯年舜日勝禹周慶雲生繚繞鳯樓風調雨順五穀收
萬民暢歌謳
　　　　東宫妃正旦冬至命婦朝賀儀
　　　洪武間定
前期女官陳設東宫妃座于宫中南向至日清晨内官
陳設儀仗于丹陛之東西及丹墀之東西贊禮女官設
外命婦班位于丹墀重行北向設贊禮位于丹墀之東
西設引禮二人位于外命婦班之北東西相向設内贊
女官二人位于宫内之東西外命婦旣至宫門引禮引
命婦入就拜位侍衛者侍班如常儀尚儀入閤啓東宫
妃服禮服以出侍從如常儀樂作陞座樂止贊禮贊班
齊樂作贊四拜外命婦皆四拜樂止引禮引班首由西
階升樂作自西門入進當座前北向立定樂止内贊贊
跪班首跪贊禮贊跪外命婦皆跪班首致詞云某國夫
人某等兹遇(履端之節/履長之節)敬詣皇太子妃殿下稱賀内贊
唱興外命婦皆興引禮引班首由西門出復至拜位贊
禮贊四拜外命婦皆四拜平身樂止尚儀啓禮畢皇太
子妃興樂作還宫樂止引禮引外命婦以次出
　　　　聖節正旦冬至王府慶祝儀(見王國禮/)
　　　　聖節正旦冬至天下司府州縣慶祝儀
　　　共武間定
凡遇正旦冬至聖誕之辰各處司府州縣官於公㕔齋
沐各具公服行禮(後改用/朝服)告天祝夀曰某衙門某官臣
某等荷國厚恩叨享禄位皆賴天生我君保民致治今
兹(正旦冬/至聖旦)聖夀益増臣等下情無任欣躍感戴之至
　　　　聖節正旦冬至蕃王慶祝儀(見蕃國禮/)
　
　
　
　
　
　
　
　明㑹典卷四十二
欽定四庫全書
　明㑹典卷四十三
　　禮部二
　　　朝儀
朝儀見諸司職掌者有京官常朝儀若午朝朔望朝其
儀與常朝稍異至於謝恩見辭以及諸司奏事入朝門
禁等項亦合從朝儀類
　　　　京官常朝儀
　　諸司職掌
一凡朝班序立公侯序於文武班首次駙馬次伯自一
品以下各照品級文東武西依次序立風憲糾儀官居
下朝北紀事官居文武第一班之後稍近上便於觀聴
不許攙越如有事奏須要從班末行至御前跪奏不許
於班内横過奏畢即便入班序立
一凡文武百官於御前侍坐遇有大小官員奏事必須
起立候奏事畢復坐不許倨坐失儀如有特㫖賜坐則
復坐
一凡文武百官出入朝門各照品級第加遜敬如一品
以下官遇公侯駙馬加敬禮立則旁立行則後從三品
四品官遇一品官加遜禮行立俱後從五品以下官倣
此俱不許攙越失儀如有宣召不在此限
一凡百官朝㕘遇有聖諭教戒須要専心致意拱聴分
明即便省身克己不許放肆
一凡百官御前奏對務必從實知則為知不許妄對
一凡大小官員隨從上位行丹墀身常朝北不許南向
或左或右環轉隨侍如上位陞奉天門及丹陛其隨從
官員不得徑行中道并王道如有㫖令行方許於側邊
隨行
一凡官員入朝門須要拱手端行威儀整肅不許私揖
及吐唾不敬
一凡文武百官於奉天華蓋武英等殿奏事必須穿著
履鞋方許入殿違者從糾儀御史禮部儀禮司官糾劾
送法司如律
　　事例
洪武初令文武百官朝㕘奏事有未閑禮儀者凡新任
官及諸武臣侍儀司官每日於午門外演習御史二人
監視有不如儀者糾舉百官入朝失儀者亦糾舉如律
凡早朝文官自左掖門入武官自右掖門入如奉天門
朝至金水橋南各依品級東西序立候鳴鞭訖以次隨
行至丹墀内東西相向序立守衛官先行禮畢東西序
立文武官入班行禮有事者以次進奏無事奏者隨即
入班朝退捲班分東西出如華蓋殿朝至鹿頂外東西
序立鳴鞭訖守衛官至鹿頂内行禮訖就侍立位各衙
門官以次行禮訖有事奏者入奏無事奏者四品以上
及應陞殿者入殿内侍立五品以下官出至鹿頂外列
班北向立候鳴鞭以次出如奉天殿朝俱于華蓋殿行
禮奏事畢五品以下官詣丹墀依品級列班重行北向
立四品以上及翰林院官給事中監察御史等官於中
左中右門伺候鳴鞭各詣殿内序立候朝退捲班以次
出如先於奉天殿朝後却奏事者文武官於丹墀内依
品級重行北向立候鳴鞭行禮訖四品以上及翰林院
官給事中監察御史等官陞殿侍立五品以下仍前序
立候謝恩見辭人員行禮訖鳴鞭捲班退有事奏者於
奉天門或華蓋殿進奏無事奏者以次出　凡朝班每
日都察院輪委監察御史二員侍班糾察失儀　凡百
官早朝入班行禮及朝退捲班俱分文東武西不許徑
越御道東西行走如在奉天門朝其有事東西往來者
出至金水橋南行過　凡官員人等入内府合行門道
須從邊行不得當中行如東門近東邊行西門近西邊
行其門東西相向者近南邊行　凡百官遇雨雪免朝
有事奏者不拘此限入朝遇雨雪許服雨衣　凡百官
旣具朝服公服之後毋舉笏行私揖禮　凡朝退燕閒
及行幸處文職三品以上武職二品以上及勲舊文學
之臣賜坐其餘非奉特㫖不許輒坐　凡賜坐不許推
讓坐後遇有顧問初時跪對畢即坐若復有所問坐朝
上對不必更起同列侍坐或被顧問一人奏對餘皆靜
聴毋攙言勦說如各有所見候其人言畢方許前陳
凡入朝行立坐食去處不許談笑諠譁指畫窺望　凡
朝㕘近侍病嗽者許即退班或一時眩暈及感疾不能
侍立者許同列官掖出　凡執政大臣年髙者取自特
㫖免朝倘有顧問於便殿賜坐　凡奉天殿丹陛中三
道階級并奉天門中三道階級皆不許人行百官由東
西階行傳制遣使持節進表等儀皆由東階出入隨駕
傘扇儀仗由正門中道兩旁出入　凡殿廷頒降詔書
冊命從中道中門出近東而行其内外官員賫捧御製
文字及御用之物進呈不許直行中道或左或右取便
以行至御前正中跪進光禄寺進御膳等物亦不可當
中道直行許於正道邊左以進　凡御坐處即為正道
如上御奉天門則於正門邊東入將至御前正中供具
膳畢而出亦如之若上常所往來處其奉御内侍捧執
御用之物聴使令者皆須近後取便左右行不許隨後
徑馳中道　二十二年詔奉天殿常朝五府六部都察
院通政司錦衣衛大理寺等官於殿内侍立奏事止於
華蓋殿　二十四年定侍班官員凡文武官除分詣文
華殿啓事外如遇陞殿各用履鞋照依品級侍班有違
越失儀者從監察御史儀禮司糾劾東班則六部堂上
官各子部掌印官都察院堂上官十二道掌印御史通
政使司大理寺太常寺太僕寺應天府翰林院春坊光
禄司欽天監尚寶司太醫院五軍㫁事官及京縣官西
班則五軍都督及首領官錦衣衛指揮各衛掌印指揮
給事中中書舍人　又令本部置百官朝班序牌大書
品級列丹墀左右木柵之上文武百官照品序立侍班
　又令凡朝㕘將軍先入近侍官員次之公侯駙馬伯
又次之五府六部又次之應天府及在京雜職官員又
次之有不如儀從監察御史及儀禮司糾劾　二十九
年令凡有宣諭大小百官于丹陛前或奉天門各照品
級序立候上御座跪聴聖訓　永樂初令内閣官員侍
朝立在金臺東錦衣衛在西後移下貼御道東西對立
　景泰三年令師保兼官品同者立班以衙門為次
天順三年奏准凡方面官入朝遞降京官一班序立
成化十三年奏准文武官員入朝大臣常川許帶官吏
頭目每人二名若遇陰雨大臣添一人小官許帶一人
各執雨具　十四年令朝㕘官員遇鼓起之時俱于左
右掖門外拱候東西班次照依衙門品級序立其進士
各照辦事衙門次序立于見任官後
　　　　午朝儀
　　事例
景泰初定凡午朝上御左順門先期内官設御座於左
順門之北設案稍南文武執事奏事等項官員俱于左
掖門内伺候駕出視朝各官照班次序立内閣并五府
六部奏事官六科侍班官俱於案西序立侍班御史二
員序班二員將軍四員俱於案南面北立鴻臚寺鳴讃
一員於案東面西立錦衣衛鴻臚寺堂上官於奏事官
班以次面東立管將軍官并侍衛官立於將軍之西五
府六部等衙門官照依衙門次第出班奏事通政司官
照依常例引人奏事三法司官遇有奏事俱隨班其常
日答應内刑部大理寺郎中等官各一員答應都察院
侍班御史答應其餘衙門官有事者分管答應鴻臚寺
官賛奏事畢徹案各官退各衙門如有機密重事許赴
御前具奏
　　　　朔朢朝儀
　　事例
洪武三年定凡朔朢日上皮弁服御奉天殿百官公服
於丹墀東西對立俟引班引合班北面立再拜班首詣
前同百官鞠躬唱某官臣某起居賛禮唱聖躬萬福班
首平身復立同百官皆再拜引班引百官分班仍對立
省府臺部官諸衙門有事奏者由西階陞殿奏事畢降
自西階引班引百官以次出如無事奏則侍儀由西階
陛殿跪奏知之俟侍儀降階引班導百官出　十四年
定凡朔朢日文武百官各具朝服俟鼓三嚴公侯一品
二品官入東西角門俟其餘三品以下先於丹墀内班
横行序立鐘三鳴公侯一品二品以次入班序立鐘鳴
畢儀禮司奏外辦導駕官導上位陞御座鳴鞭訖鳴賛
唱班齊通賛詣中道班首臣某等起居聖躬萬福畢百
官行五拜禮儀禮司奏禮畢而退　十七年令凡遇朔
朢免行起居禮　後更定凡朔朢日上御奉天殿陞座
鳴鞭文武百官各具公服於丹墀内侍立鴻臚寺官賛
排班樂作百官行一拜三叩頭禮畢樂止分東西侍立
俟鴻臚寺奏謝恩見辭禮畢鳴鞭駕退　凡朔朢日文
武百官朝退詣文華殿門外分東西侍立俟皇太子陞
殿樂作百官行一拜禮其謝恩見辭官員人等亦隨班
行禮禮畢以次出
　　　　百官朝見禮儀
　　諸司職掌
一凡朝見稽首頓首五拜乃臣下見君上之禮先拜手
稽首四拜後一拜叩頭成禮稽首四拜者百官見東宫
親王之禮其見父母亦行四拜禮其餘官長及親戚朋
友相見止行兩拜禮
　　　　常朝君父之禮
　　諸司職掌
一凡各王大朝行八拜禮常朝一拜叩頭禮凡伯叔兄
見天子在朝行君臣禮於便殿内行家人禮伯叔兄坐
東面西坐受天子四拜伯叔兄就於受禮位坐天子居
正中南面坐所以尚親親之義以存君臣之禮
一皇后父見上行君臣禮后見父母行家人禮皇太子
見皇后父母皇后父母立于東西向皇太子立于西東
向行四拜禮皇后父母立受兩拜答兩拜
　　事例
洪武二十九年定凡各王來朝具冕服見天子畢次見
東宫引禮官導王由文華門東門入至文華殿前西向
立東宫冕服執大圭詹事府等官六員導駕出陞座東
宫官左右侍從引禮官引王就拜位賛禮官賛四拜禮
東宫坐受畢東宫及王俱衣常服敘家人禮引禮官請
王由殿東門入至後殿各王東坐西向東宫面東賛禮
官賛四拜禮王坐受如東宫與王敘坐東宫正中南面
坐各王東西敘坐　凡諸王見皇后父母亦行四拜禮
皇后父母立受　凡王於妃父母前行禮王立於東西
向妃父母立於西東向王行四拜禮妃父母立受兩拜
答兩拜其餘親屬見王行四拜禮王皆坐受妃於父母
前行四拜禮父母正面立受其餘親屬見妃各敘家人
禮
　　　　官員人等謝恩見辭儀
　　事例
　　　洪武間定
　　　　　謝恩
　　　除授文武官員
　　　文武官員調除
　　　文武官員為事免罪
　　　文武官員欽賞鈔物等件
　　　文武官員給親完聚
　　　旗軍奏准給親完聚
　　　旗軍欽賜鈔物等件
　　　文武官員欽蒙賜祭安葬
　　　武官替職欽依放回官員
　　　嵗貢生員入監
　　　試職官實授
　　　文武官欽免稅糧
　　　軍人陞充總小旗
　　　文武官員患病欽賜醫治
　　　官吏准免重役放回
　　　文武官欽授誥勑
　　　　　免謝恩
　　　撥過各衙門吏典
　　　旗軍調撥别衛
　　　　　見
　　　欽取致仕官員
　　　在外文武官員到京公幹
　　　在京文武官員公幹回還
　　　外國進貢人員
　　　各處舉到孝亷人材秀才
　　　嵗貢生員
　　　各處粮長進圖冊等項
　　　各處官吏生員起復
　　　各處文官給由
　　　各處軍官到京聴差
　　　各處吏典承差禮生到京公幹
　　　各處耆宿粮長軍民人等奏事
　　　在京武官征進取回
　　　文武官員為事降調到京
　　　各處僧道醫術舉到
　　　官員監生畢姻省親病痊回還
　　　舍人監生旗軍差往各處公幹回還復命
　　　　　免見
　　　在京文武官員患病痊可
　　　各處取到農吏土民
　　　各衙門吏典承差考滿
　　　僉補校尉力士厨役
　　　外衛旗軍管解人物到京
　　　　　辭
　　　文武官員赴任
　　　文武官員到京公幹回還
　　　文武官員往各處公幹
　　　文武官員回家祭祀遷葬
　　　武官替職回還
　　　外國官軍聽差回衛
　　　外國進貢人員回還
　　　官員監生回家畢姻省親
　　　行人舍人監生差往各處公幹
　　　　　免辭
　　　各處糧長進圖冊回還
　　　外衛旗軍聽差回衛
　　　旗軍差往各處公幹
　　　各處吏典承差禮生到京公幹回還
凡早朝謝恩見辭人員都察院輪委監察御史二員侍班
　凡謝恩者居先見者次之辭者又次之俱行五拜三叩
頭禮　凡内外諸司文武官員已入流者謝恩見辭必具
公服行禮　凡朝覲進表箋官員見辭謝恩俱用公服如
面除而不及具服即時謝恩者勿拘其或常服見者綴班
後如以軍務逺來及承制使還即時引見者不在此例
凡在外諸司遣人來朝及朝使還京者俱先朝見後詣所
司否者以違制論　永樂六年奏准在外軍民官司及各
王府公差人員在京公侯駙馬伯都督及内官出使隨帶
人員并各衛所等衙門公差人等到京除例該引見者照
舊外其不在常例者俱赴鴻臚寺報名謝恩見辭本寺將
各人姓名附簿仍將各起總數每日早另具題本進呈及
引各人于承天門外行叩頭禮　二十二年令凡方面大
臣來朝鴻臚寺即皆引見　宣徳九年令在外各衙門官
吏人等該謝恩者許在本處望闕謝恩其有事赴京朝見
待有明文方許　成化間奏准凡謝恩見辭應該鴻臚
寺報名官員俱用報單或親自赴寺或差人遞報各從
其便　凡病痊官員舊例免見以後惟文官四品以上
及翰林院學士尚寶司六科都給事中武官公侯伯都
督及駙馬儀賔錦衣衛指揮等官患病過三日者俱公
服于午門外行朝見禮若大臣曽蒙遣醫調治并賜物
慰問者行禮後仍面謝大臣考滿有賜者同
　　　　諸司奏事儀
　　事例
洪武三年定凡百官奏事皆跪有㫖令起即起進退皆
以次無得攙越　凡諸儒臣於御前奏事或進呈文字
恐有口氣體氣須退立二三步毋輒近御案立須于東
西隅不得直前　凡上位行立去處諸人不得輒便奏
事跪拜必俟坐定方許奏事行禮俱要取便北向　十
年令羣臣自今大小政事先啓皇太子處分然後奏聞
　十四年定啓事東宫者皆稱臣　二十五年令凡差
使人員除王府并軍前差到及𦂳要軍務奏聞外其各
衙門催辦公事勾軍提人等項復命人員如有事務不
完等項該科批寫縁由送各該衙門一應編號手本送
該科皆不必煩奏　二十八年定各衙門奏啓事目
　　五軍都督府合奏啓
　　　軍情
　　　機務
　　　守衛門禁等事
　　　修築城池改設衛所
　　　賞賜
　　　馬匹闗換轉銷等項
　　　提問軍職
　　　整㸃大軍
　　　官員房屋
　　　調撥官軍及陞調隊伍
　　　内外軍官奔喪遷塟祭祀
　　　旗軍併鎗陞用
　　　月報為事軍官
　　　官軍有弟姪兒男為事充軍告完聚
　　　闗領軍器
　　　給配為奴人口告給聚
　　　提取邊境恩軍
　　　查理軍士回話
　　　軍官替職未及六十嵗者各都司年終回銷未
　　　完勘合官吏
　　　還鄉老幼軍屬
　　　首告收藏軍器
　　　知在原告患病在逃病故
　　　五軍所屬在京衛分凡奏啓事務除軍中機密
　　　事情及守衛門禁闗防等事不分官旗軍人許
　　　令徑奏其餘合行事務俱由該府具奏施行
　　吏部合奏啓
　　　除授官員陞調改除黜陟
　　　開設革併衙門
　　　襲爵封贈
　　　誥勑散官
　　　土官承襲
　　　致仕官員
　　　貼黄
　　　給由起復考覈給假官員
　　　監生問事吏員書寫告出仕
　　　放回事故人材秀才
　　　官員人等告侍親殘疾
　　　送問五品以上官員
　　　起取人材秀才
　　　官員復姓更名
　　　官員告極刑
　　　吏告重役
　　　京官并問事書寫人告丁憂
　　　進人材秀才冊
　　户部合奏啓
　　　嵗奏㑹計稅糧馬草
　　　改撥糧儲
　　　賑濟饑民
　　　賞賜
　　　水旱災傷
　　　抛荒田土除豁稅粮
　　　攅運邊方糧儲
　　　調撥官軍屯種
　　　為事官軍告免追該扣俸糧
　　　給散煎鹽工本
　　　預備糧儲
　　　提問在外五品以上官員在京官員
　　　原告病故拖欠并侵盗錢粮追徵無納
　　　歸併州縣㸃閘户口
　　　欽給官民房屋田地
　　　各處盤㸃粮斛
　　禮部合奏啓
　　　賞賜
　　　軍官祭祀
　　　建言
　　　表箋
　　　災異
　　　旌表
　　　科舉
　　　四夷進貢
　　　鑄降印信
　　　罷閒事故生員
　　　雨澤
　　　日月交食
　　　厯日
　　　館待賔客
　　　侍親
　　　遣官祭祀
　　　為格為例
　　　冠婚喪祭
　　　外國請求
　　　考究禮儀制度
　　　厨役告事故
　　　下程鈔錠
　　　僧道度牒
　　兵部合奏啓
　　　選用軍職陞調襲替除降等項
　　　軍務
　　　誥勑封贈
　　　馬政送收闗換整㸃調撥
　　　優給
　　　貼黄
　　　符驗
　　　陞用總小旗
　　　整㸃大軍
　　　開設衙門
　　　優給軍役等項
　　　調撥官軍
　　　整理驛傳
　　　投充力士校尉
　　　軍職官員家人投軍
　　　軍官軍人告給正軍
　　　垜集首報查理軍士
　　　旗軍勘合由帖
　　　給賞
　　　軍官復姓更名
　　　原告逃故
　　　䕶衛軍旗及邊衛恩軍有犯提取
　　　提問軍職并在京文職及在外文職五品以上
　　　官
　　刑部合奏啓
　　　追問黨逆
　　　處決重囚
　　　犯法軍官
　　　送問并伸訴回話等項
　　　首黨逆原告實引賞發落犯人涉虚抵罪疎放
　　　被誣者
　　　提問軍職并在京文職及在外五品以上官
　　　各衙門盤獲犯屬
　　　提邊逺恩軍
　　　病故原告并被問軍官
　　　追贓不足家屬
　　　綁縳民害等項得實引賞原告發落犯人
　　　抄劄入官馬騾
　　　編發恩軍工役囚人進冊
　　工部合奏啓
　　　水利水害
　　　修築河岸橋道
　　　在外修理城池衙門公廨倉厫等項營造支用
　　　官物差撥軍民人匠
　　　在京在外衛所營造及修理船隻闗支一應物
　　　料
　　　成造軍器軍裝
　　　闗支軍器
　　　賞賜
　　　收買牛隻農具
　　　各處差人解納銅鐵等項顔料門上秤折
　　　起差均工人夫
　　　提到工役故囚補役户丁告單丁田粮重大老
　　　疾及有充軍
　　　在京住坐倉脚夫老疾告回原籍
　　都察院合奏啓
　　　處決重囚
　　　追贓不足家屬
　　　追問并伸訴回話
　　　追問黨逆
　　　病故原告及軍官相視
　　　抄劄等項入官馬騾
　　　賞賜
　　　犯法軍官
　　　㸃差御史
　　　提取邊軍
　　　提問軍職并在外文職五品以上官在内京官
　　大理寺合奏啓
　　　引奏軍官
　　　日奏審過刑名月奏囚數
　　　軍官應合襲廕子孫并授封祖父母父母妻有
　　　犯
　　　駕前將軍力士校尉有犯重罪并二次犯罪者
　　　文職官類奏逐日先將發審奏本奏送該科公
　　　文立案回報該衙門先將其餘人數依律發落
　　　有司入流官員類奏
　　　覆奏重刑
　　　各衙門二次畨異三次擬罪不當或將易於歸
　　　結事理淹禁日久致令原告并平人身死及問
　　　事顚倒是非并發審奏本不如式等項送問原
　　　問官吏
　　五軍斷事官合奏啓
　　　追問黨逆
　　　送問并伸訴回話
　　　軍官原告患病及病故
　　　提問軍職并在外文職五品以上官在内京官
　　　抄劄等項入官馬騾
　　　給賞
　　　犯法軍官
　　　提取邊軍
　　　處決重囚
　　　追贓不足家屬
　　十二衛合奏啓
　　　内除軍中機密事情及守衛門禁闗防等事不
　　　分官旗軍人許令徑奏其餘合行事務自下而
　　　上俱由本衛具奏
　　　軍中機密事情
　　　守衛門禁等事
　　　整㸃大軍
　　　馬匹闗撥轉銷等項
　　　闗支一應賞賜
　　　官員房屋
　　　調撥官軍隊伍
　　　官員奔喪遷葬祭祀
　　　闗領軍器
　　　還鄉老幼軍屬
　　　旗軍併鎗陞用
　　　首告收藏軍器
　　　月報官軍馬騾
　　　給配家小
　　　凡不合奏啓止呈該衙門施行
　　　軍官替職
　　　勾補逃亡事故等項軍士
　　　病故軍職官員
　　　老疾不堪應役無丁旗軍
　　　還官賞賜鹽糧
　　　倒死馬騾驢肉贓
　　　軍官缺員
　　　貼黄給
　　　誥出姓更名
　　　缺首領官吏
　　　幼軍收充正軍
　　　老軍代役
　　　收受倉粮草料放支等項錢糧文卷差錯遺漏
　　　送法司
　　　奸盜詐偽人命鬬毆相争一切詞訟連狀送㫁
　　　事官理問如有干碍軍職㫁事官具奏提問
二十九年令朝班奏啓事務除五府六部都察院通政
司㫁事官十二衛照依定例具本奏啓其餘官員軍民
人等若有事奏儀禮司打㸃六科給事中各一員每日
於午門外照依該管事務總收奏狀入奏監察御史一
員公同看視其有不經由各該官員將自已瑣碎事務
徑自奏啓紊煩者罪之　又定奏事次第凡早朝上御
奉天門百官行叩頭禮畢分東西班序立儀禮司依次
賛某衙門奏事奏畢復入班候諸司奏完儀禮司賛奏
事畢退出其奏事次第一都督府二十二衛三通政司四
刑部五都察院六監察御史七㫁事司八吏部等五部
九應天府十兵馬司十一太常寺十二欽天監若太常
寺奏祭祀則在各衙門之先　凡早朝上御奉天華蓋
謹身殿奏事百官行叩頭禮畢近侍官及監察御史陞
殿侍班其奏事官俱陞殿分東西班立儀禮司依次賛
某衙門奏事奏畢各官以次退出其餘官員不陞殿者
俱於中左中右門外兩廊伺候奏事官出則皆出若於
文華殿啓事則詹事府在先餘依奏事次第　凡晩朝
惟通政司六科給事中守衛官奏事各衙門有軍情重
事許奏餘皆不許　三十年令通政司許早晩朝奏事
及有軍情重事不時入奏其各衙門凡有一應事務止
於早朝大班内奏啓不許朝退又將瑣碎事務於右順
門題奏　永樂四年令六部及近侍官有事當商畧者
皆於晩朝陳奏　七年令大寒早朝上御奉天門百官
行叩頭禮侍班候鴻臚寺官引謝恩見辭行禮畢駕興
御右順門内便殿百官有事奏者以次入奏無事者退
治職務自十一月朔日為始其朔望如常儀　八年令
各衙門行過事件誤違舊制者許其改正具本送該科
不必面奏　二十二年令諸司有急切機務不得即面
陳者許具題本封進其餘大小公私之事並於公朝陳
奏　正統七年令凡看牲及遣祭官遇聖駕陞殿俱於
殿中復命若御奉天門視事亦於百官未行禮之先復
命　景泰一年令午朝翰林院先奏事　成化元年令
一應奏題本有㫖意者六部都察院等衙門抄出即明
白覆奏發落不許稽緩若過五日不覆奏者該科以聞
　凡在京文武衙門奏題本謹封完備俱差屬官捧入
左順門進呈　凡每日早朝各衙門并公差官員具本
面奏及通政司類進本狀各具手本備開所奏事件送
禮科收照次日將收到奏目并各衙門送到奏題本狀
通具奏目送司禮監交狀以侯類進
　　　　忌辰朝儀(輟朝儀附/)
　　事例
凡各廟忌辰永樂元年奏定前二日上服淺淡衣服御
西角門視事不鳴鐘鼓不行賞罰不舉音樂禁屠宰文
武百官各服淺淡衣服黒角帶朝參宣徳三年令凡遇
忌辰通政司禮部兵馬司免引囚奏事十年又定奉天
門視事𢎞治十四年奉㫖今後但遇忌辰朝㕘官不許
穿紵絲紗羅衣服恭仁康定景皇帝恭讓章皇后忌辰
如遇節令穿青緑花樣正月初三日宣宗章皇后忌辰
如遇太常寺奏祭祀許穿紅衣服凡親王公主郡王及
文武大臣喪輟朝各有日數先期本部具奏仍出告示
於長安左右門至日早朝不鳴鐘鼓不鳴鞭不設儀仗
文武百官各服淺淡顔色衣服烏紗帽黒角帶於奉天
門朝㕘其謝恩見辭官員亦不用公服皆如常朝官服
色
　　　　入朝門禁
　　事例
　　　洪武十一年
詔朝㕘文武官給領牙牌懸帶出入無牌者依律論罪
借者及借與者罪同在外來朝官於各門附名出入
二十一年令朝㕘官員門籍各衙門自置　景泰三年
令官員人等至皇城四門下馬牌邊横過俱下馬其順
行不係横過不在禁例　成化間令文武官員公差患
病等項呈堂出印信手本填註門籍候病痊及公差回
還之日仍用手本開註　又令文武大小官員入朝跟
隨辦事官吏人等照出午門例于長安左右門承天門
端門各下小木牌進入出則收回　𢎞治七年令長安
等門不許閒雜之人出入賣物穿走違者許糾儀等官
及守門官軍舉奏
　　　　諸司朝覲儀
　　事例
凡天下諸司朝覲官自十二月十六日為始鴻臚寺官
陸續引見二十五日以後每日常朝方面官入至奉天
門前隨班行禮畢於文班内序立視常朝官品級各降
一等知府知州知縣及諸司首領官吏土官衙門把事
土吏人等俱於午門外行禮畢東西分班序立正月初
一日大朝㑹以後方面官於奉天殿前隨班序立知府
以下奉天門金水橋南仍分東西序立其行禮俱如常
朝儀
　　　　諸蕃朝貢
　　諸司職掌
一凡蕃王來朝先遣禮部官勞于㑹同館次日于奉天
殿朝見上位蕃王服其國服若嘗賜朝服者則服朝服
行八拜禮禮畢即詣文華殿朝見皇太子行四拜禮見
親王亦行四拜禮親王立受兩拜答兩拜其從官隨蕃
王班後行禮凡遇宴㑹蕃王班次各居公侯伯之下如
蕃王朝見之後遇有恩賜及蕃國遣使朝貢皆如常朝
儀(詳見蕃國禮/)
　　　　東宫朝儀
　　事例
永樂二年定文武官員常朝行叩頭禮畢三師三少詹
事府官左右春坊官翰林院官鴻臚寺官六科給事中
錦衣衛官左右序立於文華殿門之外鴻臚寺序班通
事舍人引文武百官於丹陛上丹墀内東西序立照依
衙門資次啓事監察御史二員司直郎清紀郎日輪二
員北向侍立糾儀啓事畢百官齊退及有召文亦須前
項官員一同進出如獨進并獨員留後者許監察御史
鴻臚寺官司直郎清紀郎糾覈一合啓事務在京衙門
止用奏本在外衙門務要奏本一本啓本一本其詹事
府主簿録事同春坊司直郎清紀郎司諌分為六科將
本内啓過事件同六科給事中逐一奏聞主簿録事司
直郎清紀郎司諌仍於司禮監共闗揭帖開寫逐日啓
過本内事件畧節縁由六科給事中亦具題帖各另奏
進
　
　
　
　
　
　明㑹典卷四十三
欽定四庫全書
　明㑹典卷四十四
　　禮部三
　　　登極儀
　國初定
吳元年丞相率文武百官各具公服進表引禮官引班
首捧表從奉天門入至丹墀執事官舁表案于丹陛上
候班首置表于案給事中先于正殿設受表案于殿中
又設收表案于御座東殿中跪奏請陞殿上位陞殿樂
作殿中又跪奏請陞御座上位陞御座樂止引禮官引
班首率文武百官自西階分東西二路入班位立定通
贊唱排班承傳唱排班通贊唱班齊鞠躬拜興拜興拜
興拜興平身承傳唱如之通賛唱班首陞殿引禮官引
班首自丹陛西階陞至丹陛中表案前搢笏捧表由正
殿中門入宣表目官展表官宣表官同隨班首自殿西
門入侍儀引班首至御座前當中内賛唱跪丞相跪通
贊唱衆官皆跪承傳唱如之内贊唱進表以表授執事
者殿中跪受表置于殿中表案上班首出笏宣表目官
先跪于班首西内贊唱宣表目宣畢宣表目官先興出
殿宣表官展表官跪于班首東内贊唱宣中書省表文
候宣畢給事中接表内贊唱以表復于案給事中受表
復置殿中案收表于御座東表案宣表官展表官先興
出殿内贊唱就拜興平身通贊唱就拜興平身承傳唱
如之内贊唱復位侍儀引班首至殿西門引禮官自殿
西門外引班首降自西階入班通贊唱鞠躬拜興拜興
拜興拜興平身承傳唱如之殿中跪奏禮畢請還宫通
贊唱禮畢捲班百官以次出洪武元年圜丘告祭禮畢
校尉設金椅於郊壇前之東南向設冕服案於金椅前
候望瘞畢丞相諸大臣率百官於望瘞位跪奏曰告祭
禮成請即皇帝位羣臣扶擁至金椅上坐百官先排班
執事官舉冕服案寶案至前丞相諸大臣奉衮冕跪進
置于案上丞相等就取衮冕加于聖躬丞相等入班通
贊排班班齊鞠躬樂作拜興拜興拜興拜興平身樂止百
官拜興如之通贊唱班首詣前引禮官引丞相至上位前
通贊唱跪搢笏丞相跪搢笏承傳唱衆官皆跪百官如之
捧寶官開盝取玉寶跪授丞相丞相捧寶上言皇帝進登
大位臣等謹上御寶尚寶卿受寶收入盝内通贊唱就拜
興平身百官拜興如之通贊唱復位引禮官引丞相自西
降復位通贊唱鞠躬拜興拜興平身搢笏鞠躬三舞蹈跪
左膝三叩頭山呼山呼再山呼跪右膝出笏贊俯伏興平
身鞠躬拜興拜興拜興拜興平身皇帝解嚴通贊唱捲
班百官退禮畢具鹵簿導從詣太廟奉上冊寶追尊四
代考妣仍告祀社稷還具衮冕御奉天殿百官上表稱
賀前期侍儀司設表案于丹墀中内道之西北設丞相
以下百官拜位于内道上下之東西每等異位重行北
面捧表官宣表官展表官位于表案之西東向糾儀御史
二人位于表案之南東西相向宿衛鎮撫二人位于東西
陛下䕶衛百户二十四人位于宿衛鎮撫之南稍後知班
二人位于文武官拜位之北東西相向通贊贊禮二人
位于知班之北通贊在西贊禮在東引文武班四人位
于文武官拜位之北稍後皆東西相向引殿前班二人
位于引武班之南舉表案二人位于引武班之北舉殿
上表案二人位于西陛之下東向其丹陛上設殿前班
指揮司官三員侍立位于陛上之西東向宣徽院官三
員侍立位于陛上之東西向儀鸞司官位于殿中門之
左右䕶衛千户八人位于殿東西門之左右俱東西相
向鳴鞭四人位列于殿前班之南北向將軍六人位于
殿門之左右天武將軍四人位于陛上之四隅皆東西
相向殿上尚寶司設寶案于正中侍儀司設表案于寶
案之南文官侍從班起居注給事中殿中侍御史尚寶
卿位于殿上之東西向武官侍從班懸刀指揮位于殿
上之西東向受表官位于文官侍從班之南西向内贊
二人位于受表官之南東西相向捲簾將軍二人位于
簾前東西相向是日清晨拱衛司陳設鹵簿列甲士于
午門外之東西列旗仗于奉天門外之東西龍旗十二
分左右用甲士十二人北斗旗一纛一居前豹尾一居
後俱用甲士三人虎豹各二馴象六分左右左右布旗
六十四門旗日旗月旗青龍白虎旗風雲雷雨江河淮
濟旗天馬天禄白澤朱雀𤣥武等旗木火土金水五星
五嶽旗熊旗鸞旗及二十八宿旗各六行每旗用甲士
五人一人執旗四人執弓弩設五輅于奉天門外玉輅
居中左金輅次革輅右象輅次木輅俱並列丹墀左右
布黄麾仗黄蓋華蓋曲蓋紫方傘紅方傘雉扇朱團扇
羽葆幢豹尾龍頭竿信旛傳教旛告止旛絳引旛㦸氅
戈氅儀鍠氅等各三行丹陛左右陳幢節響節金節燭
籠青龍白虎幢班劒梧杖立𤓰卧𤓰儀刀鎧杖㦸骨朶
朱雀𤣥武幢等各三行殿門左右設圓蓋一金交椅金
脚踏水盆水罐團黄扇紅扇皆校尉擎執侍儀舍人二
人舉表案入就殿上鼓初嚴百官具朝服次嚴各依品
從齊班于午門外以北為上東西相向通班賛禮及宿
衛鎮撫等官入就位諸侍衛官各服其器服及尚寶卿
侍從官入鼓三嚴丞相以下文武官以次入各就位皇
帝衮冕陞御座大樂鼓吹振作樂止將軍捲簾尚寶卿
以寶置于案拱衛司鳴鞭引班引文武百官入丹墀拜
位北面立初行樂作至位樂止知班唱班齊贊禮唱鞠
躬拜樂作四拜興平身樂止捧表以下官由殿西門入
内贊唱進表捧表官捧表跪進于案前受表官搢笏跪
于案東受表置于案出笏興退立于殿内之西東向内
贊唱宣表宣表官詣案前搢笏取表跪宣于殿内之西
展表官搢笏同跪展宣訖展表官出笏一人以表復置
于案俱退立于位宣表官俯伏興同捧表以下官出殿
西門降自西階復位贊禮唱鞠躬樂作四拜樂止唱搢
笏鞠躬三舞蹈唱跪唱山呼各拱手加額呼萬嵗者三
樂工軍校齊聲擊鼓應呼之出笏俯伏興樂作四拜賀
畢遂遣官冊拜皇后冊立皇太子以即位詔告天下
　　　洪熙元年定宣徳以後同
公侯駙馬伯文武百官及軍民耆老等上箋勸進者三
令㫖俞允乃命本部擇日具儀先期司設監等衙門於
華蓋殿陳設御座於中仍於奉天殿設寶座欽天監設
定時鼓尚寶設寶案於奉天殿鴻臚寺設表案於丹陛
上教坊司設中和韶樂設而不作鴻臚寺設詔案及錦
衣衛設雲蓋盤於奉天殿内東别設雲蓋於承天門上
設雲輿於午門外設宣讀案於承天門上西南向是日
早遣官祇告天地宗廟社稷上具孝服設酒果親自詣
大行皇帝几筵前祇告受命畢即於奉天殿前設香案
酒果等物具冕服行告天地禮隨赴奉天殿謁告祖宗
畢仍具衮冕詣大行皇帝几筵前行五拜三叩頭禮畢
詣母后前行五拜三叩頭禮畢詣奉天殿即位是日早
鳴鐘鼓錦衣衛設鹵簿大駕上服衮冕御華蓋殿文武
百官各具朝服入丹墀内侯鴻臚寺引執事官進至華
蓋殿行禮畢贊各供事贊請陞殿上由中門出陞寶座
錦衣衛鳴鞭文武百官上表稱賀上命百官免賀免宣
表止行五拜三叩頭禮畢百官出至承天門外俟翰林
院官賫詔書用寶訖鴻臚寺官請頒詔翰林院官捧詔
授禮部官由奉天殿左門出錦衣衛於午門前候捧詔
置雲蓋中導至承天門開讀行禮如常儀
　
　
　
　
　
　
　
　
　
　
　
　明㑹典卷四十四
欽定四庫全書
　明㑹典卷四十五
　　禮部四
　　　册立一
　　　　皇后册立儀
　　洪武初定
　　　遣使册立
前期一日内使監設御座于奉天殿如儀尚寶卿設御
寶案于御座前侍儀司設册寶案之南册東寶西設奉
節官位于册案之東設掌節者位于奉節官之左稍退
俱西向設承制官位于奉節官之南西向設奉册奉寶
官位于册寶案之西東又設使副受制位于橫街之南
北向東上設承制官宣制位于使副受制位之北西向
設奉節官奉册奉寶官位于使副東北西向又設使副
受册寶褥位于受制位之北北向典儀二人位于丹陛
上之南東西相向賛禮二人位于使副受制位之北東
西相向知班二人位于賛禮之南東西相向設文武百
官侍立位于文武樓之北東西相向文武侍從班位于
殿上之左右引文武班舍人四人位于文武官之北稍
後東西相向引禮二人位于使副之北東西相向拱衞
司宣徽院官對立位于奉天殿門之左右東西相向將
軍二人位于殿上簾前東西相向將軍六人位于奉天
門之左右東西相向又將軍四人位于丹陛上之四隅
東西相向又將軍六人位于奉天殿門之左右東西相
向鳴鞭四人位于丹陛上北向是日金吾衞陳設甲士
儀仗于午門外之東西拱衞司陳設儀仗于丹陛丹墀
之東西和聲郎設樂位于丹墀之南禮部設龍亭儀仗
大樂于奉天門外正中以俟迎送册寶至中宫質明鼓
初嚴催班舍人催百官具朝服導駕官侍從官入迎車
駕次嚴引班舍人引文武百官入就侍立位引禮引使
副具朝服入就丹墀受制位諸執事者各就位三嚴侍
儀奏外辦御用監奏請皇帝服衮冕御輿以出尚寳卿
前導侍從警蹕如常儀皇帝將出仗動大樂鼓吹振作
至奉天殿升御座樂止尚寶卿以寳置于案捲簾鳴鞭
報時雞唱訖禮部官捧册寶各置于案奉節官承制官
奉册官奉寶官及掌節者各入就殿上位西向立定舉
册寶案四人入立于奉册奉寶官之後典儀唱鞠躬樂
作四拜平身樂止承制官進詣御座前跪奏請發皇后
册寶承制訖由中門出中陛降至宣制位稱有制典儀
唱跪使副跪承制官宣制曰册妃某氏為皇后命卿等
持節展禮宣訖由殿西門入復位賛禮唱俯伏興奉册
奉寶官率執事者舉册寶案由中門出中陛降奉節官
率掌節者前導至使副受册寶褥位以案置于褥位之
北册東寶西掌節者脫節衣以節授奉節官奉節官搢
笏受節以授册使册使搢笏跪受以授掌節者掌節者
跪受興立于册使之左奉節官出笏退引禮引册使詣
受册褥位立定奉册官搢笏就案取册以授册使册使
搢笏跪受册復置于案奉册官及册使皆出笏退復位
引禮引副使至受寶褥位奉寶官搢笏就案取寶以授
副使副使搢笏跪受寶興復置于案副使及奉寶官皆
出笏退復位典儀唱鞠躬樂作四拜興平身樂止引禮
引册使押册副使押寶掌節者前導舉案者次之初行
樂作出奉天門樂止掌節者加節衣奉册寶官皆搢笏
詣案取册寶安置龍亭中奉册寶官退執事者舉案退
儀仗大樂迎龍亭以行執節者行于龍亭之前使副行
于龍亭之後迎送至中宫門外初册寶將出門侍儀跪
奏禮畢皇帝興樂作還宮樂止引班引文武官以次出
　　　受册
前一日内使監官陳設皇后御座于中宫殿上如常儀
設香案于殿庭之正中設權置册寶案于香案之前册
東寶西設皇后受册寶位于册寶案前北向設司言司
寶二人位于皇后位之北東西相向設奉册寶内官位
于册寶案之南東西相向設讀册寶内官位于奉册寶
内官之南東西相向設内外命婦位于庭下左右東西
相向又設内外命婦賀位于殿中北向尚儀二人位于
皇后拜位之北東西相向司賛内官二人位于内外命
婦立位之北東西相向又權設册寶案于中宫門外設
内使監令位于案之東西向設奉册奉寶内官位于内
使監令之左右稍退俱西向使副位于案南北向引禮
二人位于使副之前東西相向掌節者位于册使之後
其日所司設儀仗於殿庭之東西擎執于殿上之左右
樂工陳樂于殿庭之南册寶將至中宫門尚儀奏請皇
后首飾禕衣出閤樂作至殿上南向立樂止司言司寶
立于後及册寶至宫門使副於龍亭中取册寶權置於
門外所設案上引禮引使副及内使監令俱就位立定
次引册使於内使監令前稱册禮使臣某副使臣某奉
制授皇后册寳退復位内使監令入詣皇后殿躬言訖
出復位引禮引内外命婦俱入就位讀册寳内官及司
賛内官俱就位引禮引册使取册授内使監令内使監
令跪受以授奉册内官册使退復位引禮又引副使取
寶授内使監令内使監令跪受以授奉寶内官副使退
復位以俟宫中行禮内使監令率奉册奉寶官各奉册
寶以次入詣皇后受册位前以册寶各置于案册東寶
西尚儀引皇后降詣庭中受册位立定侍從如常儀司
言司寶各就位内使監令率奉册奉寶内官取册寶以
次立于皇后之東西向内使監令稱有制尚儀賛拜興
樂作皇后四拜興樂止内使監令宣制訖奉册内官就
案取册授讀册内官讀册訖跪以授内使監令内使監
令跪以册授皇后皇后跪受訖以授司言奉寶内官就
案取寶以授讀寶内官讀寶訖以授内使監令内使監
令跪以寶授皇后皇后跪受訖以授司寶尚儀賛拜興
樂作皇后四拜興樂止内使監令出詣使副前稱皇后
受册禮畢使副退詣奉天殿橫街南北面西上立給事
中立于册使東北西向使副再拜復命曰奉制册命皇
后禮畢又再拜平身給事中奏聞乃退初皇后受册寶
訖尚儀引皇后陞座引禮引内命婦班首一人詣殿中
賀位初行樂作至位樂止司賛唱拜興樂作班首再拜
興樂止跪致詞曰兹遇皇后殿下膺受册寶正位中宫
妾等不勝歡慶謹奉賀司賛唱拜興樂作班首再拜興
樂止引禮引班首退復位引禮又引外命婦班首一人
入就殿上賀位其行禮並如内命婦儀司賛唱禮畢引
禮引内外命婦出初行樂作出門樂止尚儀奏禮畢引
皇后降座樂作還閤樂止
　　　百官稱賀上表箋
皇后受册禮畢至晚内使監于奉天殿陳設御座香案
尚寶司設寶案於香案之北侍儀司設表案位于香案
之南又設表箋案位于丹墀北之正中設文官起居位
于丹墀之東南西向武官起居位于丹墀之西南東向
文官拜位于丹墀中之東北每等異位重行北向西上
武官拜位于丹墀中之西北每等異位重行北向東上
殿前班諸執事起居位于武官起居位之北東向侍從
班諸執事起居位于文官起居位之北西向殿前班指
揮司官三員侍立位于丹陛上之西東向宣徽院官三
員侍立位于丹陛上之東西向侍從班文官立位于殿
上之東侍從班武官立位于殿上之西拱衞司官二員
侍立位于殿中門之左右典牧官二員侍立位于仗馬
之前東西相向受表箋内使監官一員位于丹墀表箋
案之東西向宣表官一員展表官二員位于丹墀表箋
案之西東向糾儀御史二人位于展表官之南東西相
向典儀二人位于丹陛上之南東西相向知班二人位
于文武官拜位之北東西相向通賛賛禮二人位于知
班之北東西相向通賛在西賛禮在東引文武班舍人
四人位于文武官拜位之北稍後東西相向引殿前班
舍人二人位于引武班之南東向轝表案舍人二人位
于引文班之南西向宿衞鎮撫二人位于丹陛東西階
下東西相向䕶衞百户二十四人位于宿衞鎮撫之南
稍後東西相向䕶衞千户八人位于殿東西門之左右
將軍二人位于殿上簾前東西相向將軍六人位于殿
門之前東西相向將軍四人位于丹陛上四隅東西相
向將軍六人位于奉天門東西相向鳴鞭四人位于丹
陛上之南北向其日金吾衞陳軍仗于午門外之東西
陳旗仗于奉天門外之東西拱衞司陳儀仗于丹陛之
東西及丹墀之東西陳車輅于丹墀之南典牧官陳仗
馬于文武樓南之東西虎豹于奉天門之東西和聲郎
陳樂于丹墀文武官拜位之南内使監官擎執于御座
之左右侍儀司舍人舉表案入就殿上案位舍人二人
轝表案俟候于午門外文武官具朝服迎表至雲集橋
舍人引殿前班司賛賛禮内賛宿衞鎮撫䕶衞鳴鞭各
入就位侍儀侍從入迎車駕皇帝御謹身殿侍儀版奏
中嚴御用監官奏請皇帝服衮冕文武官迎表至午門
前置龍亭于道中禮部官取表函置于案舍人舉案禮
部宣表官展表官押表案引丞相行文武官分班俱由
西門入至丹墀中禮部官押表案置于丹墀正中各就
位文武各入就起居位侍儀奏外辦導引皇帝御輿以
出仗動鼓吹振作尚寶卿捧寶前導侍衞如常儀皇帝
陞御座樂止尚寶卿捧寶置于案將軍捲簾鳴鞭報時
雞唱訖諸侍從官殿前班拱衞司官由西階降引班引
同宣表官受表官受箋内官俱入起居位東西相向立
定通賛唱某衞指揮使臣某以下起居引班唱鞠躬平
身引班東西分引至丹墀中拜位北面立賛禮唱鞠躬
樂作指揮以下皆再拜興樂止賛禮唱指揮使稍前指
揮使前立賛禮唱鞠躬指揮以下皆鞠躬賛禮唱聖躬
萬福唱平身指揮使以下皆平身唱復位指揮復位唱
鞠躬樂作指揮使以下皆再拜樂止通班唱各供事引
班引指揮以下皆各就位通班唱具丞相銜臣某以下
起居引班唱鞠躬平身文武官相向鞠躬平身引班東
西分引入丹墀中拜位丞相初行樂作至位樂止知班
唱班齊賛禮唱鞠躬樂作文武官皆四拜樂止賛禮唱
進表箋引班引丞相及平章詣表箋案前丞相跪捧表
興平章跪奉箋進于受箋官受箋内使監官接箋入中
宫啓聞平章興引班引復位丞相捧表興宣表官展表
官由丹墀西陛陞西門入至殿中丞相跪進表于案退
立于殿南正中内賛唱跪賛禮唱跪丹墀百官皆跪内
賛唱宣表宣表官詣案取表跪讀于殿西展表官同跪
展表宣表官宣訖俯伏興展表官以表置于案訖内賛
與賛禮同唱俯伏興平身丞相與丹墀百官皆俯伏興
平身與宣表展表官由殿西門出西階降復位賛禮唱
鞠躬樂作百官皆四拜興平身樂止賛禮唱搢笏三舞
蹈跪山呼萬嵗山呼萬嵗者三出笏俯伏興樂作四拜
平身樂止賛禮唱禮畢侍儀奏禮畢鳴鞭皇帝興樂作
導引還謹身殿樂止舍人舉表案出引班引文武官以
次出
　　　謁廟
皇后將謁太廟皇帝先遣官用牲牢行事告以皇后將
祇見之意其儀與時享同祝文臨時撰定遣官之日皇
帝䧏香告官奉香至太廟告畢皇后親行謁見前期皇
后齋三日内外命婦及執事内官各齋一日前一日執
事官灑掃廟庭内外設皇后拜位于廟户外又設拜位
于廟中香案前俱北向設内命婦陪祀拜位于廟庭之
南北向設外命婦陪祀拜位于内命婦之南司賛位于
皇后拜位之東西司賔位于内命婦之北東西相向司
香位于香案之右設盥洗位于庭階之東司盥洗官位
于位所各廟皆如前儀其日清晨宿衛陳兵衛樂工備
樂尚儀備儀仗及重翟車于中宫外門之外陪祀外命
婦各具翟衣集于中宫内門之外内使監官奏中嚴皇
后服首飾九龍四鳳冠褘衣尚儀奏外辦導引皇后出
内宫門司贊奏陞輿皇后陞輿至外門之外司贊奏降
輿皇后降輿司贊奏陞車皇后陞車宿衛兵仗前導鼓
吹設而不鳴次尚儀陳儀衛次外命婦次内命婦皆乘
車前導次皇后重翟車内使監人員扈從宿衛復陳兵
仗于後皇后至廟門司賓引内外命婦先入就殿庭東
西侍立司贊奏請降車皇后降車司贊引自左門入就
位北向立司賔引内外命婦各就位北向立司贊司賔
各贊拜皇后及内外命婦皆再拜興司贊奏請行事請
詣盥洗位引皇后至盥洗位奏盥洗司盥洗者酌水皇
后盥手訖奏帨手司巾以巾進皇后帨手訖司贊奏請
詣神位前引皇后由東階陞至神位前北向立司贊奏
上香者三司香奉香進于皇后之右皇后三上香訖司
贊引皇后復位司贊司賔各贊拜興皇后及内外命婦
皆再拜興司贊奏禮畢引皇后出自廟之左門司賔引
内外命婦出司贊奏陞車皇后陞車宿衞陳儀仗樂工
陳樂尚儀陳儀仗内外命婦前導侍從如来儀過廟鼓
吹振作還至宮之外門外司贊奏降車皇后降車司贊
奏陞輿皇后陞輿至宫之内門外司贊奏降輿皇后降
輿入宫皇后受册畢皇帝㑹群臣于謹身殿皇后于中
宫㑹内外命婦其儀皆如正旦宴㑹之儀
　　永樂初續定
先期三日齋戒遣官祭告天地宗廟用香幣酒脯行一
獻禮前一日禮部同鴻臚寺官設詔案于奉天殿中節
册寶案于詔案之南節案居中册東寶西設節册寶綵
輿于丹陛之東尚寶司設寶案教坊司設中和韶樂及
大樂至日早錦衣衞官設鹵簿大駕内官設皇后受册
位于宫中及設節册寶案節案居中册東寶西設香案
于節案之前設内贊二人引禮二人設女樂于丹陛之
上上具冕服御華盖殿翰林院官以詔書用寶訖鴻臚
寺官奏執事官行禮畢奏請陞殿如常儀文武百官具
朝服行叩頭禮左右侍班正副使入就拜位贊鞠躬樂
作四拜興樂止傳制官跪奏傳制俯伏興執事官舉節
册寶案由殿左門出置御道中傳制官由左門出西向
立稱有制贊正副使跪制曰某年某月某日册妃某氏
為皇后授以册寶命卿等持節行禮贊俯伏興樂作四
拜禮畢樂止執事官舉節册寶置綵輿中黃葢遮送樂
作至奉天門樂止儀仗鼓樂迎節册寶至右順門外正
副使朝北立内官捧節册寶由正門入女樂導迎節册
寶未至之前引禮請皇后具禮服宫人侍衞以俟節册
寶將至引禮導皇后出迎于宫門外節册寶至由正門
入皇后随至拜位内官以節册寶各置于案樂作内贊
贊四拜樂止贊宣册贊跪宣册女官取册立宣于皇后
之左宣訖贊受册贊搢圭宣册女官以册跪授皇后受
訖以授女官女官跪受于皇后之右立于西贊受寶其
授受一如册贊出圭贊興樂作内贊贊四拜樂止禮畢
内官持節由正門出皇后出送于宫門外内官至右順
門以節授正副使報禮畢正副使得報持節復命翰林
院官以詔書授禮部官禮部官捧詔書于承天門開讀
如常儀皇后受册畢内官先具謁告儀物翰林院官具
謁告文上率皇后皆具服詣奉先殿行謁告禮如常儀
謁畢皇后具服于内殿俟上具皮弁服陞座贊引女官
導皇后詣上前就拜位行謝恩禮樂作八拜樂止贊禮
畢還宫是日内官設皇后座于宫中南向設諸親諸命
婦拜位于丹墀内北向設儀仗女樂設内贊二人引禮
二人引禮導長公主公主及親王妃俟皇后具服陞座
引禮引詣皇后前行八拜禮次引六尚等女官行禮如
之次引四品以上外命婦行四拜禮贊跪内贊跪致詞
云妾某氏等恭惟皇后殿下榮膺册命正位中宫禮當
慶賀致詞畢贊俯伏興平身四拜禮畢次日文武百官
上表命婦上箋稱賀如常儀
　　天順八年續増謁告謝恩慶賀儀
上具冕服皇后具禮服上率皇后詣奉先殿行禮畢詣
英宗皇帝几筵前行謁告禮如常儀謁告畢上復率皇
后詣兩宫皇太后前俱行八拜禮畢然後皇后于内殿
俟上服皮弁服陞座贊引女官引皇后詣上前行八拜
謝恩禮畢還宫其慶賀儀皇后受賀畢親王于上位前
行慶賀禮如常儀次詣兩宫皇太后前俱行八拜禮畢
次詣皇后前行八拜禮又三日女官預陳設慈懿皇太
后御座于宫中設香案于丹墀之南其日清晨内官陳
設儀仗于丹陛之東西及丹墀東西女官擎執者立于
御座之左右陳内樂于丹陛東西北向設表案于殿東
門外設班首拜位及各命婦拜位于丹墀北向設司贊
位于丹墀東西設司賔位于命婦之北東西相向設内
贊二人于殿内東西命婦至宫門外司賔引命婦入就
拜位女官具服侍班如常儀尚宫尚衣等官詣内奉迎
尚儀奏請陞座慈懿皇太后具禮服出導從如常儀樂
作陞座樂止司贊唱班齊樂作贊四拜樂止外贊唱進
表引表案女官前導舉表案女官二人由殿東門入樂
作至殿中樂止贊衆命婦跪内贊唱宣表目女官宣訖
興唱宣表展表女官詣案前取表宣訖興舉案者舉案
置于殿東贊命婦皆興司贊唱拜樂作四拜樂止尚儀
跪奏禮畢慈懿皇太后興樂作還宫樂止慶賀皇太后
禮同
　　成化二十三年册立禮同惟樂設而不作
　　　　皇妃册立儀
　　洪武三年定
前期一日禮部官奉册印進入置于謹身殿御座寶案
之前册東印西侍儀司設册禮使受制位于奉天殿橫
街之南稍東副使位于其西俱北向設承制官奉節官
奉册官奉印官位于副使之東北西向以北為上設副
使受册受印褥位于受制位之北南向以俟册使受册
副使受印設典儀二人位于丹陛上之左右傳贊二人
位于丹陛下之左右文武官對立位于丹墀兩旁引班
四人位于文武官之北贊禮二人位于册使位之北皆
東西相向所司置龍亭于奉天門外正中設儀衞鼓吹
以俟迎册印行内使監令設使副位于内宫門之外北
向東上設内使監令位于册使之東北西向設贊者二
人位于册使之北東西相向設册印案于贊者之北册
東印西内使設妃受册位于本位庭中北向設册印案
于妃受册印位之北册東印西設内命婦諸親賀位于
庭階之南北向又設妃受賀位于其宫之中南向設内
贊二人位于妃受册位之北設引禮二人位于内贊之
南皆東西相向其日質明文武百官皆朝服引班分引
序立于奉天殿丹墀之兩旁東西相向贊引引使副公
服入就橫街南位北面立承制官奉節奉册奉印官及
掌節者皆入詣謹身殿外北向立以俟内臣傳㫖訖掌
節者持節奉册官奉印官率執事者舉册印案以行奉
節官掌節者前導次册案奉册官後從次印案奉印官
後從承制官押其後至橫街南以案置于使副受册褥
位之北册東印西承制官奉節官奉册奉印官各就位
西向立掌節者持節立于奉節官之左差退典儀贊使
副皆再拜承制官詣使副前稱有制典儀贊使副跪承
制官宣制曰妃某氏特封某妃命卿等持節展禮宣制
訖復位典儀贊使副再拜奉節官率掌節者持節詣册
使前掌節脫節衣以節授奉節官奉節官以節西向授
册使册使跪受以授掌節者掌節者受節立于册使之
左奉節官退復位贊禮引兩使詣受册褥位立奉册官
于册案上取册授册使册使跪受册興置于案奉册官
及册使各退復位贊禮引使副詣褥位北向立奉印官
于印案上取印西向授使副使副跪受印訖興置于案
奉印官及使副俱退復位典儀傳贊贊使副皆再拜典
儀唱禮畢執事者舉册印案出奉天門外奉册奉印官
取册印置龍亭中奉册奉印官退贊禮引册使押册副
使押印持節者前導儀衞鼓吹以次出引班引文武百
官退册印將至内宫門外内使請妃服花釵翟衣引出
閤至本位宫中南向立及册印至使副于龍亭中取册
印權置于門外所置案上訖引禮内使引使副及内使
監令俱就位立次引册使于内使監令前稱册禮使某
副使某奉制授某妃册印退復位内使監令入詣妃本
位庭中躬言訖出復位引禮引内命婦諸親俱入就位
引禮引册使詣内使監令前册使取册以授内使監令
内使監令跪受以授内執事引禮又引副使取印以授
内使監令内使監令跪受以授内執事率執事者奉册
印以次入詣妃受册位前各置于案册東印西引禮引
妃降詣庭中受册位立侍從如常儀内使監令率内執
事取册印以次立于妃之東西向内使監令稱有制内
贊贊妃四拜内使監令宣制訖執事者取册授内使監
令跪讀册訖以册授妃妃跪受册以授内執事執事者
取印跪授妃妃跪受印以授内執事内贊贊妃四拜内
使監令出詣使副前躬稱妃受册印禮畢使副還復命
引禮引妃升階就位南向坐引禮引内命婦諸親以次
賀如常儀禮畢引禮引内命婦退内使監令引妃謝皇
帝皇后並如宫中之儀其皇妃服九翬四鳯冠翟衣九
等車輅用厭翟車册用鍍金銀册二片其長短濶厚與
諸王册同册□飾以渾金􁏏粉蟠鳯其物用裏覆皆與
諸王同印用金龜鈕其尺寸與諸王寶同文曰皇妃之
印其餘制度皆與諸王同匣皆飾以蟠鳯皇妃有寶餘
無寶
　　永樂七年續定儀
其日質明錦衣衞設鹵簿大駕教坊司設中和韶樂及
大樂鴻臚寺設節册案于奉天殿内設正副使拜位于
丹墀内官設皇妃受册位于各宫中設節册案于皇妃
受册之北又設香案于節册案前設内贊二人引禮二
人上御華葢殿具皮弁服鴻臚寺官奏執事官行禮畢
奏陞殿導駕官導上陞座文武百官具朝服入班行叩
頭禮侍班正副使入班就拜位贊四拜興傳制官奏傳
制俯伏興執事官舉節册案由殿左門出置御道中傳
制官由左門出稱有制贊正副使跪制曰永樂七年某
月某日册某氏為某妃命卿等持節行禮贊俯伏興四
拜禮畢執事官舉節册案由御道東出黃葢遮送至奉
天門外用鼓樂迎至右順門外正副使朝北立内官捧
節册正門入迎至各皇妃宫中節册將至引禮請皇妃
具禮服宫人各執扇衞從出迎于宫門外節册至皇妃
随至拜位内官以節册各置于案内贊贊四拜贊宣册
贊跪女官捧册立宣于皇妃之左宣畢贊搢圭贊授册
女官跪授皇妃皇妃以授女官跪受于皇妃之右贊興
内贊贊四拜禮畢内官持節出皇妃送出宫門外内官
出報正副使禮畢各宫行禮俱同正副使得報持節復
命是日皇妃受册畢内官先具祭儀翰林院具祭文上
具服皇妃各具妃服上率皇妃詣奉先殿行謁告禮如
常儀謁廟畢皇妃各具妃服女官引詣上前行八拜禮
畢還宫
　
　
　
　
　
　
　
　
　
　明㑹典卷四十五
欽定四庫全書
　明㑹典卷四十六
　　禮部五
　　　册立二
　　　　皇太子册立儀
　　洪武初定
　　　册立
前一日内使監官陳御座香案于奉天殿如常儀尚寶
司設寶案于御座前侍儀司設詔書案于寶案之前册
案寶案于殿中册案在東寶案在西册寶亭一座于丹
陛之東皇太子拜位于丹陛上及御座前俱北向受册
寶官位于殿上皇太子拜位之東西向讀册寶官位于
授册寶官之北西向捧進册寶官位于讀册寶官之南
西向受册寶内使二人位于殿上皇太子拜位之西􁕐
册寶亭内官八人位于丹陛册寶亭之東設承制官承
制位于殿内之西宣制位于殿門外東北捧詔官位于
殿内之東内贊二人位于殿内皇太子拜位之北東西
相向贊禮二人位于丹陛上之南東西相向知班二人
位于丹墀中文武官侍立位之南糾儀御史二人位于
知班之北俱東西相向文武百官齊班位于午門外之
東西北上文官侍立位于文樓之北西向武官侍立位
于武樓之北東向使臣僧道耆老侍立位于文官侍立
位之南俱西向殿前班指揮司官三人位于丹陛之西
東向宣徽院官三人位于丹陛之東西向侍從班起居
注給事中殿中侍御史侍儀使尚寳卿侍立位于殿之
東侍從班武官指揮使侍立位于殿上之西拱衛司官
二人侍立位于殿中門之左右典牧官二人位于仗馬
之南宿衛鎮撫二人位于丹墀階前東西相向護衞百
戸二十四人位于宿衞鎮撫之南稍後東西相向護衞
千戸八人位于殿東西門之左右將軍二人位于殿上
簾前將軍四人位于丹陛之四隅俱東西相向將軍六
人位于奉天殿門之左右將軍六人位于奉天門之左
右鳴鞭四人位于丹陛之南北向引文武官舎人四人
位于文武官侍立位之北稍後東西相向引使臣僧道
耆老舎人二人位于引文官舎人之下禮部官同内使
監官安奉詔書於殿内案上及于冊寳亭中匣盝内取
冊寶置于殿内冊寶案上冊在前寶在後内使舁冊寶
亭就位禮部官以付内使監官守護其日清晨皷初嚴
金吾衛陳甲士于午門外之東西旗仗于奉天門外之
東西拱衛司陳儀仗于丹陛之東西及丹墀之東西陳
車輅于文武樓之南典牧官陳仗馬于車輅之南虎豹
于奉天門外和聲郎入陳樂于丹墀之南所司備皷樂
儀衛備儀仗于奉天門外伺候迎送冊寶至東宫文武
百官各具朝服執事者俱入就位鼓次嚴百官齊班于
午門外尚寶卿侍從侍衛官各服器服俱詣謹身殿奉
迎皷三嚴侍儀奏中嚴御用監官奏請上御謹身殿具
衮冕啟請皇太子于奉天門具冕服引班引百官使客
僧道耆老等俱入侍立位侍儀奏外辦上御輿以出尚
寶卿捧寶及侍儀導從警蹕如常儀仗動大樂皷吹振
作陞座樂止將軍捲簾尚寶卿以寶置于案鳴鞭報時
訖引進四人引皇太子入奉天東門樂作陞自東階由
東門入引進立候於門外内賛接引至丹陛拜位引禮
分立於左右樂止捧受册寳内使由西陛升俱入就丹
陛立位知班於丹墀中唱班齊賛禮于丹陛上唱鞠躬
樂作皇太子再拜興平身樂止内贊唱承制官稍前承
制官前立於殿西内贊唱跪承制官跪承制訖由殿中
門出立于門外稱有制贊禮唱跪皇太子跪宣制云册
長子某為皇太子畢賛禮唱俯伏興平身承制官由殿
西門入跪于殿西云傳制畢復位賛禮賛鞠躬樂作皇
太子鞠躬再拜興平身樂止贊禮唱行冊禮引禮引皇
太子由殿東門入樂作引禮立于門外内贊接引至御
座前拜位樂止内贊唱跪皇太子跪唱受册寶捧册寶
官于案前跪捧册授讀册寶官内贊唱讀册讀册寶官
跪讀册訖以册授丞相丞相搢笏受册内賛唱搢圭皇
太子搢圭唱授册丞相以册跪授于皇太子捧受册寶
内使跪于皇太子西捧册興立于皇太子西捧册寶官
又于案前跪捧寶授讀册寶官内贊唱讀寶讀册寶官
跪讀寶訖以寶授丞相丞相受寶跪授于皇太子捧受
册寶内使跪于皇太子西捧寶興立于捧册内使之下
内贊唱出圭皇太子出圭唱俯伏興平身皇太子俯伏
興平身唱復位引皇太子出樂作内使捧册寶前導出
至殿東門引禮引皇太子復位樂止内使以册寶置于
册寶亭盝匣中退立于丹陛之東贊禮贊鞠躬拜樂作
皇太子四拜興平身樂止内使舁册寶亭前行引禮導
皇太子由東階降樂作出奉天門樂止引禮引皇太子
詣東耳房伺候于中宫行禮内使舁册寶亭東門出至
西道儀仗鼓吹前迎百官迎送至東宫安奉册寶于殿
内初皇太子降階禮部尚書跪奏用寶詣案捧詔書尚
寶卿用寶以詔書置于案禮部尚書于殿西跪奏云捧
詔赴午門開讀興捧詔官捧詔由中門出樂作降自中
陛引禮引文武官迎詔書出奉天門樂止開讀于午門
外訖百官迎詔至中書省頒行執事入報侍儀奏禮畢
鳴鞭上興樂作還宫樂止
　　　皇太子朝謝中宫
受册之日内使監官陳設皇后御座于中宫殿上皇太
子拜位于殿庭正中及御座前内贊二人位于殿上拜
位之東西司贊二人位于丹墀拜位之東西陳設儀仗
于殿庭之東西擎執于殿上之左右樂工陳樂于殿庭
之南皇太子于奉天殿受册畢司賔引皇太子具冕服
至中宫外門東向立内使監官啓聞皇后首飾禕衣出
殿樂作陞御座樂止司賔引皇太子由東階升樂作就
丹墀拜位樂止司賔分立于前司贊唱鞠躬拜樂作皇
太子四拜興平身樂止司賔引皇太子由殿東門入樂
作至殿上拜位樂止内贊唱跪皇太子跪恭謝曰小子
某兹受册命謹詣母后殿下恭謝謝畢内贊唱俯伏興
皇太子俯伏興平身司賔引皇太子由殿東門出樂作
復位樂止司贊唱鞠躬拜樂作皇太子四拜樂止司賔
唱禮畢内使監官啓禮畢皇后興樂作還宫樂止内官
引皇太子出
　　　諸王賀東宫
皇太子受册之日内使監官設皇太子座于東宫侍儀
司設諸王拜位于殿庭階上及殿上正中贊禮二人位
于殿庭王拜位之東西内贊二人位于殿内王拜位之
東西文武官侍立位于殿庭之東西將軍六人位于殿
門之左右拱衞司設儀仗于殿庭之左右樂工設樂于
宫門之外伺皇太子于中宫行禮畢引禮引諸王便服
至東宫門外西向立引進引皇太子便服出宫樂作陞
殿樂止引禮引諸王由東階陞樂作至殿庭階上拜位
樂止賛禮唱鞠躬拜樂作諸王鞠躬四拜興平身樂止
引禮引諸王居長者由殿東門入樂作引禮拜于門外
内賛接引至殿内拜位樂止内賛賛禮同唱跪諸王皆
跪長王恭賀曰小弟某兹遇長兄皇太子榮膺册寶不
勝忻忭之至謹率諸弟詣殿下稱賀賀畢内賛賛禮同
唱俯伏興平身引禮引長王由殿東門出樂作復位樂
止賛禮唱鞠躬拜樂作諸王鞠躬四拜興平身樂止唱
禮畢引進啓禮畢皇太子興樂作還宫樂止引進引諸
王以次出
　　　諸王賀中宫
皇太子受册之日内使監官陳設皇后御座于中宫殿
上諸王拜位于殿庭正中及御座前内賛二人位于殿
上拜位之東西司贊二人位于諸王丹墀拜位之東西
設儀仗于殿庭之東西擎執于殿上之左右樂工陳樂
于宫門外諸王於東宫行賀禮畢司賔引諸王具冕服
至中宫外門東向立内使監官啓聞皇后首飾禕衣出
殿樂作陞御座樂止司賔引諸王由東階升樂作入就
丹墀拜位樂止司賛唱鞠躬拜樂作諸王鞠躬四拜興
平身樂止司賔引諸王居長者由殿東門外入樂作至
殿上拜位樂止内賛司賛同唱跪諸王皆跪長王恭賀
曰小子某兹遇長兄皇太子榮膺册寶不勝􁁅慶謹率
諸弟詣母后殿下恭賀賀畢内賛司賛同唱俯伏興平
身諸王俯伏興平身司賔引長王由殿東門出樂作復
位樂止司賛唱鞠躬拜樂作諸王鞠躬四拜興平身樂
止司賔唱禮畢内使監官啓禮畢皇后興樂作還宫樂
止内官引諸王以次出
　　　百官進慶賀表箋
與進賀中宫受冊表箋儀同
　　　百官進慶賀東宫箋
前期内使監官陳設皇太子位于東宫正殿如常儀侍
儀司設箋案位于殿下及殿上正中文武官拜位于殿
下文東武西異位重行北向設宣箋官位于殿下箋案
之西展箋官位于宣箋官之下知班二人位于文武官
拜位之北賛禮二人位于知班之北内賛二人位于殿
上引文武班舍人四人位于文武班之北稍後俱東西
相向是日宿衞陳兵仗于東宫外門之東西陳旗仗于
中門外東西相向將軍六人于殿門之東西拱衞司陳
儀仗于殿庭階上下之東西和聲即陳樂于文武官拜
位之南内使擎執于殿上之左右文武官進箋至午門
前禮部官以箋函置于案舍人舉入東宫門外恭候行
禮文武官于奉天殿行賀禮畢常服詣東宫文東武西
分立于門外受箋官賛禮等執事各就位引進啓外備
皇太子常服出宫至殿門樂作陞殿樂止舍人舉箋案
入宣箋官展箋官押案置于庭各就位引班引文武官
亦入就位知班唱班齊賛禮唱鞠躬拜樂作丞相以下
皆鞠躬四拜興平身樂止賛禮唱進箋受箋官進至案
之東北引班引丞相至案前丞相跪捧箋興與宣箋官
展箋官由西陛升西門入至殿内置于案退立于殿南
正中内賛唱跪賛禮唱衆官皆跪丞相與衆官皆跪内
賛唱宣箋宣箋官詣案前取箋跪宣于殿西展箋官同
跪展箋宣畢俯伏興退立于西展箋官以箋復置于案
退立于西内賛賛禮同唱俯伏興丞相與百官皆俯伏
興平身丞相與宣箋官展箋官由殿西門出西陛降復
位賛禮唱鞠躬拜樂作丞相以下皆鞠躬四拜興平身
樂止賛禮唱禮畢引進啓禮畢舍人舉箋案出皇太子
興樂作還宫樂止百官以次出
　　　内外命婦慶賀中宫
至日司賔引内外命婦各服其服伺于中宫門外之左
右伺皇太子入行朝謝畢内使監官啓聞司賔二人先
引外命婦由西門入序立于庭中左右二人引内命婦
入就拜位司賛唱班齊拜樂作内命婦以下皆四拜興
樂止司賔引班首由西階陞西門入樂作至御座前樂
止内賛司賛同唱跪班首以下皆跪班首稱某封某妾
某等兹遇皇太子榮膺冊命恭詣皇后殿下稱賀賀畢
内賛司賛同唱興班首以下皆興司賔引班首由西門
出西陛降復位司賛唱拜樂作班首以下皆四拜興樂
止司賔二人引外命婦入就拜位賛拜樂作班首以下
皆四拜興樂止司賔引班首由西陛陞西門入樂作至
御座前樂止内賛司賛同唱跪班首以下皆跪班首稱
賀曰妾某氏等兹遇皇太子榮膺冊命恭詣皇后殿下
稱賀賀畢内賛司賛同唱興班首以下皆興司賔引班
首由西門出西陛降司賛唱拜樂作班首以下皆四拜
興樂止司賔唱禮畢皇后興樂作還宫樂止命婦以次
出皇太子擇日恭謁太廟
　　永樂二年續定
　　　冊立
先期三日齋戒遣官祭告天地宗廟用香帛酒酺行一
獻禮前一日禮部同鴻臚寺官設詔案于奉天殿中設
節冊寶案于詔案之南節中冊東寳西各以次陳列設
冊寶綵輿于丹陛之東尚寶司設寶案錦衣衛設鹵簿
儀仗教坊司設中和韶樂如常儀至日鴻臚寺設皇太
子拜位于丹陛正中設持節等官拜位于丹墀内引禮
請皇太子具冕服于文樓下以俟上服衮冕御華盖殿
翰林院官捧詔尚寶司官用寶訖禮部官捧置于案執
事官行五拜禮畢鴻臚寺官奏請陞殿導駕官前導樂
作上御奉天殿樂止尚寶司官以寶置于案鳴鞭文武
百官朝服行叩頭禮侍班引禮官六人導皇太子由東
階陞至丹陛賛就位持節等官各就丹墀拜位賛鞠躬
樂作四拜樂止傳制官跪奏傳制俯伏興由左門出西
向立稱有制賛禮賛跪皇太子及持節等官皆跪宣制
訖賛俯伏興平身引禮導皇太子由殿東門入至冊寶
案前内賛賛跪賛宣冊授冊官跪捧冊授宣冊官宣冊
官立宣于皇太子之右宣訖賛搢圭賛授冊捧冊官捧
冊授皇太子受訖以授内侍内侍跪受立于西賛授寶
一如授冊儀賛出圭俯伏興平身賛復位引禮導皇太
子由殿東門出就位内侍捧冊寳前導置綵輿内賛賛
鞠躬樂作四拜樂止執事者各舁冊寳以次前行引禮
導皇太子由東階降持節等官隨樂作至奉天門樂止
用儀仗皷樂迎冊寶至文華殿行禮畢持節官持節復
命是日禮部官候節冊寶啓行畢奉詔書至承天門開
讀頒行天下
　　　謁廟謝恩
皇太子受冊寳畢具冕服儀仗引禮導引詣太廟行謁
告禮如常儀禮畢釋服引禮導引至左順門具冕服謝
恩上具皮弁服御奉天殿引禮導皇太子至上前謝恩
樂作行八拜禮畢樂止導還至右順門内官導詣内殿
前皇后服燕居冠服陞内殿皇太子於内殿丹陛行八
拜禮畢
　　　親王見東宫
先是内官設皇太子座於文華殿鴻臚寺設親王世子
郡王拜位于殿陛上教坊司設樂錦衣衛設儀仗候親
王世子郡王賀中宫禮畢引禮導親王世子郡王具冕
服其未冕者便服序列於文華殿門外以俟導引官導
皇太子冕服陞座引禮導親王世子郡王由東階陞就
殿陛上拜位賛鞠躬四拜賛跪鴻臚寺官一人詣殿門
外正中跪致詞曰某王某等兹遇皇太子殿下榮膺冊
命禮當慶賀致詞畢賛俯伏興四拜皇太子駕興親王
世子及郡王以次而出是日皇太子詣武英殿見諸叔
行家人禮四拜諸叔西向坐受見諸兄行家人禮二拜
諸兄西向立受
　　　慶賀
次日文武百官進表箋慶賀如常儀
　　永樂二十二年冊立
樂設而不作明日奉先殿行禮畢仍詣几筵謁告如常
儀
　　宣德二年續定
　　　祭告
前期祭告天地宗廟社稷
　　　冊立
前期鴻臚寺錦衣衞陳設如常儀上服皮弁服御華葢
殿執事官行五拜叩頭禮畢鴻臚寺官請陞殿導駕官
前導上陞座尚寶司以寶置于案鳴鞭文武百官具朝
服行叩頭禮左右侍班引禮引正副使入就拜位賛四
拜傳制官跪奏傳制俯伏興執事官舉節冊寳案由殿
左門出置御道中傳制官由左門出稱有制賛正副使
跪制曰某年某月某日冊立長子某為皇太子命卿等
持節行禮賛俯伏興又四拜禮畢執事官舉節冊寳置
于綵輿中黃葢送至左順門外正副使朝北立内官捧
節冊寶由正門入至文華殿内使引皇太子出迎至文
華殿内官以節冊寳置于案内賛賛四拜賛宣册賛詣
冊案前賛跪宣冊内官立宣訖賛授冊捧冊内官以冊
授皇太子受訖以冊授内侍内侍跪受立于西賛受寳
捧寳内官授寶如授冊之儀賛俯伏興平身復位賛四
拜禮畢内官持節由正門出至左順門外以節授正副
使報禮畢正副使得報持節復命
　　　頒詔
鴻臚寺官候冊命行即設詔案于奉天殿中唱頒詔翰
林院官以詔授禮部官置于案奉迎至承天門開讀如
常儀
　　　謁告謝恩
皇太子受冊寶畢内侍引詣奉先殿謁告如常儀謁告
畢内侍引皇太子詣皇太后前行八拜禮次詣上前皇
后前皆行八拜禮又詣皇妃前行四拜禮畢回宫
　　　慶賀
次日文武百官具朝服上表賀陳設如常儀上具衮冕
御華葢殿親王先行八拜禮賀次執事官行五拜叩頭
禮畢鴻臚寺奏請陞殿導駕官前導進表行禮如正旦
儀親王於上前行賀禮畢次詣内殿皇太后前賀行八
拜禮畢詣皇后前賀行八拜禮畢又詣皇妃前賀行四
拜禮皇太后禮服陞内殿受内外命婦賀禮外命婦進
表陳設如常儀皇后禮服陞内殿受内外命婦賀禮外
命婦進箋陳設如常儀皇妃禮服於宫中受内外命婦
賀禮外命婦進箋陳設如常儀文武百官進箋賀皇太
子陳設如常儀
　　　　皇太子妃冊立儀
　　永樂二年定
前一日内官設節冊案于東宫内殿設香案于其南女
樂于内殿設儀仗如常儀設内賛引禮女官各二人至
日持節正副使等官捧皇太子妃節冊至左順門以節
冊授内官徃行禮北向立俟報内官持節冊由正門入
將至内引禮請皇太子妃具禮服宫人執扇從衞引賛
導妃降自東階出迎於宫門外比至皇太子妃隨至拜
位内官置節冊于案内賛賛四拜賛宣冊賛跪女官捧
冊立宣于皇太子妃之左宣畢内賛賛授冊賛搢圭女
官取册授皇太子妃皇太子妃受訖以授女官女官跪
受于皇太子妃之右内賛賛出圭賛興賛四拜禮畢内
官持節出皇太子妃送出宫門外内官報正副使禮畢
正副使復命皇太子妃乃具禮服詣奉先殿行謁告禮
如常儀禮畢女官導詣宫門俟上具皮弁服皇后燕居
冠服陞座女官導妃就内殿行八拜禮畢出
　　永樂二十二年册立
樂設而不作節冊至引賛賛妃就拜位宣冊授冊畢行
四拜禮奉先殿謁告畢詣几筵行謁告禮如常儀皇帝
皇后前謝恩禮畢詣皇妃前行四拜禮還宫詣皇太子
前行四拜禮畢導陞座侍衛如常儀王妃公主郡主及
宫人女官應賀者於丹墀内行四拜禮畢各退
　
　
　
　
　
　
　
　
　
　明㑹典卷四十六
欽定四庫全書
　明㑹典卷四十七
　　禮部六
　　　冊立三
　　　　親王冊立儀
　　洪武三年定
　　　受冊寶
前期擇日奏告太廟至日設寶冊案五座于殿中寶冊
亭十座于丹陛上之東皇太子侍立位于御座之東諸
王拜位于丹陛上及御座前俱北靣其餘陳設侍衛執
事俱與册東宫儀同是日早百執事各就位鼓三嚴侍
儀奏中嚴皇帝於謹身殿具衮冕皇太子於奉天門具
衮服親王各具九章冕服引班分引文武百官入侍立
位侍儀版奏外辦皇帝出御奉天殿尚寳卿捧寳及導
從奏樂如常儀鳴鞭司晨報時訖引進四人引皇太子
引禮四人引親王俱由奉天門東入樂作陞自東陛皇
太子由殿東門入引進立候于門外内賛接引至侍立
位親王入至丹墀拜位引禮分立於左右樂止捧受冊
寶内使由西陛陞俱入就丹陛立位知班於丹墀中唱
班齊賛禮於丹陛上賛鞠躬樂作再拜樂止内賛賛承
制官跪承制訖由殿中門出立于中門外稱有制賛禮
賛親王皆跪宣制云封皇子某為某王某為某王皇從
孫某為某王畢賛諸王皆俯伏興承制官由殿西門入
跪於殿西云傳制畢復位賛禮賛諸王鞠躬樂作再拜
樂止賛禮賛行禮引禮引秦王由殿東門入樂作引禮
立於門外内賛接引秦王入至御座前拜位樂止内贊
贊跪贊授冊寶捧冊寶官於案前跪捧冊授讀冊官内
贊贊讀冊讀冊官跪讀冊訖以冊授丞相丞相搢笏受
冊内贊贊搢圭贊受冊丞相以冊跪授秦王捧受冊寶
内使跪於王西捧冊興立於王西捧冊寶官又於案前
跪捧寶授讀寶官内贊贊讀寶官跪讀寶訖以寶授丞
相丞相捧寶跪授秦王捧受冊寶内使跪於秦王西捧
寶興立於捧冊内使之下内贊贊出圭俯伏興贊復位
引禮引秦王出樂作内使捧冊寶前導出至殿東門引
禮引秦王復位樂止内使以冊寶置于冊寶亭盝匣中
退立于丹陛之東引進引以次諸王俱入殿受冊寶并
内使捧受皆如上儀畢贊禮贊秦王以下皆鞠躬樂作
四拜樂止内使轝親王五位冊寶亭前行引禮導王俱
由東階降樂作奉迎冊寶官奉迎出奉天門東樂止時
齊潭趙魯四王年㓜遣官賫冊寶授之其儀内贊贊承
制官稍前丞相前立於殿西内贊贊丞相跪承制訖讀
冊寶官轝四王冊寶俱由中門出内使轝冊寶亭至丹
陛中讀冊讀寶官以冊寶置于盝匣中執事轝冊寶亭
前行授冊寶官丞相一同由中陛降讀冊寶官由西門
入殿復位捧受冊寶内使四人由西陛降從丞相由丹
陛轉謹身殿之東進至王宫門外冊寶亭暫駐於門外
正中内使監官出迎於冊寶亭西南跪東北向授冊寶
丞相東北立西南向稱有制宣制曰封皇子某為某王
某為某王畢授冊寶官丞相出内使監官迎冊寶入宫
中授冊寶官丞相由王宮門出至奉天殿前丹墀西轉
由西陛陞自西門入殿跪云宣制訖俯伏興引禮官引
靖江王至御座前跪受冊寶出復位四拜由東陛降奉
迎冊寶出奉天東門並如秦晉等儀禮部尚書跪奏詔
書用寶詣案捧詔書尚寶卿用寶以詔書置于案禮部
尚書跪奏捧詔赴午門開讀興捧詔由中門出樂作降
自中陛授冊寶丞相等官由西門出降自西階文武百
官迎詔書開讀于午門外頒行俱如常儀侍儀奏禮畢
鳴鞭皇帝興樂作還宫引進入東門至殿上導皇太子
出樂止
　　　奉安冊寶
是日所司備鼓樂儀衛備儀仗於奉天門西右順門東
俟候親王受冊寶畢出至奉天門引禮引親王詣東耳
房伺候於中宫行禮内使轝冊寶亭東門出由西道儀
仗鼓吹前行送至親王殿各以序奉安於殿内
　　　年㓜親王受冊寶
受册之日内使監官陳設香案於内殿正中設保抱抱
王受冊位於香案之南設授冊寶内使監官位于香案
之東捧受冊内使位于保抱抱王受冊位之西捧受寶
内使位于捧受冊内使之南司贊二人位于保抱抱王
受冊位之東西丞相奉迎冊寶至王宫門外内使監官
跪聽制訖丞相出内使監官迎冊寶亭入宫中置于香
案之北保抱抱王由東門入樂作至香案前受冊位北
面立樂止司贊贊行冊禮内使監官前立稱有制内贊
贊保抱抱王皆跪内使監官宣制曰今封皇子某為某
王某為某王畢内贊贊保抱抱王興繼贊授冊寶司賔
引保抱一人抱王前立授冊寶監官詣案取冊捧授於
保抱保抱受冊以授於捧受冊内使内使跪于保抱之
左受冊興退立于西授冊寶監官又詣案取寶捧授于
保抱保抱受寶以授于捧受寶内使内使跪于保抱之
左受寶興退立于西以次受冊寶皆如上儀内贊贊禮
畢樂作司賔引保抱抱王退樂止執事各以冊寶奉置
亭中
　　　朝謝中宫
與皇太子受冊朝謝儀同
　　　謝東宫
親王受冊之日内使監官陳設皇太子座於東宫侍儀
司設親王拜位於殿庭階上及殿上正中贊禮二人位
于殿庭王拜位之東西内贊二人位于殿内王拜位之
東西文武官侍立位于殿庭東西將軍六人位于殿門
之左右拱衛司設儀仗于殿庭之左右樂工設樂于宫
門之外親王於中宫行禮畢引禮引親王便服至東宫
門外西向立引進引皇太子便服出宫樂作陞殿樂止
引禮引諸王由東階陞樂作至殿庭階上拜位樂止贊
禮唱鞠躬樂作四拜樂止引禮引秦王由殿東門入樂
作引禮立於門外内贊接引秦王至殿内拜位樂止内
贊贊禮同唱跪秦王以下皆跪秦王恭謝曰小弟某等
兹受封冊謹詣皇太子長兄殿下恭謝謝畢内贊贊禮
同唱俯伏興平身引禮引秦王由東門出樂作復位樂
止贊禮唱鞠躬拜樂作四拜樂止贊禮唱禮畢引進啓
禮畢皇太子興樂作還宫樂止引進引親王以次出
　　　親王自行賀及百官賀諸王
親王受冊之日儀衛司於西宫親王殿依親王長㓜陳
設座位侍儀司設文武官陪立位於殿庭之東西拜位
于庭中文東武西内贊二人位于殿内東西相向拱衛
司陳設親王儀仗于殿前之東西樂工陳樂於殿庭之
南贊禮贊各就位親王于東宫行禮畢引禮引親王便
服入殿門樂作陞座樂止文武官入立于殿庭之東西
引禮引晉王以下詣秦王前行禮贊禮唱鞠躬晉王以
下皆鞠躬樂作四拜樂止引禮引以次親王行禮皆如
賀秦王儀贊禮唱禮畢引禮引文武官入就拜位贊禮
唱鞠躬樂作四拜樂止引禮引丞相由西門入引禮立
于門外丞相至殿上拜位内贊贊禮同唱跪丞相及庭
中文武官皆跪丞相稱賀曰某官某等兹遇親王殿下
榮膺冊寶封建禮成無任忻忭之至賀畢内贊贊禮同
唱俯伏丞相及庭中文武官皆俯伏興平身丞相出引
禮引復位贊禮唱鞠躬樂作四拜樂止贊禮唱禮畢内
贊啓禮畢親王興樂作出殿門樂止引禮引文武官以
次出
　　　百官稱賀上表箋
親王受冊寶禮既畢至晩内使監於奉天殿陳設御座
香案尚寶司設寶案于香案之北侍儀司設表案位于
香案之北侍儀司設表案位于香案之南又設表箋案
位于丹墀北之正中設皇太子拜位於丹陛上御前正
中親王陪拜位各以長㓜序于皇太子拜位之南設文
官起居位于丹墀之東南西向武官起居位於丹墀之
西南東向文官拜位于丹墀中之東北每等異位重行
北向西上武官拜位于丹墀中之西北每等異位重行
北向東上殿前班諸執事起居位于武官起居位之北
東向侍從班諸執事起居位于文官起居位之北西向
殿前班指揮司官三員侍立位於丹陛上之西東向光
祿寺官三員侍立位于丹陛上之東西向侍從班文官
立位於殿上之東侍從班武官立位於殿上之西拱衞
司二員侍立位於殿中門之左右典牧所官二員侍立
位于仗馬之前東西相向受箋内使監官一員位於丹
墀表案之東西向宣表官一員展表官二員位於丹墀
表箋案之西東向紏儀御史二人位于展表官之南東
西相向内贊二員位於殿上東西相向典儀二人位於
丹陛上之南東西相向知班二人位於文武官拜位之
北東西相向通贊贊禮二人位於知班之北東西相向
通贊在西贊禮在東引文武班舍人四人位於文武官
拜位之北稍後東西相向引殿前班舍人二人位於引
武班之南東向轝表案舍人二人于引文班之南西向
宿衛鎮撫二人位於丹陛東西階下東西相向䕶衛百
户二十四人位於宿衛鎮撫之南稍後東西相向䕶衛
千户八人位於殿東門之左右將軍二人位於殿上簾
前東西相向將軍六人位於殿門之前東西相向將軍
四人位於丹陛上四隅東西相向將軍六人位於奉天
門東西相向鳴鞭四人位於丹陛上之南北向其日清
晨金吾衛陳兵仗於午門外之東西陳旗仗於奉天門
外之東西拱衛司陳儀仗於丹陛之東西及丹墀之東
西陳車輅於丹墀之南典牧所陳仗馬於文武樓南之
東西虎豹於奉天門之東西和聲郎陳樂於丹墀文武
官拜位之南内使監官擎執於御座之左右侍儀司舍
人舉表案入就殿上案位舍人二人舉表案伺候於午
門外文武官具朝服迎表至雲集橋舍人引殿前班司
贊贊禮内贊宿衞鎮撫䕶衞鳴鞭各人入就位侍儀侍
從入迎車駕上位陞謹身殿侍儀版奏中嚴御用監官
奏請上位服衮冕皇太子親王於奉天門東耳房具衮
服文武官迎表至午門前置龍亭於御道中禮部官取
表函置於案舍人舉案宣表官展表官押表案引丞相
前行文武官分班俱由西門入至丹墀中禮部官押表
案於丹墀正中各就位文武官各入就起居位侍儀奏
外辦導引上位御輿以出仗動鼓吹振作尚寶卿捧寶
前導侍衛如常儀上位陞御座樂止尚寶卿捧寶置於
案將軍捲簾拱衛司鳴鞭司晨報時鷄唱訖諸侍從官
殿前班拱衛司官由西階降引班引同宣表官受表官
受箋内官俱入起居位東西相向立定通班唱某衞指
揮使臣某以下起居引班唱鞠躬平身指揮以下鞠躬
平身引班東西分引至丹墀中拜位北面立贊禮唱鞠
躬樂作兩拜樂止贊禮唱指揮使稍前指揮使前立贊
禮唱鞠躬指揮以下皆鞠躬贊禮唱聖躬萬福唱平身
指揮使以下皆平身唱復位指揮使復位唱鞠躬樂作
兩拜樂止通班唱各恭事引班引指揮以下官各就位
引進四人導皇太子親王由東門入樂作由東陛陞至
拜位樂止引進分立於其前唱鞠躬樂作四拜樂止引
進引皇太子由殿東門入樂作引進立俟於門外内贊
接引皇太子至御座前拜位樂止内贊引進同唱跪皇
太子親王皆跪皇太子稱賀云長子某兹遇諸弟某等
受封建國謹詣父皇陛下稱賀賀畢内贊引進同唱俯
伏興平身皇太子親王俯伏興平身内贊引皇太子出
殿東門樂作内贊唱復位引進引皇太子復位樂止引
進唱鞠躬樂作四拜樂止引進引皇太子親王東陛降
樂作至文樓樂止司晨再報時訖通班唱具官臣某以
下起居引班唱鞠躬平身文武官相向鞠躬平身引班
東西分引入丹墀中拜位丞相初行樂作至位樂止知
班唱班齊贊禮唱鞠躬樂作四拜樂止贊禮唱進表箋
引班引丞相及平章詣表箋案前丞相跪捧表興平章
跪奉箋進於受箋官受箋内使監官接箋入中宫啓聞
平章興引班引復位丞相奉表與宣表官展表官由丹
墀西陛陞西門入至殿中丞相跪進表於案退立於殿
南正中内贊唱跪贊禮唱跪丹墀百官皆跪内贊唱宣
表宣表官詣案取表跪讀於殿西展表官同跪展表宣
表官宣訖俯伏興展表官以表置於案訖内贊與贊禮
同唱俯伏興平身丞相與丹墀百官皆俯伏興平身與
宣表展表官由殿西門出西階降復位贊禮唱鞠躬樂
作四拜樂止贊禮唱搢笏文武官皆搢笏三舞蹈跪三
拱手加額山呼萬嵗山呼萬嵗再山呼萬萬嵗樂工應
聲和之出笏俯伏興樂作四拜樂止贊禮唱禮畢侍儀
秦禮畢鳴鞭上位興樂作導引還謹身殿樂止舍人舉
表案出引班引文武官以次出
　　　東宫賀中宫
親王受冊次日内使監官陳設皇后御座於中宫殿上
皇太子拜位於露臺上正中親王陪拜位序於其後設
皇太子行禮位於御座前内贊二人位於殿上拜位之
東西陳設儀仗於殿廷之東西擎執於殿内之左右樂
工陳樂於宫門之外皇太子於上位前行賀禮畢司賔
引皇太子親王各具冕服至中宫門外東向立内使監
官啓聞皇后首飾禕衣出殿樂作陞御座樂止司賔引
皇太子親王由東階陞樂作入就露臺上拜位樂止司
賔分立於其前司贊唱鞠躬樂作四拜樂止司賔引皇
太子由殿東門入樂作至殿内拜位樂止司賔分立於
其前内贊唱跪皇太子跪稱賀曰長子某兹遇諸弟某
等受封建國謹詣母后殿下稱賀畢内贊唱俯伏興平
身皇太子俯伏興平身司賔引皇太子東門出樂作復
位樂止司賔唱鞠躬樂作四拜樂止司賔唱禮畢内使
監官啓禮畢皇后興樂作還宫樂止内官引皇太子親
王以次出
　　　中宫受内外命婦賀
至日司賔引内外命婦各服其服各伺於中宫門外之
左右伺皇太子入行賀禮畢内使監官啓聞司賔二人
先引外命婦由西門入序立於庭中左右二人引内命
婦入就拜位司贊唱班齊唱拜樂作四拜樂止司賔引
班首由西階陞西門入樂作至御前樂止内贊司贊唱
跪班首及衆内命婦皆跪班首稱某封某妾某等兹遇
親王受封建國恭詣皇后殿下稱賀畢内贊司贊同唱
興班首及衆内命婦皆興司賔引班首西門出西階降
復位司贊唱拜樂作四拜樂止司賔引内命婦出司賔
二人引外命婦入就拜位唱拜樂作四拜樂止司賔引
班首由西門入樂作至御座前樂止内贊司贊同唱跪
班首以下皆跪班首稱賀曰妾某氏等兹遇親王受封
建國恭詣皇后殿下稱賀畢内贊司贊同唱興班首以
下皆興司賔引班首由西門出西階降司贊唱拜樂作
四拜樂止司賔引外命婦以次出
　　　東宫受百官賀
前期内使監官陳設皇太子位於東宫正殿如常儀侍
儀司設箋案位於殿下及殿上正中文武官拜位於殿
下文東武西每等異位重行北向設宣箋官位於殿下
箋案之西展箋官位於宣箋官之下知班二人位於文
武官拜位之北東西相向贊禮二人位於知班之北東
西相向内贊二人位於殿上東西相向引文武班舍人
四人位於文武班之北稍後東西相向是日宿衛陳兵
仗於東宫外門之東西陳旗仗於中門外之東西將軍
六人於殿門之東西拱衛司陳儀仗於殿庭階上下之
東西和聲郎陳樂於文武官拜位之南内使擎執於殿
上之左右文武官進箋至午門前禮部官以箋函置於
案舍人舉入東宫門外恭候行禮文武官於奉天門行
賀禮畢常服詣東宫文東武西分立於門外受箋官通
贊贊禮知班内贊各入就位引進啓外備皇太子常服
出宫至殿門樂作陞殿樂止舍人舉箋案入宣箋官展
箋官押案置於庭各就位引班引文武官入就位知班
唱班齊贊禮唱鞠躬樂作四拜樂止贊禮唱進箋受箋
官進至案之東北引班引丞相至案前丞相跪捧箋興
與宣箋官展箋官由西陛陞西門入至殿内置於案退
立於殿南正中内贊唱跪贊禮唱衆官皆跪丞相與丹
墀百官皆跪内贊唱宣箋宣箋官詣案前取箋跪宣於
殿西展箋官同跪展箋宣箋官宣箋畢俯伏興退立於
西展箋官以箋復於案退立於西内贊贊禮同唱俯伏
興丞相與百官皆俯伏興平身丞相與宣箋官展箋官
由殿西門出西陛降復位贊禮唱鞠躬樂作四拜樂止
贊禮唱禮畢引進啓禮畢舍人舉箋案出皇太子興樂
作引進引還宫樂止引禮引文武官以次出
　　成化二十三年續定
　　　祭告
其日清晨上親告奉先殿(用祝/文)
　　　冊立
前期鴻臚寺設節冊寶案於奉天殿中冊東寶西節居
中設綵輿於丹墀之東教坊司設中和韶樂及大樂是
日早錦衣衛設鹵簿駕上具皮弁服御華葢殿執事官
行禮如常儀鴻臚寺奏請陞殿導駕官前導上陞座鳴
鞭文武百官朝服行叩頭禮侍班引禮引正副使入就
拜位贊四拜傳制官跪奏傳制執事官舉節冊寶案由
殿左門出置御道中傳制官由左門出稱有制贊正副
使跪制曰某年某月某日冊封第幾子某為某王命卿
等持節行禮贊俯伏興四拜禮畢執事官舉節冊寶置
於綵輿中用黃傘蓋及大樂送至右順門外正副使朝
北立仍用内樂迎綵輿至各王所居門外内執事先設
香案於中堂之北設節冊寶案於香案之南王先具服
候節冊寶將至出迎於門外内執事捧節冊寶由正門
入先行王隨行至王所居正中各置於案冊東寶西節
居中内執事導引王就拜位贊四拜樂作興平身樂止
贊宣冊贊詣冊案前贊跪宣冊内官取冊立宣訖贊受
冊捧冊内官以冊授王王受訖以冊授内侍内侍跪受
立於西贊授寶捧寶内官以寶授王王受訖以寶授内
侍内侍跪受立於西贊俯伏樂作興平身樂止贊復位
贊四拜樂作興平身樂止贊禮畢内導引引王送節出
門外内執事捧節出授正副使報禮畢正副使持節復
命
　　　謁告謝恩
是日親王受冊寶畢内侍引詣奉先殿謁告如常儀謁
告畢内侍引親王詣皇太后前行八拜禮詣上前皇后
前俱行八拜禮詣母妃及皇妃及東宫并妃前各行四
拜禮畢囬宫
　　　慶賀
次日文武百官常服致詞稱賀行禮畢司禮監請各王
具常服俱詣奉天門前東廡坐百官常服行四拜禮
　　　親王妃冊立儀
與冊立皇太子妃同
　　　公主冊立儀
皇明祖訓公主授以金冊婿皆稱駙馬都尉賜誥命皇
姑曰大長公主皇姊妹曰長公主皇女曰公主(自公主/以上俱)
(受金/冊)冊立儀冊文(俱見/㛰禮)
　
　
　明㑹典卷四十七
欽定四庫全書
　明㑹典卷四十八
　　禮部七
　　　　皇太后上尊號儀
　　洪熙元年定
　　　告祭
前期太常寺官具奏致齋三日遣官祭告天地宗廟社
稷上親告太宗皇帝几筵大行皇帝几筵
　　　上冊寶
前期禮部移文各衙門是日鳴鐘鼓百官具朝服隨班
行禮前一日内侍官於奉天門設冊寶綵輿冊東寶西
設香亭一於冊寶綵輿之南正中教坊司設中和韶樂
及大樂設而不作是日早錦衣衛陳設如常儀内官設
皇太后寶座於宫中陳設儀仗於丹陛上及丹墀内設
冊寶案一於皇太后寶座前又設香案一於冊寶案前
設皇帝拜位於丹陛上正中設親王拜位於丹墀内設
内贊二人引禮二人設女樂於丹陛上設而不作至期
皇帝臨奉天門内捧冊寶官捧冊寶俟皇帝具冕服出
捧置於綵輿内侍官舉輿導駕官導引皇帝隨綵輿後
降階陞輅百官於金水橋南北向序立俟寶冊輿至皆
跪既過興隨至思善門外橋南北向序立皇帝至思善
門内降輅女官請皇太后陞座冊寶輿由中門進至宫
中丹陛上置於皇帝拜位前冊東寶西内引禮官導引
皇帝由左門入至丹陛上右邊北向立内贊唱執事官
各司其事引禮官導引皇帝至拜位親王具冕服各就
拜位奏四拜傳唱鴻臚寺贊百官皆四拜畢捧冊寶官
於綵輿内取冊寶捧由殿中門入至皇太后前左邊立
皇帝由殿左門入至拜位奏跪傳唱親王百官皆跪奏
搢圭進冊捧冊官以冊跪進於皇帝右皇帝受冊獻訖
以授執事官執事官跪受置於案上之左奏進寶捧寶
官以寶跪進於皇帝右皇帝受寶獻訖以授執事官執
事官跪受置於案上之右奏出圭奏宣冊執事官跪宣
讀訖奏宣寶執事官跪宣讀訖奏俯伏興平身傳唱同
奏復位導引皇帝由左門出至拜位奏四拜傳唱百官
同四拜畢奏禮畢駕興
　　　謁謝
是日皇太后受冊寶畢俟皇后皇妃俱受冊寶畢内官
先具謁告儀物翰林院具謁謝文皇太后皇帝皇后皇
妃各具服訖皇帝奉皇太后及率皇后皇妃祗謁奉先
殿及詣太宗文皇帝几筵大行皇帝几筵前行謁謝禮
如常儀
　　　慶賀
是日皇太后行謁謝禮畢仍於宫中服燕居冠服陞座
儀仗女樂如前陳設女冠具服侍班如常儀内引禮官
引皇帝皇后皇妃親王公主及六尚等女官行慶賀禮
如常儀　次日外命婦四品以上入進表箋女官先於
皇太后宫中左門外設表箋案儀仗女樂陳設及侍班
如前儀命婦是日早於長安左右門入俱由西華門進
至宫門外候引禮内官引入丹墀内東西相向立皇太
后服燕居冠服陞座引禮官引命婦入班贊四拜贊跪
贊進表引表案女官二人前導女官舉表案由左門入
至皇太后前置訖贊興贊四拜贊禮畢駕興
　　　　太皇太后上尊號儀(與前/同)
　　　　皇太后上徽號儀
　　天順二年定
　　　告祭
先期四日太常寺官宿於本寺次日早具奏致齋三日
遣官祭告天地宗廟社稷其祭儀用果酒脯醢香帛迎
神四拜行一獻禮讀祝送神四拜禮畢
　　　上冊寶
前期禮部移文各衙門是日鳴鐘鼓百官具朝服隨班
行禮前一日内侍官設冊寶案於奉天殿冊東寶西設
冊寶設綵輿於丹墀内設香亭一於冊寶輿前教坊司
陳設中和韶樂及大樂是日早錦衣衛設鹵簿大駕如
常儀前一日女官設皇太后寶座於宫中設冊寶二案
於寶座前冊東寶西設香案於冊寶案前設皇帝拜位
於丹陛上正中皇太子親王拜位列於後又設皇帝進
冊寶位於宫門内正中設内贊二人引禮二人内官設
儀仗於丹陛丹墀東西女官擎執者立於寶座之左右
鐘鼓司設樂於丹陛東西北向是日早上御華葢殿具
冕服鴻臚寺官奏請行禮導駕官導引上出至奉天殿
冊寶官捧冊寶置於案内侍官舉案由殿中門出導駕
官導引上隨行至丹陛下捧冊寶官取冊寶置於綵輿
内侍官舉輿上陞輅隨輿後百官於金水橋南北向序
立候冊寶綵輿至皆跪過畢興隨至文華門外候上至
清寧門内降輅趨至門外北向立女官請皇太后陞座
皇太后具服出導從如常儀樂作陞座冊寶綵輿由中
門進至宫中丹陛上置於皇帝拜位前冊東寶西内引
禮官導引上由左門入至丹陛左北向立樂止内贊唱
執事官各司其事引禮官導引上至拜位皇太子親王
具冕服陪班行禮奏拜樂作四拜樂止傳唱鴻臚寺贊
百官皆四拜畢捧冊寶官於綵輿内取冊寶捧由中門
入至皇太后前左立上由左門入至拜位奏跪傳唱皇
太子及親王百官皆跪奏搢圭進冊捧冊官以冊跪進
於上左受冊奏宣冊上以冊授執事官執事官跪受於
上右宣讀訖捧置於案奏進寶捧寶官以寶跪進於上
左上受寶以授執事官執事官跪受於上右捧置於案
奏出圭俯伏興傳唱同奏復位導引禮官導上由左門
出至拜位奏拜樂作四拜樂止傳唱百官同四拜畢致
詞官於丹陛上跪奏於上左曰嗣皇帝臣伏惟皇太后
陛下功德兼隆顯崇徽號永膺福夀率土同歡畢贊拜
樂作四拜樂止傳唱百官同四拜奏禮畢駕興
　　　謁告
是日皇太后受冊寶畢内官先具謁告儀物皇太后具
冠服詣奉先殿行謁告禮如常儀
　　　受賀
是日皇太后行謁告禮畢仍御宫中服燕居服陞座儀
仗及樂如前陳設内引禮官引皇后皇妃公主行慶賀
禮如常儀禮畢文武百官詣清寧宫前門外上表慶賀
行四拜禮司禮監官捧表進仍行四拜禮畢次日命婦
進表慶賀前期一日女官設皇太后御座於宫中設香
案於丹墀之南其日清晨内官設儀仗於丹陛之東西
及丹墀東西女官擎執者立於御座之左右陳女樂於
丹陛東西北向設表案於殿東門外設命婦拜位於丹
墀北向設司贊位於丹墀東西設司賔位於命婦拜位
之北東西相向設内贊二人位於殿内東西命婦至宫
門外司賔引命婦入就拜位女官具服侍班如常儀尚
宫尚儀等官詣内奉迎尚儀奏請陞座皇太后具服出
導從如常儀樂作陞座樂止司贊唱班齊樂作贊四拜
樂止外贊唱進表引表案女官前導舉表案女官二人
舉案由殿東門入樂作至殿中樂止贊衆命婦跪内贊
唱宣表展表女官詣案前取表跪展宣表女官詣案前
跪宣訖興女官舉表案置於殿東外贊命婦皆興樂作
贊四拜樂止司賔引班首命婦由東階陞樂作自東門
入至殿中樂止内贊唱跪班首跪外贊衆命婦皆跪内
贊官跪於班首之左代致詞云某夫人妾某氏等恭惟
皇太后陛下德同坤厚允協徽稱夀福無疆輿情歡戴
畢内贊司贊同唱俯伏興班首及衆命婦皆興司賔引
班首由西門出降自西階樂作至拜位樂止贊拜樂作
四拜樂止尚儀跪奏禮畢皇太后興樂作還宫樂止引
禮官引命婦以次出
　　　頒詔
又次日上御奉天殿文武百官上表行慶賀禮畢頒詔
天下如常儀
　
　
　
　明㑹典卷四十八
欽定四庫全書
　明㑹典卷四十九
　　禮部八
　　　耕籍
　洪武二年定
皇帝祀先農畢太常卿奏請詣耕籍位皇帝至位南向
立公侯以下及應従耕者各就耕位户部尚書北面進
耒太常卿導引皇帝秉耒三推户部尚書跪受耒太常
卿奏請復位南面坐三公五推尚書九推各退就位太
常卿奏禮畢太常卿導引皇帝還大次應天府尹及上
元江寧兩縣令率庶人終畆是日宴勞百官耆宿扵壇
所
　永樂間續定
凡祭先農畢駕至籍田所户部尚書捧鞭跪進教坊司
官率其屬作樂隨駕行三推禮畢駕至儀門陞座樂作
觀三公九卿耕訖教坊司承應用大樂百戯畢跪奏致
語駕至殿内陞座進湯進膳俱用樂畢順天府官率耆
老人等謝恩樂作禮畢樂止次百官行禮樂作禮畢樂
止賜百官酒飯百官復入班行禮樂作禮畢樂止尚膳
官進膳樂作進訖樂止百官入席教坊司官奏一奏本
太初之曲進酒樂作進訖樂止進膳樂作進訖樂止教
坊司官跪奏進湯樂作徹湯樂止二奏仰大明之曲進
酒進膳進湯如前儀三奏民初生之曲進酒進膳進湯
如前儀徹御案畢樂止百官復入班行禮樂作禮畢樂
止鴻臚寺官奏禮畢駕還
　　　視學
　洪武十五年定
前期一日有司洒掃殿堂設御幄于大成門東上南向
設御座于彞倫堂至日學官率諸生迎駕于成賢街左
駕至學官及諸生俯伏叩頭興駕入靈星門止于大成
門外上入御幄禮官入奏請具皮弁服次請行禮導引
官導上出御幄就御位百官各就位導引官導上詣盥
洗位搢圭盥帨出圭詣酒尊所酌酒詣先師神位前再
拜百官皆再拜搢圭執事官跪進爵上獻爵授執事官
奠于神位前出圭再拜百官皆再拜四配十哲兩廡分
獻如常儀導引官導上入御幄易常服升輿詣學學官
率諸生先列于堂下東西上至彞倫堂升御座贊唱學
官諸生行禮五拜叩頭東西序立于堂下三品以上及
侍従官以次入堂東西序立贊進講祭酒司業博士助
教四人以次升堂由西門入至堂中贊舉經案于御前
禮部官奏請授經于講官祭酒跪受賜講官坐乃以經
置講案叩頭就西南隅設几榻坐講賜大臣及翰林儒
臣坐皆叩頭序坐于東西諸生圜立以聽講畢祭酒叩
頭退就本位司業博士助教各以次進講畢出堂門復
位贊唱有制學官諸生列班俱北面跪聽宣諭五拜叩
頭禮畢學官率諸生出成賢街跪俟駕還明日祭酒率
學官上表謝恩
　成化元年續定
前期一日太常寺備祭儀設大成樂器于殿上列樂舞
生于階下之東西國子監洒掃殿室内外錦衣衛設御
幄于大成門之東上南向設御座于彞倫堂正中鴻臚
寺設經案于堂内之左設講案于堂内之西南至日置
經于經案錦衣衛設鹵簿駕教坊司設大樂(舊不用樂/至是始用)
俱于午門外是日早百官免朝先詣國子監門外迎駕
分獻陪祀官先詣國子監具祭服伺候行禮駕従東長
安門出鹵簿大樂以次前導樂設而不作太常寺先陳
設祭儀于各神位前設酒罇爵如常儀(舊不用牲/至是始用)執事
設上拜位于先師神位前正中是日學官率諸生迎上
至大成門外入御幄禮官入奏請具服上具皮弁服訖
奏請行禮導引官導上出御幄中道詣大成殿陛上典
儀唱執事官各司其事執事官各先斟酌于爵候導上
至拜位贊就位百官亦各就拜位四配十哲分獻官各
詣廡前俱北向立贊迎神樂作樂止贊上鞠躬拜興拜
興平身通贊百官行禮同贊搢圭上搢圭執事官跪進
爵樂作上受爵獻畢復授執事官奠于神位前樂止贊
出圭上出圭四配十哲兩廡分獻官以次詣神位前奠
爵訖仍以次出殿門外東西向立典儀唱送神樂作樂
止贊上鞠躬拜興拜興平身通贊陪祀官行禮同導引
官導上由中道出分獻官以次退上入御幄易常服訖
禮官入奏請幸彞倫堂上升輿禮官前導由靈星門出
従太學門入諸生先分别于堂下東西學官列于諸生
前駕至學官諸生跪伺駕過然後起仍前序立百官分
列堂外稍上左右侍立上至彞倫堂升御座贊學官諸
生行五拜叩頭禮武官都督以上文官三品以上及翰
林院學士升堂執事官各以次序立贊進講祭酒司業
以次升堂由東西小門入至堂中執事官舉案于御前
禮官奏請授經于講官祭酒跪受經受畢上賜講官坐
祭酒乃以經置講案叩頭就西南几榻坐講上賜武官
都督以上文官三品以上及翰林院學士坐皆叩頭序
坐于東西諸生圜立于外以聽祭酒講畢叩頭退就本
位司業進講如儀畢出堂門復位贊有制學官諸生列
班俱北面跪聽宣諭畢贊行五拜叩頭禮畢學官諸生
以次退先従東西小門出列于成賢街之右伺候尚膳
監進茶御前上命光祿寺賜各官茶畢各官退列于堂
門外叩頭序立駕興升輿由太學門出升輦鹵簿大樂
前導樂作駕出太學門學官諸生伺駕至跪叩頭退百
官常服先詣午門外伺候駕還鹵簿大樂止于午門外
上御奉天門鳴鞭百官常服鴻臚寺致詞行慶賀禮畢
鳴鞭駕興還宫百官退明日國子監祭酒率學官監生
上表謝恩上具皮弁服御奉天殿錦衣衛設丹陛駕百
官朝服侍班行禮畢上易服御奉天門禮部引奏賜祭
酒司業學官及三氏子孫衣服諸生鈔錠畢駕還是日
上御奉天門賜宴武官都督以上文官三品以上翰林
院學士及祭酒司業學官三氏子孫與宴又明日祭酒
司業率學官監生謝恩上賜𠡠勉勵師生祭酒捧出師
生迎導至太學開讀行禮如儀再明日祭酒司業率學
官監生復謝恩𢎞治元年奠加幣牲用太牢致齋一日
餘如成化元年儀
　　　　視學樂
視學還導駕樂章御鑾歌神歡之曲臣聞古帝王受天
命統四方宵衣旰食治道章一心誠敬感昊蒼龍翔鶴
舞神心樂康臣民讚時皇萬夀無疆駕至奉天門陞座
樂章萬嵗樂(與朝/賀同)朝天子(與朝/賀同)還宫樂章萬嵗樂(前/同)
　　　　大射禮
　洪武三年㝎
凡遇郊廟之祭先期命文武官執事行大射之禮工部
制虎中鹿中及諸侯卿大夫射侯等器其儀按周禮大
司馬之職王大射則合諸侯之耦其屬有射人掌張三
侯司弓矢掌六弓八矢之法服不氏掌贊張侯以旌居
之而待獲古大司馬今兵部之職也今以兵部掌之其
射鵠有七虎鵠五采天子射用之熊鵠五采皇太子射
用之豹鵠五采親王射用之豹鵠四采一品二品文武
官射用之糝鵠三采三品至五品文武官射用之狐鵠
二采六品至九品文武官射用之布鵠無采文武官子
弟及士民俊秀射用之乏又名容凡射時置于鵠右執
旗及待獲者以蔽身設福并韋當射時置于前以齊矢
設射中五皮樹中天子大射用之閭中天子宴射用之
虎中皇太子親王射通用之兕中一品至五品文武官
用之鹿中六品至九品及文武官子弟士民俊秀通用之
其職事設司正官二貟掌驗射者品級尊卑人力强弱
而定耦其中否則書扵筭兵部官職之司射二員掌先
以强弓射鵠誘射以鼓衆氣以武職官充之司射器官
二員掌辨弓力强弱分為三等騐人力强弱而授之工
部官職之舉爵者掌以馬湩授中者飲光祿寺官職之
請射者掌定耦射射畢再請某耦射每鵠二人侍儀司
職之待獲者掌矢納于司射器者以各隸僕共其役執
旗者掌于容後執五色旗如射者中的舉紅旗應之中
采舉采旗應之偏西舉白旗偏東舉青旗過于鵠舉黄
旗不及鵠舉黒旗以軍士二人掌之設引禮二人掌引
文武官進退命侍儀司舍人職之
　
　
　
　
　
　
　
　
　
　
　
　
　
　明㑹典卷四十九
欽定四庫全書
　明㑹典卷五十
　　禮部九
　　　經筵
國初經筵無定日或令文學侍従之臣講説亦無定所
正統初始著為儀累朝因之
　　　　經筵初開儀
凡經筵初開𠡠勲臣一人知經筵事内閣學士或知或
同知經筵事六部尚書左右都御史通政使大理寺卿
及學士等官侍班翰林院春坊等官及國子監祭酒二
員進講翰林春坊等官二員展書給事中御史各二員
侍儀鴻臚寺錦衣衛堂上官各一員供事又鳴贊一員
贊禮序班四員舉案侯伯一人領将軍先期直殿内官
扵文華殿設御座又設御案扵殿内御座之東稍南設
講案扵御案之南稍東是日早司禮監官先陳所講四
書經史各一册置御案又各一册置講案皆四書東經
史西先期講官撰四書經或史講章各一篇預置扵册
内是日早上御奉天門早朝畢退御文華殿陞御座将
軍侍衛如儀鴻臚寺官引知經筵及侍班講讀執事侍
儀等官扵丹陛上行五拜三叩頭禮畢以次上殿依品
級東西序立知經筵官序扵侍班官上侍儀御史給事
中各二員扵殿内之南分東西北向立序班二員舉御
案置御座前二員舉講案置御案之南正中鴻臚寺官
贊進講講官一員従東班出一員従西班出詣講案前
稍南北向並立鴻臚寺官贊鞠躬拜叩頭興平身畢展
書官一員従東班出進詣御案前跪展四書畢起退立
扵御案之東稍南講官一員進至講案前立奏講某書
講畢稍退展書官復詣御案前跪掩四書畢退就東班
又展書官一員従西班出進詣御案前跪展經畢起退
立于御案之西稍南講官一員進至講案前立奏講某
經或某史畢少退仍並立展書官復詣御案前跪掩書
畢退就西班鴻臚寺贊講官鞠躬拜叩頭興平身禮畢
各退就東西班序班二員舉御案二員舉講案退置原
所鴻臚寺官贊禮畢命賜宴鴻臚寺官及各官皆跪承
㫖光祿寺官設宴于左順門宴畢叩頭出
　　　　月講常儀
每月初二十二二十二日㑹講先期司禮監官陳設書
籍御案如前儀至期候上御文華殿侍衛侍儀執事進
講賜宴禮同但各官止行叩頭禮
　　　　日講常儀
凡日講止用講讀官内閣學士侍班不用侍衛侍儀執
事等官侍班講讀等官入見行叩頭禮東西分立先讀
四書次讀經或讀史每本讀十數遍後講官先講四書
次講經或講史務在直説大義明白易曉講讀後侍書
官侍上習書畢各官叩頭退
　　東宫出閣講學
　天順二年定
　　　　初出閣儀
是日早侍衛侍儀如常儀執事等官扵文華後殿行四
拜禮畢鴻臚寺官請皇太子陞文華殿執事官導引至
殿陞座師保等官于丹陛上行四拜禮畢各官退出内
侍官導皇太子至後殿陞座以書案進每日侍班侍讀
講官入分班東西立内侍展書侍讀講官以次進讀叩
頭而退
　　　　每日講讀儀
一每日早朝退後皇太子出閣陞座内侍以書案進不
用侍衛侍儀執事等官惟侍班侍讀講官入行叩頭禮
畢分班東西向立内侍展書先讀四書則東班侍讀官
向前伴讀十數遍退復原班次讀經書或讀史書則西
班侍讀官向前伴讀亦如之務要字音正當句讀分明
讀畢各官退
一每日已時侍班侍讀侍講及侍書官俟皇太子陞座
畢入東西向立侍班内侍展書先講早所讀四書則東
班侍講官進講一遍退復原班次講早所讀經史書則
西班侍講官進講亦然務要直言解説明白易曉講畢
内侍收書訖侍書官向前侍習寫字務要開説筆法㸃
畫端楷寫畢各官叩頭而退
一午膳後従容逰息或習騎射
一每日晩讀本日所授書各數遍至熟而止
一凡讀書三日後一温湏背誦成熟遇温書日免授新
書講官通講須曉大義
一凡寫字春夏秋月每日寫一百字冬月每日寫五十
字
一凡遇朔望節假及大風雨雪隆寒盛暑暫停講讀寫
字
　　　諸王讀書儀
　天順二年定
一初入書堂其日早王至右順門之北書堂面東中坐
提督講讀并講讀官行四拜禮畢内官捧書展于案上
就案左立講讀官進立于案右伴讀十遍叩頭退
一每日講讀清晨王至書堂講讀官行叩頭禮伴讀十
遍出飯後復詣書堂伴讀看寫字畢講書直説大意畢
仍叩頭退内侍以所寫字送内閣㸃看
　
　
　
　
　
　
　
　
　
　
　
　
　明㑹典卷五十
欽定四庫全書
　明㑹典卷五十一
　　禮部十
　　　巡狩
　永樂六年定
一詔誥天下諸司及各處鎮守總兵官知㑹
一禮部預行各處凡有重事并四夷来朝俱達行在所
仍具本啓聞其餘事務奏啓俱達京師啓聞施行事有
疑礙者在京合該衙門具奏取自上裁凡進拜表箋表
文達行在所箋文達京師
一禮部預行經過所在軍民衙門俟車駕至官吏生員
耆老朝見及預行北京畿内文武衙門令掌印官俟車
駕至朝見
一祭祀車駕将發奏告天地社稷太廟孝陵祭大江旗
纛等神軷祭扵承天門其經過處所滁州遣官祭滁陽
王泗州遣官祭祖陵鳳陽祭皇陵祭淮闕里遣官祭先
師孔子望祭太山縁途古先聖賢忠臣烈士祠墳禮部
預期奏聞遣官致祭将至北京境上設壇祭北京山川
等神車駕至北京奏告天地祭告境内山川等神
一扈従在京馬步軍五萬人内馬軍一萬步軍四萬馬軍
五千步軍五千充駕前軍餘馬軍五千步軍三萬五千
分五軍率領每軍馬軍一千步軍七千以都指揮指揮
千百户管領錦衣衛仍選将軍五百人校尉二千五百
人力士二千人
一侍従五府都督各一員首領官一員吏六人吏部堂
上官一員文選等四司官五員辦事官二十員歴事監
生四十人人材五十人吏十人户部堂上官一員北京
等十二司官十三員辦事官十員吏二十四人禮部堂
上官二員儀制等四司官七員辦事官十員吏十二人
鑄印局官一員吏一人匠六人兵部堂上官一員武選
等四司官七員辦事官五員吏十五人刑部堂上官一
員浙江等十二司官十二員辦事官五員吏十三人工
部堂上官二員營繕等四司官十員辦事官二十員吏
十五人都察院堂上官一員浙江等十二道監察御史
二十四員辦事官五員吏二十四人通政司堂上官二
員首領官一員吏六人大理寺堂上官一員左右寺官
六員吏十人太常寺堂上官二員首領官一員吏二人
贊禮郎四員協律郎一員司樂一員樂舞生二十人厨
子五十人光祿寺堂上官三員首領官一員署官十七
員辦事官六員吏三人厨子一千人鴻臚寺堂上官四
員首領官一員司賔司儀二署各一員序班四十員鳴
贊四員及通曉夷語者斟酌帯去翰林院内閣官三員
侍講修撰典籍等官六員書制𠡠秀才八人及譯寫四
夷文字監生十三人尚寳司官二員吏科給事中三員
户科給事中三員禮科給事中四員兵科給事中三員
刑科給事中三員工科給事中三員中書舎人四員寫
誥秀才五人行人司行人十員太醫院堂上官二員御
醫二員生藥庫官一員醫士摘選三分之二吏三人欽
天監官三員天文生十五人教坊司奉鑾韶舞司樂各
一員俳長色長樂工斟酌用之
一扈従文武官軍人等陸路文武官員一等寫制誥秀
才譯字監生𦂳用供應醫士天文生及厨役人等俱給
馬騾驢匹馬官給外脚力驢給鈔六十錠令自備辦事
官監生人材吏典及醫士厨役等非𦂳用者人給脚力
鈔二十錠随伍官員将軍校尉力士旗軍每二人給驢
一匹如不敷亦給鈔六十錠自備水路俱應付船隻遇
陸路應付車輛
一縁途各站每站増馬二十匹令附近衛所馬軍内差
撥仍令附近有司備車一百輛無車之處起夫五百人
聽候
一經過處所支給糧草扈従官員人等人日給行糧二
升馬日給料四升草一束驢料一升草一束
一車駕将發宴在京文武羣臣賜扈従文武官員軍校
人等鈔公五十錠侯四十錠伯三十錠一品二品二十
錠三品四品十五錠五品十二錠六品七品十錠八品
九品八錠未入流及辦事官将軍總小旗人鈔七錠将
軍及各衛總小旗人鈔六錠監生秀才吏典人材醫士
樂舞生軍校力士厨子工匠人鈔五錠軍伴皂𨽻樂工
人等鈔四錠在外衛所扈従及各處駐劄官軍依京衛
官軍例給賞
一車駕至北京宴文武羣臣耆老賜官員人等及命婦
鈔其嘗守城命婦論次行賞
一恭遇萬夀聖節公侯駙馬伯文武官四品以上近侍
官及監察御史預宴五品以下并辦事官監生秀才吏
典軍民工匠人等依例賜鈔一錠
一五軍六部都察院大理寺錦衣衛各鑄印信通政司
鴻臚寺各鑄闗防
一扈従官員有牙牌者随身懸帯以慿闗防出入
一經過郡縣分遣廷臣考覈守令賢否即加黜陟分令
給事中監察御史存問髙年賜幣帛酒肉
一經過鳳陽陵户及親戚人賜鈔六錠耆老迎見者人
鈔三錠泗州陵户親戚耆老迎見者賞如之
　　　親征
　　明集禮
國朝親征祭告天地宗廟社稷禡祭旗纛所過山川皆
行祭告師還奏凱獻俘于廟社以露布詔天下然後論
功行賞諸将既受封賞皆具表箋稱謝
　　　　類于上帝
前期擇日祭告天地服武弁乗革輅備六軍以牲犢幣
帛作樂行三獻之禮
　　　　造于太廟
前期擇日皇帝服武弁乗革輅備六軍祭告太廟每廟
用牲幣行三獻之禮其儀皆同時享但凱還則陳俘奏
凱扵廟南門外
　　　　宜于大社
前期擇日皇帝服武弁乗革輅備六軍以牲犢幣帛作
樂行三獻之禮其儀同春秋祭社稷之儀但凱還則陳
俘奏凱于社北門外
　　　　禡祭儀
　　　　　齋戒
皇帝清齋一日大将陪祭官以下皆清齋一日
　　　　　省牲
前期二日設皇帝大次扵廟庭之東皇太子次扵大次
之東皇帝省牲位扵南門外前一日導駕官同太常卿
導引車駕詣大次太常卿奏中嚴皇帝服通天冠絳紗
袍太常卿奏外辦導駕官同太常卿導引皇帝至省牲
位執事者各執事廩犧令率其屬率牲自東西行過御
前省訖率詣神厨太常卿奏請詣神厨導駕官同太常
卿導引皇帝至神厨太常卿奏請視鼎鑊請視滌溉遂
烹牲導駕官同太常卿導引皇帝還大次
　　　　　陳設
前一日所司洒掃廟之内外執事設軍牙六纛于廟殿
中之北置軍牙神位在東六纛神位在西設籩十有二
于神位之東為三行西上豆十有二于神位之西為三
行東上簠簋各二于籩豆之間簠在東簋在西鈃三登
三于籩豆之前俎三于登鈃之前香案于俎之前爵坫
于香案之前沙池于爵坫之前設酒尊所于廟庭之東
幣篚位于酒尊之北爵洗位于酒尊之南御洗位于爵
洗之南瘞坎位于神位之西北設席扵坎位之前上置
酒碗五事及斟酒器具雄雞五隻以伺酧神設御位于
廟庭之南正中北向大将及陪祭官位于御位之南異
等重行文東武西皆北向司尊司爵洗司盥洗執爵司
幣執事各于其位設御史位于香案前左右贊禮位于
御史之南東西相向傳贊位于贊禮之南
　　　　　正祭
祭日清晨建牙旗六纛于神位之後牙旗在東六纛在
西太常少卿率執事者各實尊罍籩豆簠簋登鈃實幣
于篚置于酒尊所置祝版于神位之右齋郎舉牲俎入
陳于案樂工執事官各服其服入就位陪祭官及諸将
官服其服入就位太常卿奏請中嚴皇帝服武弁服太
常卿奏外辦導駕官同太常卿導引皇帝自左南門入
至位北向立
　　　　　迎神
贊禮唱迎神大樂作贊禮唱請行禮太常卿奏有司謹
具請行事太常卿奏鞠躬拜興拜興平身皇帝鞠躬樂
作拜興拜興平身樂止贊禮唱在位官皆再拜傳贊唱
鞠躬拜興拜興平身在位官皆鞠躬拜興拜興平身
　　　　　奠幣行初獻禮
贊禮唱奠幣行初獻禮太常卿奏詣盥洗位導駕官同
太常卿導引皇帝至盥洗位太常卿奏搢圭皇帝搢圭
太常卿奏盥手司盥洗者酌水皇帝盥手太常卿奏帨
手司巾者以巾進皇帝帨手太常卿奏出圭皇帝出圭
太常卿奏請詣爵洗位導駕官同太常卿導引皇帝至
爵洗位太常卿奏搢圭皇帝搢圭執爵官以爵進太常
卿奏受爵皇帝受爵司爵洗者酌水太常卿奏滌爵皇
帝滌爵司巾者以巾進太常卿奏拭爵皇帝拭爵太常
卿奏以爵授執事者皇帝以爵授執爵官再以爵進太
常卿奏受爵皇帝受爵司爵洗者酌水太常卿奏滌爵
皇帝滌爵司巾者以巾進太常卿奏拭爵皇帝拭爵太
常卿奏以爵授執事者皇帝以爵授執爵官太常卿奏
出圭皇帝出圭太常卿奏請詣酒尊所導駕官同太常
卿導引皇帝詣酒尊所執爵官捧爵従行至酒尊所太
常卿奏搢圭皇帝搢圭執爵官以爵進太常卿奏受爵
皇帝受爵司尊者舉羃酌醴齊太常卿奏以爵授執事
者皇帝以爵授執爵官執爵官復以爵進太常卿奏受
爵皇帝受爵司尊者酌醴齊太常卿奏以爵授執事者
皇帝以爵授執爵官太常卿奏出圭皇帝出圭太常卿
奏請詣軍牙神位前執爵官捧爵司幣者捧幣前行導
駕官同太常卿導引皇帝升廟壇樂作至神位前太常
卿奏跪搢圭皇帝跪搢圭司香官奉香跪進于皇帝之
左太常卿奏上香上香三上香皇帝上香上香三上香
司幣者奉幣跪進于皇帝之右皇帝受幣司幣者興還
本位太常卿奏奠幣皇帝奠幣執爵官奉爵跪進于皇
帝之右皇帝受爵執爵官興還本位太常卿奏祭酒祭
酒三祭酒奠爵皇帝祭酒祭酒三祭酒奠爵太常卿奏
出圭皇帝出圭樂止讀祝官取祝版于神之右跪讀訖
興以祝版復置于坫退還位太常卿奏俯伏興拜興拜
興平身樂止太常卿奏請詣六纛神位前導駕官同太
常卿導引皇帝詣六纛神位前司幣者捧幣執爵官捧
爵前行至神位前樂作其上香奠幣祭酒讀祝並如軍
牙神位前之儀太常卿奏復位導駕官同太常卿導引
皇帝復位
　　　　　亞獻
贊禮唱行亞獻禮其儀與初獻同但不奠幣讀祝酒酌
醴齊
　　　　終獻
贊禮唱行終獻禮其儀與亞獻同
　　　　　飲福
贊禮唱飲福受胙執事者酌福酒减神前胙肉太常卿
奏詣飲福位導駕官同太常卿導引皇帝至牙纛神位
前飲福位北向立太常卿奏鞠躬拜興拜興平身樂止
太常卿奏跪搢圭皇帝跪搢圭執事奉福酒跪進于皇
帝之右太常卿奏飲福酒皇帝受爵祭酒少許飲福酒
太常卿奏奠爵皇帝奠爵訖捧胙官捧胙跪進于皇帝
之右太常卿奏受胙皇帝受胙以胙授左右左右跪受
胙太常卿奏出圭皇帝出圭太常卿奏俯伏興拜興拜
平身皇帝俯伏興樂作拜興拜興平身樂止太常卿奏
請復位導駕官同太常卿導引皇帝復位
　　　　徹豆
贊禮唱徹豆樂作掌祭官各徹豆樂止贊禮唱賜胙太
常卿奏皇帝飲福受胙免拜贊禮唱在位陪祭官皆再
拜傳贊唱鞠躬拜興拜興平身在位陪祭官皆鞠躬拜
興拜興平身
　　　　　送神
贊禮官唱送神太常卿奏鞠躬拜興拜興平身皇帝鞠
躬樂作拜興拜興平身樂止贊禮唱在位陪祭官皆再
拜傳贊唱鞠躬拜興拜興平身在位陪祭官皆鞠躬拜
興拜興平身
　　　　　望燎
贊禮唱望燎讀祝官取祝捧幣官取幣掌祭官取饌詣
望燎所太常卿奏詣望燎位導駕官同太常卿導引皇
帝至望燎位贊禮唱可燎東西面各二人以炬燎執事
殺雞刺血扵酒碗中酧神訖擲雞扵西下燎将半太常
卿奏禮畢導駕官同太常卿導引皇帝還大次解嚴
　　　　祭所過山川儀
　　　　齋戒
皇帝齋戒一日陪祭官及執事官皆齋戒一日前期命
有司具牢饌(嶽鎮海瀆用太牢中山用少牢山/川用特牲若行速則用酒脯而已)
　　　　　省牲
前次設皇帝大次扵廟庭之東設皇帝省牲位於廟南
門外前一日導駕官同引禮官導引車駕詣大次引禮
官奏中嚴皇帝服通天冠絳紗袍引禮官奏外辦導駕
官同引禮官導引皇帝至省牲位執事官各執事廩犧
令率其屬牽牲自東西行過御前省訖牽詣神厨引禮
官奏請詣神厨導駕官同引禮官導引皇帝至神厨引
禮官奏請視鼎鑊請視滌溉訖遂烹牲導駕官同引禮
官導引皇帝還大次
　　　　　陳設
前祭設籩豆各一于神前(籩實鹿脯/豆實鹿臡)設牲饌于神位之
前設香案于牲饌之前設爵坫于香案之前沙池于爵
坫之前設酒尊所于廟庭之東西向爵洗扵酒尊之南
御洗于爵洗之南設御位于廟庭之南北向陪祭官位
御位之南異位重行文東武西北向司幣司尊司爵洗
執爵執事各于其位設典儀位于廟庭之南東西相向
傳贊位于典儀之南東西相向
　　　　　正祭
祭日清晨掌祭官各實酒饌脯臡扵器實幣扵篚置酒
尊所置祝版扵神位之右陳牲于神位之前執事各服
其服入就位陪祭官服其服入就位引禮官奏請中嚴
皇帝服武弁引禮官奏外辦導駕官同引禮官導引皇
帝自左南門入至位北向立
　　　　　迎神
典儀唱迎神大樂作典儀唱行禮引禮官奏有司謹具
請行事奏鞠躬拜興拜興平身皇帝鞠躬樂作拜興拜
興平身在位官皆鞠躬拜興拜興平身
　　　　　奠幣行酌獻禮
典儀唱奠幣行酌獻禮引禮官奏請詣盥洗位導駕官
同引禮官導引皇帝至盥洗位引禮官奏搢圭皇帝搢
圭引禮官奏盥手司盥洗者酌水皇帝盥手引禮官奏
帨手司巾者以巾進皇帝帨手引禮官奏出圭皇帝出
圭引禮官奏請詣爵洗位導駕官同太常卿導引皇帝
至爵洗位引禮官奏搢圭皇帝搢圭執爵官以爵進引
禮官奏受爵皇帝受爵司爵洗者酌水引禮官奏滌爵
皇帝滌爵司巾者進巾引禮官奏拭爵皇帝拭爵引禮
官奏以爵授執爵官皇帝以爵授執爵官引禮官奏出
圭皇帝出圭引禮官奏請詣酒尊所導駕官同引禮官
導引皇帝詣酒尊所執爵官捧爵従行至酒尊所引禮
官奏搢圭皇帝搢圭執爵官以爵進引禮官奏受爵皇
帝受爵司尊者舉羃酌酒引禮官奏以爵受執事者皇
帝以爵授執爵官引禮官奏出圭皇帝出圭引禮官奏
請詣神位前執爵官捧爵司幣者捧幣従行導駕官同
引禮官導引皇帝至神位前引禮官奏跪搢圭皇帝跪
搢圭司香官奉香跪進于皇帝之左引禮官奏上香上
香三上香皇帝上香上香三上香司香官興還本位司
幣者以幣跪進于皇帝之右皇帝受幣司幣者興還本
位引禮官奏奠幣皇帝奠幣執爵官奉爵酒跪進于皇
帝之右引禮官奏受爵皇帝受爵執爵官興還夲位引
禮官奏祭酒祭酒三祭酒奠爵皇帝祭酒祭酒三祭酒
奠爵引禮官奏出圭皇帝出圭讀祝官取祝版跪讀于
神位之右讀訖以祝版復置于坫興還本位引禮官奏
俯伏興拜興拜興平身皇帝俯伏興樂作拜興拜興平
身樂止引禮官奏請復位導駕官同引禮官導引皇帝
復位
　　　　　飲福
典儀唱飲福受胙執事者酌福酒减神前胙肉引禮官
奏詣飲福位導駕官同引禮官導引皇帝至神位前北
向立引禮官奏鞠躬拜興拜興平身皇帝鞠躬樂拜興
拜興平身樂止引禮官奏稍前跪搢圭皇帝稍前跪搢
圭執事奉福酒跪進于皇帝之右引禮官奏飲福酒皇
帝受爵祭酒少許飲福酒引禮官奏奠爵皇帝奠爵訖
奉胙官奉胙跪進于皇帝之右引禮官奏受胙皇帝受
胙以胙授左右左右跪受胙引禮官奏出圭皇帝出圭
引禮官奏俯伏興拜興拜興平身皇帝俯伏興樂作拜
興拜興平身樂止引禮官奏請復位導駕官同引禮官
導引皇帝復位
　　　　　徹豆
典儀唱徹豆樂作掌祭官各徹豆樂止典儀唱賜胙引
禮官奏皇帝飲福受胙免拜典儀唱陪祭官皆再拜傳
贊唱鞠躬拜興拜興平身陪祭官皆鞠躬拜興拜興平
身
　　　　　送神
典儀唱送神引禮官奏鞠躬拜興拜興平身皇帝鞠躬
樂作拜興拜興平身樂止典儀唱陪祭官皆再拜傳贊
唱鞠躬拜興拜興平身
　　　　　望瘞
典儀唱望瘞讀祝官取祝捧幣官取幣掌祭官取饌詣
瘞所置坎實半土典儀唱可瘞引禮官奏禮畢導駕官
同引禮官導引皇帝還次陪祭官以次出
　　　　　論功行賞儀
前期内使監陳御座香案于奉天殿如常儀尚寳司設
寳案扵殿上正中侍儀司設詔書案扵寳案之前設誥
命案扵丹陛正中之北設王太子諸王侍立位扵殿上
之東北設承制官承制位扵殿上之東及宣制位扵丹
墀誥命案之北吏部尚書户部尚書禮部尚書位扵殿
上之東南設大都督府兵部尚書位扵殿上之西南應
受賞官拜位扵丹墀之中異位重行序立位扵丹墀之
西南受賞位于誥命案之南受賞執事位扵受賞官序
立位之西(每受賞官用捧誥命/捧禮物者各一人)知班二人位于受賞官
拜位之北東西相向贊禮二人位于知班之北東西相
向典儀二人位于丹墀上之南東西相向文武官侍立
位扵丹墀之北東西相向侍従班起居注給事中殿中
侍御史尚寳卿侍儀司官位于殿上之東懸刀武官位
于殿上之西殿前班指揮司三人位于丹陛之西東向
光祿寺三人位于丹陛上之東西向拱衛司二人位于
于殿中門之左右典牧所官二人位于仗馬之前宿衛
鎮撫二人位于丹陛下東西相向䕶衛千户二十八人
位于宿衛鎮撫之南稍後東西相向䕶衛千户八人位
于奉天殿東西門之左右将軍二人位于殿上簾前之
東西将軍六人位于奉天殿門之左右将軍四人位于
丹陛上之四隅将軍六人位于奉天門之左右俱東西
相向鳴鞭四人位于丹陛之南北向是日擊鼓初嚴金
吾衛列旗幟器仗拱衛司設儀仗車輅典牧司陳仗馬
虎豹内使監擎執樂工陳樂皆如正㑹之儀禮部陳設
詔書吏部陳設誥命户部陳設禮物陳設執事各立于
案之左右殿前班糾儀典儀知班贊禮宿衛鎮撫䕶衛
将軍各入就位舎人催受賞官及侍立文武官各具朝
服擊鼓次嚴侍従班文武官入迎車駕舎人引受賞官
齊班扵午門外之南東西相向文武官齊班于午門之
北東西相向擊鼓三嚴侍儀版奏中嚴御用監官奏請
皇帝于謹身殿服衮冕皇太子諸王子奉天殿門東耳
房具冕服舎人引文武官入就丹墀侍立位引受賞官
入就丹墀序立位侍儀版奏外辦皇帝御輿以出仗動
樂作侍衛導従如常儀升御座捲簾鳴鞭樂止司晨報
時雞唱訖引進引皇太子諸王自奉天門東門入樂作
由東陛升殿東門入至侍立位樂止舎人引受賞官入
就拜位知班唱班齊贊禮唱鞠躬樂作拜興拜興拜興
拜興平身樂止承制官前跪承制由殿中門出中陛降
至宣制位吏部尚書户部尚書禮部尚書由西門出西
陛降立于誥命禮物案之東承制官南向稱有制贊禮
唱跪受賞官皆跪承制官宣制曰朕嘉某等為國建功
宜加爵賞今授某以某職賜以某物其共承朕命(受賜/員數)
(不拘多少/載在其中)宣畢贊禮唱俯伏興樂作拜興拜興平身樂
止贊禮唱行賞舎人引受賞官第一人詣案前贊禮唱
跪搢笏吏部官捧誥命禮部官捧禮物各授受賞官受
賞官受誥命禮物以授左右左右跪受扵受賞官之左
興退復位贊禮唱出笏俯伏興復位舎人引受賞官復
位引以次受賞官詣案前皆如常儀承制官吏部尚書
户部尚書禮部尚書由西陛升西門入跪上位之西奏
承制訖興各復位贊禮唱鞠躬樂作拜興拜興平身樂
止贊禮唱搢笏鞠躬三舞蹈山呼萬嵗山呼萬嵗再山
呼萬萬嵗樂工齊聲應之出笏俯伏興樂作拜興拜興
拜興拜興平身樂止贊禮唱禮畢侍儀跪奏禮畢鳴鞭
皇帝興樂作警蹕侍従導引至謹身殿樂止引進引皇
太子諸王還宫舎人引受賞官及文武官以次出至午
門外以誥命禮物置于龍亭用儀仗鼓樂各送還本第
　　　獻俘奏㨗
　永樂四年定
前期兵部官以露布奏聞禮部告示文武百官具朝服
并坊廂里老人等行慶賀禮先一日内官設御座扵午
門樓前楹正中是日早錦衣衛設儀仗于午門前御道
之東西教坊司陳大樂扵御道南東西北向鴻臚設贊
禮二人于午門前東西相向承制官一員位于午門前
東立西向設宣制位于午門東稍南西向設文武官及
諸蕃使客人等侍立位于樓前御道南文東武西設露
布案于午門前御道東設宣露布官一員展露布官二
員及刑部獻俘官位于午門前御道東稍南西向設獻
俘将校位于午門前御道西稍南北向設進露布官位
于御道南稍東引禮引文武官東西序立引進露布官
捧露布置干案退就位次將校引俘列于午門前西邉
文武班之後伺候上位常服御奉天門鐘聲止鴻臚寺
跪奏請上乗輿樂作至午門樓上陞座樂止鳴鞭訖贊
禮贊進露布官四拜樂作平身樂止贊進露布樂作執
事者舉案置于中道樂止贊宣露布官跪宣露布官與
展露布官詣案前取露布跪宣訖仍置于案退贊俯伏
興樂作四拜平身樂止執事舉案復置于御道東引禮
引進露布官退贊獻俘獻俘将校引俘至獻俘位北向
立定俘跪于前刑部官詣樓前中道跪奏云具官臣某
奏云某官以某處所俘獻請付所司伺旨有合受刑者
立于西廂東向以付刑官若上釋罪承制官詣御道跪
請制由東街南行至宣制位西向立稱有制所獲俘囚
咸赦其罪宣㫖曰有𠡠釋縳所釋之俘叩頭訖将校引
禮文武百官入班北向立唱排班班齊致詞官詣中道
跪致詞(云云/)賀訖贊鞠躬樂作五拜三叩頭興平身樂
止鴻臚寺跪奏禮畢樂作駕興樂止百官以次退次日
行開讀禮如常儀第三日文武百官上表行慶賀禮如
常儀後各處奏㨗鴻臚寺扵早朝将差来人員引至御
前宣讀㨗音
　
　
　
　
　
　
　明㑹典卷五十一
欽定四庫全書
　明㑹典卷五十二
　　禮部十一
　　　東宫監國
　永樂七年定
一朝儀凡常朝扵午門左視事其左右侍衛及在京各
衙門官員人等合啓事務如常儀若皇太子御文華殿
官員人等承㫖召入者方許入凡在京文武衙門遇有
内外軍機及王府切要事務悉奏請處分其有各處啓
報聲息即調邉官軍勦捕仍遣人馳赴行在所奏聞其
皇城四門各城門守衛圍宿比常時皆須増撥官軍仍
每日操閲軍馬如各衙門稱奉令㫖調遣官軍及處分
事務所司須覆啓施行　十二年奏定常朝扵文華殿
視事其在京文武衙門凡有應合奏啓事件奏本俱達
北京敢有隠匿者治以重罪其在京衙門合具啓事務
仍依常例若係應奏随即具奏待報其東宫發落事件
六科按月差人類進北京敢有扵題本上增减改寫㫖
意者凌遲處死全家籍沒其各衙門差人出外幹辦公
事仍将所辦事務開具奏報
一慶賀凡遇萬夀聖節正旦冬至先期皇太子率文武
百官扵文華殿前拜進表文是日早設龍亭扵文華殿
中丹陛上設大樂鳴鐘鼓皇太子具冕服于丹陛上百
官具朝服于丹墀内行十二拜如常儀禮畢儀仗鼓樂
導表由中門出皇太子由左門送至午門還宫文武百
官導至長安右門外文官五品以上武官四品以上及
近侍官監察御史俱乗馬導至三山門外以表授進表
官百官各回至期行告天祝夀禮是日早設香案扵文
華殿丹陛上設駕大樂鳴鐘鼓如常儀皇太子具冕服
扵丹陛上文武百官具朝服于丹墀内行八拜如常儀
其在京文武衙門遇萬夀聖節禮部同文職衙門共進
表一通中軍都督府公侯駙馬伯武職衙門共進表一
通正旦冬至亦如之其正旦冬至千秋節文武百官扵
文華殿行慶賀禮如常儀其有王府遣人詣東宫前行
禮即納其禮物宴賞差來人其應合答禮者奏聞處分
一祭祀凡遇享太廟祭社稷風雲雷雨山川之神預期
𠡠皇太子攝祭其祀典神祗太常寺預期扵行在所奏
聞遣官行禮　十二年奏定凡祀典神祗合應遣官祭
者太常寺預期具啓遣官行禮
一宴賞凡四夷來朝循例宴之皇太子命禮部遣人送
行在所正使人給鈔十錠従人五錠為道里費其每日
賞賜有例者循例無例者臨時斟酌賞之其京衛軍士
冬夏布絹及邉衛軍士冬衣綿布循例給賞其有折賞
物色該部定擬具啓施行　十三年奏定京衛軍士冬
衣布絹及邉衛軍士冬衣布花襖俱行在户部奏請施
行
一選法凡文選六部都察院翰林院太醫院欽天監堂
上官尚寳司通政司太理寺太常寺光祿寺鴻臚寺國
子監堂上掌印官六科都給事中并在外布政司王府
長史有闕吏部奏請擢用其考滿黜陟并復職改用等
項常選官員俱循例具啓銓注其武職選除在京五府
都督在外各都司都指揮闕員者及土官衙門奏保土
人任職者兵部奏請擢用自餘襲替優給及例應陞降
改調官員具啓銓注其土官例應襲替及保用通事把
事随司辦事長官該部具啓裁度餘悉奏請處分其内
外大小文武官員俱従行在吏部兵部奏請銓選其有
開設大小衙門該部奏請定奪
一刑名凡内外文武大小官員有犯所司具啓准問者
問之若皇親犯小事令其在家聽候具由奏請待報若
所犯情重及干謀逆者即時拘執在官先命皇親㑹問
若事有未當及犯人不服乃命公侯伯五軍六部都察
院大理寺㑹皇親再問畢将所服情犯及議擬罪名具
啓候車駕回京奏請處分其在外王府䕶衛指揮并長
史及土官有犯事干惡逆先行收問然後奏聞自餘所
犯預奏待報提問其法司問擬罪合决死罪者奏請待
報其餘所犯悉具啓决放如特奉令㫖原免者不拘此
例　十二年奏定皇親并軍職王府䕶衛指揮長史等
官與各處土官有犯者俱奏請提問其在京文武衙門
官員有犯者堂上官具奏待報發落其五品以下者具
啓拿問其在外文職衙門官員有犯者方面及四品以
上官員該衙門奏請提問其五品以下具啓拿問
一迎詔凡詔書至禮部設龍亭錦衣衛設儀仗教坊司
設大樂文武百官各具朝服出三山門外奉迎使者到
三山門外下馬候龍亭来捧置詔書于龍亭中使者立
于龍亭之東百官行五拜叩頭禮訖衆官乗馬導使者
上馬在龍亭後東邉行至長安右門下馬随龍亭後東
由中門入文武百官扵承天門外橋南侍立東宫殿下
具冕服扵午門下五丈餘地奉迎至文華殿置龍亭于正
中使者立扵東東宫殿下扵殿前臺上樂作行五拜三
叩頭禮畢樂止陞殿殿下展詔讀訖使者捧詔置龍亭
中殿下送至午門内錦衣衛先設雲輿于午門外正中
禮部官置詔書于雲輿内文武二品以上官迎至承天
門鴻臚寺先設開讀案扵承天門稍東文武百官入班
贊禮唱排班班齊鞠躬樂作四拜平身樂止贊開讀使
者取詔授開讀官跪受使者復立位所贊跪衆官皆跪
開讀訖開讀官捧詔授使者復置雲輿中贊俯伏樂作
四拜平身樂止贊搢笏鞠躬三舞蹈贊跪唱山呼萬嵗
者三贊出笏俯伏樂作四拜興平身樂止贊禮畢百官
以次退使者捧詔書出承天門外復置龍亭中鼓樂送
至㑹同館使者見東宫殿下行四拜禮畢其日宴使臣
扵禮部本部待宴
一進春十三年奏定其日早文武百官各穿顔色衣服
文華殿門外侍班如常儀應天府置春案扵文華門丹
墀中道之東候東宫殿下陞座引禮引府縣官舉春案
由東陛陞置于殿門外中道各就拜位鞠躬四拜平身
禮畢文武百官慶賀行叩頭禮
　　　皇太孫監國
　永樂八年定
一每日皇長孫扵奉天門左視事侍衛如常儀諸司有
事具啓施行若軍機及王府要務一啓皇太子處分一
奏聞行在所
一遇萬夀聖節設香案扵奉天殿丹陛上皇長孫具色
服扵丹陛上行禮文武官具朝服扵北京行部行禮如
常儀天下諸司表文俱詣北京進賀四夷朝貢俱送南
京禮部啓皇太子施行
一文選行在六部都察院等衙門及北京行部所屬衙
門如有闕員應除補者五品以上行在吏部移咨南京
吏部啓皇太子選補六品以下及考滿起服例應陞降
復職及對品改用常選官撥用吏典俱循例啓皇長孫
施行
一武選行在五軍都督府及行後軍都督府所屬衙門
例應襲替優給陞降者行在兵部亦循例啓皇長孫施
行自餘非常選者啓皇太子斟酌行之
一内外官吏軍民有犯所司啓皇長孫施行若皇親有
犯小事令其在家聽候所司啓皇太子待報施行若所
犯情重及干謀逆者即時拘執先命皇親㑹問若事未
當及犯人不服乃命公侯伯五軍六部都察院大理寺
㑹皇親再問将所服情犯啓皇太子候車駕回京奏請
處分其王府䕶衛指揮及長史有犯干惡逆者先行收
問然後啓皇太子自餘有犯啓皇太子待報收問其行
在刑部都察院北京行部議擬囚人應死者監候啓皇
太子待報施行餘悉啓皇長孫裁决
　
　
　
　
　
　
　明㑹典卷五十二
欽定四庫全書
　明會典卷五十三
　　禮部十二
　　　王國禮一
　　　　封爵
　　明祖訓
親王授以金冊金寳(妃正授金/册不用寳)親王嫡長子年及十嵗
朝廷授以金冊金寳立為王世子如或以庶奪嫡輕則
降為庶人重則流竄逺方如王年三十正妃未有嫡子
其庶子止為郡王待王與正妃年五十無嫡始立庶長
子為王世子親王次嫡子及庶子年至十嵗皆封郡王
授以鍍金銀冊銀印(子孫未封者稱王子/王孫言語皆稱裔㫖)親王女曰郡
主(自郡主以下/俱授誥命)郡王女曰縣主郡王孫女曰郡君郡王
曾孫女曰縣君郡王𤣥孫女曰鄉君靖江王府合比王
支郡王逓减一等稱呼女封縣君
凡王世子承襲王封朝廷遣人行冊命之禮授以金冊
傳用金寳
凡王世子并郡王娶妃及郡王受封并郡王嫡長襲封
者當先上聞朝廷遣人止行冊命之禮
凡郡王子孫授以官職子授鎮國将軍(三/品)孫授輔國将
軍(四/品)曾孫授奉國将軍(五/品)𤣥孫授鎮國中尉(六/品)五世孫
授輔國中尉(七/品)六世孫以下授奉國中尉(八/品)
　　事例
洪武二十五年奏定王妃以下有所出者稱夫人　永
樂間詔加鎮國将軍従一品輔國将軍従二品奉國将
軍従三品鎮國中尉従四品輔國中尉従五品奉國中
尉従六品　正統間令親王有長孫者授以世孫給一
品冠服郡王有長孫者授以長孫給二品冠服　天順
間定凡各王府所生子女年至十五方許請封　𢎞治
四年定親王世子授封其母始封夫人　十年定宗室
舊制郡王出府止封一妃鎮國将軍輔國将軍各止封
一夫人奉國将軍止封一淑人鎮國中尉止封一恭人
輔國中尉止封一宜人奉國中尉止封一安人妾媵不
封十一定親王郡王子女封爵遵照祖訓及天順末詔
書例親王嫡庶子女郡王嫡長子孫俱年至十嵗請封
其餘子孫應封鎮國輔國奉國将軍鎮國輔國奉國中
尉者及各郡王各将軍中尉女俱照天順中例年十五
　許請封
　　　製名
　　明祖訓(見宗/人府)
　　　　之國
　　事例
國初親王之國百官送至龍江闗後凡之國日上御奉
天門早朝畢文武百官稍退侍立上降寳座後坐王冕
服由左順門内引二人朝服前導由東第二橋上奉天
門至御前行五拜禮上賜王酒飲訖叩頭畢上起送王
至東階上王叩頭下上目送出午門王復叩頭闔門上
還宫百官不送惟先一日早赴王府行辭禮
洪武間定凡王還國祭祀禮用豕一羊一葷素各一壇
祭于端門不用制帛後罷端門祭用葷素二壇祭于承
天門外
凡王之國所過州縣文武官迎接便服行四拜禮
凡王之國沿途合祀神祗近者大小皆親祭逺者望祭
仍先遣奉祀官灑掃社稷山川壇及旗纛廟預備祭物
王将到國前三日致齋至城外本處文武官率耆老出
城迎接不行禮導王詣社稷山川壇祭祀各官及耆老
随班陪祭禮畢送王至宫陞殿行賀禮
凡王在途遇詔赦迎接行禮畢先退不聴開讀
凡王在途遇進賀表箋一體具服行禮天順五年奏准
凡王之國果従舊王府城外經過許出相見随即回府
若不従城外經過者不許
　　　慶賀
　　明祖訓
凡遇天子夀日王扵殿前臺上設香案具冕服率文武
官具朝服行祝天地禮若遇正旦拜天地後即詣祖廟
行禮畢陞正殿出使官便服行四拜禮文武官具服行
八拜禮
　　事例
洪武十八年定凡王到國慶賀禮儀其日設儀仗扵露
臺上下之東西設大樂扵露臺上東西北向陳金鼓旗
扵承運門外軍職官員各守殿及王城門設文武百官
拜位扵丹墀文東武西設贊禮官二員扵文武百官拜
位之北東西相向䕶従執事等官先詣圓殿後候典服
官啓請王具冕服訖典儀啓執事者先行四拜禮畢各
就位典儀啓請王陞殿導引官前導大樂作陞座訖樂
止贊排班引禮引文武官就拜位贊班齊鞠躬樂作四
拜平身樂止引禮引班首陞自東階由殿東門入至殿
中贊跪外贊同贊跪班首衆官皆跪班首致詞云某官
某等敬惟殿下欽承上命至國之初理當慶賀如係王
府官則稱臣某等後同内外贊俯伏興引禮引班首復
位贊鞠躬樂作四拜平身典儀詣殿中跪啓禮畢樂作
導引王還宫樂止各官以次出凡慶賀禮儀俱同惟改
致詞
凡遇聖節及正旦冬至節日行告祝天地禮其日設香
案扵露臺上設王拜位于案前文武官拜位于丹墀之
東西王冕服就位各官具朝服随班四拜王詣香案前
跪衆官皆跪王致祝詞訖(随意/致詞)俯伏興復位衆官皆俯
伏興又四拜禮畢
凡中宫夀日王冕服妃具禮服設香案扵内宫門露臺
上行告祝天地禮先四拜興王詣香案前跪告祝訖俯
伏興復位又四拜禮畢不用樂百官不随班
凡東宫夀日行告祝禮王皮弁服百官具朝服随班行
禮其儀同前
凡慶賀正旦禮王冕服文武百官朝服四拜班首由東
陛陞殿致詞云某官某等兹遇三陽開泰萬物咸新敬
惟殿下茂膺多福賀畢俯伏興復位又四拜禮畢
凡冬至王夀日禮同惟改致詞冬至云某官某等兹遇
節應黄鍾日當長至敬惟殿下茂膺多福夀日云某官
某等兹遇殿下夀誕之辰某等敬祝千嵗夀
凡慶賀正旦冬至王夀日惟王府官屬及附郭衙門文
武官員稱賀在外各衛所府州縣衙門預期摘撥佐貳
官或首領官一員至日随班行禮本府典儀具啓本云
某處差某等官㡬員為正旦前来慶賀啓聞訖然後行
禮其有出使官員一體随班
凡王妃到國五品以上命婦出城五里迎接送到宫行
八拜賀禮
凡遇冬至正旦五品以上命婦具服詣宫行賀禮贊四
拜班首由東陛陞殿跪外命婦皆跪班首致詞云某封
某氏等兹遇(正旦云履端/冬至云履長)之節敬詣王妃殿下稱賀如
王府官命婦為班首則稱妾某封某氏等後同興復位
四拜禮畢其王妃夀誕禮同惟詣王妃前致詞云某封
某氏等敬惟王妃殿下夀誕之辰祝千嵗夀其命婦班
次照夫品級
　
　
　
　
　
　
　
　
　
　
　
　
　
　
　明㑹典卷五十三
欽定四庫全書
　明㑹典卷五十四
　　禮部十三
　　　王國禮二
　　　　朝見
　　明祖訓
凡朝臣奉使至王府或因事經過見王並行四拜禮雖
三公大将軍亦必四拜王坐受之若使臣道路本經王
國故意迂廽躱避不行朝王者斬
凡王府文武官並以清晨至王府門侯見其王所居城
内布政司都指揮司并衛府州縣雜職官皆扵朔望日
至王府門候見若有事召見者不在此限
　　事例
　洪武十八年定
每日王府官屬常朝依文武左右班立遇朔望本處守
禦衛分及府州縣等官朝見各照品級依文武東西列
班行叩頭禮畢四品以上及長史紀善陞殿五品以下
扵丹墀東西序立北向若有事召見者不在朔望之限
又王府凡有辭見官員人等每日早晩俱引見
　成化三年續定
凡京官公差出使在外道經王府報名見辭如遇朔望
三司等官至府候見公差出使亦詣府隨班行禮若進
表祭祀係應行禮儀出使公差官不必隨同行禮
　　　　表箋
　　明祖訓
凡正旦遣使進賀表箋王具冕服文武官具朝服滌寳
用寳訖置表扵龍亭王率文武官就位王扵殿前臺上
文武官扵臺下行十二拜禮畢王送表出宫城門止離
五丈地文官送出國門武官従王還宫
凡進賀表箋皇太子親王扵天子前自稱曰長子某第
㡬子某王某稱天子曰父皇陛下稱皇后曰母后殿下
若孫則自稱曰長孫某封某第㡬孫某封某稱天子曰
祖父皇帝陛下稱皇后曰祖母皇后殿下若天子之弟
則自稱曰第㡬弟某封某稱天子曰大兄皇帝陛下稱
皇后曰尊嫂皇后殿下若天子之姪則自稱曰第㡬姪
某封某稱天子曰伯父皇帝陛下叔父皇帝陛下稱皇
后曰伯母皇后殿下叔母皇后殿下若封王者其分居
伯叔及伯叔祖之尊則自稱曰某封臣某稱天子曰皇
帝陛下稱皇后曰皇后殿下若従孫再従孫三従孫自
稱曰従孫某封某再従孫某封某三従孫某封某稱皇
帝曰伯祖皇帝陛下叔祖皇帝陛下皇后曰伯祖母皇
后殿下叔祖母皇后殿下
　　事例
　洪武十八年定
凡遇正旦冬至預期進賀表箋萬夀聖節預期進賀表
文俱行十二拜禮其日清晨設龍亭扵正殿中設儀仗
大樂扵露䑓西設表箋案扵龍亭前設香案扵表箋案
前進表箋使者立扵香案東捧表箋官立扵香案西設
香案亭扵承運門中道設王拜位扵露臺上百官拜位
扵丹墀王冕服就位百官朝服随班班齊贊鞠躬樂作
四拜平身樂止引禮啓請王詣香案前跪贊百官皆跪
執事者以表箋跪授王王受以授使者跪受置龍亭訖
俯伏樂作平身樂止復位贊鞠躬樂作四拜平身樂止
啓請王搢圭贊百官搢笏鞠躬三舞蹈跪山呼者三俯
伏樂作興又四拜樂止禮畢儀仗鼓樂前導百官朝服
送至郊外王送至宫城門就囬䕶衛官従王還宫
凡遇特進中宫箋文王冕服百官朝服随班俱行十二
拜禮陳設如前儀班齊四拜啓請王詣香案前跪百官
皆跪執事者以箋跪授王王受以授使者使者跪受置
龍亭訖俯伏興復位再行八拜禮畢不必舞蹈山呼
凡遇特進東宫箋文陳設如前儀王具皮弁服百官具
朝服随班行四拜禮啓請王詣香案前跪百官皆跪執
事者以箋跪授王王受以授使者使者跪受置龍亭訖
俯伏興復位又四拜禮畢
　　　　受厯
　　事例
　洪武十八年定
親王受厯每嵗九月初一日欽天監進次年厯日頒訖
即遣使者齎厯至王國長史司官先啓聞設香案扵殿
上王常服出殿門迎接使者捧厯詣殿上置扵案退立
扵案東引禮引王詣前贊四拜贊跪使者取厯立授王
王受訖以授執事者復置于案贊王俯伏興再四拜禮
畢
　　　　迎詔
　　明祖訓
凡遇詔赦至王國武官随王侍衛不出郊外文官具朝
服出郊奉迎安奉詔赦扵龍亭乗馬前導王具冕服扵
王城門外五丈餘地奉迎至王宫置龍亭扵正殿中王
扵殿前臺上先行五拜禮畢陞殿侍立扵龍亭東側武
官䕶衛文官扵䑓下自行十二拜禮跪聽開讀
　　洪武禮制
凡使者欽齎詔書至王府至王城門外一里逺下馬随
龍亭由中門靠東邉入龍亭至殿中使者立扵殿外東
序西向候行禮畢使者見王行四拜禮
　　事例
　洪武十八年奏定
凡有特㫖御筆至王所則遣官扵郊外迎接設香案扵
殿中候使者至王宫門外王出迎使者以聖㫖置殿上
香案導引啓王四拜興詣香案前使者以聖㫖授王王
跪看畢仍置扵案俯伏興復位又四拜禮畢各官不必
陪班
　　　　祭祀
　　明祖訓
凡王國宫城外立宗廟社稷等壇宗廟(立扵王宫門左/與朝廷太廟位)
(置/同)社稷(立扵王宫門右與/朝廷大社位置同)風雲雷雨山川神壇(立扵社/稷壇西)
旗纛廟(立扵風雲雷雨山川/壇西司旗者致祭)
凡祭五祀(用豕一祝帛/香燭酒果)司戸之神(扵宫門左設香案正/月初四日門官致祭)
司竈之神(扵厨舍設香案四月/初一日典膳官致祭)中霤之神(扵宫前丹墀/内近東設香)
(案六月土旺戊日/承奉司官致祭)司門之神(扵承運門稍東設香案十/一月初一日門官致祭)
司井之神(扵井邉設香十月初/一日典膳官致祭)
　　事例
洪武初令王祭宗廟用冕服文武百官祭服陪祭
祭器籩豆八簠簋各二牲用少牢其廟制許立五
廟二昭二穆與始祖之廟為五以始封之王為始
祖靖江王國則以南昌王為始祖四時之祭皆用
王者禮樂　十一年定王府社稷無配位社稱國
社之神稷稱國稷之神　十八年定祭社稷儀一
齋戒正祭前四日奉祀所具本啓聞於午後沐浴更
衣于齋宫次日為始齋三日凡齋戒不飲酒不茹葷
不弔喪問疾不聽樂不行刑不判署刑殺文書不預
穢惡事一省牲正祭前一日清晨設香案于宰牲房
外導引官四員導王常服詣省牲位啓省牲執事者
牽牲過香案前訖啓省牲畢遂宰牲以盤盛毛血伺祭
瘞之一陳設前期掃除壇塲幕次至期掌祭官率執事
陳設籩豆簠簋酒樽等物一正祭其日昧爽王具皮弁
服文武官祭服典儀唱樂舞生就位執事官各司其事
導引官四員導王詣拜位内贊啓就位典儀唱瘞毛血
執事者以毛血瘞扵坎内典儀唱迎神典樂舉麾唱迎
神樂奏廣清之曲候樂作内贊啓鞠躬四拜興平身樂
止典儀唱奠帛初獻禮典樂舉麾唱初獻樂奏夀清之
曲武生舞武功之舞執事者捧帛爵獻于神位前讀祝
官取祝跪于神位之左内贊啓典儀唱讀祝訖内贊啓
俯伏興平身樂作通贊同唱百官俯伏興平身樂止典
儀唱亞獻禮典樂舉麾唱亞獻樂奏豫清之曲文生舞
文徳之舞執事官舉爵進獻如前儀訖樂作典儀唱終
獻禮典樂舉麾唱終獻樂奏熈清之曲文生舞文徳之
舞執事官進爵如亞獻儀訖樂止典儀唱飲福受胙典
膳以福酒及胙自神位前由正門左捧出内贊啓跪搢
圭典膳以福酒跪進内贊啓飲福酒訖典膳以胙跪進
内贊啓受胙啓出圭俯伏興平身内贊啓鞠躬四拜興
平身通贊同唱百官四拜典儀唱徹饌典樂舉麾唱徹
饌樂奏雍清之曲執事官各詣神位前徹饌訖樂作典
儀唱送神典樂舉麾唱送神樂奏安清之曲内贊啓四
拜通贊同唱四拜樂止典儀唱讀祝官捧祝掌祭官捧
帛各詣瘞位典樂舉麾唱望瘞樂奏時清之曲内贊啓
禮畢一祭山川儀與社稷但不瘞毛血詣瘞位改為燎
位及樂歌不同一祭旗纛遣武官戎服行禮儀與山川
同但樂用大樂一五祀儀孟春祀户孟夏祀竈季夏祀
中霤孟秋祀門孟冬祀井俱扵本月上旬擇日中霤則
扵土旺日遣官致祭用大樂行三獻禮不用飲福受胙
　宣徳二年令王府祭宗廟用文公家禮
　　　　筵宴
　　事例
　洪武十八年定
凡大宴七爵禮儀其日設王座于存心殿設酒亭于座
西南膳亭于東南設文武官四品以上座次于殿内東
西相向酒樽食桌于殿外五品以下座次于兩廊設細
樂于殿内大樂于殿外典儀啓請陞座殿下常服出樂
作陞座樂止引禮引文武四品以上官及長史詣殿内
五品以下詣殿外列班北向贊鞠躬樂作四拜樂止進
筵樂作有花則進花進訖樂止色長跪啓一奏喜千春
之樂次唱樂作進第一爵酒贊各官跪色長跪唱進酒
飲訖樂止贊衆官俯伏興贊各官就座執事者進各官
卓樂作有花則散花樂止色長跪啓承應畢進第二爵
酒色長跪啓二奏永南山之曲各官立斟酒畢復坐執
事者随斟各官酒色長跪唱進酒飲畢樂止進湯鼓吹
響節前導至殿外大樂作各官起立進畢復坐執事者
即供各官湯色長跪唱進湯樂作食畢樂止色長跪啓
承應畢進第三爵酒色長跪啓三奏桂枝香之曲進酒
進湯如前儀飲畢色長跪啓承應畢進第四爵酒色長
跪啓四奏初春曉之曲進酒進湯如前儀色長跪啓承
應畢進第五爵酒色長跪啓五奏乾坤泰之曲進酒進
湯如前儀色長跪啓承應畢進第六爵酒色長跪啓六
奏昌運頌之曲進酒進湯如前儀色長跪啓承應畢進
第七爵酒色長跪啓七奏泰道開之曲進酒進湯如前
儀畢收爵進湯及大膳如前儀進畢收膳色長跪啓承
應畢贊徹案自下而上贊起文武官如前列班樂作四
拜樂止分東西序立典儀跪啓禮畢樂作引王還宫樂
止各官以次出常宴五爵禮儀同凡遇正旦聖節王夀
日設宴用花其餘常宴不用
　　　　來朝
　　明祖訓
凡親王每嵗朝覲不許一時同至務要一王來朝還國
無虞信報别王方許来朝諸王不拘嵗月自長至㓜以
嫡先至嫡者朝畢方及庶者亦分長㓜而至週而復始
母得失序
凡諸王居邉者無警則依朝来朝有警則従便不拘朝
期
凡天子與親王雖有長㓜之分在朝廷必講君臣之禮
盖天子之位即祖宗之位宜以祖宗所執大圭扵上鏤
字題曰奉天法祖世世相傳凡遇親王来朝雖長扵天
子者天子執相傳之圭以受禮盖見此圭如見祖考也
凡諸王来朝祭祀辦與未辦先常服見天子三叩頭不
拜奉天殿見畢不拘何殿樓閣門下天子執大圭王具
冕服叙君臣禮行五拜三叩頭見畢諸王係尊長天子
係姪孫引王至何便殿王坐東面西天子衣常服叙家
人禮行四拜不叩頭王坐受然雖行家人禮君臣之分
不可不謹天子居正中南面坐以待尊長次見東宫行
四拜禮如王係尊長東宫答拜
凡親王係天子伯叔之類年踰五十則不朝世子代之
孫姪之輩年踰六十則不朝世子代之
凡親王来朝若遇大宴㑹諸王不入筵宴中若欲筵宴
扵便殿去處精潔茶飯叙家人禮以待之羣臣大㑹宴
中王並不入席所以慎防也
凡親王每嵗来朝自備飲膳其随従官員軍士盤費馬
疋草料俱各自備毋得干預有司恐惹事端
　　事例
凡王世子既授封其叔父行禮班次遇節令行公禮依
宗子法重在世子家庭私㑹依家人禮尊歸叔伯
凡親王来朝預先具奏有㫖免来則寫書報王
　　　　樂
　　事例
洪武初定凡王國宗廟樂生三十六人鐘磬各一瑟二
琴八塤箎簫笛各二笙四柷敔各一摶拊二歌工八舞
生七十二文舞三十六人各執羽籥武舞如文舞之數
各執干戚中各以二人為引舞　又定王府樂工例設
二十七户扵各王境内撥與供用　十五年定王國樂
工樂器冠服之制凡朝賀用大樂樂工二十七人樂器
用戲竹二頭管四笛四杖鼓十二大鼓一花梨木拍板
一冠服用紅絹綵畫胸背方花小袖單袍有花鼓吹冠
錦臂鞲皂靴抹額用紅羅彩畫束腰用紅絹宴禮七奏
樂樂工八人樂器用紫竹簫二紫竹笙二􁐼二花梨木
拍板一冠服同前迎膳大樂樂工八人樂器用戲竹二
杖鼓二小鼓一花梨木柏板一冠服亦同前其餘樂工
冠服用綠絹彩畫胸背方花小袖單袍無花鼓吹冠抺
額以紅絹彩畫束腰以紅絹
　　　　婚姻
　　明祖訓
凡親王妃宫人等必須選擇良家子女以禮聘娶不拘
處所勿受大臣進送恐有奸計但是娼妓不許狎近
　　事例
天順間定凡宗室有請繼室者無後者方許　𢎞治間
定凡王府擇婚務要㑹同長史承奉教授等官扵本境
内揀選家道清白人物俊秀年長成者就行彼處按察
司覈勘明白方許具奏並不許倫理失序扵例有違
凡王府前妃有出聴王自備財禮扵本境民間女内選
娶一人以為内助不授繼妃之封
凡王府選婚若先通媒合納賄營求及扶同保勘婚配
不當者經該官吏媒合人等通坐以枉法罪名營求撥
置之人問發邉衛充軍
凡各處郡王除正妃外妾媵多不過四人鎮國輔國将
軍除正夫人奉國将軍除正淑人外妾媵各不過三人
鎮國中尉除㳟人輔國中尉除宜人奉國中尉除安人
外妾媵各不過二人生子之日先期開具姓名奏報以
後請名請封庶無僣差若是濫收過數将輔導隱匿不
奏官員㕘提究問奏請降調邉方
凡各王府選擇儀賔須年十五以上人物長成俊秀者
方許具奏成婚
凡王府選中儀賔俱送本處儒學讀書習禮教官嚴加
訓迪務俾講學修徳既婚之後仍在本學讀書
凡宗室降為庶人者天順間奏准其子女婚嫁有司每
人辦與四表裏首飾銀二十兩猪四口羊四隻自令婚
配
　　　　奏事
　　明祖訓
凡親王及嗣或出逺方或守其國或在京城朝廷凡有
宣召或差儀賔或駙馬或内官齎持御寳文書并金符
前去方許起程詣闕
凡王遣使至朝廷不須經由各衙門直詣御前敢有阻
當者即是奸臣其王使至午門直門軍官火者火速奏
聞若不奏聞即係奸臣同黨
　　事例
正統九年令各郡王奏事以所奏事理先令長史司啓
親王知叅詳可否然後出批付令奏聞惟機宻事不在
此例　𢎞治十三年申定各郡王并将軍中尉凡有奏
請先令長史司具啓親王知㑹叅詳可否若應該具奏
者然後給批差人齎奏如違該衙門将齎奏人員并教
授一體㕘究其所奏事件仍行長史司具啓親王查勘
㕘詳明白具奏方纔施行若機宻重事或與親王事有
干涉及郡王分封相離窵逺不在一城居住者許令徑
自具奏本府将軍以下俱啓王代奏若事與親王無干
及不係機宻重情無故驀越具奏者所司備查前例上
請區處若已經㕘詳奏行勘問未結重復奏擾即将奏
詞立案不行
凡王府發放一應事務所司随即奏聞必待欽准方許
奉行若不奏聞及已奏不待回報擅自承行者一體治
以重罪在京各王出府之日法司即查前例通行長史
司知㑹遵守
　
　
　
　明㑹典卷五十四
欽定四庫全書
　明㑹典卷五十五
　　禮部十四
　　　蕃國禮
　　蕃王來朝
洪武二年定凡蕃王來朝至龍江驛驛官具報應天府
府報中書省及禮部禮部以聞遣侍儀通賛舎人二員
接伴遣應天府知府至驛禮待前期館人於正㕔陳設
蕃王座于㕔之西北東向知府座于東南西向知府至
館以賓王接見具酒食宴待畢知府還蕃王送出於門
外次日清晨從官復伴送蕃王入㑹同館禮部尚書奉
㫖即館中宴勞尚書至蕃王服其國服出迎相見宴享
于龍江驛酒行作樂宴畢尚書及從官送至蕃王與其
從官送至館門外明日中書省奏知命官一員詣館如
前宴勞禮部告示侍儀司以蕃王及其從官具服于天
界寺習儀三日擇日朝見前一日内使監陳設御座香
案于奉天殿尚寳司設寳座于御座前侍儀司設蕃王
與其從官次于午門外蕃王拜位于丹墀中道稍西及
御座之南其從官拜位于蕃王丹墀拜位之後俱北向
設方物案于丹墀之北中道東西方物状案于御座前
及丹墀中受方物官位于方物案之東西知班二人位
于蕃王拜位之北引蕃王舎人二人位于蕃王之北引
蕃王從官舍人二人位于蕃王從官之北俱東西相向
餘如朝㑹儀是日鼓初嚴禮部陳方物于午門外舉案
者就案次嚴執事官俱入就位接伴舍人引班舍人引
蕃王及其從官立俟于午門外三嚴文武官具朝服入
就侍立位執事舉方物案蕃王等從其後由西門入奉
天西門至殿前丹墀西俟立侍御奉迎皇帝具禮服御
輿以出大樂鼓吹振作陞座樂止捲簾鳴鞭報時訖蕃
王及其從官各就拜位執事者以方物案置蕃王拜前
賛拜樂作蕃王及其從官皆四拜樂止引班導蕃王升
殿宣方物官取方物状從行俱由西升樂作從殿西門
入内賛接引蕃王至御前樂止賛拜蕃王再拜跪稱兹
遇某節欽詣皇帝陛下稱賀致詞訖宣方物官跪于御
前西宣状承制官跪承制詣蕃王前立宣制訖賛拜蕃
王俯伏興再拜蕃王及宣方物狀官俱由西門出樂作
復位樂止賛拜樂作蕃王及其從官皆四拜樂止禮畢
鳴鞭皇帝興樂作至謹身殿樂止引班導蕃王及其從
官俱出見皇太子前一日禮部官以蕃王所獻東宫方
物咨知内使監設皇太子位于東宫正南蕃王及其從
官次于東門外又設蕃王拜位于殿門外及殿外其從
官拜位于殿下中道之東西俱北向引班二人于蕃王
拜位之北引從官二人于從官拜位之北皆東西相向
餘陳設如朝㑹儀質明蕃王朝見皇帝訖常服至東宫
門外文武官公服入侍從皇太子皮弁服出樂作陞座
樂止引班引蕃王入樂作至位樂止其從官俟立于殿
下東西相向賛拜作樂蕃王再拜皇太子立受引班蕃
王至殿西門賛接引至殿中跪稱兹遇某節詣皇太子
殿下稱賀致詞訖俯伏興蕃王復位賛拜樂作再拜皇
太子答拜樂止蕃王出皇太子坐引班引蕃王從官及
拜位賛拜樂作從官皆四拜樂止禮畢皇太子興樂作
入殿門樂止蕃王及其從官以次出接伴舎人引見親
王前期王府官設王座于正殿東稍西北向蕃王座于
稍南東向蕃王拜位于座之南王答拜位于座之北蕃
王從官拜位于殿外門北向内賛二人位于殿上之東
西承傳二人位于殿門外之東西接伴舍人位于内賛
之南東西相向引從官二人位于拜位之北王府官侍
立位於殿上左右俱東西相向是日所司陳儀仗於殿
之東西蕃王至王府門外執事者先入就位王皮弁服
出陞座蕃王至殿下由西階升王降座出迎于殿門外
既見王府官引王由中門入舎人引蕃王由西門入各
就拜賛拜蕃王再拜王答拜就座蕃王從官就拜位皆
四拜禮畢蕃王詣王座前王降座蕃王舉手揖畢王還
府蕃王出王府官送至門外擇日錫宴于謹身殿拱衛
司設黄麾仗于殿廷左右内使擎執如奉天殿受朝賀
儀内使監陳設御座于殿中皇太子座于御座東偏稍
南諸王座皆以次而南俱西向入設諸王座于西偏與
東偏諸王座相對俱東向蕃王座于殿中之西第一行
東向次設文武一品陪宴座第二行二品三品三行俱
東西相向蕃王從官文武三品陪宴官俱以序座于西
廡東向北上和氣郎陳大樂細樂舞隊于殿之南楹光
祿寺設御尊于殿中之南皇太子諸王蕃王至二品官
酒尊于殿門左右之東西御位司壺二人尚酒尚食二
人東偏皇太子諸王司壺一人奉酒食二人西偏諸王
如之蕃王司壺一人奉酒食二人文武官苐一行及左
右第二行各司壺四人兼供酒食光禄寺直長于西廡
各置尊酒及司壺供酒食之人光祿寺卿陳御食案及
皇太子諸王食案寺丞設蕃王食案于殿中直長設殿
上左右文武官及西廡食案各于其座前諸執事者各
供事舍人引文武官常服侍立于殿門之左右又引蕃
王服其國服侍立于百官之北引進引皇太子諸王常
服侍立殿内之左右侍儀導引皇帝常服陞御座大樂
鼓吹振作鳴鞭樂止皇太子諸王各就座禮部官取㫖
導蕃王入就座光祿寺卿舉御食案進于御前禮部侍
郎光祿寺少卿舉食案置于皇太子諸王之前禮部郎
中光祿寺丞舉食案置于蕃王前文武官及蕃王從官
各以次就座内使監令于御前斟酒司壺于皇太子諸
王以下各斟酒細樂作奏太清之曲和聲郎北面立舉
手唱上酒皇帝舉爵飲皇太子以下皆飲畢樂止酒再
行細樂作奏感皇恩之曲樂作内使監令于御前進食
供食者自皇太子以下各供食大樂作和聲郎唱上食
皇帝進食皇太子以下皆食畢樂止進食奏大樂食畢
樂止進食奏大樂食畢樂止凡五進食皆如之酒四行
細樂作奏普天同樂之曲飲畢樂止進食酒五行細樂
作舞諸國來朝之舞飲畢樂舞止進食酒六行細樂作
奏朝天子之曲飲畢樂止進食酒七行細樂作奏醉太
平之曲舞長生隊之舞飲畢樂舞止進食其西廡斟酒
進食之次亦如殿中惟不用樂宴畢皇帝興樂作皇太
子諸王還宫樂止蕃王文武官俱以次出東宫擇日宴
蕃王是日宿衛陳設如朝㑹儀中書省大都督府御史
臺宴樂蕃王陞辭其陳設行禮如朝見儀惟不設宿衛
及傳制方物案宣状等官辭東宫亦如見儀惟不跪致
辭禮畢中書省率禮部官送至龍江驛禮部設宴如初
至禮部官還應天府官送起行
　　二十七年更定蕃王來朝儀(見朝儀項下/)
　　蕃使朝貢
洪武二年定使者至龍江驛遣應天府同知禮侍如蕃
王朝貢禮明旦同知與蕃使至㑹同館接伴舎人引蕃
使由西同知由東入報中書省省臣以聞命禮部侍郎
於館中禮待如前儀宴畢蕃使送侍郎出蕃使還館侍
儀司以蕃使于天界寺習儀三日擇日朝見前一日内
使監御御座香案于奉天殿尚寳卿設寳案于御座前
侍儀司設表案于丹墀中道之北及殿上正中方物案
于丹墀表案之南舉案執事位各於位左右使者拜位
于中道方物案之南通使位於使者之西俱北向餘陳
設如朝㑹儀是日鼓初嚴百官具公服侍儀舎人入陳
設次嚴執事者以方物各置于案舁之前行舎人引使
者服朝服奉表後從由午門西門入至殿前丹墀西東
向俟立三嚴文武官入就侍立位皇帝服皮弁服出樂
作陞座樂止鳴鞭報時訖執事者置方物案退立扵左
右舍人引使者置表于案就拜位賛拜樂作使者及衆
使皆四拜樂止舎人引使者詣表案跪取表授受表官
又取方物狀授受方物状官受表等官俱由西階升至
殿廷以表置于案賛宣表官取表跪宣于殿西宣訖興
置表于案退立殿西宣方物状官亦如之俱由殿西門
復位使者皆俯伏興復位承制官承制自中門出降詣
使者前稱有制使者皆跪宣制曰皇帝問使者來時國
王安否使者答畢俯伏興樂作再拜樂止承制官稱有
有後制使者皆跪宣制曰皇帝又問爾使者逺来勤勞
使者答畢俯伏興樂作再拜樂止承制官升殿中跪復
命訖復侍立位樂作使者皆四拜樂止禮部収表及方
物禮畢皇帝興樂作還宫樂止文武官及使者皆出蕃
使見東宫畢禮部奉㫖錫宴扵㑹同館前期館人設坐
次扵館中御酒案于正中禮部主客命執事設酒案食
案于㕔之南楹教坊司設樂是日禮部官陳龍亭于午
門外光祿寺官奉㫖取御酒置于龍亭儀仗鼓樂前導
至館蕃使出迎于門外執事者奉酒及奉㫖官由中道
入使者由西階升立于㕔之西隅執事者置酒于案奉
㫖官立于案東稱有制使者望闕跪聴宣畢賛拜使者
再拜奉㫖官酌酒授使者俱北面跪飲畢使者又再拜
各就座執事者進食案酒七行作細樂湯五品作大樂
酒五行七行陳雜戲宴畢奉㫖官出使者送至館門外
擇日皇太子錫宴次中書宴于左司次都督府御史臺
俱宴扵經歴司並如前禮蕃王從官儀使者還陛辭陳
設如朝見儀如有賜物禮部官于午門外置于案執事
者服窄服紅衫舉案捧禮物官具朝服入陳案于丹陛
東南賜詔則設詔書案扵禮物案之北拱衛司用黄葢
遮覆使者行禮部官捧禮物及詔書自丹陛中道出至
午門外付使者行初蕃使陛辭畢則辭東宫亦如初見
儀出至午門外禮部官率應天府官送至龍江驛設宴
如初
十八年更定凡蕃國初附遣使奉表進貢方物先扵㑹
同館安歇禮部以表副本奏知儀禮司引蕃使習儀擇
日朝見其日錦衣衛陳設儀仗和聲郎陳大樂于丹陛
如常儀儀禮司設表案扵奉天殿東門外丹陛上方物
案扵丹陛中道之左右設文武百官侍立位于文武樓
南東西相向蕃使服其服捧表及方物状至丹墀跪授
禮部官受之詣丹墀置于案執事者各陳方物于案畢
典儀内賛外賛宣表展表官宣方物状官各具朝服其
餘文武官常服就位儀禮司官奏請陞殿皇帝常服出
樂作陞座樂止嗚鞭訖文武官入班叩頭禮畢分東西
侍立引禮引蕃使就丹墀拜位賛四拜典儀唱進表序
班舉表案由東門入至扵殿中内賛賛宣表外賛令蕃
使跪宣表宣方物状訖蕃使俯伏興四拜禮畢駕興樂
作還宫樂止百官及蕃使以次出其蕃國常朝及為國
事謝恩遣使進表貢方物皆如前儀唯不宣表
　　聖節正旦冬至蕃國望闕慶祝儀
洪武二年定前期執事者于王宫正殿南向陳香燭案
於闕廷前王拜位于殿中褥位于香案前衆官拜位于
王之後俱北向司禮司賛于王拜位之北司香二人于
香案前俱東西相向是日陳軍仗于王宫門之外樂工
陳樂於拜位之後衆官先具朝服引班于王宫門外東
西執事俱就位王於後殿具冕服未賜者服其服衆官
入俟立於殿庭東西王出樂作由西陛升至拜位樂止
衆官就拜位賛拜樂作王興衆官皆四拜樂止王由東
門入樂作至褥位樂止賛跪王與衆官皆跪王三上香
俯伏興衆官皆興王由東門出樂作還位樂止賛拜樂
作王與衆官皆四拜樂止賛搢笏三舞蹈跪三拱手加
額呼萬歳出笏俯伏興賛四拜禮畢王與衆官以次出
　　蕃國遣使進表儀
洪武二年定前期所司于王宫内外及國内街巷結彩
設闕亭於殿上正中表箋案于闕庭前香案于表箋案
前司香二人于香案左右王拜位于殿中衆官位王後
俱北向司禮二人于王位北引禮二人扵王位左右引
班四人于衆官左右俱東西相向使者立位于香案東
捧表箋二人扵香案西設樂于衆官拜位之後龍亭于
殿南正中儀仗鼓樂于龍亭前是日清晨司印者陳印
案扵殿中滌印訖以表箋及印俱置于案王具冕服衆
官具朝服詣案前用印畢用黄袱裹表紅袱裹箋各置
于匣中仍各以袱裹之捧表箋官捧置于案使者與捧
表箋官各就位引王引王及衆官俱入就拜位賛拜樂
作再拜樂止王詣香案前跪衆官皆跪王三上香訖捧
表官取表東向跪進王受表以進于使者使者西向跪
受興置于案賛興王復位賛拜樂作王與衆官皆四拜
樂止禮畢捧表箋官捧表前行置扵龍亭中金鼓儀吹
鼓樂前導王送至宫門外還衆官朝服送至國外使者
乃行
　　蕃國迎詔儀
洪武十八年定使者入蕃國境先遣人馳報於王王遣
官逺接詔前期令有司扵國門外公館設幄結彩設龍
亭扵正中設香案于龍亭之南備金鼓儀仗鼓樂伺候
迎引又于國城内街巷結綵王宫内設闕亭扵殿上正
中設香案于闕廷之前設司香二人扵香案之左右設
詔使立位于香案之東設開讀案于殿陛之東北設蕃
王拜位于中道北向設蕃國衆官拜位于蕃王拜位之
南異立重行北向設宣讀官位于開讀案之北展詔官
二人于宣讀官之南俱西司司禮二人位于蕃王拜位
之北東西相向引禮二人位扵司禮之南東西相向引
班四人于衆官拜位之北東西相向陳儀仗于殿廷之
東西設樂位于衆官拜位之南北向逺接官接見詔書
迎至館中安詔于龍亭中遣人馳報王王即率國人衆
官及耆儒僧道出迎于國門外至館中具冕服衆官具
朝服行五拜禮訖迎詔出館至國門金鼓在前次僧道
耆儒次衆官次衆次儀仗鼓樂次詔書龍亭使者常服
行于龍亭後迎至殿中金鼓分列門外之左右置龍亭
于殿上正中使者立扵東引禮引王入就拜位引班引
衆官人等各就拜位司賛唱開讀詔展詔授捧詔官對
展宣詔官稱有制賛跪蕃王及衆官跪宣讀畢捧詔官
捧詔至龍亭前授使者仍置于龍亭中賛俯伏興平身
樂作賛鞠躬樂作四拜樂止唱搢圭鞠躬三舞蹈跪唱
山呼百官拱手加額曰萬萬歳凡呼萬歳樂工軍校擊
鼓齊聲應之唱出笏俯伏興樂作四拜興平身樂止禮
畢引禮引蕃王退引班引衆官以次退蕃王及衆官釋
服使者以詔書付所司頒行蕃王與使者分賓主行禮
　
　
　
　
　
　
　
　
　
　
　
　
　
　
　
　明㑹典卷五十五
欽定四庫全書
　明㑹典卷五十六
　　禮部十五
　　　官員拜禮
　　禮儀定式
凡公侯駙馬相見各行兩拜禮一品官見公侯駙馬一
品官居右行兩拜禮公侯駙馬居左答禮二品見一品
二品居右行兩拜禮一品居左答禮三品見二品三品
居右行兩拜禮二品居左答禮四品見三品四品居右
行兩拜禮三品居左答拜五品見四品五品居右行兩
拜禮四品居左答禮六品以下倣此如三品見一品四
品見二品行兩拜禮一品二品官答受從宜餘品倣此
如有親戚尊卑之分從行私禮
　　事例
洪武四年令凡官員奏事聴宣詔進物受賜及祭祀上
香奠帛祭酒讀祝等事行跪禮如常儀凡揖禮下見上
躬身舉手齊眼為敬上官隨坐隨立無答其次下官舉
手齊口上官舉手齊心答之　二十九年令凡王府将
軍與駙馬儀賔公侯相見将軍居左駙馬等居右皆再
拜與文武一品至三品官相見将軍居中各官拜将軍
答禮與四品以下官相見各官拜将軍坐受　三十年
令凡百官以品秩髙下分尊卑其品級近者相見行禮
則東西對立稍卑者居西髙者居東其品級相越二三
等者卑者居下尊者居上其相越四等者則卑者拜下
尊者坐而受禮有事則跪白如一品與二品相見二品
居西行禮一品官居東答禮與三品四品相見三品四品
居下行禮一品居中答禮與五品以下相見一品坐受
禀事則跪餘倣此凡司屬官品級亞扵上司官者禀事
則跪凡近待官員難拘品級行跪拜禮亦不許與外官
交接凡同僚官品級有髙下者不拘凡大小官員于内
府相見不許跪拜　𢎞治十二年議准王府長史不許
行走三司中門若相見之際須以禮待之　十五年奏
准陜西行太僕寺卿與御史相見比遼東山西等處例
出入行走中門正道
　　　官員公座
　　禮儀定式
凡大小衙門官員每日公座行肅揖禮佐貳官揖長官
長官答禮首領官揖長官佐貳官長官佐貳官拱手
　　　屬官見上司官
　　禮儀定式
凡屬官見上司官必序立于堂階之上總行一揖上官
拱手首領官答揖其公幹節序見上司官皆行兩拜禮
長官拱手首領官答禮
　　事例
洪武五年令凡内外掾史令史書吏宣使奏差人等晨
謁長官必序立階下一揖乃退長官不答禮幕官拱手
如節序及公参或差遣辭見俱兩拜長官不答禮凡吏
典見幕官亦序立階下肅揖幕官不答禮如時節公参
或差遣辭見俱兩拜長官不答禮凡吏典見幕官亦序
立階下肅揖幕官不答禮如時節公参差遣辭見行兩
拜禮幕官拱手　十五年令所屬卑官参見者不答品
級等者答拜所屬官品級髙者與上司官卑者均禮
　　　公聚序坐
　　禮儀定式
凡文武官公聚各依品級序坐若資品相同者各照衙
門次第若王府官屬與朝官坐立各照品級俱在朝官
之次
　　事例
洪武二十四年令凡學官位于雜職之上　二十五年
令王府筵宴按察司僉事入殿坐于長史之上　宣徳
三年令御史給事中照品級坐　景泰三年令六科都
左右給事中内外序坐書銜俱居御史之左　成化二
年奏准凡鎮守總兵廵撫等官列坐總兵係伯爵以上
者居左廵撫係僉都御史以上者居右若總督提督軍
務等官自僉都御史以上俱坐扵總兵官侯伯之左列
名于前　五年奏准在京法司㑹官審囚俱于承天門
外東西重行列位公侯駙馬伯列于東班都督等官列
于東班後行尚書都御史侍郎等官列于西班通政司
大理寺佐貳官并六科掌科給事中列于西班後行禮
部㑹議民情俱于闕左門東直房序坐尚書左右都御
史等官上坐侍郎副都御史等官對坐通政司恭議大
理寺寺丞等官列于東傍六科掌科都給事中列扵西
傍南京文武衙門公事㑹集序坐亦如之　八年奏准
御史郎中貟外郎主事奉勑同差者俱照新差職名先
後序坐若郎中等官奉勑㑹同御史或御史奉勑㑹同
郎中等官行事當以奉𠡠之人坐左次者居右其各衙
門一應公差有關㑹御史者俱讓御史居左若不係同
差别處政務相關止依品級序坐　十四年定在外總
兵廵撫官位次左右都督與左右都御史並都督同知
與副都御史並都督僉事與僉都御史並俱文東武西
伯以上則坐扵左　十五年奏准都御史係總督及提
督軍務者不分左右副僉俱坐扵左總兵官俱坐於右
　　　官員相遇廻避等第
　　禮儀定式
凡駙馬遇公侯分路而行一品二品遇公侯駙馬引馬
側立須其過二品見一品二品趨右讓道而行三品遇
公侯駙馬引馬廻避遇一品引馬側立遇二品趨右讓
道而行四品遇一品以上官引馬廻避遇二品引馬側
立遇三品趨右讓道而行五品遇二品以上官引馬廻
避遇三品引馬側立遇四品趨左讓道而行六品遇三
品以上官引馬廻避遇四品引馬側立遇五品趨右譲
道而行七品遇四品以上官引馬廻避遇五品引馬側
立遇六品趨右讓道而行八品遇五品以上官引馬廻
避遇六品引馬側立遇七品趨右讓道而行九品遇六
品以上官引馬廻避遇七品引馬側立遇八品趨右讓
道而行品級相等者分路而行如有親戚尊卑之分聴
從廻避　凡内官遇駙馬扵道必須下馬遇公侯一品
二品官引馬側立遇三品四品官分路而行　凡公侯
駙馬一品二品隨從火者人等非跟隨本官而私自出
入者凡遇文武百官必須下馬違者治罪　凡所屬官
遇上司官引馬廻避所屬官品級髙者遇上司官卑者
分路而行　凡官員應合廻避而路窄不可廻避者則
下馬拱立應分路者不得占中道　凡文武官員出入
應合開道而自不開道致令應廻避官員不曽廻避者
不問若因而生事者止問上官　凡街市軍民人等買
賣及乗坐驢馬出入者遥見公侯駙馬一品以下至四
等官過往即便下馬讓道　凡官員當避路者若承宣
召及祠祭官詣祠所并有捕逐者在道雖遇應避之官
不避
　　事例
洪武二十九年令凡遇王府将軍于道駙馬儀賓公侯
讓左文武一品至三品官引馬側立四品以下官下馬
　三十年令凡軍民人等扵街市遇見官員引道經過
即須下馬却避不許衝突違者論罪
　　　官員儀從
　　禮儀定式
凡文武百官自四品以上儀從並依舊制從宜五品官
止許引導一人六品以下不許引導其出郊在外儀從
仍依舊制不拘此例
　　事例
洪武二十四年更定官員儀從公十人侯八人伯六人
一品至三品六人四品至六品四人七品至九品二人
其役使奴婢公侯之家不過二十人一品不過十二人
二品不過十人三品不過八人　成化元年令凡京官
出外四品以上引導三對用錫槊鋼义藤棍七品以上
引導二對用錫槊藤棍在外方面堂上官引導三對用
錫槊鋼义藤棍各府及塩運司等衙門四品以上官引
導二對用錫槊藤棍七品以上引導一對用藤棍八品
九品用竹箆一對引導雜職不許引導若府州縣官催
徴用竹箆荆杖廵捕用义刀之類導引者不在禁限其
京官回還鄉里本府州縣並不許引導及責罰吏民違
者從廵按御史按察司官究治若風憲官僣用亦許諸
司指實具奏
　　　新官到任儀
　　事例
洪武十八年定一有司新官受職赴任者未到城一舍
二三十里而止先令人報知禮房吏告示官屬及父老
人等相率出城來㑹令灑掃合祀神祗祠宇偹牲醴祭
儀以候謁告比至城外齋宿三日第四日清晨父老人
等導引入城遍詣諸神祠如儀致祭其祝文曰維某年
月日某官某人奉命來官務専人事主典神祭今者謁
神特與神誓神率幽㝠隂陽表裏予有政事未偹希神
黙助使我政興務舉以安黎民予倘怠政奸貪䧟害僚
屬凌虐下民神其降殃謹以牲醴致祭神其鑒之尚享
一祭神之禮新官到任之日詣神廟祭祀禮房先偹牲
酒等物陳設禮生父老人等導引新官同僚屬官吏詣
廟賛禮唱排班班齊鞠躬拜興拜興平身賛唱行初獻
禮引賛引新官詣神位前賛唱跪新官跪賛唱衆官皆
跪賛唱獻爵執事捧爵于左跪新官獻畢仍授執爵者
以爵奠扵神位前賛唱讀祝執事者取祝跪讀畢賛唱
俯伏興平身賛唱行亞獻禮執事以爵酹酒奠扵神位
前終獻如亞獻儀畢賛唱鞠躬拜興拜興平身禮畢一
新官到任之日本衙門合偹儀仗皂𨽻前期一日出城
伺候至日清晨首領官率禮房吏迎接入城先詣神廟
祭祀畢引至本衙門儀門外下馬從中道入先扵月臺
上望闕設香案禮生引新官至香案前行五拜三叩頭
禮畢上􁨃公座皂𨽻排衙報時辰擡書案至前吏房将
公座呈押一恭見禮先從皂𨽻次吏典各行兩拜禮新
官坐受次合屬官恭見亦行兩拜禮新官拱手答禮次
首領官見行兩拜禮新官起身拱手答禮次佐貳官行
兩拜禮新官出公座答禮如是佐貳官到任先受所屬
首領官行禮至長官前行兩拜禮長官出公座答禮畢
諭僚屬曰朝廷設官置吏欲其敬神恤民親賢逺奸興
利除害某不敏沗兹重任尚賴一二僚屬及邑中長者
匡其不逮庶免後艱其四境之内利有當興弊有當革
某等當共竭力為之以安黎庶諭畢署押公文各房吏
典将該管應有己未完結事件施行等項逐一開寫須
知呈報新官署押文書如係長官則交割印信倉庫匙
鑰等件畢照依各房報呈須知事目逐一發落署判公
事畢將所祭牲酒與官屬父老享飲而退其九年考滿
仍具牲酒率官屬父老人等辭廟致祭就以祭物出郊
餞别而去其祝文及所諭之言禮生代說亦可　宣徳
十年奏准各布政司按察司府州縣新官到任于本處
城隍廟㑹請應祀諸神用猪羊二牲總祀
　　　庶人常見禮儀
　　諸司職掌
凡民間子孫弟姪甥壻見尊長生徒見師範奴婢見家
長久别行四拜禮尋常近别行揖禮其餘親戚長幼照
依等次乆别行兩拜禮尋常近别行揖禮平交同
　　事例
洪武五年令凡鄉黨叙齒民間士農工商人等平居相
見及嵗時宴㑹揖拜之禮幼者先施坐次之列長者居
上如佃户見佃主不論齒序並行以少事長之禮若親
屬不拘主佃止行親屬禮　十二年令内外官致仕居
鄉惟于宗族序尊卑如家人禮于其外祖及妻家亦序
尊卑若筵宴則設别席不許坐于無官者之下如與同
致仕官會則序爵爵同序齒其與異姓無官者相見不
須答禮庶民則以官禮謁見敢有凌侮者論如律
　
　
　
　明㑹典卷五十六
欽定四庫全書
　明㑹典卷五十七
　　禮部十六
　　　冠服
　　　　衮冕
　　諸司職掌
兖冕十二章
冕版廣一尺二寸長二尺四寸冠上有覆元表朱裏前
後各有十二旒旒五采玉珠十二玉簮導朱纓圭長一
尺二寸
元衣纁裳衣六章織日月星辰山龍華蟲裳六章織宗
彝藻火粉米黼黻
中單以素紗為之
紅羅蔽膝上廣一尺下廣二尺長三尺織火龍山三章
革帶佩玉長三尺三寸
大帶素表朱裏兩邊用緣上以朱錦下以綠錦
大綬六采用黄白赤元縹緑織成純質五百首小綬三
色同大綬間執三玉環
朱襪赤舄祭天地宗廟及正旦冬至聖節則服之
　　明集禮
祭社稷先農冊拜皆服衮冕
皮弁服
　　諸司所掌
皮弁服其皮弁用烏紗冐之前後各十二縫毎縫中綴
五采玉十二以為飾玉簮導紅組纓其服絳紗衣蔽膝
隨衣色白玉佩革帶玉鈎䚢緋白大帶白襪黒舄
　　明集禮
朔望視朝降詔降香進表四夷朝貢朝覲則服皮弁
　　　常服
　　明集禮
常服烏紗折角向上巾盤領窄䄂袍束帶間用金玉琥
珀透犀
　　　　皇后冠服
　　　禮服
　　明集禮
冠為圎匡冒以翡翠上飾以九龍四鳳大花十二樹小
花如大花之數兩博鬢十二鈿服禕衣深青為質畫翟
赤質五色十二等素紗中單黼領朱羅縠褾􁏧𥚑蔽膝
隨衣色以緅為領緣用翟為章三等大帶隨衣色朱裏
紕其外上以朱錦下以綠錦紐約用青組玉革帶青襪青
舄以金飾凡受册謁廟朝會皆服之
　　　常服
　　明集禮
雙鳳翊龍冠首飾釧鐲金玉珠寳翡翠隨用諸色團衫
金繡龍帶用金玉燕居則服之
　　事例
洪武四年定常服龍鳳珠翠冠真紅大䄂衣霞帔紅羅
長裙紅禙子冠制如特髻上加龍鳳飾衣用織金龍鳳
文加繡飾
　　　　皇妃冠服(内命婦附/)
　　　禮服
　　明集禮
冠飾以九翬四鳳花釵九樹小花如大花之數兩博鬢
九鈿翟衣青質編次扵衣及裳重為九等青紗中單黼
領朱縠褾􁏧𥚑蔽膝隨裳色加文繡重雉為章二等以
緅為領緣大帶隨衣色玉革帶青襪舄佩綬凡受册助
祭朝㑹則服之
　　　常服
　　明集禮
鸞鳳冠首飾釧鐲用金玉珠寳翠諸色團衫金繡鸞鳯
不用黄帶用金玉犀燕居則服之
　　事例
洪武四年定常服山松特髻假鬢花鈿或花釵鳯冠真
紅大袖衣霞帔紅羅裙羅禙子衣用織金及繡鳳文東
宫妃王妃同　五年定内命婦三品以上用花釵翟衣
四品五品用山松特髻大衫為禮服貴人視三品以后
妃燕居冠及大衫霞帔為禮服珠翠慶雲冠鞠衣禙子
緣襈襖裙為常服
　　　　東宫冠服
　　　衮冕
　　諸司職掌
　　　衮冕九章
冕九旒旒九玉金簮導紅組纓兩玉瑱
圭長九寸五分
元衣纁裳衣五章織山龍華蟲宗彞火裳四章織藻粉
米黼黻
白紗中單黼領
蔽膝隨裳色織火山二章
革帶金鈎䚢玉佩
綬五采用赤白元縹緑織成純赤質三百三十首小綬
三色同大綬間織三玉環
大帶白表朱裏上緣以紅下緣以綠
白襪赤舄陪祀天地宗廟及正旦冬至朝賀則服之
　　明集禮
從祭社稷及受冊納妃皆服衮冕
　　　皮弁服
皮弁用烏紗冐之前後各九縫毎縫中綴五采玉九金
簮朱纓玉圭絳紗袍紅裳素白中單蔽膝隨裳色玉佩
大帶大綬襪舄
　　明集禮
朔望朝降詔降香進表四夷朝貢朝覲則服皮弁
　　　常服
　　事例
洪武元年定常服烏紗折上巾
　　　　東宫妃冠服
　　禮服
　　明集禮
犀冠刻以花鳳首飾釧鐲用金玉珠寳翠諸色團領衫
金繡鸞鳯惟不用黄帶用金玉犀燕居則服之
　　　　親王冠服
　　　衮冕
　　諸司職掌
衮冕九章
冕五采玉珠九旒紅組纓青纊充耳金簮導
圭長九寸二分五釐
青衣纁裳衣五章織山龍華蟲火宗彝裳四章織藻粉
米黼黻
白紗中單黼領青緣
蔽膝隨裳色織火山二章
革帶金鈎䚢佩玉
綬五采赤白元縹綠織成純赤質三百二十首小綬三
色同大綬間織三玉環
大帶表裏白羅朱綠縁
白襪朱履助祭謁廟正旦冬至等朝賀則服之
　　明集禮
受冊納妃皆服衮冕
　　　皮弁服
皮弁用烏紗冐之前後各九縫中綴五采玉九金簮朱
纓玉圭絳紗袍紅裳素紗中單蔽膝隨裳色玉佩大帶
大綬襪舄
　　明集禮
朔望朝降詔降香進表四夷朝貢朝覲則服皮弁
　　　　親王妃冠服(公主同/)
　　　禮服
　　明集禮
冠飾以九翬四鳳花釵九樹小花如大花之數兩博鬢
九鈿翟衣青質五色九等繡翟編次扵衣及裳素紗中
單黼領朱縠褾襈裾蔽膝隨裳色以緅為領縁繡翟為
章二等大帶隨衣色玉革帶青襪舄佩綬凡受冊助祭
朝㑹則服之
　　　常服
　　明集禮
犀冠刻以花鳳首飾釧鐲用金玉珠寳翠諸色團領衫
金繡花鳳惟不用黄帶用金玉犀燕居則服之
　　　　世子冠服
　　　衮冕
　　諸司職掌
衮冕七章
冕三采玉珠七旒紅組纓青纊充耳金簮導
圭長九寸
青衣纁裳衣三章織華蟲火宗彝裳四章織藻粉米黼
黻
素紗中單青領襈赤韍
革帶佩白玉𤣥組綬
綬紫質用紫黄赤三采織成間織三白玉環白襪赤舄
　　事例
洪武二十二年定凡遇聖節千秋節並正旦冬至進賀
表箋及其父王生日諸節慶賀皆服衮冕
　　　皮弁服
皮弁烏紗冐之前後各八縫毎縫中綴三采玉八金簮
朱纓玉圭絳紗袍紅裳素紗中單蔽膝隨裳色玉佩大
帶大綬襪舄
　　　　世子妃冠服
珠翠七翟冠大衫霞帔用大紅金繡雲鳳文金翟頭禙
子鞠衣金繡雲鳳文大帶用青羅或用紅玉榖圭玉革
帶玉綬花玉佩青羅襪青紵絲描金雲鳳舄上加珠六
顆
　　　　郡王冠服
　　兖冕
衮冕五章
冕三采玉珠七旒紅組纓青纊充耳金簮導
圭長九寸
青衣纁裳衣三章織宗彝藻粉米裳二章用黼黻
素紗中單青領襈裾玉佩綬間織二玉環襪舄
　　　皮弁服
皮弁用烏紗冐之前後各七縫毎縫中綴三采玉七金
簮朱纓玉圭紅裳素紗中單蔽膝隨裳色玉佩大帶大
綬襪舄
　　　　郡王妃冠服(郡主同/)
珠翠七翟冠大衫霞帔用大紅金繡雲翟文金墜頭禙
子鞠衣金繡雲翟文大帶用青羅或用描金雲翟舄上
加珠六顆
　　　　長子冠服
　　　朝服
七梁冠大紅素羅衣白素紗中單大紅素羅裳及蔽膝
大紅素羅白素紗二色夾帶玉朝帶丹礬紅花錦錦雞
綬玉佩象牙笏白絹襪皂皮雲頭履鞋
　　　公服
皂皺紗幞頭大紅素紵絲衣玉革帶
　　　常服
烏紗帽大紅紵絲織金獅子開䙆圓領玉束帶皂皮銅
線靴
　　　　長子夫人冠服
珠翠五翟冠大紅紵絲衫深青紵絲金繡翟雞禙子青
羅金繡翟雞霞帔金墜頭
　　　　鎮國将軍冠服
與長子同
　　　　鎮國将軍夫人冠服
與長子夫人同
　　　　輔國将軍冠服
與鎮國将軍同惟冠六梁帶用犀
　　　　輔國将軍夫人冠服
與鎮國将軍夫人同惟冠用四翟抹金銀墜頭
　　　　奉國将軍冠服
與輔國将軍同惟冠五梁帶用金鈒花常服大紅織金
虎豹
　　　　奉國将軍淑人冠服
與輔國将軍夫人同惟禙子霞帔金繡孔雀文
　　　　鎮國中尉冠服
與奉國将軍同惟冠四梁帶用素金佩用藥玉
　　　　鎮國中尉恭人冠服
與奉國将軍淑人同
　　　　輔國中尉冠服
與鎮國中尉同惟冠三梁帶用銀鈒花綬用盤鵰公服
用深青素羅常服紅織金熊羆
　　　　輔國中尉宜人冠服
與鎮國中尉恭人同惟冠用三翟禙子霞帔金繡鴛鴦
文銀墜頭
　　　　奉國中尉冠服
與輔國中尉同惟冠二梁帶用素銀綬用練鵲幞頭黒
漆常服紅織金彪
　　　　奉國中尉安人冠服
與輔國中尉宜人同惟大衫用丹礬紅禙子霞帔金繡
練鵲文
　　　　縣主冠服
珠翠五翟冠大紅紵絲大衫深青紵絲金繡孔雀禙子
青羅金繡孔雀霞帔抹金銀墜頭
　　　　郡君冠服
與縣主同惟冠用四翟禙子霞帔金繡鴛鴦文
　　　　縣君冠服
與郡君同惟冠用三翟
　　　　鄉君冠服
與縣君同惟大衫用丹礬紅禙子霞帔金繡練鵲文
　明會典卷五十七
欽定四庫全書
　明㑹典卷五十八
　　禮部十七
　　　冠服
　　　　朝服
　　諸司職掌
一文武官朝服梁冠赤羅衣白紗中單俱用青飾領緣
赤羅裳青緣赤羅蔽膝大帶用赤白二色絹革帶綬佩
白襪黒履一品至九品俱以冠上梁數分等第
公冠八梁加籠巾貂蟬立筆五折四柱香草五叚前後
用玉為蝉
侯冠七梁加籠巾貂蟬立筆四折四柱香草四段前後
用金為蟬
伯冠七梁加籠巾貂蟬立筆二折四柱香草二叚前後
玳瑁為蟬俱左挿雉尾
駙馬冠與侯同不用雉尾
一品冠七梁不用籠巾貂蟬革帶與佩俱用玉綬用緑
黄赤紫四色絲織成雲鳳四色花錦下結青絲網綬環
二用玉笏用象牙
二品冠六梁革帶綬環用犀餘同一品
三品冠五梁革帶用金佩用玉綬用黄緑赤紫四色織
成雲鶴花錦下結青絲網綬環二用金笏用象牙
四品冠四梁革帶用金佩用藥玉餘同三品
五品冠三梁革帶用銀鈒花綬用黄綠赤紫四色織成
盤鵰花錦下結青絲網綬環二用銀鍍金笏用象牙
六品七品冠二梁御史加獬豸革帶用銀佩用藥玉綬
用黄緑赤三色絲織成練鵲花錦下結青絲網綬環二
用銀笏用槐木
八品九品冠一梁革帶用烏角佩用藥玉綬用黄緑二
色絲織成鸂鶒花錦下結青絲網綬環二用銅笏用槐
木
一文武官朝服扵大祀慶成正旦冬至聖節及頒降開
讀詔赦進表傳制則服之
　　事例
洪武三十年奏准雜職等官凡遇大朝賀等禮亦照九
品官具朝服行禮
　　　公服
　　諸司職掌
一文武官公服用盤領右袵袍或紵絲紗羅絹從宜製
造袖寛三尺
一品至四品緋袍
五品至七品青袍
八品九品綠袍
未入流雜職官袍笏帶與八品以下同
　　　公服花様
一品用大獨科花徑五寸
二品小獨科花徑三寸
三品散答花無枝葉徑二寸
四品五品小雜花紋徑一寸五分
六品七品小雜花徑一寸
八品以下無紋
幞頭用漆紗二等展角各長一尺二寸其雜職官員幞
頭用垂帶
笏依朝服為之
　　　腰帶
一品用玉或花或素
二品用犀
三品四品用金荔枝
五品以下用烏角鞓用青革仍垂撻尾於下鞾用皂
其在京文武官於每日早晚朝奏事及侍班謝恩見辭
則服之在外文武官員于毎日清早公座服之
一凡各處雜職未入流品人貟若遇大朝賀進表等陪
班行禮止用公服
　　事例
洪武二十四年定公侯駙馬伯公服服色花樣腰帶與
一品同　文武官公服花様如無從織買用素隨宜
朝服公服制度内外文武官同其公服武官應直守衛
者不拘此服　二十六年令常朝止穿便服若遇朔望
具公服朝恭　内外未入流雜職官幞頭展角與入流
官同不用垂帶
　　　祭服
　　諸司職掌
一文武官陪祭服一品至九品青羅衣白紗中單俱用
皂領緣赤羅裳皂緣赤羅蔽膝方心曲領其冠帶佩綬
等第並同朝服
　　明集禮
凡遇上親祀郊廟社稷羣臣分獻陪祀則具祭服
　　事例
洪武六年品官家用祭服三品以上去方心曲領四品
以下並去佩綬　二十九年令在外未入流品陪祭俱
用祭服與九品同
　　　常服
　　諸司職掌
一品官常服用雜色紵絲綾羅綵繡庶民止用紬絹紗
布不許别用
　　　　一花様
公侯駙馬伯麒麟白澤
文官一品二品仙鶴錦雞
三品四品孔雀雲鴈
五品白鷴
六品七品鷺鷥鸂鶒
八品九品黄鸝鵪鶉練鵲
風憲官用獬豸
武官一品二品獅子
三品四品虎豹
五品熊羆
六品七品彪
八品九品犀牛海馬
一官員及軍民僧道人等衣服帳幔並不許元黄紫三
色并織繡龍鳳文違者罪及染造之人其朝見人員四
時並用顔色衣服不許純素
　　洪武禮制
凡各處雜職未入流品人員若遇朝賀進表箋陪班行
禮止用烏紗㡌紅團領衫黑角束帶　凡文武官常朝
視事以烏紗㡌團領衫束帶為公服一品玉帶二品花
犀帶三品金鈒花帶四品素金帶五品銀鈒花帶六品
七品素銀帶八品九品烏角帶　凡年老致仕及事親
辭閒官員許用紗㡌束帶若為事黜降者服與庶人同
　　事例
洪武三年令百官服色凖所授散官不許見任之職
二十二年令文武官除本等紗㡌外遇雨雪許戴雨㡌
公差出外許戴㡌子入城不許其公差人員出外者亦
如之　二十三年令官員人等衣服寛窄以身為度文
職官衣長自領至裔去地一寸䄂長過手復回至肘袖
樁廣一尺袖口九寸公侯駙馬與文職官同武職官衣
長去地五寸袖長過手七寸袖樁廣一尺袖口僅出拳
　二十五年定公侯駙馬伯束帶與一品同雜職未入
流官與八九品同　三十年令致仕官服色與見任同
若遇朝賀及謝恩見辭一體具服行禮　景泰四年令
錦衣衛指揮侍衛毋得衣麒麟服色　天順二年令官
民人等衣服不得用蟒龍飛魚斗牛大鵬像生獅子四
寳相花大西畨蓮大雲花様及姜黄栁黄明黄𤣥色綠
等色
　　　　儀賓冠服
朝服公服常服俱照品級與文武官同惟笏皆用象牙
常服花様視武官
　　　　教坊司官冠服
　　事例
洪武間令教坊司官常服冠帶與百官同至御前供奉
執粉漆笏服黒漆幞頭黒緑羅大袖襴袍黑角偏帶皂
靴
　　　　命婦冠服
　　　禮服
　　諸司職掌
一品冠用金事件
珠翟五箇
珠牡丹開頭二箇
珠半開三箇
翠雲二十四片
翠牡丹葉一十八片
翠口圏一副上帶金寳鈿花八箇
金翟二箇口銜珠結二箇
二品至四品冠用金事件
珠翟四箇
珠牡丹開頭二箇
珠半開四箇
翠雲二十四片
翠牡丹葉一十八
翠口圈一副上帶金寳鈿花八箇
金翟二箇口銜珠結二箇
一品至四品霞帔用雲霞文鈒花金墜子禙子用雲霞
文
五品至六品冠用抹金銀事件
珠翟三箇
珠牡丹開頭二箇
珠半開五箇
翠雲二十四片
翠牡丹葉一十八
翠口圈一副上帶抹金銀寳鈿花八箇
抹金銀翟二箇口銜珠結子二箇
霞帔用雲霞文
五品鍍金鈒花銀墜子
六品鈒花銀墜子
七品至九品冠用抹金銀事件
珠翟二箇
珠月桂開頭二箇
珠半開六箇
翠雲二十四片
翠月桂葉一十八片
翠圈口一副上帶抹金銀寳鈿花八箇
抹金銀翟二箇口銜珠結子二箇
七品霞帔禙子與八品同
八品九品霞帔用繡纒枝花墜子與七品同禙子繡枝
團花
　　事例
洪武五年定命婦圓衫之制以紅羅為之繡重雉為等
第一品九等二品八等三品七等四品六等五品五等
六品四等七品三等其餘不用繡雉　二十四年定命
婦冠服八侯伯與一品同大袖衫用真紅色一品至五
品紵絲綾羅隨用六品至九品綾羅紬絹隨用霞帔禙
子皆用深青縀疋公侯及一品二品金繡雲霞翟文三
品四品金繡雲霞孔雀文五品繡雲霞鴛鴦文六品七
品繡雲霞練鵲文命婦入内朝見君后在家見舅姑并
夫及祭祀則服之　大袖衫領闊三寸兩領直下一尺
間綴紐子三前身長四尺一寸二分後身長五尺一寸
内九寸八分行則摺起末綴紐子二紐在掩紐之下拜
則放之袖長三尺二寸二分根闊一尺口濶三尺五分
落摺一尺一寸五分掩紐二就用衫料連尖長二寸七
分闊二寸五分各扵領下一尺六寸九分處綴之扵掩
下各綴紐門一以紐住摺起後身之餘者兠子亦用衫
料兩塊斜裁上尖下平處各闊一尺五分縫合扵領下
一尺七分處綴之上綴尖皆縫合以蔵霞帔後垂之末
者霞帔二條各長五尺七寸闊三寸二分各繡禽七隨
品級用前四後三各繡臨末左右取尖長二寸七分前
後垂横綴青羅襻子牽聨並之前垂三尺三寸五分尖
綴墜子一後垂二尺三寸五分臨末挿兠子内蔵之墜
子中鈒花禽一四面雲霞文禽如霞帔隨品級用笏以
象牙為之圎首方脚長六寸四分闊一寸五分厚一分
五釐
　　　常服
　　事例
洪武二十四年定命婦常服用顔色圎領衫
　　　　生員巾服
　　事例
洪武二十四年定生員襴衫用玉色布絹為之寛袖皂
緣皂絛軟巾垂帶
　　　　吏員巾服
　　事例
洪武四年定各衙門掾史令史書吏司吏典吏穿皂盤
領衫繫絲絛戴四方平定巾　十四年令吏員皂衣改
用青色　三十年令令史典吏皆服吏巾巾様不與庶
民同
　　　　士庶巾服(公使人等附/)
　　明集禮
士庶初戴四帶巾今改四方平定巾雜色盤領衣不許
用黄執仗之士首服鏤金額交脚幞頭服諸色辟邪寳
相花裙襖銅葵花束帶皂紋靴刻期冠方頂巾衣胸背
鷹鷂花腰線襖子諸色闊絲匾絛象牙雕花環行縢八
帶鞋皁𨽻冠圎頂巾衣皂衣
　　事例
洪武三年令庶民男女衣服並不得僣用金繡錦綺紵
絲綾羅許用紬絹素紗其首飾釧鐲並不許用金玉珠
翠止用銀靴不得裁製花様金銀粧飾　四年令皁𨽻
公使人穿皁盤領衫戴平頂巾繫白褡膊帶錫牌　六
年令庶民巾環不得用金玉瑪瑙珊瑚琥珀未入流品
者並同庶民㡌不得用頂㡌珠許用水晶香木校尉只
孫束帶幞頭靴鞋刻期雕刻雜花象牙絛環外餘同庶
民　十四年令農民之家許用紬紗絹布商賈之家止
許穿絹布如農民之家但有一人為商賈者亦不許穿
紬紗　校尉用金鵝㡌黑漆戧金荔枝改作銅釘様毎
五釘攅就四面稍起邊欄鞓用青𦂳束之　各衙門祇
禁原穿皁衣改用淡青　凡僧道服色禪僧茶褐常服
青絛玉色袈裟講僧玉色常服緑絛淺紅袈裟教僧皁
常服黑絛淺紅袈裟僧官皆如之道士常服青法服朝
服皆用赤色道官亦如之惟僧錄司官袈裟道録司官
法服朝服皆緑紋飾以金　二十二年令将軍力士校
尉旗軍常戴頭巾或􁜘腦官下舍人并儒士吏員民人
常戴本等頭巾鄉村農夫許戴斗笠蒲笠出入市井不
禁不親農業者不許　二十三年令耆民儒士生員衣
制同丈職惟袖過手復回不及肘三寸庶民衣長去地
五寸袖長過手六寸袖樁廣一尺袖口五寸軍人衣長
去地七寸袖長過手五寸袖樁廣不過一尺窄不過七
寸袖口僅出拳　二十五年令文武官同籍父兄伯叔
弟姪子婿及儒生員吏典知印承差欽天監天文生太
醫院醫士瑜珈僧正一道士将軍散騎舍人帶刀之人
正伍馬軍并馬軍小旗教讀大誥師生許穿靴校尉力
士遇上直許穿出外不許其庶民商賈技藝步軍及軍
下餘丁管歩軍縂小旗官下家人火者皂𨽻伴當在外
醫卜隂陽人皆不許止許穿皮扎䩺其北平山東山西
宣大陜西河南并直𨽻徐州地寒人民許穿牛皮直縫
靴　二十六年禁官民步卒人等不許服對襟衣惟騎
士不拘
　　　　士庶妻冠服(婢使人等附/)
　　明集禮
士庶妻首飾許用銀鍍金耳環用金珠釧鐲用銀服淺
色團衫用紵絲綾羅紬絹
　　事例
洪武五年令凡民間婦人禮服惟用紫染色絁不用金
繡凡婦女袍衫止用紫緑桃紅及諸淺淡顔色不許用
大紅鴉青黄色帶用藍絹布凡女子在室者服飾之制
皆作三小髻金釵珠頭􁬈窄袖禙子凡婢使人等綰髙
頂髻用絹布狹領長襖長裙小婢使綰雙髻用長袖短
衣長裙　成化十年禁官民人等婦女不許僣用渾金
衣服寳石首飾
　　　　樂人巾服
　　明集禮
樂藝冠青卍字頂巾繫紅緑褡膊樂妓則戴明角冠皂
禙子不許與庶民妻同
　　事例
洪武十二年令教坊司伶人常服綠色巾以别士庶之
服　十四年令樂人戴鼓吹冠不用錦絛惟用紅􁨬膊
服色不拘紅綠　二十一年令教坊司婦人不許戴冠
穿禙子　二十五年令樂工當承應許穿靴出外不許
　三十年令樂人衣服許用明綠桃紅玉色水紅茶褐
顔色其餘不得穿用俳色長樂工俱戴皂頭巾繫雜色
餘凡御前供奉俳長皆服鼓吹冠紅羅胸背小袖袍紅
絹褡膊皂靴
色長皆服鼓吹冠紅青緑紵絲衫畫百花袍紅絹褡膊
歌工皆服弁冠紅羅織錦胸背大袖袍紅生絹錦領中
單黒角束帶紅熟絹錦脚袴皂皮琴鞋白綿布夾襪
樂工服色與歌工同凡中宫供奉女樂奉鸞等官妻本
色䯼髻青羅圎領
提調女樂服黒漆唐巾大紅羅銷金裙襖胸帶大紅羅
抹額青緑羅彩畫雲肩描金牡丹花皂靴
奏樂女樂服色與歌章同
　
　
　明㑹典卷五十八
欽定四庫全書
　明㑹典卷五十九
　　禮部十六
　　　房屋器用等第
　　諸司職掌
一凡官員葢造房屋並不許歇山轉角重簷重栱繪畫
藻井其樓房不係重簷之例聴從自便公侯前㕔七間
或五間兩厦九架造中堂七間九架後堂七間七架門
屋三間五架門用金漆及獸面擺錫環家廟三間五架
俱用黒板瓦盖屋脊用花様瓦獸梁棟斗栱簷角綵色
繪飾牕房柱用金漆或黒油飾其餘廊廡庫厨從屋等
房從宜葢造俱不得過五間七架
一品二品㕔堂五間九架屋脊許用瓦獸梁棟斗栱簷
桷青碧繪飾門屋三間五架門用緑油及獸面擺錫環
三品至五品㕔堂五間七架屋脊用瓦獸梁棟簷桷青
碧繪飾正門三間三架門用黒油擺錫環
六品至九品㕔堂三間七架梁棟止用土黄刷正門一
間三架黒門鐵環
一品官房舍除正㕔外其餘房舍許從宜葢造比正屋
制度務度减小不許太過其門牕户牖並不許用朱紅
油漆
一庶民所居房舍不過三間五架不許用斗栱及綵色
装飾
一器皿公侯一品二品酒注酒盞用金餘用銀
三品至五品酒注用銀酒盞用金
六品至九品酒注酒盞用銀餘皆用滋漆木器並不許
用硃紅及抹金描金雕琢龍鳳文庶民酒器用錫盞用
銀餘滋漆
一傘葢一品二品銀浮屠頂茶褐羅表紅絹裏三簷
三品四品用紅浮屠茶褐羅表紅絹裏三簷已上傘盖
俱用黒色茶褐雨傘俱用紅油絹
五品用紅浮屠頂青羅表紅絹裏雨簷雨傘同四品
六品至九品用紅浮屠頂青絹表紅絹裏兩簷兩傘俱
用油紙
一官員牀面屛風槅子並用雜色漆飾不誰雕刻龍鳯
文并金飾硃漆
一官員鞍轡公侯一品二品用銀减鐵事件䩞用描銀
三品至五品用銀减鐵事件䩞用油畫
六品至九品用擺錫鐵事件䩞用油畫
一凡軍官軍士應用弓矢止是黒漆弓袋箭囊並不許
用硃漆描金粧飾
一已上服色器皿房屋等項並不許雕刻刺繡古帝王
后妃聖賢人物故事及日月龍鳳獅子麒麟犀象等形
　　明令
凡官民服色冠帶房舍鞍馬貴賤各有等第上可以兼
下下不可以僣上官員任滿致仕與見任同其父祖有
官身沒非犯除名不叙子孫許居父祖房舍衣服車馬
比父祖用有官者依品級其御賜者及軍官軍人服色
不在禁例
一車輿並不得雕飾龍鳳紋
職官一品至三品許用間金粧飾銀螭繡帶青幔
四品五品素絲頭繡帶青幔
六品至九品用素雲頭素帶青幔轎子比同車製
庶民車用黒油齊頭平頂皂幔轎子比同車製並不許
用雲頭
一帳幔並不許得用赭黄龍鳳紋
職官一品至三品許用金花刺繡紗羅
四品五品刺繡紗羅
六品以下許用素紗羅
一傘葢庶民並不得用羅絹凉傘許用油紙雨傘
一鞍轡庶民不得描金惟用銅鐵粧飾
　　稽古定制
一在京功臣宅舍地勢寛者住宅後許留空地十丈住
宅左邉右邊各許留空地五丈若見住舊居所在地勢
窄隘已有年矣左右前後皆是軍民所居止仍舊居不
許那移軍民以留地
一京城係人煙輻輳去處其地有限設使官員之家往
往窺覷住宅左右前後空地日侵月占圍在牆内作園
種植菜蔬及為㳺玩處所甚妨軍民居住且京城官員
不下數千若一槩倣傚京城内地多為菜園百十萬軍
何處居住今後官員住宅照依前定丈尺不許多留空
地如有過此即便退出與軍民居住令子孫赴告官給
園地另于城外量撥一在京文職官員所居房屋臨時
奏請量撥居住
凡公侯内外文武四品以上官不得令子孫家人奴僕
於市肆開張鋪店生放錢債及出外行商中鹹興販物
貨以給家用器物之類遣人扵外賣買以給家用不係
商賈取利者不在禁例
一古先哲王之制大邑不過三國之一中五之一小九
之一且如國王所居之城九里公侯所居之城止得三
里伯止得一二里伯八十步子男止得一里古人尊卑
之分如此今已矣功臣之家不守分限往往扵住宅前
後左右多占地丈葢造亭館或開掘池塘以為㳺翫似
此越禮犯法所以不能保守前功共享太平之福
一古人扵地有王氣之處往往埋金以厭之或井其地
以洩之前代帝王如此用心今京城已故各官多有不
諳道理扵住宅内自行開挑池塘養魚種蓮以為玩好
非惟洩斷地胍實于本家不利以致身亡家破今後京
城内官員宅院不許開挑池塘亦不得于内取土築墻
掘成坑坎
　　事例
洪武三年令寺觀庵院除殿宇梁棟門牕神座案卓許
用紅色外其餘僧道自居房舍並不許起造斗栱彩畫
梁棟及僣用紅色什物床榻椅卓　六年令凡各處僧
道寺觀金采装飾神佛龍鳳等像除舊有外不許再造
　凡舟車坐轎除紅漆外許雜色漆飾五品以上車用
青幔餘並不許其坐轎止許婦人及官民老疾者乗之
凡傘葢京城内一品二品許用其餘止許用雨傘京城
外聴用之　凡帳幔職官一品至五品許用綾羅紗被
褥用紵絲錦繡六品至九品帳幔用紗絹被褥用綾羅
紬絹庶民用紬絹布　十六年令尚書侍郎左右都御
史通政使大理寺卿應天府尹國子祭酒翰林等學士
許張傘葢　三十五年申明軍民房屋不許葢造九五
間數一品二品㕔堂各七間六品至九品㕔堂梁棟止
用粉青刷飾庶民所居房舍從屋雖十所二十所隨所
宜葢但不得過三間官員傘葢不許用金繡硃紅裝飾
公侯駙馬伯與一品二品同官民人等不許僣用金酒
爵其椅卓木器之類並不許用硃紅金飾鞍轡馬頷下
纓并鞦轡俱用黒色不許紅纓及描金嵌金天青硃紅
粧飾軍民用鐵事件黒緑油䩞餘同諸司職掌　正統
十二年令庶民房屋架多而間少者不在禁限　景泰
四年令在京三品以上許乗轎其餘不許違例在外各
衙門俱不許乗轎　天順八年詔京城内外寺觀今後
不許増修請額　成化九年申明兩京官員油傘遇雨
任用其凉傘京城内不許張設若出郊出外不拘此限
　𢎞治七年申明兩京及在外文武官員除奉有特㫖
及文職例應乗轎者止許四人扛擡其兩京五府管事
并在京在外鎮守守偹等項公侯伯都督等官不分老
少皆不許乗轎違例乗轎及擅用八人者指實奏聞
　
　
　
　
　
　
　
　
　明㑹典卷五十九
欽定四庫全書
　明㑹典卷六十
　　禮部十九
　　　冠禮
　　　　天子冠禮
　　明集禮
前期太史院奉制筮日工部製冕服翰林院撰祝文辭
或用古辭或臨時修撰禮部偹儀注中書省承制命某
官攝太師某官攝太尉既筮日遣某官奏告天地宗廟
行一獻禮訖告示文武百官于皇城守宿清晨具朝服
行禮前一日内使監令陳御冠席于奉天殿正中設香
案與冕服案于御冠席之南香案又御座之南尚寳卿
設寳案于香案之南侍儀司設太師太尉起居位于文
樓之南西向設文官起居位扵太師太尉起居位之後
設武官起居位扵武樓之南設太師太尉拜位于丹墀
内道稍西北向東上設太師太尉侍立位于殿上御席
之西東向設盥洗位于丹陛西階之下東向内賛二人
位于殿上南楹之左右東西相向設文官拜位於内道
之東毎等異位重行北面西上設武官拜位於丹墀内
道之西毎等異位重行北面東上設使客位於文官拜
位之東北面西上殿前班諸執事起居位於武官起居
位之北東向設侍從班諸執事起居位於文官起居位
之北西向設宿衛鎮撫二人位於東西陛下東西相向
䕶衛百户二十四人位扵宿衛鎮撫之南稍後東西相
向典牧所官二人位於乗馬之前東西相向知班位二
人於文武官拜位之北東西相向通賛典禮二人位于
知班之北東西相向通賛在西賛禮在東引太師太尉
二人位於太師之北西立東向引文武班四人位于文
武官拜位之北稍後東西相向引殿前班二人位于引
武班之南引使者二人位于文班之南設殿前班指揮
司官三員侍立位扵丹陛上之西東向光祿官二員位
于丹陛上之東西向拱立司官位扵殿門之左右東西
相向文官侍從班起居注給事中殿中侍御史尚寳卿
位扵殿上之東西向侍從班懸刀指揮位於殿上之西
東向䕶衛千户八人位於殿東西門之左右東西相向
典儀二人位扵丹陛上之南東西相向鳴鞭四人位扵
丹陛上北向将軍二人於殿上簾前之左右将軍六人
位扵殿門之左右将軍四人位于丹陛上之四隅将軍
六人于奉天門之左右東西相向是日清晨金吾衛陳
設甲士扵午門外之東西陳五輅扵丹墀之南北向典
牧所陳仗馬扵文武樓之南東西相向陳虎豹于奉天
門外東西相向協律郎陳樂於丹墀文武官之南擊鼓
初嚴催班舍人催文武百官具朝服擊鼓次嚴引班引
文武官各依品從齊班於午門外以北為上東西相向
通班賛禮知班典儀内賛宿衛鎮衛鳴鞭殿内将軍殿
外将軍俱入就位引班引殿前班揮揮光禄卿各依品
從序立于起居位東西相向諸侍衛官俱各服其器服
及尚寳卿侍從官入詣謹身殿後迎擊鼓三嚴引班引
文武官以序入起居位引使客立於文班之後侍儀版
奏外辦御用監令奏請皇帝服空頂幘雙童髻雙玉導
絳紗袍御輿以出侍衛導從警蹕如常儀皇帝将出仗
動和郎作樂太常博士引太常導至奉天殿即御位樂
止捲簾鳴鞭雞唱報時訖拱衛司官由殿西門出降西
階引班引入起居位通班唱各供事殿前班侍從班及
諸執事各就本位引禮引太師太尉先入就拜位引班
引文武官俱入就丹墀拜位知班唱班齊典儀唱拜賛
禮唱鞠躬樂作拜興拜興拜興拜興平身太師太尉及
文武官皆鞠躬拜興拜興拜興拜興平身樂止引禮引
太師先詣盥洗位西向立引禮唱搢笏盥手太師搢笏
盥手引禮唱帨手司巾以巾進太師帨手訖引禮唱出
笏太師出笏引禮引太師由西陛升引禮退就本位本
師至殿西門接引至御席西東向立引禮復引太尉詣
盥洗位西向立引禮賛搢笏盥手太尉搢笏盥手引禮
賛帨手司巾者以巾進太尉帨手引禮賛出笏太尉出
笏引禮引太尉由西陛升引禮退復位太尉至殿西門
内賛接引入立扵太師之南侍儀跪奏請加元服退復
位太尉進就皇帝座前少右跪搢笏脫空頂幘以授内
使内使跪受幘興置巾􁆽畢設纚出笏興退立扵西太
師進至御前北向立内使監令就案取冕立于太師之
左太師祝曰令月吉日始加元服夀考維祺以介景福
内使監令奉冕跪授太師太師搢笏跪受冕加冠加簮
纓訖出笏興退立于西内使監令徹櫛纚箱御用監令
跪奏請皇帝着衮服皇帝興着衮服訖侍儀跪奏請就
御座内賛賛進醴樂作太師進就御座北面立光祿卿
奉酒進授太師太師搢笏受酒至御前北面祝曰甘醴
維厚嘉薦令芳承天之休夀考不忘祝訖跪授内使内
使跪受酒捧進皇帝皇帝受酒祭少許啐酒訖以虚盞
授内使樂止内使捧盞降授太師太師受盞興以授光
禄卿光禄卿受盞退太師出笏退復位内賛引太師太
尉出殿西門樂作降自西階引禮接引就丹墀拜位立
定樂止引禮退復位典儀唱拜賛禮唱鞠躬拜興拜興
拜興拜興太師太尉及文武官皆鞠躬樂作拜興拜興
拜興拜興平身樂止賛禮搢笏鞠躬三舞蹈跪三拱手
加額山呼山呼太師太尉文武百官皆鞠躬拜興拜興
拜興拜興平身再山呼出笏就拜興平身典儀唱鞠躬
樂作賛禮唱拜興拜興拜興拜興平身樂止典儀唱禮
畢侍儀奏禮畢皇帝興樂作警蹕侍從導引入宫樂止
引禮引太師太尉及文武百官以次出皇帝改服通天
冠絳紗袍入宫拜謁太后如正旦儀擇日謁太廟其儀
與時祭同見廟之明日百官具公服稱賀畢賜宴于謹
身殿並如正旦冬至朝㑹儀
　
　
　
　
　明㑹典卷六十
欽定四庫全書
　明㑹典卷六十一
　　禮部二十
　　　冠禮
　　皇太子冠禮
洪武元年定前期太史監承制筮曰工部制衮冕逺遊
冠折上巾服翰林撰祝文祝辭禮部備儀注中書省承
制命某官為贊既筮日遣官奏告天地宗廟禮部告示
文武百官於皇城守宿至期之前一日内使監令陳御
座香案于奉天殿中侍儀司設皇太子次於殿之東房
賔賛次於午門外皇太子拜位於丹陛上正中賔賛受
制位於皇太子拜位之西北東向承制官位於御座之
東西向宣制官位於皇太子位之東北西向賔賛拜位
於内道之東北面西上餘陳設如朝會儀至日侵晨執
事官設罍洗於東階東南罍在洗東篚在洗西内使監
官設皇太子冠席於殿上東南西向醴席於西階上南
向張帷幄於東序内設褥席於帷中又張帷於序外御
用監陳服於帷内東領北上衮服九章逺遊冠絳紗袍
折上巾絳紗袍緇纚犀簮二物同箱在服南櫛實于箱
又在南司尊實醴於側尊加勺羃設醴於席之南設坫
於尊東置二爵于坫進饌者實饌設於尊北諸執事者
各就其所冕九旒逺逰冠十八梁折上巾冠冕各盛一
箱執事者各執其物立於階西東面北上鼓初嚴文武
百官具朝服次嚴䕶衛等各就位東宫官導從皇太子
至殿門賛禮同太常博士引詣奉天殿東房侍衛官入
詣謹身殿奉迎三嚴文武百官入就位皇帝服通天冠
絳紗袍御輿以出樂作陞座樂止捲簾鳴鞭報時訖賔
賛就位樂作四拜樂止侍儀司跪承制降自東階詣賔
前稍東西向稱有𠡠賔賛跪侍儀宣制曰皇太子冠命
卿等行禮宣訖賛皆四拜文武侍從班俱就殿内位賔
賛及應行禮官詣東階下位東宫官太常博士詣殿前
東房引皇太子入就冠席樂作皇太子即席樂止賔賛
詣罍洗樂作搢笏盥帨出笏樂止升自西階執事者捧
折上巾進賔降一等受之右執項左執前進皇太子席
前北面祝云云皆隨時撰述祝畢跪冠樂作興席南北
面立賛冠者進席前跪正冠興立於賔後内使跪進服
服訖樂止賔揖皇太子復坐賔賛降詣罍洗如前儀賛
冠者進跪脱折上巾置於箱興以授内使内使跪受置
於席執事捧逺逰冠進賔降二等受之樂作進冠如前
儀賛冠者進跪簮結紘内使進服樂止賔揖皇太子復
坐詣罍洗脱冠俱如前儀執事者捧衮冕進賔降三等
受之進冠亦如前儀畢太常愽士引皇太子下降自東
階樂作由西階升即醴席南向坐樂止賔詣罍洗樂作
盥帨升自西階樂止賛冠取爵詣司尊前酌醴授賔跪
進爵於皇太子席前祝云云祝畢皇太子搢圭跪授爵
樂作飲訖奠爵執圭進饌者捧饌設於皇太子席前皇
太子搢圭食訖樂止執圭執事官徹爵與饌太常博士
引皇太子降自西階殿東房易朝服詣丹墀拜位樂作
東宫官各就拜位樂止賔賛詣皇太子位稍東西向賔
少進字之辭曰奉𠡠字某太常博士啓皇太子再拜跪
聴宣𠡠畢復再拜興進御前跪奏曰臣不敏敢不祗奉
奏畢復位侍立官並降殿復位在位官皆四拜禮畢皇
帝興樂作還宫樂止内給事導皇太子入内朝見皇后
如朝正旦儀百官以次出明日謁廟如時享禮陪祀官
先赴廟庭皇太子服衮冕執圭太常博士前導由南門
入至拜位皇太子及陪祭官皆再拜興皇太子陞殿詣
神位前三上香復位及陪祭官皆再拜畢皇太子還宫
明日百官俱朝服詣奉天殿稱賀退易公服詣東宫稱
賀賜宴
成化十四年續定
　　　習儀
前期一日各執事官先於本部習儀次日赴文華殿習
儀
　　　告廟
前期一日遣官具特牲告廟行一獻禮
　　　陳設
前期一日錦衣衛設幕次文華殿之東序鴻臚寺設節
案於殿内之北正中設香案於節案之南設冠席於殿
内之東南向設醴席於西上南向内使張帷幄於東序
内設座椅几案䄄褥於幄中又張帷於序外陳袍服皮
弁衮服圭帶舄等物各以箱盛置於帷中案上具翼善
冠皮弁九旒冕各用盤盛以紅袱覆之置於東階之南
案上光祿寺設盥洗所於東階冠案之南稍東設司尊
所於醴席之西南司尊者實醴於尊側加勺羃設坫於
尊東置二爵於坫進饌者實饌設於尊北諸執事者皆
立於其所教坊司設樂
　　　遣官
是日早上位具皮弁服御奉天殿傳制遣官文武百官
各具朝服侍班如常儀制詞曰朕皇太子某冠命卿等
持節行禮
　　　迎節
至期内侍導皇太子先於東序帷幄中坐候持節將至
禮部詣東序啓皇太子迎節樂作禮部官導皇太子出
迎於殿門外持節官捧節入置於案頭立于節案之東
樂止禮部等官導皇太子詣香案前樂作行四拜禮畢
樂止持節官同賔賛并宣𠡠戒等官序立於東南盥洗
所之次
　　　就冠席
禮部啓皇太子就冠席樂作禮部等官導皇太子詣至
冠席内侍二人夾侍皇太子即席西南向坐樂止
　　　初加
鴻臚寺鳴讃賛行初加冠禮樂作引禮序班引賔賛皆
詣盥洗所賔賛皆搢笏以次盥手訖出笏樂止鳴讃二
人稍南東西向立賔賛官陞自東階稍西向内使掲盖
袱樂作以盤捧翼善冠陞賔降階一等受之樂止賔右
手執冠後左手執冠前進皇太子席前北面立祝曰吉
月令辰乃加元服懋敬是承永介景福樂作賔跪進冠
興復位賛者跪正冠興立於賔後樂止禮部官啓易服
皇太子入帷幄易新袍服出禮部官啓復坐
　　　再加
鳴讃賛行再加冠禮樂作内侍掲盖袱以盤捧皮弁陞
賔降二等受之樂止賔右手執皮弁後左手執皮弁前
前進如前儀祝曰冠禮申舉以成令徳敬慎威儀惟民
之式樂作内侍釋翼善冠賔跪進皮弁興復位賛者跪
正皮弁興立於賔後樂止禮部官啓易服皇太子入帷
幄易皮弁服舄出禮部官啓復坐
　　　三加
鳴讃賛行三加冠禮樂作内侍掲盖袱以盤捧冕旒陞
賔降階三等受之樂止進如前儀祝曰章服咸加飭敬
有䖍永固皇圖於千萬年樂作内侍釋皮弁冠賔跪進
冕旒興復位賛者跪簮結紘興立於賔後樂止禮部官
啓易服皇太子入帷幄易衮服出禮部官啓復坐
　　　釂禮
鳴讚贊行釂禮禮部官啓皇太子詣醴席樂作禮部等
官引皇太子降自東階由西階陞即醴席南向坐樂止
光祿寺官舉醴卓樂作引禮序班引賔賛詣盥洗所賔
賛搢笏盥手訖出笏陞西階賛者取爵詣司尊所酌醴
授賔賔執爵詣席前立樂止祝曰㫖酒孔馨嘉薦載芳
受天之福萬世其昌畢賔跪進爵鳴讃賛皇太子搢圭
受爵置於案教坊司啓樂奏喜千春之曲次啓進酒皇
太子舉爵飲訖奠爵於案樂止光祿寺官進饌樂作饌
至案樂止饌訖賛出圭徹卓賔賛復位
　　　受𠡠戒
鳴讃賛受勅戒禮部官啓請皇太子詣受勅戒位禮部
等官引皇太子降自階由東階詣拜位樂作引禮禮序
班引宣𠡠戒官詣皇太子拜位稍東西向立樂止稱有
制鳴讃賛跪皇太子跪宣勅戒曰孝事君親友於兄弟
親賢愛民居仁由義毋怠毋驕荗隆萬世樂作俯伏興
四拜興平身樂止禮部官捧節出樂作禮部等官引皇
太子送節至殿門外引還東序内侍引還宫持節及賔
賛宣勅戒等官復命
　　　謁見
當日皇太子具冕服謁祭奉先殿用樂行禮如常儀謁
祭奉慈殿用樂行禮如常儀畢皇太子仍具冕服詣太
皇太后前謝詣皇太后前謝詣上位前謝詣皇后前謝
俱行五拜三叩頭禮俱用樂
　　　稱賀
次日早上位具皮弁服御華盖殿鴻臚寺奏請陞殿文
武百官具朝服稱賀詞曰皇太子冠禮既成禮當慶賀
行五拜三叩頭禮畢就詣文華殿行賀皇太子禮錦衣
衛陳設儀仗如常儀
　
　
　明會典卷六十一
欽定四庫全書
　明會典卷六十二
　　禮部二十一
　　　冠禮
　　皇太孫冠禮
永樂九年定前期二日各執事官於本部習儀次日赴
華葢殿習儀前期錦衣衛設幕次於華盖殿之東序鴻
臚寺設掌賛宣𠡠戒等官位於殿内道之東北向西上
設應行禮官屬位於内道東西上設䕶衛武官位於内
道之西東上設諸執事起居位於武官位之東北向設
通賛典禮二人位於殿内東西相向内侍設皇太孫冠
席於殿内東南西向設醴席於西上南向張帷幄於東
席内陳設裀褥於幄中又張帷於序外内侍陳服於内
内東領北上衮服九章翼善冠絳紗袍緇纚網巾犀簮
三物同箱在服南櫛實於箱又在南司尊實醴於側尊
加勺羃設於醴席之南設坫於尊東置二爵於坫進饌
者實饌設於尊北諸執事者皆立於其所冕九旒翼善
冠緇纚網巾各以箱盛候是日早上御奉天殿傳制遣
官制詞曰朕皇太孫某冠命卿等持節行禮傳制畢掌
冠官持節至華盖殿行禮候節至禮部鴻臚寺等官詣
東序啓皇太孫出迎殿門外贊禮導皇太孫迎節至殿
置於中設香案樂作贊禮贊皇太孫行四拜禮畢禮部
等官啓皇太孫詣冠席内侍二人夾侍皇太孫即席正
南向樂止引禮引賔贊以次詣罍洗樂作搢笏盥手帨
手訖出笏樂止自西階執緇纚及網巾者升掌冠降一
等受之進皇太孫席前北面立祝曰吉月令辰乃加元
服懋敬是承永介景福畢供奉官束髪掌冠跪加網巾
樂作賔興席南北面立贊冠者北面跪正之興立於掌
冠後内使跪進服訖樂止掌冠啓皇太孫復坐執翼善
冠者升掌冠降二等受之右執項左執前進皇太孫席
前北面立祝曰冠禮申舉以成令徳敬慎威儀惟民之
式畢乃跪冠樂作掌冠興席南北面立賛跪進席前面
北跪正冠興立於掌冠後皇太孫興内使進絳紗袍服
訖樂止掌冠啓皇太孫復坐贊冠進席前北面跪脱翼
善冠置於箱興内侍跪脱服亦置於席執衮冕者升賔
降三等受之右執項左執前進皇太孫席前北面立祝
曰章服咸加飭敬有䖍永固皇圖於千萬年畢乃跪冠
樂作掌冠興席南北向立贊冠者進席前北面跪簮結
紘興立於掌冠後内侍跪進衮服訖樂止禮部等官引
皇太孫降自東階樂作由西階升即醴席南向坐樂止
引禮引掌冠詣罍洗樂作搢笏盥手訖出笏升西階樂
止贊冠者取爵詣司罇所酌醴授掌冠掌冠受爵跪進
於皇太孫席前北面祝曰㫖酒孔馨嘉薦載芳受天之
福萬世其昌畢皇太孫搢圭受爵樂奏喜千春之曲飲
訖奠爵進饌者捧饌設於皇太孫席前皇太孫食訖出
圭執事徹饌樂止禮部等官啓請引皇太孫降自西階
詣拜位樂作就位引禮引宣𠡠戒官詣皇太孫位稍東
西向稱有制贊皇太孫跪樂止聴宣𠡠戒詞曰孝事君
親友于兄弟親賢愛民居仁由義毋怠毋驕荗隆萬世
樂作俯伏興拜興拜興拜興拜興平身樂止禮部官啓
禮畢贊禮畢樂作禮部官引皇太孫送節至殿門外引
還東序内侍引還宫樂止掌冠等官復命皇太孫當日
謁廟畢就詣上位前謝及東宫前謝次日文武百官具
朝服稱賀詞曰皇太孫冠禮既成當慶賀次詣文華殿
稱賀次詣皇太孫前行賀禮
　　　親王冠禮
　　諸司職掌
一前期三日各執事官於本部習儀至日傳制遣官持
節行禮一前期儀衛司先設王邸在東序張帷幄設䄄
褥於序中又張帷於序儀制司設掌賛宣𠡠戒等官序
立位於王邸東稍西向具九旒冕翼善冠絳紗袍等服
并網簮金簮二物各以箱成候持節者至禮部儀禮司
等官啓王出迎門外賛禮導王行節入王邸置中庭樂
作贊王詣香案前四拜畢禮部等官啓就冠席西南向
内侍二人夾侍樂止引禮引賔贊以次詣罍洗樂作搢
笏盥手樂止通贊典儀二人露䑓東西向冠席在東序
南西向醴席在西南向行禮之時諸執事官陞自東階
稍西向掌冠者執網巾陞賔降一等受之進王席前稍
北面立祝曰惟茲吉日冠以成人克敦孝友福祿来臻
畢供奉官束髪掌冠跪進網巾樂作贊冠者跪正之興
立掌冠後内侍跪進服訖樂止掌冠啓王復坐執翼善
冠陞賔降二等受之右手執冠後左手執冠前進如前
儀祝曰冠禮斯舉寔由成徳敬慎威儀惟民之則畢跪
進冠興樂作掌冠啓復坐贊冠進跪脱翼善冠興内使
跪脫袍服執衮冕者陞賔降三等受之進如前儀祝曰
冠至三加命服用章敬神事上永固藩邦跪進服興樂
作贊冠跪簮結紘興立掌冠後王興内侍跪進衮服訖
樂止禮部官引王降自東階樂作由西階陞醴席南向
坐樂止引禮引掌冠詣罍洗樂作搢笏盥手訖陞西階
樂止贊冠者取爵詣司尊所酌醴授賔賔跪進席前北
面祝曰㫖酒嘉薦載芬載芳受茲景福百世其昌畢王
搢圭受爵樂奏喜千春之曲飲訖奠爵出圭進饌饌訖
引王降自西階詣東序易服訖樂止請王詣拜位樂作
引禮引宣𠡠戒官至中庭西向立稱有制王跪樂止宣
𠡠戒曰孝於君親友於兄弟親賢愛民率由禮義毋溢
毋驕永保富貴樂作俯伏興四拜興樂止禮部官啓禮
畢引王還樂止掌冠等官復命王是日謁廟畢就詣父
皇及東宫前謝次日百官稱賀畢詣王府行叩頭禮
成化二十三年續定
　　　習儀
前期各執事官於奉天門前東廡習儀三日
　　　陳設
前期鴻臚寺設王冠所於奉天門前東廡左順門之北
設節案香案各一於廡内之北正中設冠席於東階之
上西向設醴席於西階之上東向光祿寺設司尊所一
於東階之下稍南設盥洗所一於司尊所之南内侍設
帷幄於香案之東冠席之後稍北俱西向帷中設坐椅
几案各一别設案於東階之南司尊所之北具翼善冠
皮弁九旒冕皆以盤盛紅袱覆之置於案具袍服皮弁
服衮服圭帶舄等物皆以箱盛置於幄中案上教坊司
設樂於南
　　　遣官
是日早皇上預告奉先殿畢具皮弁服御華盖殿鴻臚
寺奏請陞殿傳制遣官持節行禮文武百官各具朝服
侍班如常儀
　　　迎節
至期内侍導王先於帷幄中坐候持節將至禮部官啓
王迎節樂作禮部同鴻臚寺卿導王王出階下節至持
節官捧節入置於北正中案上樂止王隨節入持節官
立於節案之東賔及宣𠡠戒宣祝等官序立於東南盥
洗所之次禮部官鴻臚寺卿導王詣香案前立樂作行
四拜禮畢樂止
　　　就冠席
禮部官啓王就冠席樂作禮部官同鴻臚寺卿導王詣
冠席坐樂止内侍二人立於王左右
　　　初加
鴻臚寺鳴讚贊行初加冠禮樂作引禮序班引賔詣盥
洗所搢笏盥手訖樂止鳴讚二員稍南北向立賔陞自
東階稍西向樂作内侍掲盖袱以盤捧翼善冠陞賔降
一等受之樂止賔右手執冠後左手執冠前詣王席前
稍東面立贊宣祝宣祝官祝曰(祝辭與諸/司職掌同)祝訖樂作賔
跪進冠訖興復位樂止禮部官啓易服王入帷幄易新
袍服出禮部官啓復坐
　　　再加
鳴讚贊行再加冠禮樂作内侍掲盖袱以盤捧皮弁陞
賔降二等受之樂止賔以右手執弁後左手執弁前如
前儀贊宣祝宣祝官祝曰(祝辭與諸/司職掌同)祝訖樂作内侍釋
翼善冠賔跪進皮弁訖興復位樂止禮部官啓易服王
入帷幄易皮弁服舄出禮部官啓復坐
　　　三加
鳴讚贊行三加冠禮樂作内侍掲盖袱以盤捧冕旒陞
賔降三等受之樂止進如前儀贊宣祝宣祝官祝曰(祝/辭)
(與諸司/職掌同)祝訖樂作内侍釋皮弁賔跪進冕旒訖興復位
樂止禮部官啓易服王入帷幄易衮服出禮部官啓復
坐
　　　釂禮
鳴讚贊行釂禮禮部官啓王詣釂席樂作禮部官同鴻
臚寺卿引王降自東階由西階陞醴席東向坐樂止光
祿寺舉醴卓置於前樂作引禮序班引賔詣盥洗所搢
笏盥手訖取爵詣司尊所酌醴由西階陞詣席前立樂
止贊宣祝宣祝官祝曰(祝辭與諸/司職掌同)祝訖賔跪進爵鳴讚
贊王搢圭受爵置於案教坊司啓樂奏喜千春之曲次
啓進酒王舉爵飲訖奠爵於案賔興樂止光祿寺官進
饌大樂作饌至案樂止饌訖贊出圭徹卓賔復位
　　　受𠡠戒
鳴讚贊受𠡠戒禮部官啓王詣受𠡠戒位禮部同鴻臚
臚寺卿引王降自西階由東階詣拜位立樂作引禮序
班引宣𠡠戒官至庭中西向立樂止稱有制鳴讚贊王
跪宣𠡠戒曰(戒辭與諸/司職掌同)樂作王俯伏興四拜興樂止鴻
臚寺卿啓禮畢持節官捧節出王送節出門外節行至
階下内侍引王還帷中釋衮冕具翼善冠服回宫持節
及賔贊宣𠡠戒等官復命
　　　謁見
是日王具冕服謁祭奉先殿用樂行禮如常儀仍具冕
服謁見皇太后畢謁見皇上皇后俱行五拜三叩頭禮
次謁皇妃東宫及妃各行四拜禮皆用樂
　　　稱賀
次日早上位常服陞金臺百官常服稱賀致詞云皇子
冠禮已成禮當稱賀行五拜三叩頭禮畢是日朝罷司
禮監請皇子具常服詣奉天門前東廡坐百官常服行
四拜禮
　
　
　
　
　
　
　
　
　
　
　
　
　
　
　明㑹典卷六十二
欽定四庫全書
　明會典卷六十三
　　禮部二十二
　　　冠禮
　　　品官冠禮
　　明集禮
前期擇日主者告於家廟無廟則告於祠堂北面再拜
告云某之子某年漸長成將以某月某日加冠於其首
謹以告乃筮賔主者北面再拜告云卜以某甲子吉冠
某速某賔加冠庶幾臨之謹告前二日主者戒賔及賛
冠者主者至賔大門外掌次者引之次儐者受主者之
命入告賔曰某之子某將加冠願吾子教之賔曰某不
敏恐不能供事以辱吾子敢辭主者曰某猶願吾子教
之賔曰吾子重有命某敢不從主者再拜賔答拜主者
還賔拜送主者戒賛冠者亦如之(亦通使子/弟戒之)前一日掌
事者設次于大門外之右南向其日夙興掌事者設洗
於堂阼階東南東西當東霤(六品以下/當東榮)南北以堂深罍
水在洗東加勺羃篚在洗西南肆實巾一於篚加羃席
於東房内西牖下(無房者張/帷為之)陳服於席東領北上莞筵
四加藻席四在南側尊甒醴在服北加勺羃設坫(四品/以下)
(設篚/無坫)在尊北饌陳於坫北設洗於東房近北罍水在洗
西篚在洗東北肆實以巾質明賔賛至於主者大門外
掌次者引之次賔賛公服諸行事者各服其服(無公服/者服常)
(服/)執尊罍篚者皆就位其冠各一箱各一人執之待於
西階之西東面北上設主者之席於阼階上西面賔席
於西階東面冠者席於主者東北西面主者公服立於
阼階下當東序西靣諸親公服非公服者常服立於罍洗
東南西靣北上(尊者在/别室)儐者公服立於門内道東北靣
將冠者(雙童髻空頂幘雙玉導金寳飾綵袴/褶錦紳烏皮履六品以下導不以玉)立於房内
南靣主者贊冠者公服立於房内戸東西靣賔及賛冠
出次立於門西贊冠者稍退俱東靣北上儐者進於主
者之左北靣受命出立門東西面曰敢請事賔曰某子
有嘉禮命某執事儐者入告主者迎賔於大門之外東
西靣再拜賔答拜(凡主賔拜揖皆/贊禮者相導)主者揖賛冠者贊冠
者報揖主者又揖賔賔報揖主者入賔及贊冠者次入
及内門行至階(主者立於階東西面/賓賛立於階西東面)主者請升賔曰某
偹將事敢辭主者固請賔固辭主者終請賔三辭主者
升自阼階立於西東西向賔升自西階立於席西東向
贊冠者及庭盥於洗升自西階入於東房立於主者贊
冠者之南俱西面主者贊冠者引將冠者立於房外之
西南面賔之賛冠者取纚櫛簮跪奠於冠者筵南端席
北稍東西面立賔揖將冠者賔主俱即席坐將冠者進
升席西南坐賔之賛冠者進筵前東面跪脱雙童髻置
於箱櫛畢設纚興復位立賔主俱興賔降至罍洗盥手
訖詣西階主者立於席後西面賔立於西階上東面執
緇布冠者升授賔賔降一等受之右執項左執前進將
冠者筵前東向立祝曰令月吉日始加元服棄爾幼志
慎爾成徳夀考維祺介爾景福乃跪冠興復西階上席
後東面立賔之贊冠者進筵前東面跪結纓興復位冠
者興賔揖冠者冠者適房賔主俱坐冠者(著青衣素/裳之服)出
房户西南面立賔主俱興賔揖冠者冠者進升席西向
坐賔之贊冠者跪脱緇布冠置於箱櫛畢設纚興復位
執進賢冠者升賔降二等受之右執項左執前進冠者
筵前東向立祝曰吉月令辰乃申爾服恭爾威儀淑慎
爾徳眉夀萬年永受胡福乃跪冠興復位賔之贊冠者
跪設簮結纓興復位冠者興賔揖冠者冠者適房賔主
俱坐冠者(著絳/紗服)出自房戸西南面立賔主俱興賔揖冠
者冠者進升席西向坐賔之賛冠者跪脱進賢冠置於
箱櫛畢設纚興復位執爵弁者升賔降三等受之右執
項左執前進冠者筵前東向立祝曰以嵗之正以月之
令咸加爾服兄弟具在以成厥德黄耉無疆受天之慶
乃跪冠興復位賔之賛冠者跪設簮結纓興復位冠者
興賔揖冠者適房賔主俱坐主者賛冠者撤纚櫛簮箱
及筵入於房又設筵於室戸西南向冠者著爵弁之服
出房户西南面立賔主俱興主者賛冠者盥手洗觶於
房酌醴出房南面立賔揖冠者冠者就筵西南面立賔
進受醴進冠者筵前北面立祝曰甘醴維厚嘉薦令芳
拜受祭之以定爾祥承天之休夀考不忘冠者筵西拜
受觶賔復西階上東面答拜執饌者奉饌薦於冠者筵
前冠者左執觶右取脯祭於籩豆之間贊冠者取胏一
以授冠者冠者奠觶於薦西以祭冠者坐取觶祭醴奠
觶再拜執觶興賔答拜賔主俱坐冠者升筵跪奠觶於
薦東興進北面跪取脯降自西階入見母進奠脯於席
前退再拜以出冠者母不在則使人受脯於西階下初
冠者入見母賔主俱興賔降當西序東面立主者降當
東序西面立冠者既見母出立於西階東南面賔少進
字之曰禮儀既偹令月吉日昭告爾字爰字孔嘉髦士
攸宜宜之于嘏永受保之曰伯某甫冠者曰某雖不敏
夙夜祗奉賔出主者送於内門外主者西向請賔曰吾
子辱執事請禮從者賔曰某得將事敢辭主者固請賔
曰某既不得命敢不從賔就次主者入初賔出冠者東
面見諸親諸親拜之冠者答拜冠者西面拜賔之賛冠
者賔之賛冠者答拜訖見諸尊於别室賔主既釋服改
席訖賔與衆賔俱出次立於門西東面主者出門東西面
主者揖賔賔報揖主者先入賔及衆賔從之至階賔立
於西階上賛冠者在北少退俱東面主者立於東階上
西面衆賔降立於西階下東面掌事者以幣篚升授主
者主者授幣篚於賔賔受之又以幣篚授贊冠者賛冠
受之俱復位主者還阼階上北面拜送賔賛降自西階
主者送賔於大門外之東西面再拜賔出主者入孤子
則諸父諸兄戒賔冠之日主者紒而迎賔拜揖讓如冠
主冠於阼階之下禮賔拜送皆如上儀明日見廟冠者
朝服質明贊禮者引入廟南門中庭道西北向贊再拜
訖引出
　　　士庶冠禮
洪武三年定凡男子年十五至二十皆可冠將冠筮日
筮賔於祠堂戒賔俱同品官儀是日夙興張帷為房於
聴事之東賔主執事者皆盛服設盥於阼階下東南陳
服於房中西牖下東向北上席二在南酒壺在服北次
盞注幞頭帽巾各盛以盤䝉以巾帕執事者三人捧之
立於堂下西階之西南向東上主人立於阼階下子弟
親戚立於盥東儐者立於門外以俟賔將冠者雙紒袍
勒帛素履待於房中賔至主人出迎揖而入坐定將冠
者出於房執事者請行事賔之贊者取櫛總箆幧頭置
於席南端賔揖將冠者將冠者即席西向坐賔之賛者
為櫛合紒施總加幧頭賔主皆降主人立於阼階下賔
盥訖主人揖讓升自西階皆復位執事者以巾進賔降
西階一等受之詣冠者席前東向云云跪為著巾興復
位冠者興賔揖冠者適房易服深衣大帶出房即冠席
賔盥訖降二等受帽進祝贊者徹巾賔跪冠興復位冠
者興賔揖冠者入房易服旋服襴衫腰帶出房即冠席
賔盥訖降三等受幞頭進祝三祝皆同品官詞贊者徹
㡌加幞頭復位冠者興賔揖冠者適房易公服出房執
事者徹冠席入帷中更設醴席於西階南向贊者酌醴
出房立於冠者之南賔揖冠者即醴席西向立賔受醴
詣席前北面祝同品官詞冠者於席西拜受賔答拜執
事者薦饌冠者即席坐飲食訖再拜賔答拜冠者離席
立於西階之東南向賔字同品官詞冠者拜賔答拜冠
者拜父母父母為之起拜諸父之尊者遂出見鄉先生
及父之執友先生執友皆答拜訖賔退主人請禮賔辭
固請許諾乃入設酒饌延賔及儐贊者賔退主人酬賔
贊侑以幣乃拜謝禮畢主人以冠者見祠堂告曰某之
子某冠畢敢見冠者北面焚香再拜出
　
　
　
　
　明會典卷六十三
欽定四庫全書
　明會典卷六十四
　　禮部二十三
　　　婚禮
　　天子納后儀
正統七年定
　　　納采問名
前期擇日遣官告天地宗廟至期前一日所司設御座
於奉天殿鴻臚寺設制案節案於御座前内官監禮部
陳禮物於文樓下教坊司設中和樂於殿内至期清晨
錦衣衛設鹵簿於丹陛下禮部陳禮物於丹陛上内官
監設綵輿於奉天門外教坊司設大樂於奉天門内質
明鼓三嚴鐘止鴻臚寺奏請陞殿上具冕服導駕奉引
如常儀陞座文武官朝服叩頭訖執事引正副使朝服
就拜位行四拜禮傳制官奏傳制訖由東門出執事舉
制案節案由中門出禮物在丹陛上者隨之俱置丹陛
中道傳制官宣制曰茲選某官某女為皇后命卿等持
節行納采問名禮正副使又行四拜禮鴻臚寺奏禮畢
上興引禮引制案節案用傘盖遮䕶由奉天門中門出
執事引文樓下禮物隨出至奉天門外正副使取制書
置綵輿中儀仗大樂前導從中門中道行出大明門外
正副使釋朝服乘馬行詣皇后第行禮皇后第前一日
設正副使幕次於大門外左南向設香案於正堂中設
制案節案於香案南别設案於香案之北其日正副使
至大門外儀仗大樂分列置綵輿於正中設制案節案
於綵輿北引禮引正副使入幕次執事官陳禮物於正
堂正副使出幕次取制書置案上禮官一員先入正堂
立於東主婚者朝服出見立於西禮官曰奉制建后遣
使行納采問名禮引主婚者出迎引禮引正副使捧制
書及節先行主婚者随行至正堂置制書及節於案正
使立於案左副使立於案右引禮引主婚者就拜位行
四拜禮詣案前跪正使取納采制宣訖授主婚者主婚
者受之授執事者置於北案上稍左副使取問名制宣
訖授主婚者主婚者受之授執事者置於北案上稍右
主婚者俯伏興平身執事者舉答問名表案於主婚者
後少西取表授主婚者主婚者受表跪授正使主婚者
俯伏興平身退就拜位又行四拜禮畢正副使出置表
綵輿中訖主婚者至正副使前致詞云請禮從者酒饌
畢主婚者捧幣以勞正副使正副使出主婚者送至大
門外正副使進發綵輿於大明等門左門入至奉天門
外以表節授司禮監官奏聞復命
　　　納采制
朕承天序欽紹鴻圖經國之道正家為本夫婦之倫乾
坤之義實以相宗祀之敬恊奉養之誠所資維重祗遵
聖祖母太皇太后聖母皇太后命今遣使持節以禮采
擇
　　　問名制
朕惟夫婦之道大倫之本正位乎内必資名家特遣使
持節以禮問名尚佇来聞
　　　答辭
臣某伏承嘉命正使某官某等重宣制詔問臣名族臣
女臣夫婦所生先臣某官某之𤣥孫先臣某官某之曽
孫先臣某官某之孫先臣某官某之外孫臣女今年若
干謹具奏聞
　　　納吉納徵告期
前一日所司設制案節案禮物中和樂至期清晨設鹵
簿綵輿大樂傳制遣使並同前納采問名儀但納徵用
𤣥纁束帛六馬等物制詞云兹聘某官某女為皇后命
卿等持節行納吉納徵告期禮皇后第前一日設正副
使幕次香案制案節案别設案並同前受納采問名儀
惟更設玉帛案其日正副使至皇后第於綵輿中取制
書玉帛置案上少候執事先設皇后冠服諸禮物於正
堂六馬陳於堂下禮官一員入正堂主婚者出見禮官
曰奉制聘皇后遣使行納吉納徵告期禮主婚者出迎
執事舉玉帛案前行正使於案取納吉納徵制書捧之
副使取告期制書及節捧之次行主婚者後隨至正堂
正副各有制書及節置案上退立案之左右相向置玉
帛案於制書案之南引禮引主婚者就拜位行四拜禮
引詣案前跪正使取納吉納徵以次宣訖授主婚者主
婚者受制以授執事者執事者跪受置於北案正使捧
圭授主婚者主婚者受圭以授執事者執事者跪受置
於北案副使捧𤣥纁授主婚者主婚者受以授執事者
執事者跪受置於北案副使取告期制書宣訖授主婚
者主婚者受制以授執事者執事者跪受置於北案主
婚者俯伏興平身復位行四拜禮畢正副使持節出以
節置綵輿中主婚者送至門外請禮從者及捧幣勞正
副使俱同前正副使還至奉天門外以節授司禮監官
捧入復命
　　　納吉制
大婚之卜龜筮卿士恊從敬循禮典遣使持節告吉
　　　納徵制
卿女有貞静之徳稱母儀之選宜共承天地宗廟特遣
使持節以禮納徵
　　　告期制
嵗令月良吉日某甲子大婚維宜特遣使持節以禮告
期
　　　發冊奉迎
前一日所司設樂儀仗如常儀至期清晨鴻臚寺設制
書案節案冊案寳案於御座前禮部陳鴈及禮物於丹
陛上設綵輿於奉天門外内官監陳設皇后鹵簿車輅
禮物於綵輿南其傳制遣使並同前納采問名儀但改
制詞云兹冊某官某女為皇后命卿等持節奉冊寳行
奉迎禮其制冊寳節用􁡣盖遮䕶從中門出執事舉鴈
及禮物隨行正副使亦隨行詣皇后第行禮其奉迎用
旗手衛鼓吹前導設而不作教坊司作樂如常儀是日
内官設皇后幕次於内殿南北向設上與皇后各更服
處於内殿皇后第前一日設正副使幕次於大門外南
向設香案制書案節案寳冊案於正門中又設香案制
書案節案於正堂别設案於正堂北其日正副使至於綵
輿中取制書冊寳置案上入次少候女官奉皇后首飾
禕服入中堂左内官陳儀仗車輅等物於大門内禮官
一貟先入主婚者朝服出見禮官曰奉制冊后遣使持
節奉冊寳行奉迎禮主婚者出迎執事者舉冊寳案前
行正副使捧制書及節次行執事者執鴈及禮物隨入
主婚者從行至正堂正副使置制節於案執事者置冊
寳案於制節之南冊東寳西正使立於案左副使立於
案右相向引禮引主婚者就拜位行四拜禮退立於西
南女官以首飾禕服進皇后内官進皇后儀仗於中堂
前設女樂於堂下作止如常儀司禮監官進前受節冊
寳正副使於案取節冊寳授之仍前立候内贊二人引
捧節冊寳監官入中堂前各置於案皇后具服出閤女
官及宫人擁䕶詣香案前向闕立内贊贊行四拜禮贊
宣冊贊跪皇后跪宣冊官取冊立宣於皇后之左訖贊
受冊贊搢圭宣冊官以冊進授皇后皇后受冊以授女
官女官跪受立於西贊宣寳宣寳官取寳立宣於皇后
之左訖贊受寳宣寳官以寳進授皇后皇后受寳以授
女官女官跪受立於西贊出圭贊興又贊四拜禮畢皇
后入閤持節監官由正門出授正副使報受冊寳禮畢
引禮引主婚者詣案前跪正使取奉迎制宣訖授主婚
者主婚者授執事置於北案執事者以鴈及禮物進副
使以次受之授主婚者主婚者授執事皆置於案又贊
四拜禮畢正副使出大門外置節綵輿中主婚者請禮
從者及以幣勞正副使同前司禮監官嚴整鹵簿復以
奉迎禮入達於女官女官奉請皇后冠服出閤女樂前
導宫人擎執擁䕶自東階下立香案前内執事贊四拜
禮請皇后陞堂南向立主婚者進立於皇后之東西向
曰戒之敬之夙夜無違命畢退立於東階西向母進立
於皇后之西東向施衿結帨曰勉之敬之夙夜無違畢
退立於西階東向内執事奏請乘輿皇后降階陞輿侍
從如儀内執事導從出門奉迎儀仗大樂前行綵輿次
行正副使隨行司禮監官擁導皇后鹵簿冊寳綵輿行
宫人乘轎内官内使衛䕶從大明門中門入文武百官
具朝服於承天門外東西向立班迎候輿入承天門退
皇后輿輅至午門外鳴鐘鼓鹵簿止正副使以節授司
禮監官先入復命捧冊寳官捧冊寳傘扇儀仗女樂前
導宫人擁䕶皇后輿由奉天門進内庭幕次捧冊寳監
官以冊寳授女官皇后出輿由西階進上由東階降迎
於庭揖皇后入内殿内侍請上詣更服處具衮冕女官
請皇后詣更服處更禮服上同皇后詣奉先殿行禮捧
冊寳女官以冊寳置皇后宫中内官以皇后車輿鹵簿
入午門過御橋由中右門進皇后宫中
　　　冊文
朕躬膺天命祇嗣祖宗大位統馭天下致理之本肇自
正家惟夫婦之道體乾坤之義越稽古先聖君明王咸
有令徳輔成於内以興王化之美以厚萬福之原咨爾
某氏生於勲門天禀純茂慈惠貞淑静一誠莊敬承姆
師恒循禮度敷求懿徳穆卜大門今遣使持節以金冊
金寳立爾為皇后於戱惟君暨后奉神靈之統理萬物
之宜惟孝惟誠以奉九廟之祀惟敬惟愛以承兩宫之
懽惟勤致儆戒相成之益惟無忘詩書圖史之規惟謙
和以睦宗婣惟節儉以處富貴𢎞樛木逮下之惠衍螽
斯蕃衍之祥於以表正六宫而母儀四海懋欽乃行用
永光華
　　　謁廟
是日早内官於奉先殿陳設牲醴祝帛畢候上同皇后
至贊引引就拜位上在東皇后在西行禮如常儀祭畢
還宫
　　　合卺
是日内官先於正宫殿内設上座於東皇后坐於西相
向置酒案於正中稍南置四金爵兩卺於案上謁廟還
内侍女官請上與皇后各就更服處上服皮弁服陞内
殿皇后更衣從陞贊請陞座執事者舉饌案於上與皇
后前女官司尊者取金爵酌酒以進飲訖女官進饌舉
饌訖女官再取金爵酌酒以進飲訖進饌女官以巹盞
酌酒合和以進飲訖又進饌舉饌畢内侍奏禮畢上同
皇后興内侍女官執事奏請上與皇后就更服處易常
服皇帝從者餕皇后之饌皇后從者餕皇帝之饌
　　　兩宫朝見
第二日早上冕服皇后禮服詣某宫俟某宫禮服陞座
贊引引上與皇后詣某宫前宫人以腵脩盤立於皇后
左贊禮贊上與皇后皆四拜執事二人舉案至某宫正
中宫人以腵脩盤授皇后皇后捧置於案上執事女官
舉案皇后隨舉進至某宫前皇后復位贊禮贊上與皇
后皆四拜執事者舉腵脩盤徹於西贊禮畢皇后還宫
　　　謝恩
第三日早上冕服皇后禮服同詣某宫前八拜禮訖皇
后詣内殿俟上服皮弁服陞座贊引女官引皇后禮服
詣上前就拜位行八拜禮畢皇后還宫陞座引禮引在
内親屬贊八拜禮次引六尚等女官贊八拜禮次引各
監局内官内使行八拜禮畢降座入閤是日上受皇后
謝恩禮畢出具服御奉天殿頒詔布告中外行禮如常
儀
　　　詔
朕以天序祇承大統君臨海宇子育兆民仰惟隆古帝
王政由彛教禮謹大婚茲承聖祖母太皇太后聖母皇
太后命慎簡賢淑作配朕躬謹昭告天地宗廟以某年
某月日冊某氏為皇后正位中宫以共承宗祀恊贊化
理敷告中外咸使聞知
　　　受賀
第四日文武百官具朝服上表慶賀陳設如常儀上具
衮冕御華蓋殿親王行八拜禮慶賀次執事官行五拜
三叩頭禮畢鴻臚寺奏請陞殿導駕官前導百官進表
行禮如常儀其親王行禮畢詣内殿某宫前皇后前俱
行慶賀八拜禮出是日某宫具禮服陞内殿受内外命
婦慶賀禮外命婦進表如常儀皇后禮服陞殿受内外
命婦慶賀禮外命婦進箋如常儀
　　　盥饋
第五日清晨尚膳監具膳羞皇后具禮服詣某宫俟膳
至贊引引皇后詣前贊四拜尚食以膳授皇后皇后捧
膳進於案復位贊四拜贊引引皇后退立於西南俟膳
畢引出還宫
　
　
　
　
　
　
　明會典卷六十四
欽定四庫全書
　明會典卷六十五
　　禮部二十四
　　　婚禮
　　皇太子納妃儀
成化二十三年定
　　　納采問名
前期擇日遣官告太廟牲用犢各一用祝文至期前一
日所司設御座於奉天殿鴻臚寺設制案節案於御座
前内官監禮部陳禮物於文樓下教坊司設中和樂於殿
内至日清晨錦衣衛設鹵簿於丹陛丹墀禮部設綵輿
教坊司設大樂俱於奉天門外上具衮冕御華盖殿鴻
臚寺奏執事官行叩頭禮畢請陞殿導駕奉引如常儀
上御奉天殿文武官朝服叩頭訖執事者引正副使朝
服就拜位行四拜禮傳制官奏傳制訖由左門出執事
官舉制案節案亦由左門出􁡣盖遮䕶置丹墀中道傳
制官宣制曰兹擇某官某女為皇太子妃命卿等持節
行納采問名禮正副使又行四拜禮鴻臚寺奏禮畢上
興引禮引節案制案由奉天門左門出執事官引文樓
下禮物隨出至奉天門外正副使取節制書置綵輿中
儀仗大樂前導從二門行出東長安門外正副使釋朝
服乘馬随行詣皇太子妃府行禮
　　　受納采問名
皇太子妃府前一日設正副使幕次於大門外道左南
向設香案於正堂中設制案節案於香案南别設案於
香案之北其日正副使至大門外儀仗大樂分列置綵
輿中正中設制案節案於綵輿北引禮引正副使入幕
次執事官陳禮物於堂正副使至幕次取節制書置案
上禮官一員先入正堂立於東主婚者朝服出見立於
西禮官曰奉制聘皇太子妃遣使行納采問名禮引禮
引主婚者出迎引禮引正副使捧節及制書先行主婚
者随行至正堂置節及制書於案正使立於案左副使
立於案右引禮引主婚者就拜位行四拜禮詣案前跪
正使取納采制宣訖授主婚者主婚者受之授執事者
置於北案上稍左副使取問名制宣訖授主婚者主婚
者受之授執事者置於北案上稍右主婚者俯伏興平
身執事者舉答問名表案於主婚者後少西取表授主
婚者主婚者受表跪授正使正使置表於案主婚者俯
伏興平身退就拜位又行四拜禮畢正副使出置表綵
輿中訖主婚者至正副使前致詞云請禮從者酒饌畢
主婚者捧幣以勞正副使正副使出主婚者送至大門
外正副使進發綵輿於東長安門入至奉天門外以節
表授司禮監官奏聞復命
　　　納徵告期冊封
先期一日遣官告太廟所司設制案節案冊案妃冠服
禮物中和樂至日清晨設鹵簿綵輿大樂傳制遣使禮
儀並同前納采問名儀但設妃儀仗車輅於左順門外
候禮物過随行又改制詞云兹冊某官某女為皇太子
妃命卿等持節行納徵告期冊封禮
　　　受納徵告期冊封
皇太子妃府前一日設正副使幕次香案制案節案冊
案玉帛案並同前受納采問名儀但納徵用𤣥纁束帛
榖圭八馬等物其日正副使至皇太子妃府於綵輿中
取節制書冊玉帛置於案少候執事者設皇太子妃冠
服諸禮物於正堂八馬陳於堂下禮官一員先入正堂
主婚者朝服出見禮官曰奉制封皇太子妃遣使行納
徵告期冊封禮主婚者出迎執事舉玉帛冊案前行正
使於案取節及納徵制書副使取告期制書捧之以次
行主婚者後随至正堂正副使各以節制書置於案退
立於案之左右東西向置玉帛冊案於制書案之南引
禮引主婚者就拜位行四拜禮引詣案前跪正使取納
徵制書宣訖授主婚者主婚者受之以授執事者執事
者跪受置於北案正使捧圭授主婚者主婚者受之以
授執事者執事者跪受置於北案副使捧纁授主婚者
主婚者受之以授執事者置於北案畢副使取告期制
書宣訖授主婚者主婚者受之以授執事者置於北案
主婚者俯伏興平身復位行四拜禮畢正副使入次少
候女官捧皇太子妃首飾冠服入中堂左内官陳儀仗
車輅等物於大門之内女官以首飾冠服進皇太子妃
内官進皇太子妃儀仗於中堂前司禮監官進前受節
冊正副使於案取節冊授之仍前立候内官二人引捧
節冊監官入中堂前各置於案皇太子妃具服出閤女
官及宫人擁䕶詣香案前向闕立贊禮女官贊行四拜
禮贊宣冊贊跪皇太子妃跪宣冊女官取冊立宣於妃
左訖贊受冊贊搢圭宣冊官以冊進授皇太子妃妃受
冊以授女官女官跪受於右立於西贊出圭興又贊四
拜禮畢皇太子妃入閤持節監官由正門出授正副使
報受冊禮畢正副使出大門外置節綵輿中主婚者請
禮從者及以幣勞正副使還至奉天門外以節授司禮
監官捧入復命
　　　醮戒
先期一日所司設皇太子幕次於中左門前丹墀内設
皇太子受醮戒位於御座南北向設皇太子拜位於丹
陛上北向設贊禮二人位於皇太子丹陛上拜位之北
東西相向知班二人位於贊禮之南東西相向設酒饌
案於醮戒位之東稍北設司爵司饌各二人位於案之
南西向執膳内官先備金爵果合以候是日早鴻臚寺
贊引二人具朝服并東宫侍從官先入至文華殿門前
候皇太子出行叩頭禮贊引二人及侍從官導從由奉
天左門入至幕次具衮冕以候鼓三嚴上御通天冠絳
紗袍出鴻臚寺請陞座上御奉天殿樂作警蹕文武官
盛服行叩頭禮分班列侍如常儀樂止贊引導引皇太
子出幕次至殿陛下由東階陞至丹陛拜位北向立贊
禮贊鞠躬四拜興平身贊引導引皇太子由奉天殿左
門入就醮戒位北向立司爵斟酒以進贊引贊跪皇太
子跪贊搢圭贊受爵司爵者以爵立授皇太子皇太子
啐酒訖以爵授内使内使跪受爵退置於案司饌者以
果盒跪進皇太子皇太子取少許食訖司饌者興以果
盒退置於案贊出圭贊恭聴戒命上命之曰往迎爾相
承我宗事朂帥以敬皇太子曰臣謹受命贊俯伏興平
身贊復位贊引仍導由左門出至丹陛上拜位立定贊
禮贊鞠躬四拜興平身贊禮畢樂作警蹕上降座還宫
樂止贊引導皇太子由東陞降丹墀東宫内外官皆導
從由奉天左門出午門外幕次易服
　　　妃受醮戒
親迎日妃家先於祠堂陳設祭物妃服燕居冠服妃父
母詣祖宗前行禮奠酒讀祝禮畢執事者具酒饌於内
進妃飲食訖父母坐於正堂女執事引妃詣父母前各
四拜父母命之曰爾往大内夙夜勤慎孝敬毋違母命
之曰爾父有訓爾當敬承妃聴受訖次詣諸尊長行禮
畢改服翟衣以候親迎
　　　親迎
是日早先設皇太子幕次及儀仗奠鴈并所乘輅教坊
司大樂及随侍官舍侍衛官軍俱於午門外妃家先設
皇太子幕次於中門之外南向設香案奠鴈案於中堂
皇太子受醮戒訖贊引導引至午門外幕次易皮弁服
訖贊引跪請陞輅皇太子陞輅執鴈者後随樂作儀從
先導随侍官舍官軍導從由東長安門至妃家門外贊
引跪請皇太子降輅導引至幕次禮官一員先入至正
㕔立於東西向主婚者具朝服出見立於東西向禮官
曰皇太子奉制行親迎禮引禮二人具服引主婚者迎
皇太子於幕次之外内官二員具服引皇太子出幕次
主婚者請皇太子入中堂皇太子先行内官具服捧鴈
随入主婚者後行至中堂主婚者進立於堂中之左妃
母立於堂中之右東西相向皇太子至中堂女執事二
人引妃出房立於妃母之下内官引皇太子至案前内
官捧鴈跪進皇太子皇太子以鴈奠於案内官引皇太
子稍退近東西向立主婚者詣鴈案前行八拜禮退復
位執事者徹案引禮内官導皇太子先行至中門女轎
夫舉鳳轎至於中門之内内官具妃儀仗於中門之外
女執事引妃出内官跪請皇太子詣轎所啟請掲簾妃
陞轎内官啓請皇太子陞輅前行妃具儀仗從後行由
東長安門進至午門外車駕儀仗侍衛官舍官軍俱止
妃儀仗入左順門内候内官跪請皇太子降輅導引入
幕次候妃至轎止内官跪請皇太子掲簾妃降轎皇太
子先行内執事以帷幕擁䕶妃後行俱歩入左順門内
内官跪請皇太子乘輿先行女官跪請皇太子妃陞轎
後行至宫門外皇太子降輿候妃至女官跪啓請皇太
子妃降轎入幕次候行合卺禮
　　　合巹
其日内官先於皇太子内殿外設妃幕次設皇太子座
於殿東西向設妃座於西東向各設拜位於座之南設
酒案於正中稍南置兩爵兩卺於案上皇太子至宫門
外降輿入候於内殿門外之東西向妃降轎女官以帷
幕擁䕶導引入幕次整飾訖導引至内殿門西東向贊
引二人導皇太子前陞殿女官二人導妃隨陞贊請就
拜位皇太子與妃各就拜位贊皇太子兩拜妃四拜贊
請陞座皇太子與妃皆陞座女執事二人舉饌案進於
皇太子及妃之前女官司樽者取金爵酌酒以進皇太
子與妃各受爵飲訖女官進饌皇太子與妃皆舉饌訖
女官再以金爵進酒皇太子與妃飲訖女官進饌皆舉
饌訖女官再以卺盞酌酒合和以進皇太子與妃皆飲
訖又進饌皇太子與妃皆舉饌凡三舉酒饌畢執事者
徹饌案贊皇太子與妃興就拜位相向贊兩拜如前儀
畢皇太子從者餕妃之饌妃從者餕皇太子之饌皇太
子從者導皇太子入宫更禮衣妃從者及女官導妃入
宫易常服
　　　兩宫朝見
第二日清晨皇太子冕冠妃翟衣女官贊引各啓請出
宫至某宫門外以伺某宫服燕居服陞座贊引引皇太
子及妃自左門入皇太子先入妃從之贊禮贊詣某宫
前皇太子立於東妃立於西宫人以腵脩盤立於妃之
右贊皇太子與妃皆四拜執事二人舉案至某宫前宫
人以腵脩盤授妃妃捧盤置於案執事者舉案妃随案
進至某宫前妃復位贊皇太子與妃皆四拜興執事者
徹腵脩案於東贊禮畢引皇太子與妃出詣上位宫前
伺上位具常服陞座贊引引皇太子及妃由左門入詣
上位前進棗栗盤行禮同前畢詣皇后宫進腵脩盤行
禮同前畢贊引引皇太子及妃出是日賜皇太子與妃
宴
　　　盥饋
第三日清晨妃服翟衣贊引引妃至某宫由左門入伺
膳至贊引引妃至前贊四拜尚食以膳授妃妃捧膳置
於案復位又贊四拜禮贊引引妃退立於西南伺膳畢
引妃出陞轎詣乾清宫門外降轎由左門入伺膳至贊
引引妃詣上位前并皇后前禮俱同
　　　廟見
第四日内官於奉先殿陳設牲醴祝帛贊引二人引皇
太子二人引妃至奉先殿詣徳祖𤣥皇帝皇后神御前
贊皇太子與妃皆兩拜贊跪皇太子跪妃亦跪贊搢圭
皇太子進圭贊進帛執事者跪進於皇太子右贊獻帛
皇太子受帛以獻授執事者贊奠帛執事者以帛奠於
神御前贊進爵執事者以爵跪進於右贊獻爵皇太子
受爵以獻授執事者贊奠爵執事者以爵奠於神御前
贊再進爵執事者以爵進贊獻爵皇太子受爵以獻授
執事者贊奠爵執事者以爵奠於神御前贊俯伏興皇
太子俯伏興妃亦興贊復位贊皇太子與妃皆兩拜平
身次詣各廟禮同前贊詣讀祝位皇太子與妃詣讀祝
位贊跪皇太子跪妃亦跪讀祝訖贊俯伏興平身皇太
子俯伏興平身妃亦興贊復位贊皇太子與妃皆兩拜
平身贊執事者捧祝帛各詣燎所贊詣燎位贊禮畢引
禮引皇太子及妃還宫
　　　慶賀
是日早上具皮弁服御華盖殿執事官行禮奏請陞殿
導駕樂作陳設如常儀文武百官具朝服先行四拜禮
鴻臚寺官詣丹陛上跪致詞曰某官(臣/)某等恭惟皇太
子嘉禮既成益綿宗社隆長之福(臣/)某等不勝忻忭之
至謹當慶賀又四拜禮畢上起易服賜宴羣臣如冬至
正旦之儀其日命婦慶賀皇太后行禮致詞如前但致
詞某官某夫人妾某氏等後又改妾某氏等禮畢慶皇
后禮同前但改致詞曰皇太子嘉聘禮成益綿景福餘
並同禮畢皇太后賜宴命婦
　
　
　
　
　
　明㑹典卷六十五
欽定四庫全書
　明㑹典卷六十六
　　禮部二十五
　　　婚禮
　　親王婚禮
　　諸司職掌
定親禮物
金五十兩
珍珠一十兩重(用紅緑紗銷金袋二箇/)
花銀四百兩重
各色紵絲四十疋(用紅緑羅銷金束子一百二十箇/)
大紅羅二疋(用紅緑羅銷金束子六箇/)
生紗二疋(用紅緑羅銷金束子六箇/)
裏絹四十疋
綿臙脂一百箇金花臙脂二兩重(用抹金花銀合一對/計六兩重)
鉛粉二十袋計一十兩重(用紅緑羅銷金袋二箇/)
北羊四牽(用紅緑絹銷金盖袱四條并牽羊紅麻索四/條)
豬二口
鵞二十隻
酒八十瓶(用紅緑羅銷金小盖袱八十條每條墜角折/二銅錢四箇)
圎餅八十箇(用紅紙花貼靣/)
末茶一十袋(用紅緑羅銷金袋一十箇/)
果六合
白熟米二石(作四合每合上用染紅米二升/)
麵四十袋(用紅紙花貼面/)
　媒人
紵絲二疋(用紅綠羅銷金束子六箇/)
裏絹二疋
　開合
紵絲一疋(用紅緑羅銷金束子三箇/)
裏絹一疋
　已上禮物媒人并内官一員送至妃家媒人就引妃
　家回奉禮物從西華門入如命官則皇帝前復命外
　命婦則皇后前復命
納徵禮物
玉糓圭一(褁玉圭錦袋二件盛玉圭戧金雲鳳硃紅木/匣一箇内錦褥一片)
𤣥纁紵絲五疋(𤣥三疋纁二疋用紅緑羅銷金束子十/五箇)
珠翠燕居冠一頂(冠盖全/)
　冠上火珠愽鬢結子等項金
　金鳳二箇金寳鈿花二十七箇金簮一對
　冠上珊瑚鳳冠觜一副
燕居服四套
　大紅紵絲一件
　大紅線羅一件
　大紅素紗一件
　青線羅一件
　大帶四條(内大紅線羅三條青線羅一條/)
玉革帶一副
　玉事件九件
　金事件三件
玉花綵結綬一副(紅緑線羅綵結大紅線羅繫帶/)
　綵結上玉綬花一箇
　綬帶上玉墜珠六顆
　綬帶上金垂頭花板四片金葉兒六箇
白玉鈎碾鳯文珮一副
　玉事件二十件串珠全
　金鈎二箇
紅羅銷金夾袱大小五條(包燕居服及玉革帶等用/)
珠靣花四副
珠花四枝(金脚八錢重/)
金脚四珠環一雙(金脚五錢重/)
梅花環一雙(金脚五錢重/)
金鈒花釧一雙(二十兩重/)
金光素釧一雙(二十兩重/)
金龍頭連珠鐲一雙(一十四兩重/)
金八寳鐲一雙(八兩重外寳石一十四塊/)
金四百兩(九成色二百兩八成色二百兩/)
花銀一千六百兩
珍珠二十四兩重(用紅緑紗銷金袋二箇/)
寳鈔五十貫
乗馬四匹(紅籠頭錦韉四副/)
各色紵絲六十疋(用紅緑羅銷金束子一百八十箇/)
各色綾六十疋(用紅緑羅銷金束子一百八十箇/)
各色紗六十疋(用紅緑羅銷金束子一百八十箇/)
各色羅六十疋(用紅緑羅銷金束子一百八十箇/)
各色錦六十疋(用紅緑羅銷金束子一百八十箇/)
大紅羅四疋(用紅緑羅銷金束子一十二箇/)
生紗四疋(用紅緑羅銷金束子一十二箇/)
各色絹三百疋
白綿二十斤
臙脂二合重二兩(金臙脂合一對重一十兩/)
鉛粉二十袋重一十兩(用紅緑羅銷金袋二箇/)
北羊三十二牽(用紅緑銷金盖袱三十二條牽羊紅麻/索三十二條)
豬一十六口
鵞三十二隻
酒二百瓶(用紅緑羅銷金盖袱二百條墜角折角折二/銅錢四箇)
末茶三十二袋(用紅緑羅銷金袋三十二箇/)
果二十合
　嚮糖二合
　芝麻纒糖二合
　茶纒糖二合
　砂仁糖二合
　胡桃纒糖二合
　木彈二合
　蜜煎二合
　棗子二合
　乾葡萄二合
　胡桃二合
圓餅六百箇(用紅紙花貼靣/)
白麫一百二十袋(用紅紙花貼面/)
紅紗罩盝大小一十二箇
　開合
紵絲八疋(用紅緑羅銷金束子二十四箇/)
　媒人
紵絲一十二疋(用紅緑羅銷金束子三十六箇/)
　　　納徵禮儀
前一日尚寳司陳設御座於奉天殿内官監禮部設冠
服首飾金銀叚疋等儀物於文樓下教坊司設中和樂
於殿内其日清晨錦衣衛設儀仗於丹陛丹墀之東西
教坊司設大樂於丹陛之東西北向及設樂於午門外
設䕶衛將軍文武官執事官如常儀儀禮司設百官侍
立位於文武樓南設玉帛案於殿内之東鼓三嚴文武
官具朝服至侍立位東西相向鐘聲止儀禮司跪奏請
陞殿皇帝具皮弁服導駕奉引如常儀樂作陞座樂止
鳴鞭訖序班舉玉帛案置殿中引正使副使入就拜位
贊鞠躬樂作贊四拜興平身樂止承制官詣御前跪承
制俯伏興由東門稍東出序班舉玉帛案随之置丹墀
中道承制官稱有制贊禮贊跪宣制曰今聘某官某女
為某王妃命卿等行納徵禮贊禮贊俯伏興樂作四拜
平身樂止儀禮司奏禮畢駕興樂作鳴鞭樂止引禮引
玉帛案由奉天門東門及午門東門出置玉圭𤣥纁於
綵輿執事官引文樓下儀物由午門東門出以次陳列
正副使行至御橋外收服乗馬至妃家
　　　妃家行納徵禮
前一日妃家設正副使幕次於大門外道左南向設香
案於正堂中設受玉帛案於香案之南其日禮物至妃
家引禮捧玉圭𤣥纁先行正副使随之至幕次執事者
陳禮物及冠服等物於正堂捧玉帛者俟於幕次東西
向禮官一員先入至正堂立於東西向主婚者出見立
於東西向禮官曰奉制命正使某官某副使某官某為
某王行納徵禮引禮引主婚者出迎引禮引正使捧玉
圭副使捧𤣥纁先行主婚者隨行引禮引至正堂置玉
圭𤣥纁於案正使立於案之左西南向副使立於案之
右東南向贊禮引主婚者就拜位贊鞠躬四拜興平身
贊詣前跪贊捧圭正使捧玉圭授主婚者主婚者受玉
圭以授執事者執事者跪受興置於案贊捧帛副使捧
𤣥纁授主婚者主婚者受玄纁以授執事者執事者跪
受興置於案贊主婚者俯伏興平身贊復位贊四拜興
平身禮畢正副使出主婚者至正副使前致詞云請禮
從者酒饌畢主婚者捧帛以勞正副使正副使出主婚
者送至門外正副使詣皇帝前復命妃家回儀從西華
門入内官監監官奏聞
發冊儀物
金冊一副(兩葉計足色金一百兩重造每葉髙一尺二/寸闊五寸周尺)
藉冊錦一片(紅絹裏/)
聨貫冊葉(用紅絲絛/)
墊冊錦褥一箇(紅絹裏/)
褁冊紅羅銷金小夾袱一條
渾金􁏏粉雲鳳冊盝一箇(内用紅紵絲發襯花銀釘鉸/一副重一兩二錢嵌金絲鐵)
　(鎖鑰/一副)
　覆盝紅羅銷金大夾袱一條
九翬四鳳冠一頂
　冠上大花九樹小花九樹寳鈿九箇翠雲博鬢描金
　珠皂羅額珠眉心珠牌環金冠上金鳳四箇
　牌環脚一雙
翟衣三套描金雲鳳沈香色木匣一箇(銅鎖鑰索扛全/)
　青紵絲繡翟衣一件青紵絲繡蔽膝一件
　玉色線羅中單一件紅縁襈
　青線羅繡翟衣一件青線羅繡蔽膝一件
　玉色線羅中單一件紅縁襈
　青紗繡翟衣一件青紗繡蔽膝一件玉色紗中單一
　件
　青紅線羅銷金大帶一條上有青紵絲副帶一條
　五色線錦綬一副上有玉環二箇青紅羅綵結全
白玉鈎碾鳳文珮一副
　玉事件二十件串珠全
　金鈎子并圏二箇
　五色線錦襯一副
白玉革帶一副(青紵絲褁鞓描金文翟衣/)
　玉事件一十件
　金事件五件
青紵絲舄一雙(上有珠六顆/)
青羅襪一雙
紅羅銷金夾袱大小五條(包褁翟衣玉珮玉帶等物/)
鳳轎一乗
　錦坐褥一箇
　錦踏褥一箇
　紅交床一把(紅穿條全/)
　紅簾一扇(青羅銷金沿邊繡帶全/)
　紅羅銷金轎衣一件(􁏏水頂罩全/)
　紅羅絹銷金雨轎衣一件(􁏏水頂罩全/)
　綵結四串抹金銀香圓寳盖四副(計八件共花銀一/十六兩)
儀仗
　紅杖二
　清道旗二
　絳引旛二
　㦸􁐻二
　班劍二(結子絹袋全/)
　儀刀二(結子紅絹袋全/)
　梧杖二(絹袋全/)
　鐙杖二(絹袋全/)
　立𤓰二(絹袋全/)
　卧𤓰二(絹袋全/)
　骨朶二(絹袋全/)
　響節四(絹袋全/)
　紅繡􁡣一把(絹袋全/)
　青方􁡣二把(絹袋拳全/)
　紅繡團扇四把(絹袋全/)
　青繡團扇四把(絹袋全/)
　紅紗燈籠四箇(竿全/)
　拂子二箇(結子全/)
　坐障一(竿全/)
　行障二(竿全/)
　抹金交椅脚踏一副除木外計花銀一百兩重撘座
　踏褥結子全
　抹金銀水罐一箇重六十兩
　抹金銀水盆一箇重六十兩
　抹金銀水唾壺一箇重一十六兩
　抹金銀唾盂一箇重一十六兩
　抹金銀香爐一箇重一十六兩
　抹金銀香合一箇重一十六兩
擎執宫人銷金羅袍一十四領抹金鈒花銀帶一十四
條翠花紗㡌一十四頂皂鹿皮靴一十四雙
女轎夫衣袍一十六領汗跨一十六副銅束帶一十六
條花紗㡌一十六頂紅綿布䩺鞋一十六雙
　　　發冊命使儀注
其日清晨内官監錦衣衛尚寳司教坊司文武執事等
官於奉天殿陳設如納徵儀儀禮司設冊案於殿内之
東承制官持節官位於殿内之東西向設正使副使拜
位於丹墀正使在東副使在西錦衣衛設盖冊黄􁡣一
於殿門外禮部陳設綵輿於午門外内官陳王妃鳳轎
儀仗於綵輿之南鼓三嚴引禮引文武官入就侍立位
鐘聲止儀禮司跪奏請陞殿皇帝服皮弁服導駕官奉
引如常儀樂作陞座止捲簾鳴鞭訖引禮引正正副使
各就拜位贊禮贊鞠躬樂作贊四拜平身樂止承制官
詣御前跪承制俯伏興由東門稍東出持節官舉節舉
冊官舉案随行亦由東門稍東出校尉擎􁡣遮䕶冊行
至丹墀御道中持節官立於案東西向傳制官稱有制
贊禮唱跪宣制曰今冊某官某女為某王妃命卿等持
節行禮贊禮贊俯伏興鞠躬四拜興平身樂止持節官
以節授正使引禮引節冊及正副使由東道至奉天門
由東門出至午門外置冊於綵輿儀禮司官奏禮畢駕
興樂作百官捲班以次出儀仗鳳轎前行引禮引節及
綵輿正副使隨行過御橋收服持節正副使俱上馬至
妃府行冊禮
　　　冊至妃家行禮儀注
是日妃府先設幕次於大門之外南向設案於正㕔冊
使至引禮引正副使至幕次禮官先入見主婚者禮官
曰奉制命正使某官某副使某官某持節行冊禮主婚
者出迎引禮引正使持節副使捧冊入主婚者隨行至
正㕔正副使立於香案東南向引禮引主婚者至拜位
贊禮贊鞠躬四拜興平身退立於西南引禮引接冊内
官詣前贊禮贊舉冊副使以冊授内官内官跪受訖贊
禮贊請詣中堂行禮内使二人引捧冊内官入中堂正
副使仍前立候内官出告行禮畢正副使以節出主婚
者請禮正副使如納徵儀
　　　受冊儀注
其日妃府陳設香案於中堂設冊案於香案之南設妃
拜位於冊案之南妃服翟衣訖俟内官捧冊入置於案
贊禮女官一員居東一員居西在妃拜位前相向立宣
冊女官展冊女官立於東引禮女官二員分左右引妃
出房至冊案前拜位女使執事者立於西贊禮女官贊
四拜興宣冊女官稱有制女官贊跪妃跪贊宣冊宣冊
女官詣冊案前取冊立宣於香案東女官宣冊訖以冊
入於盝贊受冊宣冊官捧冊立授妃妃受冊女官贊以
冊授執事者妃以冊授女使女使跪受興置於案女官
贊妃興又贊四拜禮畢内官出告正副使行禮畢執事
者徹香案冊案設妃座引禮請妃陞座衆命婦及應賀
者序立於庭北向贊四拜禮畢妃降座
催粧禮物
北羊二牽(紅緑絹銷金盖袱二條/)
酒二十瓶(紅緑羅銷金盖袱二十條每條墜角折二銅/錢四箇)
果二合(用花四枝/)
　已上禮物内官一員送至妃家
　　　鋪房
一妃家於親迎前擇日將房奩床帳等物至王府鋪房
禮部預先奏知至日妃家備鼓樂迎引從午門東角門
入鼓樂止於闕西妃母或親戚入内陳設
　　　醮戒儀注
其日内官監設上位中宫御座於宫中設大樂儀仗於
丹陛之東西執膳内官先備酒金爵果合以俟上位服
皮弁服中宫燕居服出樂作陞座樂止王服衮冕贊引
引王由殿東門入詣上位前贊禮贊鞠躬樂作贊四拜
興平身樂止執事者以爵斟酒立於御前之東贊禮贊
王詣前跪贊搢圭贊受爵執事者以爵立授王王受爵
飲訖以爵授執事者執事者跪受以退贊禮贊出圭恭
聴戒命隨㫖意致戒詞王聴戒詞訖贊俯伏興平身贊
復位贊鞠躬樂作贊四拜興平身樂止贊禮引王詣中
宫前禮同贊禮畢引禮引王出收衮冕具皮弁服行親
迎禮
　　　妃受醮戒儀
親迎日妃家先於祠堂陳設祭物妃服燕居冠服妃父
母同妃詣祖宗前奠酒讀祝禮畢執事者具酒饌命妃
飲食訖父母坐於正堂女執事引妃詣父母前各四拜
父母隨意致戒辭妃聴受訖次辭諸尊長禮畢改服翟
衣以俟
　　　親迎儀注
其日儀衛司先設王儀仗象輅於承天門外妃家先設
王幕次於中門之外設香案帛案於正堂之中是日王
受命訖引禮引王由午門東門出典儀具服跪請陞輅
儀從前導過御橋樂作至妃家門外引禮跪請王降輅
導引至幕次禮官一員先入至正㕔立於東西向主婚
者出見立於西東向禮官曰某王制奉行親迎禮引禮
二人具服引主婚者迎王於幕次之外内官二員具服
引王出幕次主婚者請王入中堂王先行主婚者後隨
内官具服捧禮物入至於中堂主婚者進立於中堂之
左妃母立於堂中之右東西相向王至中堂女執事二
人引妃出房立於妃母之下内官引王至案前内官捧
帛進王王以帛置於案内官引王稍退近東西向立贊
禮引主婚者詣帛案前行八拜禮退復位執事者徹案
引禮内官導王先出女轎夫舉鳳轎至於中門之内内
官具妃儀仗於中門之外女執事引妃出内官跪啓請
王詣轎所啓請揭簾妃陞轎内官啓請王陞輅前行妃
具儀從後行王至承天門外降輅候妃至内官跪啓請
王揭簾妃降轎王先行至内釋皮弁服具衮冕至奉先
殿前俟妃入午門陞轎將至奉先殿降轎行廟見禮
　　　廟見儀注
是日内官于奉先殿陳設牲醴祝帛訖每廟猪一羊一
帛二共一篚祝共一贊引二人引王二人引妃至奉先
殿詣徳祖𤣥皇帝皇后神御前王在東妃在西贊王與
妃皆兩拜贊跪王跪妃亦跪贊搢圭王搢圭贊進帛執
事者以帛跪進於王右贊受帛王受帛以授執事者贊
奠帛執事者以帛奠神御前贊進爵執事者以爵跪進
於王右贊受爵王爵爵以授執事者贊獻爵執事者以
爵奠於𤣥皇帝皇后前贊再進爵執事者以爵進贊受
爵王受爵以授執事者贊獻爵執事者以爵奠於𤣥皇
帝皇后前贊俯伏興王俯伏興妃亦興贊王復位贊王
與妃皆兩拜平身次詣懿祖皇帝皇后熈祖皇帝皇后
仁祖皇帝皇后儀同上贊詣讀祝位王詣讀祝位贊跪
王跪妃亦跪讀祝訖贊俯伏興平身王俯伏興平身妃
亦興贊王復位贊王與妃皆兩拜平身贊執事者捧祝
帛各詣燎所贊詣燎位王與妃詣燎位贊禮畢引禮引
王及妃還宫行合卺禮
　　　合卺儀注
其日内官先於王官設王座於東西向設妃座於西東
向各設拜位於座之南設酒案於正中稍南置兩爵兩
卺於案上執事者啓請王具皮弁服訖贊引導王與妃
至宫門贊引二人導王前陞二人導妃後陞贊請就拜
位王與妃各就拜位贊兩拜王與妃皆兩拜訖贊請陞
座王與妃皆陞座執事者二人舉饌案進於王及妃之
前女官司尊者取金爵盞酌酒以進王與妃各受爵飲
訖女官進饌王與妃皆舉饌訖女官再以金爵進酒王
與妃皆飲訖女官進饌王與妃皆舉饌訖女官再以巹
盞酌酒合和以進王與妃皆飲訖又進饌王與妃皆舉
饌凡三舉酒饌畢執事者徹饌案贊王與妃興就拜位
相向贊兩拜禮畢王從者餕妃之饌妃從者餕王之饌
　　　朝見儀注
第二日清晨王冕服妃翟衣贊引各啓請出宫至宫門
外以俟皇帝服皮弁服中宫服燕居服陞座贊引引王
及妃自東門入王先入妃從之贊禮贊詣皇帝前王立
於東妃立於西宫人以棗栗盤立於妃之右贊王與妃
皆四拜執事者二人舉案至皇帝前宫人以棗栗盤授
妃妃捧棗栗盤置于案上執事者舉案妃隨捧進至皇
帝前妃復位贊禮贊王與妃皆四拜興贊引引王及妃
詣皇后前宫人以腵脩盤立於妃左贊王與妃皆四拜
興執事者二人舉案至皇后前正中宫人以腵修盤授
妃妃捧腵修盤置於案上執事者舉案妃随舉進至皇
后前妃復位贊四拜王與妃皆四拜興執事者以皇帝
前棗栗案徹於東皇后前腵修案徹於西贊禮畢贊引
引王及妃出是日賜王與妃宴
　　　盥饋
第三日清晨妃服翟衣贊引引妃出陞輿將至宫内門
降輿由東門入俟膳至贊引引妃詣皇帝前贊四拜尚
食以膳授妃妃捧膳置於案復位又贊四拜贊引引妃
詣皇后前禮同贊引引妃退立於西南俟膳畢贊引引
妃出
　　　王與妃見東宫儀注
是日王與妃朝見訖王具皮弁服妃服翟衣詣東宫前
行四拜禮東宫皮弁服坐受東宫妃翟衣立受兩拜答
兩拜
回門禮物
花銀三百兩重
雜色紵絲三十二疋(紅緑羅銷金束子九十六箇/)
北羊四牽(紅緑絹銷金盖袱四條紅麻索四條/)
酒四十瓶(紅緑羅銷金盖袱四十箇/)
果四合
　　　回門儀注
其日内官先將禮物至妃家王與妃儀仗導從如常儀
王先行至妃府妃父出迎王先入妃父從之至正㕔王
立東西向妃父立於西東向王於妃父母前行四拜禮
妃父母立受兩拜答兩拜禮畢王中坐其餘親屬見王
行四拜禮王皆坐受妃至入中堂於父母前行四拜禮
父母正面坐受其餘親屬見妃各序家人禮
　　　王府供用器皿
金器
　壺瓶一對六十兩重
　酒注一對六十兩重
　盂子一對二十兩重
　贄禮盤二面六十兩重
　盤盞二副二十兩重
　托裏胡桃木椀四箇六十四兩重
　楞邊胡桃木托子四箇五兩重
　托裏胡桃木鍾子一對一十一兩重
　撒盞一對八兩重
　葫蘆盤盞一副一十兩重
　茶匙一雙一兩重
　匙一雙五兩重
　筯一雙五兩重
銀器
　果合一對一百六十兩重
　汁瓶二對一百兩重
　茶瓶一對五十兩重
　湯鼓四箇八十兩重
　按酒楪一十二箇四十二兩重
　果楪一十二箇三十兩重
　菜楪一十二箇二十四兩重
漆器
　硃紅戧金大托盤二面(紅紗罩二/)
　硃紅戧金饅頭肉盤四箇(紅紗罩二/)
　小車子一乘貼金釘鉸全并頂上抹金銅火珠一箇
　四角銅鳳四箇
　紅紵絲車衣一副頂裙􁏏水頂裏紫羅帶全
　錦坐褥一箇黄綿布骨子黄絹裏綿花装
　紅平羅車衣一副頂裙􁏏水頂裏絹紫羅帶全
　錦靠褥二箇緑紵絲邊黄綿布骨子黄絹裏綿花装
　紅素油絹雨衣一副
　紅油儀仗木架二座
　
　
　
　
　
　
　
　
　明㑹典卷六十六
欽定四庫全書
　明㑹典卷六十七
　　禮部二十六
　　　婚禮二
洪武二十七年更定凡親王納妃預擇親迎日期别擇
日行定親納徴發冊催粧等禮其禮物仍依節次名數
同日給送
　　　　納徴發冊催粧
前期一日内官監禮部儀禮司設冠服首飾金銀叚疋
等儀物于文樓下設玉帛案冊案并節于奉天殿内至
日早禮部設綵輿教坊司設樂于午門外内官設王妃
鳯轎儀仗于綵輿之南皇帝具皮弁服陞殿百官侍班
正副使先行四拜禮執事官舉節及玉帛案冊案至丹
墀置案于中道持節俟立傳制官宣制曰今聘某官某
女為某王妃令卿等行納徴發冊等禮正副使又四拜
禮畢執事官以節授正使引禮引節并玉帛案冊案冠
服等物至午門外置冊及玉帛於綵輿冠服等物以次
陳列而行
　　　　妃家受聘
前期一日妃家設香案節案于正堂中玉帛案冊案左
右相向至日禮物至妃家主婚者出迎引禮引正使持
節副使捧冊執事者捧玉帛至正堂各置于案正副使
立于案左右冠服等物以次陳列禮官一員立於左主
婚者立於右禮官曰奉制命正使某官某副使某官某
為某王行納徴發冊等禮引禮引主婚者詣香案前行
四拜禮執事官捧玉圭𤣥纁主婚者先受玉圭次受𤣥
纁各授執事再行四拜禮畢内官先以冠服進于妃具
服訖内官詣冊案跪捧冊入中堂置于案引禮女官引
妃出至冊案前行四拜禮跪女官宣冊訖妃受冊以授
執事者冄行四拜禮畢執事者設妃座引禮請妃陞座
妃家應賀者行四拜禮正副使俟内官出告行禮畢持
節出主婚者送至門外正副使囘朝復命妃家囘奉禮
物従午門入内官監官奏聞
　　　　醮戒
其日皇帝具皮弁服執膳内官備金爵酒果王具冕服
行四拜禮執事者斟酒立授王王跪飲聴戒命訖冄行
四拜禮復詣皇后前禮同
　　　　親迎
前一日妃家令親人鋪房至日王親迎儀衛司先設王
儀仗教坊司設樂于長安門外妃家先設王幕次于中
門之外香案帛案于中堂是日王受戒命訖具皮弁服
陞輦至妃家幕次禮官先入正㕔立于東主婚者立于
西禮官曰某王奉制行親迎禮主婚者詣幕次迎王王
前行主婚者後随至中堂内官捧禮物入中堂主婚者
立於左妃母立於右女執事二人引妃出立于妃母之
下内官以帛進王王受帛置于案王立于案左賛禮引
主婚者詣帛案前行八拜禮畢引禮内官引王先出中
門外詣妃轎所揭簾妃陞轎王陞輦前行妃具儀従後
行王至長安門外降輦候妃至揭簾妃降轎王先行至
内釋皮弁服具衮冕與妃詣奉先殿行禮
　　　　廟見
是日内官先于奉先殿陳設牲醴祝帛訖引禮引王與
妃詣四廟帝后神御前行四拜禮獻帛獻爵讀祝訖又
行四拜禮畢還宫
　　　　合巹
其日内官先於王宫設王座妃座東西相向各設拜位
于座之南王具皮弁服妃服鞠衣行拜禮王再拜妃侠拜執
事者設酒案于正中饌案于左右置兩爵兩巹于酒案
王與妃陞座執事者舉饌案進于王及妃之前女官以
爵進酒王與妃飲訖進饌饌訖再進酒饌如前儀又以
巹盞斟酒進皆飲訖進饌皆饌訖徹案王從者餕妃之
饌妃從者餕王之饌
　　　　朝見
次日早王具冕服妃具霞帔禙子皇帝服皮弁服引禮
引王與妃詣御前宫人以棗栗盤立于王妃之右王與
妃各行四拜禮執事二人舉案妃随捧進至御前王與
妃又行四拜禮復詣皇后前獻服修如前儀禮畢賜王
與妃宴
　　　　回門
其日内官先以禮物至妃家王與妃導従如常儀王先
至妃家妃父出迎至正㕔王于妃父母前行四拜禮妃
父母立受兩拜荅兩拜王至中堂坐其餘親属見王行
四拜禮妃至入中堂於父母前行四拜禮其餘親属於
妃前行家人禮
𢎞治中續増醮戒等儀其納徴日上先具衮冕詣奉先
殿用樂祭告禮畢然後易皮弁服𫝊制其醮戒儀是日
内執事設太皇太后皇太后御座于宫中設大樂儀仗
于丹陛之東西執膳内官先備酒金爵果合以俟太皇
太后具燕居服樂作陞座樂止王服衮冕賛引引王由
東門入詣太皇太后前賛鞠躬樂作賛四拜興平身樂
止執事者以爵斟酒立于東賛禮賛王詣前跪賛搢圭
賛受爵執事者以爵立授王王受爵飲訖以爵授執事
者執事者跪受以退賛出圭恭聽戒命往迎尔相用成
厥家勉率以敬為國之光王聴戒辭訖賛俯伏興平身賛
復位賛鞠恭樂作賛四拜興平身樂止賛禮畢賛禮引
王詣皇太后宫門外由東門入詣皇太后前賛鞠躬樂作
賛四拜興平身樂止執事者以爵斟酒立于東賛禮賛
王詣前跪賛搢圭賛受爵執事者以爵立授王王受爵
飲訖以爵授執事者執事者跪受以退賛禮賛出圭恭
聴戒命往迎尔相承厥家事勉率以敬無忝戒命王聴
訖賛俯伏興平身賛復位賛鞠躬樂作賛四拜興平身
樂止賛禮畢賛禮引王詣上位宫門外候上具常服皇
后具燕居服陞座賛禮引王詣上位前行五拜三叩頭
禮畢引王出釋衮冕具皮弁服行親迎禮其妃受醮戒
儀親迎日妃家先于祠堂陳設祭物妃服燕居冠服妃
父母同妃詣祖宗前行禮奠酒讀祝禮畢執事者具酒
饌于内進妃飲食訖父母坐于正堂女執事引妃詣父
母前各四拜父母随意致戒辭妃聴受訖次詣諸尊長
行禮畢改服翟衣以俟親迎其朝見儀第二日清辰王
冕服妃翟衣賛引各啟請出宫至皇城内宫門外以俟
太皇太后燕居服陞座賛引引王及妃自東門入王先
入妃従之賛禮賛引詣太皇太后前王立于東妃立于
西宫人以腵脩盤立于妃之左賛王與妃皆四拜執事
二人舉案至太皇太后前宫人以腵脩盤授妃妃捧腵
脩盤置于案執事者舉案妃随案進至太皇太后前妃
復位賛王與妃皆四拜興執事者徹腵脩盤案于東賛
禮畢引王與妃出詣皇太后宫前俟皇太后燕居服陞
座引禮引王及妃自東門入詣皇太后前進腵脩盤行
禮同前畢出詣上位宫前俟上具常服陞座賛引引王
及妃自東門詣上位前進棗栗盤皇后前進腵脩盤行
禮同前畢賛引引王及妃出是日賜王與妃宴王與妃
見東宫是日王與妃朝見訖王具皮弁服妃服翟衣詣
東宫前行四拜禮東宫皮弁服坐受其盥饋儀第三日
清晨妃服翟衣賛引引妃出陞輿将至宫内門降輿由
東門入俟膳至賛引引妃詣太皇太后前賛四拜尚食
以膳授妃妃捧膳置于案復位又賛四拜賛引引妃退
立于西南俟膳畢引妃出詣皇太后前行禮同復詣上
位前皇后前行禮同
　
　
　
　
　
　
　
　
　
　明㑹典卷六十七
欽定四庫全書
　明㑹典卷六十八
　　禮部二十七
　　　婚禮四
　　　　公主婚禮
　　諸司職掌
　　　　冊公主
前期告奉先殿(用祝帛猪羊行禮如常儀/)
　　　　冊文
維洪武某年嵗次某某月某日皇帝制曰古之君天下
者有女必封爾(長/次)女今已成人未有封號特以某郡為
爾之號配某官某之子彼為駙馬爾為公主既入某官
之門恪遵婦道以奉舅姑閨門整肅内助長佳毋累父
母生身之恩爾惟敬哉
　　　　謁廟
受冊次日引禮引公主謁奉先殿(用香燭/)
　　　　駙馬受誥
其日駙馬受誥如常儀
　　　　誥文
夫婦之道人之大倫婚姻以時禮之所重帝女下嫁必
擇勲舊為姻此古今通義也朕今命爾為駙馬都尉當
堅夫道毋寵毋慢永肅其家以稱親親之意恪遵朕言
勿怠
　　　　公主受醮戒
其日早公主具禮服辭奉先殿申時内官陳設儀仗于正
宫内丹陛之東西大樂陳于丹墀執事女官備金爵酒
壺果合以俟内賛女官二員于殿之東西皇帝常服皇
后燕居服陞座公主具禮服引禮女官引公主詣皇帝
前賛拜樂作四拜樂止賛跪賛受爵女官以爵斟酒立
授公主公主受酒飲訖以爵授執事者執事者跪受虚
爵退復位賛恭聴戒命(随㫖意訓戒/)公主聴受訖賛興
賛復位賛拜樂作四拜興樂止引禮女官又引公主詣
皇后前賛拜樂作四拜興樂止賛跪賛受爵執事女官
斟酒立授公主公主受酒飲訖以爵授執事者跪受虚
爵以退賛恭聴戒命(随㫖意訓戒/)公主聴受訖賛興賛
復位賛拜樂作四拜興樂止禮畢公主换燕居冠服命
婦送至宫門引禮引公主由宫門東門出過宫門西上
陞輦至右門内公主降輦駙馬揭簾公主陞轎内使備
儀仗鼓樂前導合女樂三十六人接引至府公侯百官
命婦送至府各囬家
　　　　駙馬受醮戒
其日早駙馬父與駙馬具家用祭服告祠堂畢至午後
駙馬父坐于正堂駙馬具見尊長服引禮引駙馬至拜
位賛鞠躬兩拜興平身賛跪賛搢笏賛受爵執事者斟
酒授駙馬駙馬受酒飲訖以爵授執事者賛聴訓戒(駙/)
(馬父随意致戒辭/)駙馬聴訖賛出笏俯伏興賛復位賛
鞠躬兩拜興平身禮畢駙馬便服上馬行親迎禮(若駙/)
(馬父母俱存則父母同坐于正堂行禮如前儀/)
　　　　親迎
其日駙馬受醮戒訖具儀従鼓樂前導至午門西下馬
至朝房具朝服候申時序班二人具服引駙馬由午門
西角門入至右紅門内官二員具服接引駙馬至内使
監前候報公主醮戒将畢引駙馬至右門西東向立公
主至駙馬揭簾公主陞轎駙馬先由午門西角門出至
上馬處上馬先至府候公主至揭簾公主降轎同謁祠
堂
　　　　謁祠堂
執事者先於祠堂設祭物畢引禮女使引駙馬及公主
至祠堂拜位駙馬立于東公主立于西賛禮賛鞠躬拜
駙馬公主皆兩拜引禮引駙馬詣高祖考妣神位前公
主仍立於拜位賛跪駙馬跪公主亦跪賛搢笏駙馬搢
笏賛進爵執事者以爵跪進于駙馬右賛受爵駙馬受爵
以授執事者賛獻爵執事者以爵奠于高祖考神位前
賛冄進爵執事者以爵進賛受爵駙馬受爵以授執事
者賛獻爵執事者以爵奠于高祖妣神位前賛出笏俯
伏興公主亦興引禮又引駙馬詣曽祖考妣祖考妣各
神位前如前儀訖賛詣讀祝位駙馬至讀祝位賛跪駙
馬跪公主亦跪讀祝訖俯伏興公主亦興賛復拜位賛
拜駙馬公主俱兩拜禮畢導還府行合巹禮
　　　　合巹
其日女使陳設駙馬座于室東西向公主座于室西東
向各設拜位于座之南設酒案于室中稍南置兩盞兩
巹(即葫蘆盞/)于案上饌案二于室中賛引二人導駙馬
二人導公主就拜位賛兩拜駙馬公主相向皆兩拜請
就位駙馬公主各就位執事者奉饌案置于駙馬公主
前執事者二人以二盞斟酒以進駙馬公主皆飲酒執
執事者進饌駙馬公主皆舉筯執事者冄斟酒駙馬公
主皆飲酒執事者冄進饌駙馬公主皆舉筯執事者以
兩巹盞斟酒合和以進駙馬公主皆飲訖執事者又進
饌駙馬公主皆舉筯執事者徹饌案賛駙馬公主興就
拜位駙馬公主相向皆兩拜禮畢
　　　　見舅姑
一公主見舅姑舅姑坐于東西向公主立于西東向行
四拜禮舅姑荅兩拜
　　　　賜駙馬冠帶衣服
　　紗㡌一　　　　　金帶一(後以玉帶/)
　　紵絲羅衣各一襲　斜皮靴一雙
　　鞍馬二
　
　
　
　
　
　
　
　明㑹典卷六十八
欽定四庫全書
　明㑹典卷六十九
　　禮部二十八
　　　婚禮五
　　　　品官納婦
　　明集禮
几品官婚娶或為子聘婦先遣媒氏通書次遣使及媒
氏行六禮婦至婿家主人饗宴送者明日謁見祖禰訖
次見舅姑行盥饋之禮舅姑饗婦如家人之儀
　　　　納采
前一日主婚者設賔次於大門外賔席於㕔事至日設
鴈及禮物於㕔及庭媒氏省視訖執事者舉禮物進賔
及媒氏従其後質明主婚者具祝版告廟以行賔至女
第媒氏入告賛者延賔入次執事者各陳禮物于大門
内女氏主婚者公服出迎於大門外賛者引賔出次主
婚者揖賔入賔及媒氏陞自東階主婚者陞自西階至
㕔賔立於左主婚者立於右媒氏立於賔之南執事者
各陳其物於㕔及庭賔及主婚者皆冄拜賔詣主人曰
某官以伉儷之重施於某某率循禮典謹使某納采主
婚者曰某之子弗閑姆訓既辱采擇敢不拜嘉主婚者
揖賔就西向坐主婚者東向坐執事者徹禮物訖賔復
入陳鴈及禮物於㕔賔詣主婚者曰某官慎重婚禮將
加卜筮請問名主婚者進曰某第幾女某氏出或以紅
羅或以銷金紙書女第行年嵗賔辭将降出主婚者曰
請禮従者賔復就坐遂行飲食之禮畢賔降自東階出
主婚者送至大門外
　　　　納吉
禮如納采儀賔致辭曰某官承嘉命稽諸卜筮龜筮恊
従使某告吉主婚者曰某未教之女既以吉告其何敢
辭
　　　　納徵
禮如納吉儀加𤣥纁束帛函書賔致辭曰某官以伉儷
之重加惠某官率循典禮有不腆之幣敢請納徴主婚
者曰某官貺某以重禮某敢不拜受辭畢賔即函書授
主婚者主婚者受書以授執事者主婚者之従者亦以
函書進授主婚者主婚者受以授賔賔受書以授左右
訖主婚者揖就席主婚者之執事者各徹禮物
　　　　請期
亦與納吉同
　　　　迎親
前一日主婚者設次於大門外其日婿父公服告于禰
廟質明婿具公服親迎執事者設婿父位於㕔之正中
婿父即座賛者引婿陞自西階至父座前北面冄拜進
立父位前父命之曰躬迎嘉偶釐尔内治婚進曰敢不
奉命退復位冄拜媒氏導婿之女家其日女氏主婚者
公服吿廟訖宴㑹親戚醴女如家人禮婿至門外下馬
媒氏入告賛者引婿就次女從者請女盛服就寢門内
南坐賛者引婿出次主婚者出迎婿于大門之東西面
揖婿入主婚者入門而右婿入門而左執鴈者従婿後
至寢户前北面立主婚者立於寢户之東西向執鴈者
陳鴈於庭婿冄拜婿出就次主婚者不降送婿既出女
父母就正㕔南向坐保姆引女就父母座前北面四拜
父命之曰往之女家以順為正無忘肅恭母命之曰必
恭必戒毋違舅姑之命庻母申之曰尔悦聴於訓言毋
作父母羞保母及侍女導従女出門陞車儀衛導前應
送者乗車從後婿先還以俟
　　　　同牢儀
女将至婿家執事者設座於寢室内婿東婦西設婿洗
一於室之東南婦洗一於西北酒案於室之南楹正中
設四爵兩巹於酒尊之北食案二於酒案之北初婚婦
車至門保姆請下車賛者引婿出迎於大門内婿婦同
入及寢門婿先陞階保姆等導婦後陞入室婿盥於南
洗婦従者執巾進水以沃之盥畢從者請婿婦各就座
執事者各舉食案於婿婦之前司尊者注酒侍女以酒
置于案上婿婦飲訖徹􁐳司饌者進饌侍女供饌於案
婿婦饌訖徹饌冄飲再饌如初侍女以巹注酒進於婿
婦前各飲畢賛者請皆興立于座南東西相向賛拜婿
婦皆冄拜侍従引婿婦入室易服婿從者餕婦之餘婦
從者餕婦之餘
　　　　廟見
婦至之明日見宗廟設主婚者拜位於東階下婿拜位
於其後主婦拜位於西階下婦拜位於其後諸親拜位
男女各於主婚者及主婦後其日婦夙興沐浴盛服主
婚者及主婦皆盛服各就位冄拜賛者引婦進詣庭中
北面立主婚者陞自東階詣神位前跪三上香三祭酒
讀祝興主婚者立於神位西婦四拜退復位主婚者
降自東階就拜位主婚者以下皆冄拜禮畢
　　　　見舅姑
婦既謁廟見舅姑執事者先設舅姑位於堂上舅在東
姑在西婦沐浴盛服立於堂下俟舅姑即座賛者引婦
就拜位四拜保姆引自西階至舅前侍女捧棗栗授於
婦婦受之置位前案上降階復四拜訖詣姑前奉腵脩
如舅前儀執事者各徹訖婦退降自西階至庭下拜四
拜禮畢婦退舅姑醴婦如家人禮
　　　　盥饋
婦見舅姑之明日行盥饋禮其日婦家備盛饌至婿家
婦従者設舅姑位於堂上食案於堂中婦夙興沐浴盛
服立于庭下舅姑即座婦四拜保姆引婦陞自西階至
舅位之南婦從者舉食案於舅前執事以饌授婦婦奉
饌置於舅前執事者加七筯進饌於姑亦如之食訖婦
従者徹饌婦降階就拜位四拜禮畢舅姑醴婦如初見
禮
　　　　舅饗丈夫送者
其日質明主婚者命執事者設賔席於正㕔東西相向
其席位従其賔之數設酒案於㕔之南楹設食案於酒
案之北賔至掌次者引賔先就次主婚者出迎於大門
之外引禮者引賔出次主婚者揖賔入賔升東階主婚者升
西階至㕔分東西相向立賛禮唱鞠躬冄拜賔主皆再拜平身
主婚者揖賔各就座執事者舉食案進供於賔客主婚
者之前進酒進饌如常儀㑹畢賔主俱興賔立於東階
上西向主婚者立於西階上東向執事者奉幣以授主
婚者主婚者以授賔賔受以授左右降自東階従者受
幣以從賔出主婚者送於大門之外
　　　　姑饗婦人送者
其日主婚者之執事者設女賔次於中門之内設女賔
席於後堂東西相向設女賔親黨位於女賔之南西向
設主婦親黨位於主婦之南東向設酒案於堂之南楹
設食案於酒案之北女賔至掌次者引就次主婦出迎
於次外引賛引女賔出次主婦接女賔同入女賔升東
階主婦升西階至㕔分東西相向立女賛唱冄拜女賔
及主婦皆冄拜主婦請女賔皆就位坐侍女舉食案進
供於女賔主婦之前進酒進饌如常儀㑹畢女賔及主
婦皆興執事者奉幣以授主婦主婦受幣以授女賔女
賔授幣降自西階以授從者從者奉幣以從女賔出主
婦送於門外
　　　　庶人納婦
　　明集禮
凡男年十六女年十四以上並聴婚娶先遣媒氏通言
女氏許之次命媒氏納采納幣至期婿盛服親迎主婚
者禮賔明日婦見祖禰畢次見舅姑婿往見婦父母
　　　　納采
是日夙興主婚者告於祠堂云某人之子某年已長成
未有伉儷已議娶某郡某之女今日納采不勝感愴(若/宗)
(子自昏/則自告)媒氏奉書及禮物往女家至大門外主婚者出
迎媒氏媒氏入門而右主婚者入門而左升堂東西相
向立執事陳禮物於堂上及庭中媒氏進詣主婚者曰
吾子有惠貺室於某某親某有先人之禮使某請納采
主婚者對曰某之子蠢愚又弗能教吾子命之某不敢
辭從者以書進授媒氏媒氏奉書以授主婚者主婚者
受書以授左右訖延媒氏就次執事者各徹禮物主婚
者遂奉書告於祠堂訖出迎媒氏升堂從者以復書進
授主婚者主婚者以授媒氏媒氏受書以授執事訖請
退主人請媒氏以酒饌請從者於别室皆酬以幣使者
復命婿家婿家復告祠堂
　　　　納幣請期(古有問名納吉朱子家禮/止用納采納幣以從簡便)
其日婿氏主婚者備書及禮物於庭媒氏省視訖遂奉
書及禮物至女家主婚者出迎媒氏入門而右主婚者
入門而左升堂東西相向立從者陳禮物於堂及庭中
媒氏進詣主婚者前曰吾子既修好於某某使某來成
主婚者曰備禮有加敢不重拜從者以函書授媒氏媒
氏以授主婚者主婚者受書以授左右訖左右以復書
進授主婚者以授媒氏媒氏受書復致命曰某使某請
吉日主婚者曰某固聴命媒氏曰請以某甲子主婚者
曰敢不承命媒氏請退主婚者留媒氏宴饗如納采之
儀
　　　　親迎(有故聴以媒氏往迎/)
前期一日女氏使人張陳其婿之寢室(俗謂之/鋪房)其日質
明婿父盛服以祝告廟訖父坐於正㕔中間南向子盛
服(品官子孫假九品/服餘皂衫折上袊)立於父位之西少南東向賛禮唱
鞠躬拜興拜興平身婿鞠躬拜興拜興平身執事者以
醆注酒授婿婿祭酒少許訖啐酒以醆授從者訖興平
身進立於父位前父命之曰釐爾内治往求爾匹婿進
曰敢不奉命賛禮唱鞠躬拜興拜興平身婿鞠躬拜興
拜興平身降出乗馬以二燭前導至女家司賔延入次
是日女父母請親戚宴女如家人之儀婿至主婚以祝
告於祠堂曰某之第幾女將以今日歸于某不勝感愴
告祝訖出迎婿於中門之外揖婿入主婚者升東階西
向婿升西階進當寢户之前北面執鴈者陳鴈於階庭(無鴈/以他)
(物/代)婿曰某受命於父以茲嘉禮恭聽成命主婚者曰某固
願從命賛禮唱鞠躬再拜平身婿鞠躬再拜平身賛禮引
婿降階出至次以俟主婚者不降送婿既出就次女父
母盛服向南坐侍女導從女至堂上詣父母前北面立
賛者唱四拜女四拜父戒之曰往之爾家無忘肅恭毋
戒之曰夙夜以思無有違命諸母申之曰無違尔父母
之訓賛者又賛四拜女四拜興訖侍女導從出門升輿
二燭導行婿先乗馬還俟於門外婦至門外賛者請降
輿婦降輿入門北面立婿出至中門外南面揖婦同入
室婦從者布婿席於室東婿從者布婦席於室西賛者
引婿婦至席所東西相向賛禮唱拜興拜興婿婦皆再
拜婿揖婦就坐婦從者舉食案置於婿前婿從者舉食
案置於婦前婦從者斟酒進供於婿婿受醆飲酒婿從
者斟酒進供於婦婦受醆飲酒畢從者以饌進婿婦皆
饌再飲再饌畢婿從者以巹斟酒進授婿婿受巹婿從
者以巹斟酒進授婦婦受卺同飲畢婿婦皆興入寢室
婿脱服婦從者受之婦脱服婿從者受之婿從者餕婦
之餘婦從者餕婿之餘主婚者禮男送者於外㕔主婦
禮女送者於中堂各如儀
　　　　見舅姑
婦至之明日謁見舅姑其日夙興盛服立於堂下舅姑
坐於堂上舅位在東姑位在西置卓子於舅姑之前家
人男女少於舅姑者立於兩序侍女引婦立於東階下
賛禮唱四拜婦四拜侍女引婦升東階至舅位前侍女
以贄幣進授於婦婦受贄幣奠於卓子上舅撫之侍女
引婦降階北面立賛禮唱四拜婦四拜侍女引婦就西
階下立賛禮唱四拜婦四拜侍女引婦升西階至姑位
前侍女以贄幣進授於婦婦受贄幣進奠於卓子上姑
撫之侍女引婦降階北面立賛禮唱四拜婦四拜賛禮
唱禮畢舅姑醴婦如家人之儀
　　　　見祖禰(古者三月而廟見朱子家/禮以其太逺改用三日)
婦至之明日見於祖禰(無廟者設神/位於㕔事中)設主婚者拜位於
東階下北面婿拜位於後設主婦拜位於西階下婦拜
位於其後親屬拜位各以序分立於主婚者主婦之後
其日婦夙興沐浴盛服主婚者及主婦皆盛服賛禮
引主婚者就東階下位次引主婦就西階下位次引
諸親及婿婦各就位立定賛禮唱冄拜平身主婚者
以下皆冄拜平身賛禮引婦進詣庭中北靣立引禮
引主婚者升自東階詣神位前引禮唱跪主婚者跪
引禮唱上香上香三上香司香者奉香進扵主婚者
左主婚者三上香訖引禮唱祭酒祭酒三祭酒司尊
者以酒進于主婚者之左主婚者祭酒畢引禮唱讀
祝讀訖引禮唱俯伏興平身主婚者俯伏興平身引禮
引主婚者立于神位之西賛禮唱四拜婦四拜訖退復
位引禮引主婚者降自東階就拜位賛禮唱鞠躬冄拜
平身主婚者以下皆鞠躬冄拜平身賛禮唱禮畢主婚
者以下皆退
　　　　婿見婦之父母
婦至之明日婿盛服往見婦之父母至大門外立伺賛
禮者先入告婦父母出迎扵大門外揖婿入従者執幣
其後婦父升自西階婿升自東階至㕔東西相向婦父
在西婿在東賛禮唱鞠躬四拜平身婿四拜興平身婦
父扶婿興從者以幣進授婿婿受幣進於婦父婦父受
幣以授左右賛禮引婿入至後堂門外少伺從者執幣
以從婿母盛服出後堂南向立賛禮引婿入堂前楹北
向立賛禮唱鞠躬四拜平身婿鞠躬四拜興平身婦母
荅拜訖從者以幣授婿婿受幣進授婦母之左右訖賛
禮引婿出次見婦黨諸親皆如賔客相見之禮婦家設
酒饌禮婿各随貧富之儀
　　　　饗送者
其禮如品官饗送者之儀
　
　
　
　
　明㑹典卷六十九
欽定四庫全書
　明㑹典卷七十
　　禮部二十九
　　　宴禮
　　　　大宴儀一
　　諸司職掌
一是日尚寳司設御座于奉天殿錦衣衛設黄麾于殿
外之東西金吾等衛設䕶衛官二十四員于殿東西教
坊司設九奏樂歌于殿内設大樂于殿外立三舞雜隊
于殿下光禄寺官設酒亭于御座下之西膳亭于御座
下之東珎羞醯醢亭于酒膳亭之東西設御筵于御座
之東西設群臣四品以上位于殿内之東西設羣臣酒
尊食卓于殿外設五品以下位卓于東西兩廊司壺尚
食各供乃事引禮引羣臣殿外東西相向立儀禮司跪
奏請陞座駕興大樂作陞座鳴鞭樂止鳴賛引文武官
四品以上由東西門入至殿中横班北向立五品以下
官列于殿外丹墀北向立樂作賛四拜樂止光禄寺官
進御筵大樂作捧案至御前樂止進花樂作進訖樂止
光禄官開爵注酒捧詣御前進第一爵酒賛内外官皆
跪教坊司跪奏進酒飲畢賛衆内外官俯伏興樂作賛
四拜平身樂止賛各就位序班随進羣臣卓散花樂作
散訖樂止序班即進群臣盞第二爵酒教坊司跪奏二
奏皇風之曲樂作光禄司官斟酒御前序班随斟羣臣
酒教坊司跪奏進酒候皇帝舉酒羣臣以次舉飲訖樂
止光禄官進湯鼓吹響節前導至殿外鼓吹止殿上樂
作羣臣起立光禄司官進湯御前羣臣復位序班即供
羣臣湯樂止教坊司跪奏進湯樂作候皇帝舉筯羣臣
次舉皇帝進湯訖賛饌成樂止武舞入教坊司跪奏平
定天下之舞舞畢出第三爵酒教坊司跪奏三奏眷皇
明之曲樂作進酒如前儀樂止教坊司跪奏樂奏撫安
四夷之舞舞畢出第四爵酒教坊司跪奏四奏天道傳
之曲樂作進湯如前儀食畢教坊司跪奏樂奏車書㑹
同之舞舞畢出第五爵酒教坊司跪奏振皇綱之曲進
酒如第三爵儀飲畢教坊司跪奏百戲承應舞畢出第
六爵酒教坊司跪奏六奏金陵之曲進酒進湯如前儀
教坊司跪奏八蠻獻寳進呈舞畢出第七爵酒教坊司
跪奏七奏長揚之曲進酒如前儀教坊司跪奏採蓮隊
子呈應畢出第八爵酒教坊司跪奏八奏芳醴之曲進
酒進湯如前儀食畢教坊司跪奏魚躍于淵呈應畢出
第九爵酒教坊司跪奏九奏駕六龍之曲進酒如前儀
飲訖光禄司官收御前爵序班随收群臣盞光禄司官
進湯進大膳大樂作羣臣起立進訖復坐序班随供羣
臣飯教坊司跪奏進膳食訖賛膳成樂止光禄司官收
膳訖教坊司跪奏百花隊舞呈應舞畢出鳴賛唱徹案
序班徹群臣卓訖光禄司官即徹御案賛宴成羣臣皆
出席北向立序班即徹羣臣座殿外官皆詣丹墀北向
立賛鞠躬樂作賛四拜平身樂止羣臣分東西立儀禮
司跪奏禮畢駕興大樂作鳴鞭百官以次出
　　　　中宴
一凡中宴禮儀同前但進酒七爵
　　　　常宴
一凡常宴同中宴禮儀但百官一拜三叩頭進酒或三
爵或五爵而止
一凡文武官每遇筵宴四品以上官文東武西各照品
級上殿侍座五品以下於殿下丹墀内文東武西各照
品級序坐其奉特㫖賜殿内坐者不在此限如在奉天
門則四品以上官坐于門上五品以下坐于丹墀内務
要容止恭肅不許攙越諠譁
　　禮儀定式
一凡百官于奉天華盖謹身武英等殿筵宴奏事須穿
履鞋方許上殿違者從禮部官監察御史儀禮司紏舉
送法司如律
　　續定大宴儀
是日陳設如前儀駕自右順門至奉天門丹陛大樂作
陞座鴻臚寺官賛拜百官四拜興平身樂止光禄寺官
進御筵内官捧案進膳樂作設案畢樂止内官進花進
膳樂作進訖樂止教坊司跪奏一奏上萬夀之曲侑食
樂作内官斟酒捧爵至御案前鴻臚寺賛跪文武百官
皆跪教坊司跪奏進酒鴻臚寺官賛俯伏興平身樂止
賛各就坐百官就座簮花訖教坊司跪奏平定天下之
舞舞畢出教坊司跪奏二奏仰天恩之曲樂作内官斟
酒捧爵至御案前教坊司奏進酒進酒畢樂止殿外導
湯樂作至殿内迎湯樂作内官捧湯至御案前教坊司
奏進湯樂作鴻臚寺官賛饌成内官徹湯樂止教坊司
奏黄童白叟鼓腹謳歌承應舞畢奏撫安四夷之舞舞
畢教坊司跪奏三奏感地徳之曲樂作進酒如前儀樂
止教坊司跪奏車書㑹同之舞舞畢教坊司跪奏四奏
民樂生之曲樂作進酒如前儀樂止殿外導湯樂作至
殿内迎湯樂作内官捧湯至御案前教坊司奏進湯樂
作鴻臚寺官賛饌成内官徹湯樂止教坊司跪奏表正
萬拜之舞舞畢教坊司跪奏五奏感皇恩之曲樂作進
酒如前儀樂止殿外導湯膳樂作至殿内迎湯膳樂作
内官捧湯膳至御案前教坊司奏進膳樂作鴻臚寺官
賛饌成内官徹湯膳并御筵樂止教坊司跪奏五奏天
命有徳之舞舞畢奏纓鞭徳勝蠻夷隊舞承應畢教坊
司更進致語畢鴻臚寺官復賛四拜平身樂止鴻臚寺
官跪奏禮畢
　　事例
凡大祀天地次日慶成大宴文武百官及四夷使臣土
官人等其位次公侯駙馬伯文職四品以上及學士武
職都指揮使以上陞殿東西侍坐學士坐于文職四品
官之上翰林院左右春坊經筵官六科都給事中尚寳
司卿少卿司丞通政司叅議大理寺寺丞國子監司業
帶俸叅議太常寺寺丞鴻臚寺少卿寺丞順天府治中
欽天監正副太醫院院使院判神樂觀提㸃道録司知
觀等官中左門序坐皇親都指揮同知僉事逹官都指
揮同知僉事署都指揮僉事皇親正副千户百户所鎮
撫兵馬副指揮外國副使海西女直都指揮等官中右
門序坐翰林院修撰等官六科給事中監察御史中書
舎人陪祀郎中員外郎五府經歴都察院經歴都事照
磨檢校司務翰林院帶俸官太常寺典簿愽士等官犧
牲所千百户詹事府主簿通事舎人鴻臚寺署丞主簿
序班欽天監五官等官太醫院御醫逹官指揮使同知
僉事正千户副千户百户所鎮撫外國四夷人等丹墀
東序坐指揮使指揮同知陪祀指揮同知僉事外國四
夷人等丹墀西序坐其遇朝覲各布政司方面行太僕
寺卿運使知府官員陪祀者與宴方面官列于中左門
班次卿運使知府列于東丹墀班次衍聖公張真人與
宴列于二品文官班次其餘真人領宴及以事故者亦
領宴其法王佛子國師禪師僧官剌麻俱於大慈恩寺
宴内官一員待宴先期本部行各衙門開預宴官員職
名畫位次進呈仍懸長安門示衆宴之日紏儀御史四
人二人立于殿東西二人立于丹墀錦衣衛鴻臚寺禮
科亦各委官紏舉宣徳八年命朝鮮黒婁琉球陪臣列
于殿内東西班後侍坐正統三年特命翰林院侍講一
人升殿列學士之下天順三年令張真人不必預宴賜
饌與之四年令女直都督列於殿内西班後侍坐六年
令安南陪臣迤北使臣列於殿内東西班後侍坐成化
四年令脩撰等官給事中御史中書舍人及錦衣衛堂
上官凡近侍風憲者另列于丹陛下之東西稍北其陪
祀官郎中員外郎以下及各衙門官分列於丹陛下之
南
　
　
　
　
　
　明㑹典卷七十
欽定四庫全書
　明㑹典卷七十一
　　禮部三十
　　　大宴儀二
　　事例
凡正旦冬至萬夀聖節洪武永樂間大宴並如慶成儀
宣徳正統後朝官不與宴者給賜節錢鈔錠各處進表
官亦令與宴免宴則通賜節錢
凡立春元宵四月八端午重陽臘八等節永樂間俱於
奉天門通賜百官宴用樂其後賜宴日早朝畢光禄寺
面奏百官復入班行叩頭禮駕還宫百官出宴於午門
外不用樂宴畢復向闕行叩頭禮乃退
凡東宫千秋節永樂間賜五府六部等衙門堂上官左
右春坊科道近侍錦衣等衛随駕帶刀指揮千户等官
及天下進箋官宴於文華殿并文華門東西廊王府進
箋官并外國使臣宴於本部宣徳以後通宴於午門外
凡皇太后夀旦正統四年賜百官通宴於午門外
　　　大宴樂一
　洪武間定
　　殿内侑食樂
　　樂器
　　　麾竿一　　　　　柷一
　　　敔一　　　　　　搏拊一
　　　琴四　　　　　　瑟二
　　　簫四　　　　　　笙四
　　　笛四　　　　　　塤二
　　　箎二　　　　　　排簫二
　　　鍾一　　　　　　磬一
　　　應鍾一
　　樂章
　　　一奏炎精開運之曲(諸司職掌原不開/此曲今備于此)
炎精開運篤生聖皇大明御極逺紹虞唐河清海宴物
阜民康威加夷䝤徳被戎羌八珎有薦九鼎馨香鼓鐘
鐄鐄宫徴洋洋怡神養夀理隂順陽保兹遐福地久天
長
　　　二奏皇風之曲
皇風被八表熈熈聲教宣時和景象明紫宸開繡筵龍
衮曜朝日金爐裊祥烟濟濟公與侯被服麗且鮮列座
侍丹扆磬折在周旋羔豚升華爼玉饌充方圓初筵奏
南風繼歌賡載篇瑶觴欣載舉拜俯禮無愆同樂及斯
辰於皇千萬年
　　　奏平定天下之舞
舞士三十二人皆左執干干長三尺五寸上濶一尺下
廣六寸朱質上畫雉羽中畫升龍雲氣右秉戚戚長二
尺五寸朱紅漆柄金裝戚斧分為四行每行八人舞作
發揚蹈厲坐作擊刺之狀皆冠黄金束髮冠紫紛纓青
羅生色畫舞鶴花窄䄂衫白生絹襯衫錦領紅羅銷金
大袖窄袍紅羅銷金裙皂生色畫衣沿襈白羅銷金汗
袴藍青羅銷金沿紅絹擁項紅結子紅絹束腰塗金束
帶青絲大絛錦臂鞲緑雲頭皂靴舞師二人執旌以引
之旌長七尺五寸朱紅漆柄金龍吞口懸五采羽九層
每層用塗金寳葢紅絲絛穿末垂絲結子皆冠黄金束
髮冠紫紛纓青羅大袖衫白絹襯衫錦領塗金束帶緑
雲頭皂靴
　　樂章
　　　清海宇
㧞劍起淮土䇿馬定寰區王氣開天統寳歴應乾符武
畧文謨龍虎風雲創業初將軍星繞弁勇士月彎弧選
騎平南楚結陣下東吳跨蜀長驅萬里山河壯帝居
　　　三奏眷皇明之曲
赫赫上帝眷我皇明大命既集本固支榮厥本伊何育
徳春宫厥支伊何藩邦以寧慶延百世澤被羣生及時
為樂天禄是膺千秋萬嵗永觀厥成
　　　奏撫安四裔之舞
舞士十六人東方四人椎髻於後繫紅銷金頭䋲紅羅
銷金抹額中綴塗金愽山兩旁綴塗金環明金耳環青
羅生色畫衣大袖衫紅生色領袖紅羅銷金裙青銷金
裙沿紅生絹襯衫錦領塗金束帶烏皮鞋西方四人間
道錦纒頭明金耳環紅紵絲細褶襖子大紅羅生色雲
肩緑生色沿藍青羅銷金汗袴紅銷金沿繫腰合鉢十
字泥金數珠五色銷金羅香囊紅絹擁項紅結子赤皮靴南
方四人綰朝天髻繫紅羅生色銀錠紅銷金抹額明金
耳環紅織金短襖子緑織金細褶短裙絨綿袴子間道
紵絲手巾泥金項牌金珠纓絡綴小金鈴錦行纒泥金
獅蠻帶緑銷金擁項紅結子赤皮靴北方四人戴單于
冠貂䑕皮簷雙垂髻紅銷金頭䋲紅羅銷金抹額諸色
細褶襖子藍青生色雲肩紅結子紅銷金汗袴繫腰合
鉢皂皮靴四裔各為一行舞作拜跪朝謁喜躍俯伏之
狀舞師二人執幢以引之幢長七尺五寸朱紅漆柄金頭
吞口懸五采羅幢五層每層綴五色銷金吹帶末垂紅
粉結子皆戴白捲簷毡㡌塗金㡌頂一撒紅纓紫羅㡌
襻紅緑金繡襖子白銷金汗袴藍青銷金沿塗金束帶
緑擁頂紅結子赤皮靴
　　樂章
　　　小將軍
大明君定宇寰聖恩寛掌江山黄支烏弋赤甲朱鳶手
高擎寳貝盤
　　　殿前歡
五雲宫闕連霄漢金光明照眼玉溝金水聲潺潺頫𩕄
觀趨蹌㸔儀鑾嚴肅百千般威人心膽寒
　　　慶新年
虎豹闗文武班五彩間慶雲朝霞燦黄金殿喜氣増丹
墀内仰聖顔翠遶紅圍錦繡班高樓十二欄笙簫趂紫
檀仙音韻瑶􁐼按拜舞齊歌謡讃吾皇萬夀安
　　　過門子
定宇寰定宇寰掌江山撫百蠻謳歌拜舞仰祝讃萬萬
年帝業安
　　　四奏天道傳之曲
馬負圖兮天道傳龜載書兮人文宣羲卦畫兮禹疇叙
皇極建兮合自然綿綿歴數歸明主祥麟在郊威鳯舞
九夷八貢康衢謡聖子神孫繼祖武垂供無為邁前古
　　　奏車書㑹同之舞
舞士三十二人左執籥籥長一尺五寸朱紅漆筀竹為
之上門三竅右秉翟翟長三尺五寸朱紅漆柄金龍吞
口上綴雉羽五層每層用塗金寳葢紅絲絛穿末用紅
絲結子分為四行毎行八人舞坐作進退舒徐揖讓升
降之狀皆冠黒光描金方山冠青紛纓衣素紅羅大䄂
衫紅生絹襯衫錦領紅羅擁項紅結子塗金束帶白絹
大口袴白布襪茶褐鞋舞師二人執翿以引之翿長七
尺五寸朱紅漆柄金龍吞口懸白鷺羽九層用塗金寳
葢紅絲絛穿末垂紅絲結子冠服與舞士同惟大䄂衫
用青不用紅羅項紅結子
　　樂章
　　　泰階平
乾坤清寧治功告成武定禍亂文致太平郊則致其禮
廟則盡其誠卿雲在天甘露零風雨時若百穀登禮樂
雍和政刑肅清儲嗣既立封建乃行讒佞屏四海賢俊
立朝廷玉帛鐘鼓陳兩楹君臣賡歌揚頌聲
　　　五奏振皇綱之曲
周南詠麟趾卷阿歌鳯凰藹藹稱多士為楨振皇綱赫
赫我大明徳尊踰漢唐百揆脩庶績公輔理隂陽峨冠
正襟珮都俞在高堂坐令八紘内熈熈民樂康氣和風
雨時田疇見豐穰獻禮過三爵歡娛良未央
　　　奏百戲承應
　　　六奏金陵之曲
鐘山蟠蒼龍石城距金虎千年王氣都于今歸聖主六
代繁華輕幾秋江流東去無時休誰言天塹分南北英
雄豈但嗤曹劉我皇昔住濠梁屋神遊天錫真人服提
兵乗勢渡江來詞臣早獻金陵曲歌金陵進珎饌諧八
音繼三嘆請觀漢祖用兵時為嘗馮異滹沱飯
　　　奏百戲承應
　　　七奏長楊之曲
長楊曵緑黄鳥和鳴菡蓞呈鮮紫燕輕盈千花浥露日
麗風清及時為樂芳樽在庭管音嘒嘒絲韻泠泠玉振
金聲各奏尔能皤皤國老載勸載懲明徳惟馨垂之聖
經唐風示戒永保嘉名無已太康哲人是聴
　　　奏百戲承應
　　　八奏芳醴之曲
夏王厭芳醴商湯遠色聲聖人示深戒千春垂令名惟
皇登九五玉食保尊榮日昃不遑餐布徳延羣生天庖
具豐膳鼎鼐事調烹豈但資肥甘亦足飬遐齡逹人悟
茲理恒令五氣平随時知有節昭哉天道行
　　　奏隊舞承應
　　　九奏駕六龍之曲
日麗中天漏下遲公卿侍宴多令儀簫韶九奏觴九獻
爐烟細逐祥風吹羣臣舞蹈天顔喜嵗熟民康長若此
六龍廽駕鳯樓深寳扇齊開扶玉几景星呈瑞慶雲多
兩曜増暉四序和聖人道大如天地嵗嵗年年奈樂何
　　　奏隊舞承應
　　進膳樂
　　樂器
　　　笙二　　　　　　笛二
　　　鼓一　　　　　　板一
　　　杖鼓八
　　樂章
　　　水龍吟
寳殿祥雲紫氣濛龍徳宫聖明君氤氲霧靄檜栢間青
松龍樓鳯閤雕梁畫棟此是蓬萊洞
　　太平清樂
　　樂器
　　　笙四　　　　　　笛四
　　　頭管二　　　　　􁐼四
　　　杖鼓八　　　　　小鼓一
　　　板一　　　　　　方響一
　　樂章
　　　太清歌
萬國來朝進貢仰賀明聖主一統華夷普天下八方四
海南北東西託聖徳堯王保䕶國家太平天下都歸一
將兵器銷為農器旌旗不動酒旗招仰荷天地
　　　上清歌
一願四時風調雨順民心喜攝外國將寳貝攝外國將
寳貝見君王來朝寳殿裏珊瑚瑪瑙玻璃進在丹墀
　　　開天門
託長生日月光天徳萬萬嵗永固皇基公卿文武來朝
㑹開玳宴捧金杯
　　設立大樂
　　樂器
　　　戲竹二　　　　　簫四
　　　笙四　　　　　　笛二
　　　頭管二　　　　　琵琶二
　　　􁐼二　　　　　　二十絃二
　　　方響二　　　　　鼓一
　　　板一　　　　　　杖鼓八
　　陞座還宫
　　樂章
　　　萬嵗樂
雨順風調昇平世萬萬年山河社稷八方四面狼烟息
慶龍虎風雲㑹
　百官行禮
　　樂章
　　　朝天子
聖徳聖威洪福齊天地玉階前文武兩班齊擺列在丹
墀内舞蹈揚塵山呼萬嵗統山河壯帝畿禮儀讃喜慶
龍虎風雲㑹
　　迎膳樂
　　樂器
　　　戲竹二　　　　　笙一
　　　笛四　　　　　　頭管二
　　　􁐼二　　　　　　鼓一
　　　板一　　　　　　杖鼓十
　　樂章
　　　水龍吟(同前/)
大祀慶成大宴萬國來朝隊舞纓鞭徳勝隊舞萬夀聖
節大宴九夷進寳隊舞夀星隊舞冬至大宴讃聖喜隊
舞百花聖朝隊舞正旦大宴百戲蓮花盆隊舞勝鼓採
蓮隊舞
　
　明㑹典卷七十一
欽定四庫全書
　明㑹典卷七十二
　　禮部三十一
　　　大宴樂二
　永樂間定
　　殿内侑食樂
　　樂器
　　　麾一　　　　　　簫四
　　　笙四　　　　　　笛四
　　　塤二　　　　　　箎二
　　　排簫二　　　　　琴四
　　　編鐘一　　　　　編磬一
　　　柷一　　　　　　敔一
　　　搏拊一　　　　　應鼓一
　　樂章
　　　一奏上萬夀之曲
龍飛定萬方受天命振紀綱彛倫攸叙四海康普天率
土盡來王臣民舞蹈嵩呼載揚稱觴奉吾皇聖夀天長
　　　奏平定天下之舞
引舞二人皆服青羅包巾青紅緑玉色羅銷金胸背襖
子渾金銅帶紅羅褡禣皂雲頭靴青緑羅銷金包臋舞
人三十二人服色與引舞樂工同
　　樂章
　　　四邉靜
威伏千邦四夷來賔納表章顯禎祥承乾象皇基永昌
萬載山河壯
　　　刮地風
聖主過堯勝禹湯立五常三綱八蠻進貢朝今上頓首
誠惶朝中宰相爕理隂陽五榖收成萬民歡暢賀吾皇
齊讃揚萬國來降
　　　二奏仰天恩之曲
皇天眷聖明五辰順四海寧風調雨順百榖登臣民鼓
舞樂太平賢良在位邦家永禎吾皇仰洪恩夙夜存誠
　　　奏黄童白叟鼓腹謳歌承應
　　樂器
　　　笛四　　　　　　大鼓一
　　　小鼓一　　　　　韸子二
　　　拍板二　　　　　酒壺一
　　　酒鍾一　　　　　杖鼓二
　　樂章
　　　豆葉黄
雨順風調五榖收成倉廩豐盈大利民生計頼著皇恩
四海清鼓腹謳歌白叟黄童共樂咸寧
　　　奏撫安四裔之舞
引舞樂工二人皆服紅毡㡌紅羅銷金項帕紅青緑羅
銷金襖子紅羅褡禣紅青緑羅銷金包臋皂雲頭靴
　攛掇樂器
　　　笛二　　　　　　頭管二
　　　􁐼二　　　　　　琵琶二
　　　水盞一　　　　　韸子二
　　　拍板二　　　　　二絃二
高麗舞四人背服笠子青羅銷金胸背襖子銅帶皂靴
琉球舞四人皆服綿布花手巾青羅大䄂襖子銅帶白
碾光絹間道踢褲皂皮鞋
北畨舞四人皆服狐帽青紅紵絲銷金襖子銅帶伍魯
速囘囘舞四人皆服青羅帽比里罕綿布花手巾銅帶
皂靴
　　樂章
　　　小將軍
順天心聖徳誠化畨邦盡朝京東方歸伏舞於龍廷貢
皇明寳貝擎
　　　殿前歡
四裔率土歸王命都來仰大明萬邦千國皆歸正現帝
庭朝仁聖天階班列衆公卿齊聲歌太平
　　　慶豐年
和氣増鸞鳯鳴紫霧生祥雲朝霞映爇金爐香味馨列
丹墀御駕盈絃管簫韶五音應龍笛間鳯笙
　　　渤海令
金盃中酒滿盛御案前列羣英君徳成皇圖慶嵩呼萬
嵗聲
　　　過門子
聖主興聖主興顯威靈蠻夷靜至仁至徳至聖明萬萬
年帝業成
　　　三奏感地徳之曲
皇心感地靈順天時徳厚生含𢎞光大品物亨鍾竒毓
秀産俊英河清海宴麟來鳯鳴隂陽永和平相我文明
　　　奏車書㑹同之舞
舞人三十四人皆服皂羅頭巾青緑玉色皂沿邉襴茶
褐線絛皂皮四縫靴
　　樂章
　　　新水令
錦衣花㡌設丹墀具公服百司同㑹麟至舞鳯來儀文
武班齊朝賀聖明帝
　　　水仙子
八方四面錦華夷天下蒼生仰盛徳風調雨順昇平世
世遍乾坤皆讃禮託君恩民樂雍熈萬萬年皇基堅固
萬萬載江山定體萬萬嵗洪福天齊
　　　四奏民樂生之曲
世間的萬民荷天地感聖恩乾坤定位四海春君臣父
子正大倫皇風浩蕩人心載醇熈熈樂天真永戴明君
　　　奏表正萬邦之舞
引舞二人皆執紅纓纛服青羅包巾紅羅銷金項帕紅
生絹錦領中單紅生絹銷金通袖襖子青綿絛銅帶織
錦臂鞲皂雲頭靴各色羅銷金包臋紅絹搭膊舞人樂
工六十四人皆執干一小鉞斧一服色與引班同
　　樂章
　　　慶太平
奸邪濁亂朝綱搆禍難煽動戈戕赫怒吾皇親征壩上
指天戈敵皆降
　　　武士歡
白溝戰塲旌旗雲合迷日光令嚴氣張三軍踴躍齊奮
揚掃除殘甲如風蕩凱歌傳四方仁聖不殺降望河南
失攙搶
　　　滚繡毬
肆旅拒恃力强一心搆殃築滄州百尺城隍聘蠆毒恣
虎狼孰能禦當順天心有徳隆昌倒戈歛甲齊歸降撫
將生還逹故鄉自此仁聞愈彰
　　　陣陣贏
不數孫吳兵法良神謀睿算合陰陽八陣堂堂行天上
虎畧龍韜孰敢當俘囚十萬皆踈放感荷仁恩戴上蒼
　　　得勝囘
兩旁四方展鳥翼風雲鴈行出竒兵敵難量士强馬强
遍百里眠旗卧鎗勝兵回樂洋洋
　　　小梁州
敵兵戰敗神魂喪擁貔貅直渡長江開市門肆不移宣
聖恩如天曠綸音頒降普天下仰吾皇
　　　五奏感皇恩之曲
當今四海寧頌聲作禮樂興君臣慶㑹齊太平衣冠濟
濟宴彤庭文臣武將共荷恩榮忠心盡㣲誠仰荅皇明
　　　奏天命有徳之舞
引舞二人俱執紅纓纛服青幪紗如意冠紅生絹錦領
中單紅生絹大袖袍各色絹綵畫直纒黒角偏帶藍絹
綵皂雲頭皮鞋白布襪舞人樂工六十四人皆執紅漆
羽籥雉雞尾服色與引舞樂工同
　　樂章
　　　慶宣和
雨順風調萬物熈一統華夷四野嘉禾感和氣一榦百
穗一榦百穗
　　　窄磚兒
梯航萬國來丹陛太平年永固洪基正東西南北來朝
㑹洽寰宇布春暉四裔咸賔聲教美自古明王在慎徳
不須威武服強敵祥瑞集鳯來儀佳期萬萬嵗聖明君
主華夷
　　　六奏慶豐年之曲
萬方仰聖君大一統撫萬民豐年時叙雨露均穰穰五
穀貨財殷酣歌擊壤風清俗淳四裔悉來賔正統皇仁
　　　七奏集禎應之曲
皇天眷大明五星聚兆太平騶虞出現甘露零野蠶成
繭嘉禾生醴泉湧地河水清乾坤萬萬年四海永寧
　　　八奏永皇圖之曲
天心眷聖皇正天位撫萬邦仁風宣布禮樂張戎夷稽
首朝明堂皇圖鞏固賢臣賛襄太平日月光地久天長
　　　九奏樂太平之曲
皇恩被八紘三光明四海清人康物阜嵗屢登含哺鼓
腹皆歡聲民歌帝力唐堯至仁乾坤永清共樂太平
　　丹陛大樂
　　樂器
　　　戲竹二　　　　　簫十二
　　　笙十二　　　　　笛十二
　　　頭管十二　　　　􁐼八
　　　琵琶八　　　　　二十絃八
　　　方響二　　　　　鼓一
　　　拍板六　　　　　杖鼓十一
　陞座還宫
　　樂章
　　　萬嵗樂　與洪武間同
　百官行禮
　　樂章
　　　朝天子　與洪武間同
　　導膳樂
　　樂器
　　　戲竹二　　　　　笙六
　　　笛六　　　　　　頭管六
　　　鼓一　　　　　　拍板二
　　　杖鼓八　　　　　􁐼四
　　樂章
　　　水龍吟　與洪武間同
　　迎膳樂
　　樂器
　　　笙四　　　　　　笛四
　　　頭管四　　　　　􁐼二
　　　方響一　　　　　大鼓一
　　　拍板一　　　　　杖鼓四
　　樂章(與導膳同/)
　　進膳樂
　　樂器
　　　笙四　　　　　　笛四
　　　頭管四　　　　　􁐼二
　　　方響一　　　　　鼓一
　　　拍板一　　　　　杖鼓四
　　樂章
　　　太清歌
　　　上清歌
　　　開天門　俱與洪武間同
　　　大祀慶成纓鞭得勝蠻夷隊舞
　　　萬夀聖節九夷進寳隊舞
　　　冬至節讃聖喜隊舞
　　　正旦節百戲蓮花盆隊舞
　　　小宴樂
　　侑食樂
　　樂器
　　　簫二　　　　　　笙二
　　　􁐼二
　　　一奏本太初之曲　朝天子
混兮沌兮水土成原氣不分南北與東西未辨天和地
萬象包涵其中秘宻難窮造化機是陰陽本體乃為之
太極兩儀因而立
　　　二奏仰大明之曲　殿前歡
太極兮混然方始見儀形清浮濁偃乾坤定日月齊興
照青霄萬象明陽須動隂須靜隂與陽皆相應流行二
氣萬物俱生
　　　奏百戲承應
　　　三奏民初生之曲　沽美酒
乾坤清宇宙寧六合浄四維正萬象原來一氣生定三
才五行民與物共成羣
　　　太平令
為一類不分人品竟生食豈曉庖烹避寒暑巢居穴遁
披樹葉相尋趂如何是愛親世情治生雖混然各安其
性
　　　奏百戲承應
　　　四奏品物亨之曲　醉太平
黎民生世間萬物長塵寰隂陽交運轉循環久逺時庻繁相傳
氣候應無間品物交錯慿誰鑒望聖人出世整江山主萬民得安
　　　奏百戲承應
　　　五奏御六龍之曲　清江引
人心久仰生聖君天使人生聖聖人受天機體天居中
正御六龍聖明登九重
　　　碧玉簫
君坐神京海嶽共從新民仰君恩聖治有人倫人品分
萬物増聖承乾百福臻垂法明尊天命興後朝皆従正
　　　奏百感承恩
　　　六奏泰階平之曲　十二月
聖乃有言天天是無言聖聖人臨正萬物亨通恩威盛
社稷安仁徳感江山定選用英賢興王正分善惡賞罰
均平三公九卿左右股肱庻士康寧
　　　奏百戲承應
　　　七奏君徳成之曲　十二月
皇基以興聖帝脩身奉天體道聖徳踰明敬天地勤勞
萬民立法度下咸寧
　　　堯民歌
風俗禮樂厚彛倫愛興學校進儒經賢臣良將保朝廷
四野人民頌歡聲用的是賢英賢英定太平寰海皆歸
正
　　　奏百戲承應
　　　八奏聖道行之曲　金殿萬年歡
三綱既定九疇傳興聖道如天嘉禾齊秀寒暑和平聖
威無邉皇基穏勝磐石慶雲生景星長現三光輝耀百
穀收成萬姓安寧
　　　徳勝令
聖徳感皇乾甘露降山川萬邦來朝貢竒珎擺布全玉
階下鳴鞭仰聖主陞金殿丹墀列英賢讃吾皇豐稔年
　　　奏百戲承應
　　　九奏樂清寧之曲(即/)普天樂
萬邦寧皇圖正父君母后天下咸欽君治外永聖明后
治内長安靜後聖承乾皆従正徳相傳聖子神孫天威
浩蕩江山永固洪福無窮
　　　沽美酒
和氣生滿玉京祥烟起映皇宫明聖開基整萬民風雲
㑹帝庭奏簫韶九韻成
　　　太平令
紫霧隠金鸞彩鳯祥光罩良將賢臣玉案列珎羞美醖
寳鼎爇龍涎香噴至尊永寧儲嗣守成賀萬萬嵗一人
有慶
　　　奏魚躍于淵承應
　　設立大樂
　　樂器
　　　笙二　　　　　　笛二
　　　頭管二　　　　　􁐼二
　　　鼓一　　　　　　板一
　　　杖鼓八
　陞殿還宫
　百官行禮
　　樂章
　　　萬嵗樂(與前同/)
　　進膳樂章
　　　水龍吟(與前同/)
永樂間奉天門宴百官止用本太初仰大明民初生三
奏樂章進酒進膳樂同惟百官行叩頭禮用朝天子樂
章宴畢導駕還宫用御鑾歌
　　　東宫宴樂
　　樂器
　　　簫四　　　　　　笙四
　　　􁐼二
　　樂章
　　　一奏喜千春之曲　賀聖朝
開國承天聖感極多總一統封疆濶百姓快活萬物榮
光共沐恩波仙音韻合讃昇平詠歌齊朝拜千千嵗東
宫滿國春和
　　　二奏永南山之曲　水仙子
洪基永固海波清盛世明時禮樂興華夷一統江山靜
民通和樂太平讃東宫仁孝賢明秉鈞衡端正順乾坤
㤗亨坐中華萬世昌寧
　　　奏百戲承應
　　　三奏桂枝香之曲　蟾宫曲
曉光融宴享春宫日朗風和嘉氣葱葱鎮領台樞規宏
綱憲禮節至公事聖上柔聲婉容問安寧勤孝䖍恭果
斷寛宏剛健文明聖徳合同
　　　奏百戲承應
　　　四奏初春曉之曲　小梁州
端拱嚴宸事紫㣲秉運璇璣四時百物總相宜仰頼明
君徳大業勝磐石皇儲仁孝明忠義美遐方順化朝儀
孝能歡慈愛心敬篤上尊卑意禮上和下睦民鼓舞樂
雍熈
　　　奏百戲承應
　　　五奏乾坤㤗之曲　滿庭芳
春和玳筵安邦興國欽聖尊賢文英武烈於民便禮樂
成全享太業中庸不徧順天常節儉為先逹文獻嚴儀
訓典孝敬億千年
　　　奏百戲承應
　　　六奏昌運頌之曲　喜秋風
文武安軍民樂宴文華㑹班僚五雲齊動鈞天樂賀春
宫讃皇朝
　　　奏百戲承應
　　　七奏㤗道開之曲　沽美酒
布春風滿畫樓對嘉景鳯凰洲高捧金波碧玉甌設威
儀左右分品從列公侯
　　　太平令
效聖上誠心勤厚主宗器嚴備春秋諧律吕仙音齊奏
欽王政皇天保佑拜舞頓首讃祝進酒千千嵗康寧福
壽
　　迎膳樂
　　樂器
　　　戲竹二　　　　　笙四
　　　笛四　　　　　　頭管四
　　　􁐼二　　　　　　琵琶二
　　　鼓三　　　　　　拍板二
　　　杖鼓四
　　樂章
　　　水龍吟
方響笙􁐼鼓樂喧排寳器開玳筵鸞儀旌節錦繡景相
連簮纓趨進皆來朝見春滿文華殿
　陞殿還宫
　　樂章
　　　千秋嵗(與前同/)
　
　
　
　
　
　
　
　
　
　
　
　明㑹典卷七十二
欽定四庫全書
　明㑹典卷七十三
　　禮部三十二
　　　傳制
　　諸司職掌
一凡大祀前三日陳設如常儀文武官各具朝服詣丹
墀拜位鐘聲止儀禮司跪奏請陞殿樂作皇帝御華葢
殿具皮弁服出陞座樂止鳴鞭訖賛四拜傳制官詣御
前跪傳制由東門出至傳制位稱有制賛跪宣制云洪
武某年正月某日大祀天地於南郊爾文武百官自某
日為始致齋三日當敬慎之傳訖賛俯伏興樂作又四
拜平身樂止奏禮畢
一凡遣官祭祀前一日陳設如常儀次日各官具服於
丹墀北向立皇帝御華葢殿具皮弁服鐘聲止執事官
行一拜叩頭禮訖儀禮司跪奏請陞殿樂作陞座樂止
捲簾鳴鞭訖唱排班班齊百官一拜叩頭畢分東西立
引禮引獻官詣拜位賛四拜平身傳制官詣御前跪奏
傳制俯伏興由東門靠東出至丹陛東西向立稱有制
唱跪宣制(祭孔子則曰某年月日祭先師孔子大成/至聖文宣王祭帝王則曰先聖歴代帝王)命
卿行禮賛俯伏興樂作四拜樂止禮畢
　　皇明祖訓
凡傳制遣官代祀歴代帝王并旗纛孔子等廟前一日
沐浴更衣處於齋宫次日還宫
　　事例
洪武二十五年凡傳制遣使持節俱用東階左行
　　　傳制樂(與朝賀同/)
　　樂章
　　　典祀之曲
氤氲滿殿香八音絲竹弄笙簧金石音韻彰匏土革木
度鏗鏘高捧降明香吾皇誠念詣神方神不佞禍淫福
善理之常
　　　進春
　　諸司職掌
一是日早文武百官各具朝服于丹墀北向立應天府
官置春案于丹墀中道之東引禮引府縣官就拜位賛
鞠躬樂作四拜平身樂止典儀唱進春引府縣官舉春
案樂作由東階陞跪置于丹陛中道俯伏興平身樂作
又四拜禮畢鳴賛唱排班引禮引文武官北向立賛班
齊致詞官詣中道之東跪奏云新春吉辰禮當慶賀賛
鞠躬樂作賛五拜三叩頭訖樂止儀禮司奏禮畢(今順/天府)
(進/春)
　　　進春樂(與朝賀同/)
　　　有司鞭春儀
永樂中定每嵗有司預期塑造春牛并芒神立春前一
日各官常服輿迎至府州縣門外土牛南向芒神在東
西向至日清晨陳設香燭酒果各官具朝服賛排班班
齊賛鞠躬四拜興平身班首詣前跪衆官皆跪賛奠酒
凡三賛俯伏興復位又四拜畢各官執綵杖排立於土
牛兩傍賛者曰長官擊鼓三聲擂鼓賛者曰鞭春各官
環擊土者三賛禮畢
　　　頒誥
　　諸司職掌
一陳設如常儀至皇帝陞殿鳴鞭百官一拜叩頭畢引
禮引受誥官詣拜位執事官舉誥案于丹墀中道或吏
部或兵部官奏訖賛鞠躬樂作四拜平身樂止執事官
舉誥案置于丹墀中道賛跪俯伏興樂作又四拜樂止
禮畢
　　　頒誥樂(與朝賀同/)
　　　官員受誥封贈并焚黄儀
洪武中定凡受誥前一日本家設誥案於正㕔中設香
案於誥案之南其日綵亭鼓樂送(如無綵亭用盤/袱一人捧前行)受誥
官前行誥將至受封贈者即出大門外迎接命婦服冠
服迎於門内候誥輿(即綵/亭)入門随至㕔前各就拜位執
事者於輿内捧誥置於案賛禮者賛鞠躬五拜三叩頭
(如命婦則/不必叩頭)捧誥入受封贈并受誥官具香燭等物詣家
廟或祠堂告知四拜訖受誥官并命婦於父母前行四
禮
凡焚黄前一日受誥扵本家祠堂中設案卓一扵中間
設香燭卓一扵案前置祝文扵案至日清晨孝子捧封
贈誥命置祠堂中案上着能寫人以黄紙一幅依誥命
一般謄抄置于案卓執事者陳設祭物於案前孝子等
各設拜位從祭子女列于後賛禮者賛鞠躬拜興拜興
平身至香案前賛跪上香祭酒亞祭酒三祭酒讀祝執
事者取祝文跪于右讀祝訖賛宣誥宣誥者立于東宣
訖賛俯伏興平身賛焚黄讀祝者取祝文宣誥者取黄
俱至焚所焚燒孝子酧酒禮畢
　　　　祝文式
維洪武某年嵗次某甲子某月某朔某日孝(子/孫)致祭顯
(某考散官之靈/某妣夫人之靈)　(若靈在寫之靈若已除/靈入祠堂則寫神主)追念音容不
勝感慕兹者欽蒙聖恩追封顯(某考散官/某妣夫人)謹於今日行
焚黄禮特備牲醴告祭尚饗
　　　開讀
　　諸司職掌
前期一日尚寳司設御座于奉天殿設寳案于殿東錦
衣衛設雲葢于奉天門教坊司陳中和韶樂于殿内禮
部設宣讀案于承天門上西南向其日清晨陳設如常
儀教坊司設大樂于午門外承天門外東西相向儀禮
司設百官拜位於承天門外橋南校尉四人擎雲葢于
殿内簾前鼓初嚴文武百官各具朝服鼓次嚴引禮引
公侯侍班于午門外東西相向鐘聲止儀禮司跪奏請
陞殿皇帝服皮弁服導駕官前導中和樂作陞座樂止
鳴鞭捲簾禮部官奉詔書詣寳案前用寳訖捧置雲葢
中校尉擎執雲葢由殿東門出大樂作自東陞降由奉
天門至金水橋南午門外樂作公侯前導迎至承天門
上鳴賛唱排班引禮引文武官就拜位唱班齊鞠躬樂
作賛四拜樂止宣讀展讀官陞案稱有制賛衆官皆跪
禮部官捧詔書授宣讀官宣讀官受詔書唱宣讀宣讀
官宣訖禮部官捧詔置雲葢中賛禮唱俯伏興樂作四
拜樂止唱搢笏鞠躬三舞蹈唱山呼百官拱手加額曰
萬嵗唱山呼百官拱手加額曰萬嵗唱再山呼百官
拱手加額曰萬萬嵗凡呼萬嵗樂工軍校擊鼓齊聲應
之唱出笏俯伏興樂作四拜興平身樂止序班即報儀
禮司跪奏禮畢禮部官捧詔書分授使者畢駕興中和
樂作鳴鞭樂止百官以次退
一凡遇有詔書禮部差人賫往各處開讀所差人員必
預先教其捧詔進退禮儀
一凡使者欽賫詔書至各處開讀預期一凡報知本處
官司照依已降儀式迎接行禮
一凡使者欽賫勑符丹符到處多係機宻重事不許先
期報知亦不許本處官司迎接使者與衆官直至本衙
門開㸔置勑符於案使者立于案東衆官四拜使者取
符宣讀訖復置于案衆官再行四拜禮畢本處官遂與
使者行禮若與一二人止扵本家接符從便安放使者
以符授本官本官叩頭開㸔畢乃與使者行禮
一凡使者欽賫詔書至總兵官處近營十里先令人報
知總兵官設香案于營内南向列金鼓旗仗率領諸將
出營迎接見使者下馬立於道傍俟詔書過總兵官并
衆官上馬後従至營門外各下馬使者前行總兵官并
衆官後從至營内使者捧詔書置于案使者立於案東
西向總兵官并衆官行四拜禮使者取詔書以授宣讀
官衆官皆跪宣讀畢以授使者復置于案衆官皆俯伏
興平身行四拜禮禮畢使者東立西向總兵官西立東
向行兩拜相見禮畢使者居東總兵官居西相向叙坐
一凡使者欽賫制諭勑符手詔至總兵官處干係機宻
軍務經過去處不許報知本處官司亦不許迎接徑至
總兵官營外先宻遣人報知總兵官設香案于兵幕南
向總兵官親出營迎接使者下馬捧制諭勑符前徃總
兵官後從至兵幕使者取制諭勑符置于案使者立于
案東西向總兵官行五拜禮禮畢悉令屏去左右使者
取制諭勑符親授總兵官開㸔畢即收卷復置于案使
者東立西向總兵西立東向行兩拜相見禮畢使者居
東總兵官居西相向叙坐
一凡總兵官奉命征討凡遇使者賫到制諭勑符手詔
依儀行禮即便依㫖奉行如有應合復奏事理随時具
奏請㫖不許遲延方命違則如律
　　　開讀樂(與朝賀同/)
　　　有司迎接詔赦禮儀
一凡朝廷遣使各處開讀詔赦如至開讀所本處官員
具龍亭綵輿儀仗鼓樂出郭迎接朝使下馬取詔書置
龍亭内南向朝使立于龍亭之東本處官具服北面行
五拜禮衆官及鼓樂前導引朝使上馬在龍亭後行至
公𪠘門外衆官先入文武官分東西序立候龍亭至公
庭中朝使立於龍亭之東西向如有出使官員賛者先
唱曰出使官行禮禮生引出使官於公庭露臺上行五
拜禮畢於露臺之上東立賛者唱衆官排班有武官處
文東武西排班如無武官處文官依次左右排班班齊
樂作賛曰拜禮朝使奉詔授展讀官展讀官跪受詣開
讀案宣讀出使官扵露臺北向跪衆官皆跪宣讀訖開
讀官奉誥授朝使朝使奉詔放龍亭中衆官俯伏興四
拜三舞蹈跪山呼者三俯伏興四拜禮畢本處官班首
詣龍亭前跪問聖躬萬福朝使鞠躬荅曰聖躬萬福衆
官乃退易服而見朝使行兩拜禮朝使答禮禮畢本處
處官復具鼓樂送詔于官亭
　　　迎接詔赦官班儀仗行次圖
　　横瓜鉞斧瓜搥劒令旗鼓樂文官耆儒甲士鼓角
　　金鼓旗
　　(四/人)　　　天丁　天丁　天丁　天丁
　　　龍亭　　　香案
　　(甲/士)　　　天丁　天丁　天丁　天丁
　　横𤓰鉞斧瓜搥劒令旗鼓樂武官耆儒甲士鼓角
　　金鼓旗
　　　凡開讀詔赦文武官拜位圖式
　傘　横瓜鉞斧瓜槌劒令旗鼓樂丹墀　(生員吏典耆儒僧道/甲士鼓角金鼓旗)
　龍亭　横瓜鉞斧瓜槌劒令旗鼓樂丹墀　(千百户總小旗甲/士鼓角金鼓旗)
　　　進實録儀
成化間定前一日設表案于奉天殿丹陛之東設實録
案于丹墀中教坊司設中和韶樂及大樂如常儀設寳
輿香亭于史舘前是日早錦衣衛設鹵簿駕史官具服
至舘捧實録置寳輿中上御華葢殿具衮冕鴻臚寺官
導迎實録寳輿用鼓樂􁡣葢從東廊北行由左順門外
引由橋南中道行史官後随至奉天門堦下由左門入
至丹墀案前捧實録置于案樂止俟香亭寳輿退鴻臚
寺奏執事官行禮賛五拜奏請陞殿導駕官前導樂作
上御奉天殿樂止鳴鞭史官入班文武官各具服詣丹
墀分左右侍班鴻臚寺官奏進實録樂作序班舉實録
案以次由中道陞班首由左堦陞至殿門外上興序班
以實録置于殿中樂止班首跪于案前賛史官皆跪樂
作内侍官舉實録案入内殿置于中上復座樂止賛俯
伏班首及史官皆俯伏樂作興平身樂止班首復位賛
鞠躬樂作四拜興平身樂止賛進表樂作序班舉表案
置于殿中樂止賛宣表賛衆官皆跪鴻臚寺官展表宣訖
賛俯伏樂作賛四拜興平身樂止進實録官退于東班
侍立文武百官入班鴻臚寺官致詞云文武百官某官
某等恭惟英宗睿皇帝神功聖徳纂述成書光華萬世
羣臣歡抃禮當慶賀賛鞠躬樂作賛四拜興平身樂止賛
有制史官仍入班賛跪宣制云英宗睿皇帝功徳配天
紀述詳實朕心歡慶與卿等同之宣訖賛俯伏樂作興
平身樂止賛搢笏鞠躬三舞蹈賛跪山呼萬嵗三賛俯
伏樂作四拜興平身樂止禮畢
　　　　進書儀
凡纂修書籍進呈前一日内執事官設御案于文華殿
内稍東至日早朝退上御文華殿鴻臚寺官設表案一
書案一于左順門内當中纂修官捧表并書各置于案
鴻臚寺官四員舉案二員前導錦衣衛設傘葢二俱随
案行由文華門中門入纂修官後随從二門入至丹陛
上鴻臚寺官舉表與書案由中門入置于殿内正中出
賛四拜禮畢鴻臚寺官二員從左門入舉御案進上前
出賛進表纂修官一員從右門入取表進上前展表俟
上覽畢收表置于前案賛進書纂修官取書進上前展
書俟上覽畢收書置于前案出就班鴻臚寺官六員由
左門入二員徹御案四員徹表與書案各置于殿内東
出賛四拜禮畢退内執事官收所進表并書
　
　
　
　
　
　明㑹典卷七十三
欽定四庫全書
　明㑹典卷七十四
　　禮部三十三
　　　表箋
　　諸司職掌
一天壽聖節在外五品以上衙門止進表文一通正旦
冬至拜進皇帝表文中宫箋文東宫箋文各一通在外
各王府并各布政司按察司及直隸府州表箋俱各差
官齎進禮部各州表箋進于各府各府進于布政司其
餘五品以上衙門隸布政司者亦進于布政司布政司
差官類進禮部其各都司及直隸衛所差官齎進五軍
都督府至日禮部官以各處所進表箋目通類奏聞
　　洪武禮制
一凡表箋止作散文不許循習四六舊體務要言詞典
雅不犯應合迴避凶惡字樣仍用硃筆圏㸃句讀表用
黄紙箋用紅紙為函外用夾板夾䕶拜進並依見行儀式
一凡進上位表箋及一應丈字若有御名廟諱合依古
二名不偏諱嫌名不諱若有二字相連者必須迴避寫
字之際不必缺其㸃畫
一凡在外衙門進賀表箋前期一日結綵于公廨及街
衢文武官各齋沐於本衙門内宿歇其日清晨設龍亭
于庭中設儀仗于庭外露臺上之東西設鼓樂于露臺
南之東西北向設表箋于龍亭前設香案于表箋案前
設進表箋官位于龍亭之東鼓初嚴各官具服鼓次嚴
引禮引班首具服詣香案前滌印用印訖以表箋置于
案班首退于幕次鼓三嚴各官入班賛禮唱班齊鞠躬
樂作四拜平身樂止唱進表引禮引班首由東階陞詣
香案前賛跪傳賛衆官皆跪唱搢笏班首搢笏執事者
以表箋跪授班首班首跪授進表箋官進表箋官跪受
表箋置龍亭中賛内外官俯伏興班首復位賛禮唱鞠
躬樂作四拜平身樂止唱搢笏鞠躬三舞蹈跪山呼者
三唱出笏俯伏興樂作四拜平身樂止金鼓儀仗鼓樂
百官具服前導進表箋官在龍亭後靠東行至郊外置
龍亭南向儀仗鼓樂陳列如前儀文武官東西侍立班
首取表箋授進表官就於馬上受表即行百官以次退
表箋式
　　　聖節正旦冬至羣臣上表
　　洪武間定
某衙門某官(臣/)某等誠懽誠忭稽首頓首上言伏以天
佑下民四時序而風雨時五穀熟而人民育恭惟皇帝
陛下承天受命君師宇内相以奠之和以安之是以克
享天心永膺寳厯大一統文明之治開萬載太平之基
(臣/)某等幸遇明時忻逢聖旦(正旦司長至守職守承宣/布政  用職  憲綱按察)
(司用職在牧民府州用職典塩司塩運司用職總戎師/都司用職典戎行腹裏衛所用職守藩維邊境衛所用)
(職守邊夷土/官衙門用)心馳遙賀仰紫宸而三祝祈聖壽以齊天
無任瞻天仰聖激切屏營之至謹奉表稱賀以聞
　　　　某年某月某日某衙門某官(臣/)某等謹上表
　　　聖節正旦冬至親王上表
　　洪武間定
第某子某王某(今作某/王臣某)誠懽誠忭稽首頓首上言伏以
皇天眷命統馭萬方聖治神功臣民懽戴恭惟皇帝陛
下纉承列聖奉天勤民是以本支繁盛而宗社永安也
臣某恪守藩邦忻逢聖旦(正旦/長至)心馳遙賀敬仰紫宸祝
聖壽於萬年同天長而地久無任瞻天仰聖激切屏營
之至謹奉表稱賀以聞
　　　　某年某月某日第某子某王某謹上表
　　　羣臣謝恩表
　　洪武間定
某衙門某官(臣/)某某年月日欽䝉(給賜某物/陞授某職)謹奉表稱
謝者(臣/)某誠懽誠忭稽首頓首上言伏以聖恩敷布廣
大如天凡在臣民均霑雨露恭惟皇帝陛下聖神文武
治同百王春育海涵兆民忻戴是以天心永眷而基業
愈昌也(臣/)某等深䝉恩寵補報是圖惟堅葵藿之誠上
祝萬年之壽無任瞻天仰聖激切屏營之至謹奉表稱
謝以聞
　　　太皇太后聖旦正旦冬至親王上表
　　𢎞治初定
伏以天佑皇明衍慶源於萬世位髙宸極溥德澤於八
紘臣庶懽忻華夷仰戴恭惟聖慈仁壽太皇太后陛下
睿知聰明齋莊中正同任姒之至聖輔文武之治功德
化昭明謀謨廣大是以宗社奠安本支隆盛而建家國
天下悠久之福也(臣/)某叨守外邦兹逢聖旦(正旦/長至)謹秉
誠心馳遙賀於九重祝齊天之萬壽無任瞻天仰聖激
切屏營之至謹奉表稱賀以聞
　　　某年某月某日某王某謹上表
　　　太皇太后聖旦正旦冬至羣臣上表
　　成化間定
伏以運啓皇明德隆坤載茂衍慶源之序昭宣化理之
基中外騰懽臣民仰戴恭惟聖慈仁壽太皇太后陛下
齋莊貞靜中正仁慈克相先聖而續後之功益大用興
聖嗣而治平之道維新光被八紘祥開萬世是以誕膺
天下之至養而安享尊榮之多福也(臣/)某(叨守外邦/職守藩維)忻
逢聖旦(正旦/長至)仰宫闈之深逺祝聖壽於久長無任瞻仰
激切屏營之至謹奉表稱賀以聞
　　　皇太后壽旦正旦冬至親王上表(羣臣/同)
　　𢎞治初定
伏以景運𢎞開重熙累洽實資坤德之懿允開邦本之
隆海内臣民不勝懽戴恭惟皇太后陛下聰明端淑恭
儉慈祥夙賛理於宫闈克迓承於天眷遂啓嗣統之瑞
聿興致治之光是以誕膺徽號而享盛福於悠久也(臣/)
某(親王羣臣/註見前)忻逢令旦(正旦/長至)仰九重而拜賀祝萬壽以
維期無任瞻仰激切屏營之至謹奉表稱賀以聞
已上並用小字真書其署名加小表文前上面貼黄帖
一方如印大帖下用印黄帖上所書如聖壽寫進賀聖
壽表文正旦寫進賀正旦表文冬至寫進賀冬至表文
謝恩寫進上謝恩表文末後年月日上亦用印封皮上
用黄帖上所書如前黄帖下用印印下寫具官(臣/)某上
進謹封於上進謹封字上用印副本用手本小字真書
後年月日上用印黄綾表禙袱匣
　　　中宫壽旦正旦冬至親王上箋(羣臣同/)
　　宣德間定
伏以天眷聖明萬年盛業中宫正治協相洪猷敬惟皇
后殿下懋嗣徽音𢎞昭令範仁慈施於宫壼懿德著於
家邦是以宗廟尊安而本支蕃衍也(臣/)某(屬籍親藩/羣臣見前)忻
逢壽旦(正旦/長至)肅班行而敬拜祝寳算以齊天無任瞻仰
激切屏營之至謹奉箋稱賀以聞
　　　東宫千秋節正旦冬至親王上箋
伏以天眷皇家茂隆大本前星協應四海歸心敬惟皇
太子殿下天錫英資日新聖學懋德祗承於謨烈重明
翊賛於治平是以宗社尊安臣民咸戴也(臣/)某奉守藩
邦忻逢誕辰(正旦/長至)仰春宫而稱頌祝壽算於千秋無任
瞻仰激切屏營之至謹奉箋稱賀以聞
　　　東宫千秋節正旦冬至羣臣上箋
伏以皇天眷佑景運𢎞開大本益隆臣民忻戴敬惟皇
太子殿下寛仁毓德敬謹存心嗣承萬世之洪圖寅奉
重熙之寳厯是以貞符協應萬邦永寧也(臣/)某等職守
藩維忻逢令節(正旦/長至)仰望前星敬祝千秋之壽無任瞻
仰激切屏營之至謹奉箋稱賀以聞
已上書寫署名印封皆與表同但易箋文并紅帖紅綾
袱匣
　　事例
洪武二十九年以天下諸司所進表箋多務竒巧詞體
駢儷令翰林撰慶賀謝恩表箋成式頒于天下諸司令
凡遇慶賀謝恩則如式錄進　正統間奏准凡表箋字
畫俱用洪武正韻寫進　又令天下諸司進賀表箋非
職官不得遣萬壽聖節三司堂上官自進冬至等節許
差本司首領官及所屬府州衛所佐貳官進
　明㑹典卷七十四
欽定四庫全書
　明㑹典卷七十五
　　禮部三十四
　　　奏啓本格式
國初定制臣民具䟽上於朝廷者為奏本東宫者為啓
本皆細字後在京諸司以奏本不便凡公事用題本其
制比奏啓本畧小而字稍大皆有格式今列于後
　　洪武禮制
某衙門某官(臣/)姓某等謹奏為某事備事由(云云/)今將
原發事由照行事理備細開坐謹具奏聞某事(云云/)緣
由畢前件事理議擬依某律科斷施行某事(云云/)縁由
畢前件(云云/)伏候勅旨如有勾問職官或支撥錢粮之
類則依此式寫已上某字起至某字止計字若干紙幾
張右謹奏聞如一事奏請則於此下寫伏候勑旨謹奏
　　　　洪武年(印/)月日某衙門某官(臣/)姓某官(臣/)姓某
　　　　年月日下止列見在某官(臣/)姓僉名不得於
　　　　背後書字或有差故缺員者不必列銜
某衙門某官臣姓某謹奏為雨澤事㨿某人狀呈洪武
幾年幾月幾日某時幾刻下雨至某時幾刻止入土幾
分謹具奏聞已上為雨澤事起至入土幾分止計字若
干箇紙幾張右謹奏聞
　　　　洪武年月日列銜如前式啓本同此式但奏
　　　　字寫作啓字若有請則勑旨字寫作令旨餘
　　　　皆同
　　　題本格式
某衙門某官等謹題為某事備事由(云云/)謹題請旨如
不用請旨止云謹具題知餘同
　　事例
洪武十五年定凡奏啓本内官員正面真謹僉名當該
吏典於紙背書名畫字如有事故官員不許寫列空銜
年月及正面上俱用印信毋致漏失　又六部等衙門
凡差人有事公幹所在府州縣止是具奏啓本付差去
人回還復命赴當該衙門發落批解官物者令承批人
賫批徑赴該部交納不許泛濫徑申　永樂十年定凡
諸衙門於皇太子前具啓或敬奉過事件其本内及行
移文書内止許云寫啓奉敬奉令旨或止云敬依敬蒙
及啓准具啓外字樣　二十二年令諸司有急切機務
不得面陳者許具題本投進若訴私事丐私恩者不許
　　　行移體式
各衙門行移舊有體式至今遵行其後常行事司屬首
領官各用印信手本相徃來以從簡便若行移必有署
押體式亦附于後
　　洪武禮制
　　　在京
一五軍都督府照㑹六部劄付各都指揮使司承宣布
政使司并金吾前後羽林左右虎賁左府軍衛及府軍
左右前後十衛經厯司各護衛經厯司各外衛指揮使
司提刑按察司應天府各長史司兵馬指揮司守禦千
户所其察院磨勘司凡有事務各府經厯司令典吏抄
案本司呈府施行事畢經厯司回牒監察御史并磨勘
司
一六部咨呈五軍都督府平咨各都指揮使司照㑹承
宣布政使司劄付太常司欽天監太醫院翰林院光祿
司太僕寺提刑按察司應天府塩運司各外衛指揮使
司金吾前後羽林左右虎賁左府軍衛府軍前後左右
十衛經厯司各護衛經厯司直隸府州各長史司兵馬
指揮司國子監典簿其察院事務六部都吏赴院抄案
磨勘司事六部令史赴司抄案呈部施行事畢主事回
牒監察御史并磨勘司
一金吾前後羽林左右虎賁左并府軍衛府軍左右前
後十衛俱係經厯司呈五軍都督府并六部各布政司
平關各外衛并提刑按察司及在京三品衙門故牒兵
馬指揮司其察院事務各衛經厯司令典吏抄案本司
呈衛磨勘司事務各衛令史抄案呈衛施行事畢經厯
司回關監察御史并磨勘司
一在京并直隸各外衛指揮使司申五軍都督府呈六
部平關各衛并提刑按察司及在京三品衙門故牒兵
馬指揮司其察院磨勘司事務俱係令史抄案呈衛施
行事畢經厯司回關監察御史并磨勘司
一太常司欽天監太醫院翰林院光祿司太僕寺呈部
平關提刑按察司并三品衙門其察院磨勘司事務俱
係令吏抄案呈本衙門施行事畢首領官回報監察御
史并磨勘司品級相等者平關七品以下者牒上回報
一國子學凡有行移本學典簿呈六部平關應天府其
察院事務典簿抄案呈學磨勘司事務令史抄案呈學
施行事畢典簿牒呈監察御史磨勘司
一應天府申五軍都督府呈六部牒呈各都指揮使司
布政使司平關提刑按察司并國子學故牒在外各府
兵馬指揮司帖下州縣其察院磨勘司事務本府令史
抄案呈府施行事畢經厯司牒呈監察御史磨勘司
一察院故牒各道提刑按察司經厯司其磨勘司事務
察院書吏赴司抄案呈院施行事畢監察御史回關磨
勘司
一兵馬指揮司申五軍都督府六部牒呈金吾羽林府
軍等衛并外衛指揮使司應天府牒上在外各府平關
各州帖下各縣其察院事務本司首領官抄案呈司施
行事畢本司回牒監察御史
　　　在外
一各都指揮使司呈五軍都督府平咨六部各布政使
司照㑹提提刑按察司故牒各衛并護衛指揮使司應
天府劄付長史司各府州
一各處承宣布政使司呈五軍都督府咨呈六部平咨
各都指揮使司照㑹提刑按察司應天府劄付金吾羽
林府軍等十衛經厯司長史司并所屬塩運司各府州
一各護衛指揮使司凡有事務行移本衛經厯司轉呈
五軍都督府六部并長史司平關提刑按察司并内外
三品衙門及各衛故牒各府帖下州縣所屬千百户所
一各外衛指揮使司申五軍都督府呈六部牒呈都指
揮使司平關提刑按察司故牒各府帖下州縣并所屬
千百户所
一各處提刑按察司呈五軍都督府六部牒呈都司布
政司平關在京三品衙門并在外各衛指揮使司塩運
司故牒在内四品衙門及在外各府長史司帖下内外
五品至七品衙門其察院事務本司經厯司牒呈回報
一各塩運司申六部呈各布政司平關按察司并三品
衙門故牒各府帖下州縣
一直隸各府申六部在外各府申都指揮使司布政使
司牒呈按察司各衛并護衛指揮使司塩運司牒長史
司故牒守禦千户所兵馬指揮司帖下所屬各州縣
一各王府長史司呈五軍都督府六部及布政使司都
指揮使司牒呈提刑按察司牒各府帖下各護衛經厯
司故牒審理所
一各處守禦千户所直隸申五軍都督府在外申都指
揮使司呈各衛牒呈按察司牒上各府故牒各州帖下
各縣所屬百户
一直隸各州申六部在外各州直隸布政司統屬申本
司係各府所屬止申本府并按察司各衛并護衛指揮
使司平關兵馬指揮司帖下屬縣
一各縣申府并按察司各衛并護衛指揮使司及在京
兵馬指揮司若係各州所屬申州故牒倉庫稅課司局
逓運河泊所驛􁆡等雜職衙門
一各處倉庫司獄巡檢稅課司局逓運河泊所驛埧等
雜職衙門申府如内有各州所屬申州俱牒呈各縣各
處雜職衙門徃復平關
　　事例
　　洪武十五年定
一通政司職掌出納帝命與諸司無行移有徑行通政司
者以違制論
一各王府長史凡有行移具牒宗人府經厯司案呈本
府事畢抄案回牒長史司
一五軍都督府凡有行移令經厯司具牒宗人府經厯
司案呈本府事畢抄案回報五軍都督府經厯司其在
京衛所及在外各都司各該衛并直隸衛所若有行移
具由該府轉行
一六部凡有行移令主事㕔牒呈宗人府經厯司案呈
本府事畢抄案故牒六部主事㕔其太常司應天府光
禄寺太僕寺國子監欽天監翰林院太醫院南北城兵
馬指揮司儀禮司行人司等衙門及在外各布政司并
直隸府州應有行移俱由該部轉行
一都察院凡有行移令經厯司牒呈宗人府經厯司案
呈本府事畢抄案故牒都察院經厯司其各道監察御
史并在外按察司遇有行移俱由都察院轉行
一通政司凡有行移令經厯司呈宗人府經厯司案呈
本府事畢抄案帖下各衛經厯司
一五軍都督府有事於都察院止令經厯司互相文移
轉呈本院如行六部則經厯司與主事㕔互牒其在京
秩三品者則與本院並行仍故牒在京四品在外按察
司帖下在京五品以下衙門其在京四品在外按察司
牒呈本院及在京五品以下衙門行移本院俱稱具呈
惟大理審刑磨勘司止與本院經厯司行移各道監察
御史亦止由本院行移與諸司無行
一通政司與在外諸司衙門别無行移今後不許申稟
一儀禮司并内府六科俱係近侍官員與内外衙門並
無行移今後不許申呈
一六部有事務各處必須縣申州州申府府申布政司
轉達六部不許驀越
一五軍都督府并在京各衛與在外各衛所及有司衙
門勘合拘定難以互相行移除直隸衛所申都府其在
外衛所必經本處都司轉呈該府若有司與在京衛所
軍民相干事理俱由合于上司轉達該部定奪不許徑
自行移
一六部凡受五軍都督府照㑹不問有施行無施行事
理俱於堂上立案官吏於年月下小字依次列銜尚書
侍郎僉押郎中以下至該吏俱僉名如是錢粮刑名合
送該部磨算問擬者則從堂上正官批寫送某部磨算
或問擬不必判押其該部推算問擬畢官吏亦於年月
下小字列銜僉名連案呈堂施行
一六部凡准各部咨文并布政司咨呈及㨿各衙門申
呈來文其有係干具奏及應照勘回答即行在京各衙
門者俱係堂上立案施行不必送該部若係類勘合回
答各布政司直隸府州事理則從堂上立案判押連送
該部移付類勘合科施行其有錢粮官物磨等收文刑
名應合問擬印信關領人材候到及雖有施行而不係
出事公文者俱係正官於來文批寫送該部承行不必
判押其該部立案則寫奉本部連送某連文(云云/)當該
官吏於年月下小字列銜僉名其無施行止是立案備
照如有施行者連案呈堂施行
一凡有創行事務合行各屬部遵守者則從堂上劄付
各部若屬部該行事理係干放支錢粮官物等項及須
經堂上定奪亦從堂上劄付各部其餘一應常行事理
及合類勘合行移各布政司直隸府州者止是各部自
相徃復移付施行及劄付移付公文承行吏典另行置
立承發勾消簿附寫名件用使日時印記各科承受該
吏於簿上書名畫字收領承行畢仍於前件項下勾銷
以憑稽考
一凡銓選官員調遣軍馬賞賜物件處决重刑剏立制
度及為令為律事務所奉聖旨必須文案上出事内欽
寫其餘常行事理雖有奉到聖旨止於文簿及案驗内
欽錄不必出事開寫
一凡議擬奏准事理止於文簿内云寫奏准若欽奉聖
旨改擬仍寫欽改縁由
一凡差使人員既有所賫公文其差帖上止寫去某處
公幹不必云寫聖旨
一凡差人賫執欽依奉聖旨公文到於各省各府須要
先行公文於公㕔中間置放然後與官員相見毋得收
摺在懷與人講禮
一凡五府六部等衙門所奏事件各官既已親奉旨意
奏本明白批寫回本衙門自作施行其通政司入奏在
外都司布政司按察司等衙門實封軍機錢粮刑名等
事并鼓下受詞及各處差官徑奏事件雖有奉到旨意
承行衙門無由知㑹必合抄出施行其抄寫人員將抄
到旨意賫從正門入各該官員起身迎接奉到旨意止
許本衙門明白立案不許出事行移内云寫其各科填
送勘合亦不許云寫旨意止寫某衙門為某事奏奉某
衙門如奏施行
一凡諸司文移有奉旨施行者勿書聖旨二字凡有陞
賞差調等事悉以欽字代之　十年奏定天下諸司文
移紙式凡奏本紙髙一尺三寸一品二品衙門文移紙
三等皆髙二尺五寸長五尺為一等四尺為一等三尺
為一等案驗紙二等皆長二尺五寸髙一尺八寸為一
等二尺為一等三品至五品文移紙髙二尺長三尺案
驗紙髙一尺八寸長二尺五寸六品七品衙門文移紙
髙一尺八寸長二尺五寸案驗紙髙一尺六寸長二尺
八寸八品九品與未入流衙門文移紙髙一尺六寸長
二尺案驗紙髙一尺四寸長一尺八寸官員任内公文
紙皆如式者考為一最不如式者罪之
　　　署押體式
　　洪武禮制
　　　　照㑹式
某軍都督府為某事(云云/)合行照㑹可照驗施行湏至
照㑹者
　　　照㑹某部
洪武年(印/)月日
　　(某事/)
　　左都督押　同知都督押　僉都督押
照㑹
　　右都督押　同知都督押　僉都督押
六部照㑹各布政使司文移同照㑹尚書押左侍郎押
右侍郎押　都指揮使司照㑹按察司文移同照㑹都
指揮使押　各布政使司照㑹按察司同照㑹左布政
使押右布政使押左叅政押右叅政押左叅議押右叅
議押
　　　咨呈式
某部為某事(云云/)合行咨呈伏請
照騐施行須至咨呈者
右　咨　呈
某軍都督府
洪武　年(印/)月　日尚書姓名押
　　(某事/)　　　　侍郎姓名押
各布政使司咨呈六部文移同洪武年(印/)月日左布政姓
名押右布政使姓名押左叅政姓名押右叅政姓名押
左叅議姓名押右叅議姓名押
　　　　平咨式
某部為某事(云云/)合行移咨請
照騐施行須至咨者
右　　　　咨
某都指揮使司
洪武　年(印/)月　日
　　(某事/)
　　　　　侍郎押
咨尚書押
　　　　　侍郎押
都指揮使司咨各處文移同咨都指揮使押　各布政
使司咨各處文移同咨左布政使押右布政使押左叅
政押右叅政押左叅議押右叅議押
　　　　劄付式
某軍都督府為某事(云云/)合下仰照騐(云云/)須至劄付
者
　　右劄付某衛指揮使司准此
洪武　年(印/)月　日
　　左都督押　同知都督押　僉都督押
劄付
　　右都督押　同知都督押　僉都督押
六部劄付各衙門文移同劄付尚書押侍郎押侍郎押
　各都指揮使司劄付各衙門文移同劄付都指揮使
司押　各布政使司劄付所屬衙門文移同劄付左布
政使押右布政使押左叅政押右叅政押左叅議押右
叅議押
　　　　呈状式
某衞親軍指揮使司經厯司承奉
本衛某文為某事(云云/)奉此合行具呈伏乞
照騐施行須至呈者
右　　　呈
某軍都督府
洪武　年(印/)月　日經厯姓名　知事姓名
　　(某事/)
各護衛經厯司呈各衙門文移同
應天府為某事(云云/)合行具呈
照騐施行須至呈者
右　　呈
某　部　　　　　　　　府丞姓名　通判姓名
洪武　年(印/)月　日府尹姓名
　　(某事/)　　　　　　治中姓名　推官姓名
太常司欽天監太醫院翰林院光禄寺太僕寺呈部文
移同　提刑按察司呈五軍都督府六部文移同洪武
年月日按察使姓名副使姓名僉事姓名　各都司布
政使司呈五軍都督府外衛呈六部塩運司呈布政司
守禦千户所呈各衛同　長史司呈都府六部等衙門
文移同洪武年月日長史姓名
　　　　申状式
某府為某事(云云/)合行申覆伏乞
照騐施行須至申者
右　　　　　　申
某處承宣布政使司
　　　　　　　　　　　同知姓名　推官姓名
洪武　年(印/)月　日知府姓名
　(某事/)　　　　　　　通判姓名
直隸府州申六部在外府州申都司應天府申五軍都
督府同　各外衛指揮使司申五軍都督府塩運司申
部文移同洪武年月日指揮使姓名同知姓名僉事姓
名　兵馬指揮司申都府六部同　守禦千户所申都
指揮使司文移同洪武年月日正千户姓名副千户姓
名　各州申府按察司各衛等衙門文移同洪武年月
日知州姓名同知姓名判官姓名　各縣申府州等衙
門文移同洪武年月日知縣姓名縣丞姓名主簿姓名
　　　　平關式
某衛親軍指揮使司為某事(云云/)合行移關請
照騐施行須至關者
　　右　　　　關
　　某衛指揮使司
洪武　年(印/)月　日
　　(某事/)
　　　　　　同知押　僉事押
關指揮使押
　　　　　　同知押　僉事押
各府平關各衙門文移同關知府押同知押推官押通
判押　各州平關各衙門文移同關知州押同知押判
官押　各縣平關各衙門文移同關知縣押縣丞押主
簿押
　　　　牒呈式
某府為某事(云云/)合行牒呈伏請
照騐施行須至牒呈者
右　　牒　　呈
某處提刑按察司
　　　　　　　　　　同知姓名押　推官姓名押
洪武　年(印/)月　日知府姓名押
　　(某事/)　　　　　通判姓名押
應天府牒呈都司布政司各府牒呈各衛指揮使司塩
運司兵馬指揮司牒呈各衛指揮使司應天府同　按
察司牒呈都指揮使司布政使司文移同洪武年月日
按察使姓名押副使姓名押僉事姓名押　長史司及
守禦千户所牒呈按察司應天府經厯司國子學典簿
牒呈察院磨勘司同
　　　　平牒式
某府長史司為某事(云云/)合行移牒請
照騐施行須至牒者
　　右　　牒
　　某　　府
洪武　年(印/)月　日
　　(某事/)
牒長史押
各府牒長史司文移同
　　　　牒上式
某處守禦千户所為某事(云云/)合行牒上請
照騐施行須至牒者
　　右　牒　上
　　某　　　府
洪武　年(印/)月　日
　　(某事/)
　　　　　副千户押
牒正千户押
　　　　　副千户押
兵馬指揮司牒上各外府同
　　　　故牒式
某衛指揮使司為某事(云云/)合行故牒可照騐施行須
至故牒者
　　右　故　牒
　　某　　　府
洪武　年(印/)月　日
　　(某事/)
　　　　　同知押　僉事押
牒指揮使押
　　　　　同知押　僉事押
都指揮使司故牒各衛及應天府塩運司故牒各府應
天府故牒外府并兵馬指揮司同
　　　　下帖式
某府為某事(云云/)合下仰照騐(云云/)須至帖者
　　右下某縣准此
洪武　年(印/)月　日
　　(某事/)
　　　　同知押　推官押
帖知府押
　　　　通判押
某州為某事(云云/)合下仰照騐(云云/)須至帖者
　　右下某(倉/庫)准此
洪武　年(印/)月　日
　　(某事/)
　　　　同知押
帖知州押
　　　　判官押
　
　
　
　明㑹典卷七十五
欽定四庫全書
　明㑹典卷七十六
　　禮部三十五
　　　貢舉
　　　　舉保
舊例舉保俱隸本部凡有司起送至者咨發吏部聽用
以後徑送吏部而本部所掌惟歲貢生員
　　諸司職掌
一凡舉保孝㢘人才秀才及山林隠逸本部即行所屬
委自正官選求民間果係名實相副素無過犯之人有
司起送到部咨發吏部聽用
　　　　歲貢
　　諸司職掌
一歲貢生員到部本部奏聞送翰林院考試如果中式
者送國子監讀書其入學五年以上及二次不中者發
充吏典提調官吏及教官訓導照例决罰
　　事例
洪武十六年奏准天下府州縣學自明年為始歲貢生
員各一人俱限正月至京從翰林院試經義四書義各
一道判語一條中式者入國子監不中者罰充吏　十
八年令歲貢不中式者遣復學肄業提調官吏論以貢
舉非其人律教官訓導罰俸一年貢不如期者以違制
論　二十一年令歲貢府學一年州學二年縣學三年
各貢一人必性資純厚學業有成年二十以上者方許
　二十二年令雲南選貢送監　二十四年奏准歲貢
不中者有司官任及三年者照例論罪二年者住俸半
年一年者住俸三箇月學官無分久近照例責罰生員
食廩五年者充吏不及者復學次年復不中者雖未及
五年亦充吏　二十五年令歲貢府學一年二人州學
二年三人縣學一年一人　二十六年令四川土官衙
門歲貢生員免考送監　二十八年奏准歲貢初試不
中者遣復學停廩肄業提調官教官訓導取招生員限
次年再試兩廣四川限兩年再試復不中者照例充吏
提調官教官訓導仍舊責罰　三十年令歲貢不中復
學者免停廩　永樂元年令廣西土官衙門照雲南例
生員有成材者不拘常例從便舉貢如十年之上學業
無成者就准本處充吏　二年令歲貢照洪武二十五
年例直隸浙江河南限正月到部山東山西陜西湖廣
福建江西限二月四川廣西廣東限三月　八年令凡
州縣户不及五里者州一年縣二年各貢一人　十八
年令貴州選貢送監　十九年令歲貢照洪武二十一
年例　又令歲貢生員起送到部遇有事故不許補貢
其在家或中途事故者勘明准另次考補貢若丁憂及
患病勘明仍補該年之貢如託故延至三年之外者亦
不准收有司朦朧送補者各治罪　宣德二年令貴州
府學照縣學例三年一貢　七年令歲貢照洪武二十
五年例　八年令天下州不及二十里歲貢一人　正
統四年奏准生員科舉停支廩米准作食粮月日充貢
　六年令府學一年貢一人州學三年貢二人縣學二
年貢一人　七年令歲貢精選端重有文及通書算者
起送仍限正月到部　十三年奏准州學四年貢三人
　天順六年令歲貢照例將食粮年深者嚴加考試務
要通曉文理方許起送　又令歲貢生員取考科貢開
除廩米月日准作食粮之數其餘俱作虚曠若同案食
粮則以籍名先後為次仍將考過試卷粘連批文親齎
赴部　成化元年令三氏學三年貢一人提學官考試
起送　二年奏准衛學照縣學例二年貢一人　四年
令雲南貴州選貢仍照舊例考送　又令歲貢已起送
或在家中途事故過一年之上不許補貢　又令歲貢
生員丁憂起服月日准作實數其養病侍親及服闋不
復學皆作虚曠　十六年令歲貢不分軍民生俱聽提
學官考試其衛學在布政司地方布政司給批起送在
兩直隸地方各府起送在各邊都司起送　凡京學二
年貢三人軍民指揮使司衛學照府學例軍民生相間
一年貢一人都司及土官學照州學例三年貢二人
𢎞治八年奏准自九年起至十三年止順天應天二府
四年各該貢六名者許貢一十二名其餘府學每年該
貢一名者許貢二名州學三年該貢二名者二年許貢
三名縣學衛學二年該貢一名者每年各貢一名以後
仍照見行例　十三年奏准自十四年為始各處州學
俱四年三貢其雲南四川貴州等處除軍民指揮使司
儒學軍民相間一年一貢其餘土官及都司學各照先
年奏准事例三年二貢　凡廣西雲貴湖廣四川等處
但有冒籍生員食粮起貢及買到土人倒過所司起送
公文頂名赴吏部投考者俱發口外為民賣與者行移
所在官司追贓問罪若已授職依律問以詐假官死罪
賣者發邊衛充軍其提調經該官吏朦朧起送者各治
以罪　十四年奏准萬全都司照府學例一年一貢其
餘都司所屬衛分少者不許濫比　又令今後各處送到歲
貢生員願授教職者雖係南監人數亦送北監坐監一
年本監按季考試能通三塲文字委係家貧親老者方
許告送吏部嚴加考試中者方送廷試取中選用不中
仍送回本監肄業本部仍行提學官今後務嚴考貢之
法不許姑息起送
　　　學校一
國朝學校之設徧於天下為作養人材之地本部職掌
所重者若科舉乃學校中事而其䂓約有不止於禮射
書算者今載於後
　　諸司職掌
一在京國子監中都國子監及天下府州縣學校本部
悉掌之
一科舉凡遇子午卯酉年則鄉試辰戌丑未則㑹試畢
則殿試其取中舉人咨發吏部聽用
一禮射書算既有定式各處學校生員務要講習精熟
以備考試
　　　　國子監(兩京同/)
　　事例(見本衙門/)
　　　　　中都國子監後裁革
　　　　府州縣儒學
　　　　　選補生員
　　事例
洪武初令在京府學生員六十人在外府學四十人州
學三十人縣學二十人日給廩膳生員聽於民間選補
仍免其家差徭二丁　二十年令増廣生員不拘額數
　二十七年令武官舍餘年十五以下許入府州縣學
讀書　宣德三年定増廣生員在京府學六十人在外
府學四十人州學三十人縣學二十人照例優免差徭
　七年令衛所官舍軍餘俊秀者許入附近府州縣學
聽赴本處鄉試　正統元年生員名缺許本處官員軍
民之家及社學俊秀無過犯子弟選補　十二年奏准
生員常額之外軍民子弟願入學者提調教官考選俊
秀待補増廣名缺一體考送應試　天順六年令廩膳
有缺於増廣内考選學問優等者幇補増廣有缺於本
處官員軍民之家選聰敏俊秀子弟補充　景泰二年
令雲南貴州軍民生相兼廩膳照例科貢　三年各處
軍生許考補廩膳照例科貢　成化三年令衛學四衛
以上軍生八十人三衛以上軍生六十人二衛一衛軍
生四十人不及者不拘有司儒學軍生二十人　十七
年土官嫡子許入附近儒學　𢎞治七年奏准廩膳有缺
務於増廣内考補不許將别學増廣調補
　　　　　學規
　　事例
洪武二年詔天下府州縣立學校學者專治一經以禮
樂射御書數設科分教　三年定學校射儀前期戒射
定耦選職事充司正副司正司射司射器請射舉爵收
矢執旗樹鵠陳設訖至日執事者入就位請射者引主
射正官及各官員子弟士民俊秀者各就品位司射器
者以弓矢置於各正官及司射前請射者詣正官前圓
揖畢引詣司射器前受弓矢訖復位司正執算入立于
中後請射者詣司射前曰請誘射引司射二人耦進各
以三矢搢于腰帶之右以一矢挾於二指間推年齒相
讓年長者為上射年幼者為下射上射先詣射位向鵠
正立發矢司正書中投算置于中舉旗者如所射應之
射畢退立于傍讓下射者詣位射訖請射者俱引復位
收矢者收矢復於射者司正取所中算請射者次請士
民俊秀射次請官員子弟射次請品卑至品髙者射其
就射位發矢取算書中舉旗收矢復位皆如前儀既畢
司正副司正各持算白中於主射正官舉爵者酌酒授
中者飲之中的者三爵中采者二爵飲訖請射者請屬
官以下仍捧弓矢納於司射器還詣主射正官前相揖
而退　十五年頒禁例於天下學校鐫勒卧碑置於明
倫堂之左永為遵守一今後府州縣生員若有大事干
於己家者許父兄弟姪具狀入官辯訴若非大事含情
忍性毋輕於至公門一生員之家父母賢智者少愚痴
者多其父母賢智者子自外入必有家教之方子當受
而無違斯孝行矣何愁不賢者哉其父母愚痴者作為
多非子既讀書得聖賢知覺雖不精通實愚痴父母之
幸獨生是子若父母欲行非為子自外入或就内知則
當再三懇告雖父母不從致身將及死地必欲告之使
不陷父母於危亡斯孝行矣一軍民一切利病並不許
生員建言果有一切軍民利病之事許當該有司在野
賢人有志壯士質樸農夫商賈技藝皆可言之諸人毋
得阻當惟生員不許一生員内有學優才贍深明治體
果治何經精通透徹年及三十願出仕者許敷陳王道
講論治化述作文詞呈稟本學教官考其所作果通性
理連僉其名具呈提調正官然後親賫赴京奏聞再行
面試如果真才實學不待選舉即時錄用一為學之道
自當尊敬先生凡有疑問及聽講説皆須誠心聽受若
先生講解未明亦當從容再問毋恃己長妄行辯難或
置之不問有如此者終世不成一為師長者當體先賢
之道竭忠教訓以導愚䝉勤考其課撫善懲惡毋致懈
惰一提調正官務在常加考較其有敦厚勤敏撫以進
學懈怠不律愚頑狡詐以罪斥去使在學者皆為良善
斯為稱職矣一在野賢人君子果能練達治體敷陳王
道有關政治得失軍民利病者許赴所在有司告給文
引親賫赴京面奏如果可采即便施行不許坐家實封
入逓一民間凡有寃抑干於自己及官吏賣富差貧重
科厚歛巧取民財等事許受害之人將實情自下而上
陳告毋得越訴非干己事者不許及假以建言為由坐
家實封者前件如已依法陳告當該府州縣布政司按
察司不為受理聽斷不公仍前寃枉者然後許赴京伸
訴一江西兩浙江東人民多有不干己事代人陳告者
今後如有此等之人治以重罪若果鄰近親戚全家被
人殘害無人伸訴者方許一各處斷發充軍及安置人
數不許進言其所管衛所官員毋得容許一若十惡之
事有干朝政實跡可驗者許諸人宻切赴京面奏一前
件事理仰一一講解遵守如有不遵並以違制論　二
十四年令各處儒學每遇朔望有司官至日早詣學謁
廟行香師生出大門外迎接行禮畢請至明倫堂師生
作揖教官侍坐生員東西序立講書提調官考課畢退
師生復送至大門外回學其别廟行香師生不必隨行
如遇春秋祭祀迎接詔旨師生仍依定例　二十五年
定禮射書數之法一朝廷頒行經史律誥禮儀等書生
員務要熟讀精通以備科貢考試一遇朔望習射於射
圃樹鵠置射位初三十步加至九十步每耦二人各挾
四矢以次相繼長官主射射畢中的飲三爵中采二爵
一習書依名人法帖日五百字以上一數務在精通九
章之法　永樂三年申明師生每日侵晨升堂行恭揖
禮畢方退晩亦如之生員㑹食肄業毋得出外遊蕩
正統六年令提調官置簿列生員姓名又立為籖公暇
揭取稽其所業提學官所至察提調勤怠以書其稱否
其生員有奸詐頑僻藐視師長齟齬教法者悉斥退為
民　成化三年令提學官躬厯各學督率教官化導諸
生仍置簿考驗其德行優文藝贍治事長者列上等簿
或有德行而劣於經義或有經義而短於治事者列二
等簿經義雖優治事雖長而德行或缺者列三等簿歲
課月考循序而升非上等不許科貢　又令生員今後
雖遇邊事緊急艱難之處亦不許納粟納馬等項出身
若以此例開端許該部科道官紏正
　　　　　廩饌
　　事例
洪武初令師生廩食月米六斗後復令日米一升魚肉
鹽醯之類皆官給之　十五年定廩饌月米一石　正
統元年令師生日逐㑹饌有司僉與膳夫府學四名州
學三名縣學二名　𢎞治三年奏准膳夫毎名歲出柴
薪銀四兩以備㑹饌之用　八年令膳夫每名歲出柴
薪銀十兩若師生不行㑹饌有司失於供應聽提學官
究治
　　　　　考選
　　事例
洪武二十七年令生員入學十年之上學無成效送部
充吏其有成效及十年以下照依入學年月編次造冊
解部以備取用其科舉歲貢亦照編次起送　又令廩
膳十年之上學無成效増廣年二十之上不通義理者
皆充吏其託故偽訟革罷不應選者照卷追徵食過廩
膳還官米數實收開繳户部知數本生送吏部充吏
二十九年定罷閒等項生員應否追粮充吏例凡食粮
年深以偽訟愚鈍等事革退者假父殘疾告回侍親者
因富户技藝户倉脚夫起取户丁因而在京潜住者侍
親親終及病痊制終不行入學者因愚鈍患病侍親等
事經斷罷閒後以人材等項舉保為官者皆充吏不追
粮凡在學讀書及在家丁憂病故者因父伯叔任軍官
别無親男坐名起取襲職者告單丁重役及父母年老
侍親者因父為事代父起解問發充軍者父兄叔姪當
軍户内無丁告退者為手足殘疾耳目盲聾告退者為
事充軍工役及以愚鈍犯法等故黜罷後為事充軍工
役者為本支親屬極刑黜退者户内軍故勘合坐名勾
補者皆免充吏不追粮　永樂二年令増廣生員入學
十年若年二十之上魯鈍不能行文者充吏　七年令
每歲御史按察司公同提調官將生員食粮十年之上
學無成效者充吏　宣德三年奏准巡按御史㑹布按
二司并提調教官考試生員廩膳十年之上學無成效
者發附近布政司直隸發附近府州充吏六年以下鄙
猥無學者追還廩米為民増廣必選聰俊能文者留充
其魯鈍鄙陋不通文理并額外者悉黜為民　正統元
年令廩膳六年以上不諳文理者充吏増廣六年以上
不諳文理者為民　四年令生員以疾病罷黜者免追
廩米生員有犯詿誤聽贖罪還學若犯奸盜詐偽挾制
官府毆罵師長教唆詞訟說事過錢包占人財物田土
等項廩膳追粮解京増廣附近軍民衙門俱贖罪充吏
其犯受贓姦盜不分廩増照例運磚運炭納米擺站等
項滿日發回原籍為民充警　七年奏准提學官三年
一次㑹同各府州縣正官考選生員其年老殘疾及人
物鄙猥者悉黜為民　十年奏准提學官㑹布政司堂
上官一員兩直隸㑹巡按御史公同提調教官考選生
員年四十以上不諳文理者廩膳十年以上送吏部六
年以上送附近布政司増廣十年送本布政司兩直隸
送本府俱充吏六年以上并鄙猥殘疾者悉黜為民雲
南貴州免考　十四年令生員有犯該發充吏者廩膳
免追廩米若犯受贓奸盜冒籍宿娼居喪娶妻妾事理
重者兩直隸發充國子監膳夫各布政司充隣近儒學
膳夫齋夫滿日原籍為民廩膳仍追廩米　景泰三年
令各處㑹官考選照正統間例其軍生入學年深者一
體考選不中者追廩原籍當差　天順五年令各處㑹
官考選仍照正統間例其廩膳未及六年考不中者追
廩為民　六年𠡠生員考試不諳文理者廩膳十年以
上發附近六年以上發本處増廣十年以上發本處俱
充吏六年以上為民未及六年者量加决罰　又令生
員爭貢及越訴者俱充吏　成化五年令北直隸生員
考退者不分年歲久近俱免充吏悉發為民還追食過
廩米　九年奏准北直隸考退生員免追廩米止照各
處提學官見奉勑諭一例充吏
　　　　　風憲官提督
　　事例
正統元年奏准各處添設按察司副使僉事一員南北
直隸監察御史各一員請勑專一提調學校　十年令
提學官遍詣所屬學校嚴加考試提督生徒學業務見
實效有不職者禮部都察院堂上官詢察具奏罷黜
景泰元年革罷提學風憲官聽巡按御史各司府州縣
官提督考察後復令按察司分巡各道副使僉事照依
提學官先奉勅書事理提督兩直隸御史提督　天順
六年復設各處提督學校官仍賜勑諭一學者讀書貴
乎知而能行先將聖賢經書熟讀背誦牢記不忘却從
師友講解明白俾將聖賢言語體而行之敦尚孝弟忠
信禮義㢘恥之行不許徒務口耳之學將來朝廷庶得
真才任用一為學工夫必收其放心主敬窮理毋得鹵
莽間斷其於修已治人之方義利公私之辨須要體認
精切庶幾趨向不差他日出仕方能顧惜名節事業可
觀一習學舉業亦窮理之事果能精通四書本經便㑹
行文有等生徒不肯實下功夫惟記誦舊文意圖僥倖
出身今宜痛革此弊其所作四書經義䇿論等文務要
典實平順説理詳明不許浮誇恠誕至於習字亦須端
楷庶不乖教養之意一學校無成皆由師道不立今之
教官賢否不齊先須察其德行考其文學果所行所學
皆善須禮待之若一次考驗學問踈淺及怠於訓誨者
姑戒勵之令其進學改過若再考無進不改送吏部别
用其貪淫不肖實跡彰聞者不必考其文學即送按察
司直隸送巡按御史問理吏部别選有學行者徃補其
缺一師生每日坐齋讀書及日逐㑹饌有司僉與膳夫
齋夫府學膳夫四名齋夫八名州學膳夫三名齋夫六
名縣學膳夫二名齋夫四名不許違悞缺役一生員考
試不諳文理者廩膳十年以上發附近去處充吏六年
以上發本處充吏増廣十年以上發本處充吏六年以
上罷黜為民未及六年者量加决罰勉勵進學一生員
之家並依洪武年間例除本身外户内優免二丁差役
有司務要遵行不許故違一凡巡視學校水路乗驛舟
陸路乘官馬仍於本司帶書吏一名隨行陸路與官驢
俱支廩給一府州縣提調官員宜嚴束生徒不許出外
遊蕩為非凡學内殿堂齋房等屋損壞即辦料量工修
理若恃有提督憲職將學校中一切合行之事推故不
行用心整理者量加决罰懲戒一所過之處遇有軍民
利病及不才官吏貪酷害人事干奏請者從實奏聞一
本職專督學校不理刑名如有軍民人等訴告寃枉等
事許受詞狀輕則發下所在有司問理重則送按察司
直隸送巡按御史提問一科舉本古者鄉舉里選之法
今南北所取舉人名數已有定制近年奔競之徒利他
處學者寡少徃徃赴彼投充増廣生員詐冒鄉貫隠蔽
過惡一槩應試所在教官僥倖以為己功其弊滋甚今
後不許違者聽本職及提調科舉官監試官拿問一布
政司按察司官及巡按御史不許侵越提督者職事若
以公務至府州縣亦當勉勵師生勤力學業不許推故
不理若提督官行止不端許巡按監察御史指實奏聞
一所轄境内遇有衛所學校一體提調整理武職子弟
悉令其習讀五經七書百將傳及操習武藝其中有能
習舉業者亦聽科舉一各處歲貢生員照例將食粮年
深者嚴加考試不必㑹官如果年深者不堪充貢就便
照例黜罷却將以次者考充務要通曉文理方許起送
赴部一廩膳増廣生員已有定額廩膳有缺於増廣内
考選學問優等者幇補増廣有缺於本處官員軍民之
家選擇資質聰敏人物俊秀子弟補充不許聽信有司
及學官徇私作弊若有額外之數須嚴加考選通曉文
藝者存留待缺不許將不堪者一概存留躱避差徭一
古者鄉閭里巷莫不有學即今社學是也凡提督去處
即令有司每鄉每里俱設社學擇立師範明設教條以
教人之子弟年一考較擇取勤效仍免為師之人差徭
一師生於學校一切事務並要遵依洪武年間卧碑行
不許故違　成化六年令貴州按察司分巡官兼理本
處學校
　　　　社學
　　事例
洪武八年詔有司立社學延師儒以教民間子弟　十
六年詔民間立社學有司不得干預其經斷有過之人
不許為師　二十年令民間子弟讀御製大誥後令為
師者率其徒能誦大誥者赴京禮部較其所誦多寡次
第給賞復命兼讀律令　正統元年令各處社學提學
官及司府州縣官嚴督勤課不許廢弛其有俊秀向學
者許補儒學生員成化元年令民間子弟願入社學
者聽其貧乏不願者勿强
　
　
　
　
　
　
　
　
　
　
　
　
　
　明㑹典卷七十六
欽定四庫全書
　明㑹典卷七十七
　　禮部三十六
　　　學校二
　　　　科舉
　　　　　鄉試
　　事例
洪武三年詔開科舉以今年八月為始使中外文臣皆
由科舉而選京師及各行省鄉試八月初九日試初塲
復三日試第二塲又三日試第三塲直隸府縣貢額百
人河南山東山西陜西北平福建浙江湖廣各四十人
廣西廣東各二十五人若人才多處或不及者不拘額
數初塲經義二道四書義一道第二塲論一道第三塲
䇿一道中式者後十日復以騎射書算律五事試之
四年詔各行省連試三年自後三年一舉著為定例
又令科舉凡詞理平順者皆預選列惟吏胥心術已壞
不許應試　六年詔科舉暫且停罷别令有司察舉賢
才必以德行為本文藝次之　十七年頒行科舉成式
一凡三年大比直隸府州縣試於應天府外府州縣試
於各布政司舉人不拘額數從實充貢八月初九日第
一塲試四書義三道每道二百字以上經義四道每道
三百字以上未能者許各減一道四書義主朱子集註
經義易主程朱傳義書主蔡氏傳及古註䟽詩主朱子
集傳春秋主左氏公羊穀梁胡氏張洽傳禮記主古註
䟽(後四書五/經主大全)十二日第二塲試論一道三百字以上判
語五條詔誥表内科一道十五日第三塲試經史時務
䇿五道未能者許減二道俱三百字以上一應試國子
學生府州縣學生員之學成者儒士之未仕者官之未
入流而無錢粮等項粘帶者皆由有司保舉性資敦厚
文行可稱者各具年甲籍貫三代本經縣州申府府申
布政司鄉試其學官及罷閒官吏倡優之家隸卒之徒
與居父母之喪者並不許應試一考試官皆訪明經公
正之士於儒官儒士内選用官出幣帛先期敦聘主文
考試二員文幣各二表裏同考試官四員文幣各一表
裏在内應天府請在外各布政司請提調官在内應天
府官一員在外布政司官一員監試官在内監察御史
二員在外按察司官二員供給官在内應天府官一員
在外府官一員收掌試卷官一員彌封官一員謄錄官
一員書寫於府州縣生員人吏内選用對讀官四員受
卷官二員已上皆選居官清慎者充之巡綽監門搜檢
懷挾官四員在内從都督府委官在外從守禦官委官
一舉人試卷及筆墨硯自備每塲草卷正卷各紙十二
幅首書姓名年甲籍貫三代本經(㑹試殿/試同)前期在内赴
應天府在外赴布政司印卷置簿附寫於縫上用印鈐
記仍將印卷官姓名置長條印記用於卷尾各還舉人
一試前二日圖畫東西行席舍間數編排開寫某行間
係某處舉人某人坐又於間内貼其姓名出榜曉示一
試之日黎明舉人入塲每人用軍一人看守禁講問代
冒黄昏納卷未畢者給燭三枝燭盡文不成者扶出一
文字迴避御名廟諱及不許自叙辛苦門地謄錄官檢
㸃得出送提調監試官閱過不錄一考試官及簾内簾
外官許各將不識字從人一名不許縱令出入一試官
入院之後提調官監試官封鑰内外門户不許私自出
入如送試卷或供給物料提調監試官眼同開門㸃檢
送入即便封鑰一舉人作文畢送受卷官收受類送彌
封官撰字號封記送謄錄所謄錄畢送對讀官對讀畢
送内院看試提調監試官不得干預一搜檢懷挾官凡
遇每塲舉人入院一一搜檢除印過試卷及筆墨硯外
不得將片紙隻字搜檢得出即記姓名扶出仍行本貫
不許再試一巡綽官凡遇舉人入院並須禁約喧鬨如
已入席舍常川巡綽不得私相談論及覺察簾内外不
得漏泄事務一受卷所置立文簿凡遇舉人投卷就於
簿上附名交納以憑稽數毋致遺失一彌封所先將試
卷宻封舉人姓名用印關防仍置簿編次三合成字號
照樣於試卷上附書毋致漏泄一謄錄所務依舉人原
卷字數語句謄錄相同於上附書某人謄錄無差毋致
脱漏添換一對讀所一人讀紅卷一人讀墨卷須一字
一句用心對同於後附書某人對讀無差毋致脱漏一
舉人試卷用墨筆謄錄對讀受卷皆用紅筆考試官用
青筆其用墨處不許用紅用紅處不許用墨毋許混同
一在京及各布政司搭盖試院房舍并供用筆墨心紅
紙劄飲食之類皆於官錢支給咨報户部一凡試官不
得將弟男子姪親屬入試徇私取中違者許指實陳告
　二十四年定文字格式一凡出題或經或史所問須
要含蓄不顯使答者自詳問意以觀才識一凡對䇿須
叅詳題意明白對答如問錢糧即言錢糧如問水利即
言水利孰得孰失務在典實不許敷衍繁文遇當寫題
處亦止曰云云不必重述一凡作四書經義破承之下
便入大講不許重寫官題　又令科舉嵗貢於大誥内
出題或䇿論判語叅試之　永樂三年令北直隸府州
縣於順天府鄉試　十五年北京行部及應天府鄉試
考試官命翰林院春坊官主考賜宴於本部及本府
洪熙元年定取士額數南京國子監并南直隸共八十
名北京國子監并北直隸共五十名江西五十名浙江
福建各四十五名湖廣廣東各四十名河南四川各三
十五名陜西山西山東各三十名廣西二十名雲南交
阯各十名貴州願試者就試湖廣　宣德二年令貴州
就試雲南　四年令雲南鄉試増五名　七年令順天
府鄉試額取八十名　正統二年令開科不拘額數
五年復定取士額順天府仍八十名應天府百名浙江
福建皆六十名江西六十五名河南廣東皆五十名湖
廣五十五名山東四川皆四十五名陜西山西皆四十
名廣西三十名雲南二十名　六年令順天府鄉試増
二十名　又令考官必求文學老成行止端莊者不許
將六十嵗以上及致仕養病與署事舉人并年少新進
學力未至者舉用其出題不許摘裂牽綴及問非所當
問取文務須淳實典雅不許浮華違者從風憲官糾劾
治罪　九年奏准各處應試生儒人等從提學官考送
在京各衙門吏典承差人等聽本衙門保勘禮部嚴考
通經無犯者送試仍行原籍勘實不許扶同詐冒　景
泰元年令開科不拘額數　又令在京在外鄉試同考
試官五經許用五員專經考試　又令應試儒士冊内
原有名籍及各衛官舍軍餘曽送入學者許入試其查
無名籍儒士及贅壻義男并文武官舍軍校匠餘悉不
許於外郡入試　三年令凡科舉布按二司㑹同巡按
御史公同推保見任教官年五十以下三十以上平日
精通文學持身㢘謹者聘充考官　四年復定取士額
南北直隸各増二十五名浙江江西福建河南湖廣山
東各増三十名廣東四川陜西山西廣西各増二十五
名雲南増十名　天順二年令兩京天文生陰陽人及
官生子弟許就在京鄉試　三年令兩京鄉試易書詩
三經各添考官一員　八年奏准依親監生從提學官
考就本處鄉試　成化二年定在京科塲事宜一考試
等官俱於當月初七日入院舉人試日四更搜入各就
席舍坐待黎明散題至黄昏謄正未畢者給燭不完者
扶出一舉人不許懷挾并越舍互錄及凂託軍匠人等
夾帶文字其軍匠人等亦不許替帶及縱容懷挾互錄
文字違者各治以罪一巡綽搜檢看守官軍止於在營
差撥曽差者不許再差若他人冒頂正軍入塲者罪之
一提調監試官公同徃來巡視不許私自入號其巡綽
官止於號門外看察不許入内與舉人交接違者聽提
調監試官舉問一試塲外照例五城兵馬率領火夫弓
兵嚴加防守不得違悮一每塲謄錄紅卷送入内簾考
試候三塲考試紅卷已定方許吊取墨卷於公堂比對
字號毋致踈漏一謄錄對讀等官取吏部聽選官年四
十上下五品至七品有行止者充之一謄錄對讀所須
真正謄錄明白對讀若謄錄字樣差失潦草及對讀不
出者罪之　三年令雲南鄉試復増十名　六年令監
臨等官不許侵奪考官職掌若塲中有弊照例舉問
十年定在京科塲事宜一監試官都察院十日以前選
差公正御史公同提調官於至公堂編次號圖提㸃席
舍審察執役人等禁約希求考試聲譽一每塲進題考
試官先行宻封不許進題官與聞以致露泄一生員作
文全塲減塲者監試官各用全減關防印記至黄昏全
塲謄正未畢者給燭不及數者扶出一受卷供給巡綽
等官入院監試官搜檢鋪陳衣箱等物不許夾帶文字
硃紅墨筆厨役皂隸人等審實正身供事不許久慣之
徒私替出入一搜檢巡綽取在外都司輪班京操官軍
三塲調用把門人等時加更換不許軍人故帶文字裝
誣生員勒取財物　又令雲南解額復増五名　十三
年令舉人文字凡遇御名廟諱下一字俱要減寫㸃畫
考試等官不許越數多取出題校文須依經按傳文理
純正不許監臨等官干預小錄不許開寫掌行科舉文
字吏典及謄錄對讀生員姓名　二十一年令南京監
生人等從南京都察院考送應天府鄉試　𢎞治四年
令各處鄉試簾内事不許簾外干預考官務以禮待不
許二司并御史欺凌斥辱文章純駁悉聽去取不得簾
外巧立五經官以奪其權如考官不能勝任而取士弗
當刋文有差連舉主坐罪　又令各處提學官平日巡
厯地方將教官考定等第以備科舉聘取若有不堪即
從彼處提學官於等第内别舉不許徇私　五年奏准
吏部聽選監生給假在家者許就本處鄉試醫士醫生
在冊食粮執役者方許在京應試其在部未考嵗貢或
在監告就教職監生及不係在任依親官生并天文生
陰陽人例不許習他業者皆不許入試　七年奏准雲
南貴州鄉試進呈錄稱雲貴鄉試錄貴州量助錢粮以
備雲南供給雲貴解額共増五名　又定科舉條件一
考官不許聽囑濫請各將舉主職名咨呈本部一應舉
生儒人等不許未熟三塲初學之士及外處人冒濫入
試亦不許重冒古今顯者姓名有即改正一席舍照依
編定字號并所治本經相間入坐毋得搀越錯亂一作
文務要純雅通暢不許用浮華險怪艱澁之詞答䇿不
不許引用繆誤雜書其陳及時務須斟酌得宜便於實
用不許泛為夸大及偏執私見有乖醇厚之風一御名
廟諱及親王名諱仍依舊制二名不偏諱不必缺其㸃
畫違者黜落一文字試題上不許加奉試字真正卷務
依所出題目次第楷書不許草書及先後錯亂一舉人
止憑文字髙下去取不得論其地方中式多寡臨時偏
徇進黜以廢公論一小錄文字不許提調監試等官代
作及將舉人原文改刻其考試等官各開職名不許稱
張公李公字様　十年令太醫院各官醫下子孫弟姪
本院冊内有名者照舊鄉試　十三年奏准應試生儒
舉人監生但有懷挾文字銀兩并越舍與人換寫文字
者俱問發充吏三考滿日為民若係官吏就發為民其
官旗軍人夫匠人等受財代替夾帶傳逓及縱容不舉
察者旗軍調邊衛食粮差操官罰俸一年夫匠發口外
為民若冒頂正軍入塲看守屬軍衛者發邊衛屬有司
者發附近俱充軍
　　　　　㑹試
　　事例
洪武三年詔凡鄉試中者行省咨中書省判送禮部㑹
試額取舉人百名　十七年頒行科舉成式凡鄉試中
式舉人出給公據官為應付廩給脚力赴禮部印卷㑹
試就將鄉試文字咨繳本部照驗以鄉試之次年二月
初九日十二日十五日為三塲舉人不拘額數考試官
本部敦請主文考試官二員同考試官八員提調官本
部官一員餘同在京鄉試　十八年令㑹試主考官二
員并同考官三員臨期具奏於翰林院官請用其餘同
考官五員於在外學官請用　又令㑹試下第舉人願
回讀書以俟後舉者聽　三十年令再試寄監下第舉
人中式者次其等第除教授教諭訓導不中者為州吏
目　永樂七年令㑹試考官賜宴於本部　又令下第
舉人再試送國子監進學其優等者仍賜冠帶或加俸
給後令發回原學進業　洪熙元年奏准㑹試取士臨
期請旨不過百名南卷取十之六北卷取十之四後復
以百名為率南北各退五名為中卷　正統五年奏准
増額為百五十人　景泰元年令㑹試文字合格者通
具中數臨期奏請定奪　又令㑹試受卷彌封謄錄對
讀等官於吏部聽選官取用　四年奏准㑹試考官翰
林春坊專其事京官由科第有學行者兼取以充教官
不許　天順元年令考官不拘員數務在得人　八年
令教官由舉人署職任滿該陞年四十以下願㑹試者
聽　成化二年令本部官一員提督供給　十七年令
㑹試同考官書詩經各増一員　二十二年奏准南北
卷復各退二卷為中卷　二十三年奏准舉人授教官
六年有功蹟者許㑹試　𢎞治三年奏准南北卷仍照
舊例止各退五名為中卷　七年奏准受卷彌封謄錄
對讀官増十六員謄錄等生員照例除在京并通州學
外順天府所屬并隣近學選撥已冠能書生員七百名
　又令各布政司并應天府量於本處科舉供給餘銀
送部以備㑹試供給雲南兩廣免送　十二年令署職
教官照成化二十三年例兩科准算六年願㑹試者聽
其任滿該陞如遇㑹試將近不拘年歲亦許㑹試若給
假或揑病久不入選窺伺㑹試者不准
　　　　　殿試
　　事例
凡殿試用三月初一日(後或用/十五日)先期本部奏請讀卷并
執事等官其讀卷以内閣官及六部都察院通政司大
理寺正官詹事府翰林院堂上官提調以本部尚書侍
郎監試以監察御史二員受卷彌封掌卷俱以翰林春
坊司經局光祿寺鴻臚寺尚寳司六科及制勑房官巡
綽以錦衣金吾等衛官印卷以本部儀制司官供給以
光祿寺本部精膳司官至日早上御奉天殿文武百官
各具公服行叩頭禮畢侍立如常儀禮部官引諸舉人
至丹墀内東西北向立上賜䇿題序班舉䇿案由左階
降置中道賛禮諸舉人行五拜三叩頭禮畢分列序立
禮部等官分題諸舉人各就試案對䇿畢詣東角門納
卷而出受卷官以試卷送彌封官彌封訖送掌卷官轉
東閣讀卷官處詳定髙下明日(今用殿試/後二日)讀卷官俱詣
御前叩頭跪内閣官以取定第一甲三名試卷進讀讀
訖御筆親定三名次第讀卷官俱叩頭賜宴宴畢仍賜
鈔退拆第二甲三甲試卷填寫黄榜明日清晨讀卷官
俱詣華盖殿内閣官拆上所定三卷奏第一甲第一名
某姓名某貫人第二第三名亦如之制勑房官填榜尚
寳司用寳訖内閣官捧出授禮部官是日上具皮弁服
錦衣衛陳設儀仗教坊司設中和韶樂大樂于殿上如
常儀鴻臚寺設案于殿内稍東置黄榜于上文武百官
各具朝服侍班諸舉人先期赴國子監領進士巾服至
是服之列班北向執事官於華盖殿行禮畢鴻臚寺官
奏請陞殿樂作導駕官前導陞座樂止序班舉榜案于
殿中賛禮舉人四拜訖傳制官跪奏傳制俯伏興由東
門出詣丹陛東立西向執事官舉榜案至丹墀御道中
置定稱有制賛禮舉人皆跪傳制曰某年某月某日䇿
試天下貢士第一甲賜進士及第第二甲賜進士出身
第三甲賜同進士出身復傳第一甲第一名某臚傳序
班逓唱訖序班引出班前跪傳第二名第三名如之復
傳第二甲某等幾名第三甲某等幾名儀並如前惟不
出班賛禮諸舉人俯伏樂作四拜興平身執事官舉榜
案由奉天門左門出樂止傘盖鼓樂迎導諸舉人後從
至長安左門外張掛順天府官用傘盖儀從送狀元歸
第是日榜初出文武百官入班鴻臚寺官詣丹陛中道
跪致詞云天開文運賢俊登庸禮當慶賀賛五拜三叩
頭禮畢而出明日賜狀元及進士宴於本部命大臣一
員待宴讀卷執事等官皆預進士并各官皆簮恩榮宴
牌花教坊司承應宴畢狀元及進士赴鴻臚寺習儀又
明日賜狀元冠帶朝服一襲諸進士寳鈔人五錠後三
日狀元率諸進士上表謝恩文武百官仍朝服侍班先
期鴻臚寺設表案于奉天殿門之東至日錦衣衛設鹵
簿上具皮弁服御華盖殿執事官行叩頭禮畢鴻臚寺
官請陞殿樂作導駕官導引如常儀陞座樂止鳴鞭文
武官行禮侍班如常儀鴻臚寺官引狀元及進士入班
賛四拜興平身賛進表鴻臚寺官舉表案于殿中賛宣
表宣訖俯伏興徹案狀元及進士又四拜興平身禮畢
明日狀元率諸進士謁國子監謁先師孔子廟行釋菜
禮禮畢易冠服本部奏請命工部於國子監立石題名
　
　
　
　
　
　
　明㑹典卷七十七
欽定四庫全書
　明㑹典卷七十八
　　禮部三十七
　　　鄉飲酒禮
　　大誥
鄉飲酒禮叙長㓜論賢良别奸頑異罪人其坐席間高
年有德者居於上高年淳篤者並之以次叙齒而列其
有曽違條犯法之人列於外坐同類者成席不許干於
善良之席主者若不分别致使貴賤混淆察知或坐中
人發覺罪以違制奸頑不由其主紊亂正席全家移出
化外
　　事例
洪武初詔中書省詳定鄉飲酒禮條式使民嵗時燕㑹
習禮讀律期於申明朝廷之法敦序長㓜之節　五年
奏定鄉飲酒禮儀在内應天府及直𨽻府州縣每嵗孟
春正月孟冬十月有司與學官率士大夫之老者行於
學校在外行省所屬府州縣亦皆取法於京師其民間
里社以百家為一㑹糧長或里長主之百人内以年最
長者為正賔餘以齒叙坐每季行之於里中若讀律令
則以刑部所編申明戒諭書兼讀之其武職衙門在内
各衛親軍指揮使司及指揮使司凡鎮守官每月朔日
亦以大都督府所編戒諭書率僚佐讀之　十六年頒
行鄉飲酒禮圖式一各處府州縣每嵗正月十五日十
月初一日於儒學行鄉飲酒禮酒殽於官錢約量支辦
務要豐儉得宜除僎賓外衆賓序齒列坐其僚屬則序
爵前一日執事者於儒學之講堂依圖陳設坐次司正
率執事習禮至日黎明執事者宰牲具饌主席及僚屬
司正先詣學遣人速僎賓以下比至執事者先報曰賓
至主席率僚屬出迎於庠門之外以入主居東賓居西
三讓之揖而後升堂東西相向立賛兩拜賓坐執事又
報曰僎至主席又率僚屬出迎揖讓升堂拜坐如前儀
僎賓介至既就位執事者唱司正揚觶執事者引司正
由西階升詣堂中北靣立執事者唱僎賓以下皆立唱
揖司正揖僎賓以下皆報揖執事者以觶酌酒授司正
司正舉酒曰恭惟朝廷率由舊章敦崇禮教舉行鄉飲
非為飲食凡我長㓜各相勸勉為臣盡忠為子盡孝長
㓜有序兄友弟恭内睦宗族外和鄉里無或廢墜以忝
所生讀畢執事者唱司正飲酒飲畢以觶授執事執事
者唱揖司正揖僎賓以下皆報揖司正復位僎賓以下
皆坐唱讀律令執事者舉律令案于堂之中引禮引讀
律令者詣案前北向立唱僎賓以下皆拱立行揖禮如
觶儀然後讀律令有過之人俱赴正席立聽讀畢復位
執事者唱供饌案執事者舉饌案至賓前次僎次介次
主三賓以下各以次舉訖執事者唱獻賓主席起北靣
立執事斟酒以授主主受爵詣賓前置於席稍退賛兩
拜賓答拜訖執事者又斟酒以授主主受爵詣僎前置
於席交拜如前儀畢主退復位執事者唱賔酬酒賓起
僎從之執事者斟酒授賓賓受酒詣主前置於席稍退
賛兩拜賓僎主交拜訖各就位坐執事者分左右立介
三賓衆賓以下以次斟酒於席訖執事者唱飲酒或三
行或五行供湯又唱斟酒飲酒供湯三品畢執事者唱
徹饌候徹饌案訖唱僎賓以下皆行禮僎主僚屬居東
賓介三賓衆賓居西賛兩拜訖唱送賓以次下堂分東
西行仍三揖出庠門而退一里社每嵗春秋社祭㑹飲
畢行鄉飲酒禮所用酒殽於一百家内供辦毋致奢靡
百家内除乞丐外其餘但係年老者雖至貧亦須上坐
少者雖至富必序齒下坐不許攙越違者以違制論其
有過犯之人雖年長財富須坐於衆賓席末聽讀律受
戒諭供飲酒畢同退不許在衆賓上坐如有過犯之人
不行赴飲及强坐衆賓之上者即係頑民主席及諸人
首告遷徙邊逺住坐其主席者及衆賓推讓有犯人在
上坐同罪其各里社以百家為一㑹百家之内以里長
主席其餘百人選年最高有德人所推服者一人為賓
其次一人為介其餘各依年齒序坐如有鄉人為官致
仕者主席請以為僎擇通文學者一人為揚觶一人為
讀律二人為賛禮前期一日主詣賓門介賓出迎大門
之外肅主以入至中堂主賓相揖訖主稍前曰某日行
鄉飲酒禮吾子年高德邵敢請為賓曰某固陋恐辱命
敢辭主曰詢諸衆莫若吾子賢敢固請賓曰夫子申命
之某不敢辭主再拜賓答拜介亦如之但改請吾子為
介執事者設賓席於堂中稍西南向設主席於堂東南
西向賓六十以上者席於堂中上兩序東西相向如賓
多年㓜者席於堂下阼階之南北靣西上是日清晨賓
及衆賓皆至門外主出迎西向揖賓東向答揖主先入
門而右賓入門而左至階主揖賓賓揖主主先陞自東
階賓陞自西階至中堂主西向立賓東向立賛禮唱拜
興二主賓皆兩拜主肅賓各就位賛禮唱揚觶者舉觶
酌酒詣中堂北向立賛禮唱在坐皆起賓主以下皆起
拱立揚觶者迺揚觶而揚言曰同前言畢唱揖揚觶者
揖主賓以下皆揖揚觶遂飲酒訖復揖主賓以下皆揖
以爵授執事者復位賓主以下皆坐賛禮唱讀律執事
者設案于堂中次引讀律者詣案前賛禮唱在坐者皆
起揖唱讀律者揖賓主以下皆立遂展律于案詳緩讀
之訖復以申明戒諭讀之畢賛禮唱揖讀律者揖賓主
以下皆揖讀律者復位賛禮唱衆皆坐賓主以下皆坐
執事者供饌案行酒賛禮唱飲酒衆賓皆飲或五行或
七行禮同前食畢徹案賛禮唱禮畢主先行而西向立
賛禮引賓以下東向立賛拜興拜興主賓皆兩拜主送
賓于門外東西相揖乃退明日賓介僎衆賓詣主家拜
謝鄉飲之賜主出門外拜謂辱屈昨日之來一鄉飲之
設所以尊高年尚有德興禮讓敢有諠譁失禮者許揚
觶者以禮責之其或因而致爭競者主席者㑹衆罪之
　二十二年再定鄉飲酒禮圖式凡良民中年高有徳
無公私過犯者自為一席坐於上等有因户役差税遅
悞及曽犯公杖私笞招犯在官者又為一席序坐中門
之外其曽犯奸盜詐偽説事過錢起㓕詞訟蠧政害民
排陷官長及一應私杖徒流重罪者又為一席序坐於
東門之内執壺供事各用本等之家子弟務要分别三
等坐次善惡不許混淆其所行儀注並依原頒定式如
有不遵圖序坐及有過之人不行赴飲者以違制論
主府知府州知州縣知縣如無正官以佐貳官代位于
東南
大賓以致仕官為之位于東北
僎賓擇鄉里年高有德之人位于西北
介以次長位于西南
三賓以賓之次者為之位于賓主介僎之後
司正以教職為之主揚觶以罰之
賛禮者以老成生員為之
　　　鄉飲酒禮圖
　　　　三僎　　　　　僚
　　　　二僎　　　　　屬　　　　　　東階
　　　　一僎　　　　　　　　　　正司
　　　　大賓　　　　　　　　　主
　　　　　　　　　　　　　　　　　律案
　　　　僎賓　　　　　　　　　介
　　　　一賓
　　　　二賓　　　　　賓　　　　　　　西階
　　　　三賓　　　　　衆
　　　旌表
　　諸司職掌
一本部據各處申來孝子順孫義夫節婦理當旌表之
人直𨽻府州咨都察院差委監察御史覈實各布政司
所屬從按察司覈實着落府州縣官同里甲親鄰保勘
相同然後明白奏聞即行移本處旌表門閭以勵風俗
　　大明令
凡孝子順孫義夫節婦志行卓異者有司正官舉名監
察御史按察司體覈轉達上司旌表門閭
凡民間寡婦三十以前夫亡守志五十以後不改節者
旌表門閭除免本家差役
　　教民榜
本鄉本里有孝子順孫義夫節婦及但有一善可稱者
里老人等以其所善實跡一聞朝廷一申有司轉聞於
朝若里老人等已奏有司不奏者罪及有司此等善者
每遇監察御史及按察司分巡到來里老人等亦要報
知以憑覈實入奏
　　事例
洪武間詔申明孝道凡割股或致傷生卧氷或致凍死
自古不稱為孝若為旌表恐其倣傚通行禁約不許旌
表　正統十四年詔旌表義夫節婦孝子順孫今後不
分貧富如果是實開申巡按御史即與保勘奏聞就行
旌表敢有稽遲刁蹬者罪之　成化元年奏准凡旌表
貞節孝行里老呈告到官掌印官親自研審坐令有職
官關保偹開實跡具奏本部行勘覈實類奏旌表如有
扶同妄將夫亡時年已三十以上及寡居未及五十婦
人増减年甲舉保者被人首發或風憲官覈勘得出就
將原保各該官吏并委官里老人等通行治罪
　　　印信
本部鑄印局專管鑄造印信具有定式其後又有鑄換
辨驗等例今列其後仍以印信制度附之
　　諸司職掌
一凡開設各處衙門合用印信劄付鑄印局官依式鑄
造給降其有改鑄銷毁等項悉領之
　　事例
凡内外各衙門印信年乆篆文平乏不堪用使具奏鑄
換候領新印然後以舊印繳納　凡在外文移到京悉
送鑄印局辨其印信真偽　𢎞治十三年奏准兩京兵
部幷在外巡撫巡按按察司官㸃視各衛所印信如有
軍職將印當錢使用者叅問帶俸差操　十四年議准
在外大小衙門印記年乆印靣平乏篆文糢糊者方許
申知上司驗實具奏鑄换新印其舊印送上司付公差
人員繳部仍發鑄印局㸔驗若印記新降未乆揑奏煩
擾雖已鑄換仍將申奏官吏治罪
　　　印信制度
内閤銀印直紐方一寸七分厚六分玉著篆文
征西鎮朔平羌平蠻等將軍銀印虎紐方三寸三分厚
九分桞葉篆文
宗人府五軍都督府俱正一品銀印三臺方三寸四分
厚一寸
六部都察院幷在外各都司俱正二品銀印三臺方三
寸二分厚八分
衍聖公張真人中都留守司俱正二品各布政司從二
品銀印二臺方三寸一分厚七分景泰三年賜衍聖公
三臺銀印
順天應天二府俱正三品銀印方二寸九分厚六分五
釐
通政司大理寺太常寺詹事府及京衛幷在外各按察
司各衛俱正三品苑馬寺宣慰司俱從三品銅印方二
寸七分厚六分
大僕寺光禄寺幷在外各鹽運司俱從三品銅印方二
寸六分厚五分五釐
鴻臚寺幷在外各府俱正四品國子監幷在外宣撫司
俱從四品銅印方二寸五分厚五分
翰林院左右春坊尚寳司欽天監太醫院上林苑監六
部各司宗人府經歴司幷在外各王府長史司各衛千
户所俱正五品司經局五府經歴司幷在外招討司安
撫司俱從五品銅印方二寸四分厚四分五釐
在外各州從五品銅印方二寸三分厚四分
都察院經歴司大理寺左右寺五城兵馬司大興宛平
上元江寧各京縣及僧録司道録司幷在外中都留守
司經歴司斷事司各都司經歴司斷事司各衛百户所
長官司及各王府審理所俱正六品光禄寺大官等署
幷在外各布政司經歴司理問所俱從六品銅印方二
寸二分厚三分五釐
吏科等六科行人司通政司經歴司工部營繕所太常
寺典簿㕔上林苑監蕃育等署幷在外各按察司經歴
司各縣俱正七品中書舎人順天應天府經歴司京衛
經歴司光禄寺典簿㕔太僕寺詹事府各主簿㕔幷在
外各衛經歴司鹽運司經歴司苑馬寺主簿㕔宣慰司
經歴司俱從七品銅印方二寸一分厚三分
户部刑部都察院各照磨所兵部典牧所國子監繩愆
㕔博士㕔典簿㕔鴻臚寺欽天監各主簿㕔幷在外各
布政司照磨所各府經歴司及各王府紀善典寳典膳
奉祀良醫工正各所宣撫司經歴司俱正八從八品銅
印方二寸厚二分五釐
刑部都察院各司獄司順天應天二府照磨所司獄司
鴻臚寺司儀署司賓署國子監典籍㕔上林苑監典簿
㕔内府寳鈔等各庫御馬倉草倉㑹同館織染所文思
院皮作局顔料局鞍轡局寳源局軍噐局都税等司教
坊司幷在外留守司司獄司各都司司獄司各按察司
照磨所司獄司各府照磨所司獄司及各王府長史司
典簿㕔教授典儀所各府衛儒學税課司隂陽學醫學
僧綱司道紀司及各巡檢司俱正九從九品銅印方一
寸九分厚二分二釐
各州縣儒學倉庫驛逓閘壩批驗所抽分竹木局河泊
所織染局税課局隂陽學醫學僧道司俱未入流銅條
記闊一寸三分長二寸五分厚二分一釐
　　　已上俱直紐九疊篆文
監察御史銅印直紐有眼方一寸五分厚三分八疊篆
文
總制總督巡撫等項幷鎮守公差等官銅關防直紐闊
一寸九分五釐長二寸九分厚三分九疊篆文
　
　
　明㑹典卷七十八
欽定四庫全書
　明㑹典卷七十九
　　禮部三十八
　　　建言
　　事例
洪武九年頒建言格式使言者直陳得失無事繁文
十五年令軍士建言者所司用印實封入逓奏聞本人
不必赴京　永樂元年令凡有利國利民之事不拘百
工技藝之人皆許具實敷奏若官吏人等貪贓壊法顛
倒是非酷虐良民及婚姻田土軍役等事一體職掌榜
文内事理具狀自下而上陳告如有假以實封建言驀
越合於上司徑赴朝廷干冒者治以重罪　十三年令
凡軍民利病及貪官污吏作弊害民者許諸人具實奏
聞　景泰四年令建言者該衙門詳細㕘㸔果有利國
利民可行則行有假以言事報復讐怨者具奏治罪
凡天下官吏軍民人等建言民情每嵗本部㑹官議定
可否俱赴御前奏過其間可行者移各該衙門施行若
泛言不切立案不行至於天下巡撫官各陳地方利弊
則從户部㑹議具奏定奪
　　　㑹議
　　事例
洪武二十四年令在京衙門奉旨為格為例及重事須
㑹多官計議然後施行　又令各衙門㑹議事六科給
事中與議若有衆論不同許靣奏定奪　宣德三年奏
准官民建言六部尚書都御史六科給事中㑹議奏聞
　正統十年命内閣官與各衙門㑹議後免㑹議近例
凡朝廷有大事當㑹議者該部奏請㑹各部都察院通
政司大理寺堂上官或掌科掌道官若合㑹武臣則五
府管事官皆預合㑹儒臣則翰林院詹事府春坊司經
局及國子監皆預
　　　節假
　　事例
凡每嵗正旦節自初一日為始文武百官放假五日冬
至節本日為始放假三日　永樂七年令元宵節自正
月十一日為始賜百官節假十日
　　　養老
　　事例
洪武元年令民年七十以上者許一丁侍養免其雜泛
差役　十九年令所在有司審耆民年八十九十鄰里
稱善者備其年甲行實具狀奏聞貧無産業者八十以
上每人月給米五斗肉五斤酒三斗九十以上嵗加給
帛一疋絮五斤其有田産僅足自贍者所給酒肉絮帛
亦如之其應天鳯陽二府富民年八十以上賜爵里士
九十以上賜爵社士皆與縣官平禮　永樂十九年詔
民年八十以上有司給絹二疋布二疋酒一斗肉十斤
時加存恤　二十二年令民年七十以上及篤廢殘疾
者許一丁侍養不能自存者有司賑給八十以上者仍
給絹二疋綿二斤酒一斗時加存問　天順八年詔凢
民年七十以上免一丁差役有司嵗給酒十瓶肉十斤
八十以上者加綿二斤布二疋九十以上者給冠帶每
嵗宴待一次百嵗以上者給板木
　　　䘏孤貧
　　事例
洪武初令天下置養濟院以處孤貧殘疾無依者　三
年令民間立義塚仍禁焚尸若貧無地者所在官司擇
近城寛閒之地立為義塚　五年令城市鄉村若有身
無殘疾老㓜少壯男子婦女一時不得已而乞覔本里
里長及同里上中人户量為資給候其培養成家還復
人户所資之物有司常加檢察毋令失所敢有見乞覔
之人不行資給者同里上中人户官驗其家所有粮食
除存留足用外餘没入官以濟貧乏若遇旱澇饑荒人
民流移者不在此限　宣徳三年令天下軍民貧病者
惠民藥局給與醫藥　天順元年令收養貧民於大興
宛平二縣各設養濟院一所於順便寺觀從京倉支米
煑飯日給二餐噐皿柴薪蔬菜之屬從府縣設法措辦
有疾者撥醫調治死者給以棺木　四年令京城崇文
宣武安定東直西直阜城門外各置漏澤園仍令通州
臨清沿河有遺胔暴露者一體掩藏
　　　自宫禁例
　　事例
永樂二十二年令凡自宫者以不孝論軍犯罪及本管
頭目總小旗民犯罪及有司里老　宣德二年令凡自
凈身者軍還原伍民還原籍不許投入王府及官員勢
要之家隱藏躱避差役若再犯者本犯及隱藏之家俱
處死該管總小旗里老鄰人知而不舉一體治罪　正
統十二年令凡自首在官閽者送南海子種菜其隱瞞
不首及再擅淨身幷私收使用者事發全家發遼東充
軍　天順二年令淨身者拏問邊遠充軍　成化九年
令私自淨身希求進用者本身處死全家發煙瘴地方
充軍　十五年令淨身人巡城御史錦衣衛官督同五
城兵馬逐回原籍若該城内外容留潛住者幷火甲鄰
佑人等一體究治本身枷號一箇月滿日决打一百押
回如再來京幷家下父兄人等俱治罪　二十二年令
各王府非奉朝廷明文擅收淨身人俱發回原籍收管
不許投託容隱　𢎞治元年令錦衣衛拘審淨身人送
順天府逓回原籍官司五日一㸃閘不在者即杖倂户
頭追回見官不許容縱　五年令私自淨身者本身幷
下手之人處斬全家發邊逺充軍兩鄰及歇家不舉者
同罪有司里老容隱者一體治罪　十三年奏先年淨
身人曽經發遣若不候朝廷收取官司明文起送私自
來京圖謀進用者問發邊遠充軍
　　　雜行
　　諸司職掌
一凡本部缺吏員皂𨽻即行移當該衙門撥補
　
　明㑹典卷七十九
欽定四庫全書
　明㑹典卷八十
　　禮部三十九
　　　祠祭清吏司
　　諸司職掌
郎中員外郎主事掌祠祀享祭天文漏刻國忌廟諱卜
筮醫藥道佛之事
　　　祭祀一
國朝天地太廟社稷山川諸神皆天子親祀國有大事
則遣官祭告若先農城隍旗纛馬祖五祀太厲京倉先
賢功臣合祀神祗皆遣官致祭而帝王陵寢及孔子廟
則傳制特遣
　　　郊祀
　　　　郊壇
國初建圜丘于鍾山之陽以冬至祀天建方丘于鍾山
之隂以夏至祀地洪武二年以後俱奉仁祖淳皇帝西
向配享而中都亦有南北丘之制十年春始定合祀之
禮時天地壇大祀殿未成暫合祀天地于奉天殿至十
二年正月乃合祀于大祀殿仁祖淳皇帝配享如前命
官分獻日月星辰嶽鎮海瀆山川諸神凡一十四壇二
十一年又増修壇壝於大祀殿丹墀内疊石為臺東西
相向為日月星辰四壇又於内壝之外以次為壇二十
亦東西相向為五嶽五鎮四海四瀆風雲雷雨山川太
嵗天下神祗歴代帝王諸壇其日月星辰初有朝日夕
月禜星之祭至是始罷歴代帝王及太嵗風雲雷雨嶽
鎮海瀆山川月將城隍諸神初俱春秋二祭至是亦停
春祭惟每嵗八月中旬擇日於山川壇及帝王廟祭之
三十二年以後郊壇更奉太祖高皇帝配享永樂八年
後巡幸北京多命皇太子代祀禮畢遣本部尚書復命
十八年北京天地壇成復每嵗親祀如儀而南京壇有
事則遣官祭告洪熙元年奉太祖高皇帝太宗文皇帝
並配享其儀注及牲帛祝號具于諸司職掌後有増定
者各附書于下太廟社稷山川並同
　　諸司職掌
　　　一齋戒
凡齋戒前二日太常司官宿于本司次日具本奏聞致
齋三日次日進銅人傳制諭文武官齋戒(不飲酒不食/葱韭薤蒜不)
(問病不弔喪不聽樂不/理刑名不與妻妾同處)當日本部官同太常司官於城
隍廟發咨仍於各廟焚香三日
　　　一告廟
凡正祭前二日用祝文酒果奉先殿告仁祖配上帝皇祗
　　告廟祝文
維洪武某年嵗次某甲子某月某日孝子皇帝某用敢
昭告于皇考仁祖淳皇帝兹以正月某日恭祀上帝皇
祗于大祀殿謹請皇考配神伏惟鑒知謹告
　　見用祝文
　洪熙元年定
維某年嵗次某甲子某月某日孝曽孫嗣皇帝某用敢
昭告于太祖聖神文武欽明啓運俊德成功綂天大孝
高皇帝太宗體天𢎞道高明廣運聖武神功純仁至孝
文皇帝兹以正月某日恭祀上帝皇祗于大祀殿謹請
配神伏惟鑒知謹告
　　　一省牲(用牛二十八今二十九/二  豕三十四  鹿二)　(羊三十/兔十二)
正祭前二日太常司官奏聞明日與光禄司官省牲次
日省牲畢一同復命就奏定分獻官二十四員
　　　一正祭陳設(共二十七壇/後増壇一)
　　正殿三壇(後増壇一/)
上帝(南向/)
　犢一
　豋一實以大羔(煑肉汁不/用鹽醬)
　籩十二實以形鹽　　藁魚　　棗
　　栗　　　榛　　　菱　　芡
　　鹿脯　　白餅(白麵/造)黑餅(蕎麥/粉造)糗餅(米粉/造)
　　粉餈(糯米/餈糕)
　豆十二實以韮葅(以韮切去本/末取中四寸)　菁葅
　　芹葅　　筍葅　　醯醢(猪肉鮓用鹽/酒拌物調和)
　　鹿醢　　兔醢　　魚醢　　脾析(用牛百葉切/細湯熟用鹽)
　　(酒造/用)　　豚胉(猪肩/上肉)􁏙食(用糯米飯/羊脂蜜熬)
　　糝食(用牛羊豕肉細切/與粳米飯同熬)
　簠簋各二實以黍　　稷　　稻　　粱
　玉用蒼璧
　帛一(蒼色織成郊/祀制帛四字)
皇祗(南向/)
　犢一　　豋一　　籩十二　　豆十二
　簠簋各二
　玉用黄琮
　帛一(黄色郊/祀制帛)
仁祖配位(在東西向/)
　犢一　　豋一　　籩十二　　豆十二
　簠簋各二
　玉用蒼璧
　帛一(蒼色郊/祀制帛)
　　共設酒尊六爵九篚三于東南西向祝文案一于殿西
　　後太祖太宗配位俱在東西向犢豋以下陳設各
　　同共設酒尊八爵十二篚四
　　丹墀四壇
大明(在東西向/)
　犢一　　豋一　　　籩十(無糗餌粉/餈下同)豆十(無􁏙食糝/食下同)
　簠簋各二
　帛一(紅色禮/神制帛)
　酒尊三　爵三　　篚一
夜明(在西東向/)
　犢一　　豋一　　籩十　　豆十
　簠簋各二
　帛一(白色禮/神制帛)
　酒尊三　篚一
星辰一壇(在東西向/)
　犢一　　羊三　　豕三　　豋一
　鉶二盛和羔(用肉/鹽舊)　籩豆各十
　簠簋各二　　　　酒盞三十
　帛一(白色禮/神制帛)
　酒尊三　爵三　　篚一
星辰二壇(在西東向/)
　陳設同前
　　東十壇
北嶽壇(天夀山附増/)
　犢一　　羊一　　豕一　　豋一
　鉶二　　籩豆各十　　　　簠簋各二
　酒盞十(今二十/)
　帛一(黒色禮神制/帛  今帛二)
　設酒尊三　　爵三　　篚一
北鎮壇
　陳設同前
東岳壇
　陳設同　帛一(青色禮/神制帛)
東鎮壇
　陳設同
東海壇
　陳設同
太嵗壇
　陳設同　帛一(白色禮/神制帛)
帝王壇
　陳設同　帛十六(白色禮/神制帛)　酒盞三十
山川壇
　陳設同　帛二(白色禮/神制帛)　　酒盞三十
神祗壇
　羊五　　豕五　　鉶三(無太/羹)籩豆各八
　簠簋各二　　　　酒盞三十
　帛一(白色禮/神制帛)　酒尊三　爵三　　篚一
四瀆壇
　陳設與北嶽同
　帛四(黑色禮/神制帛)　酒盞三十
　　西十壇
北海壇
　陳設與北嶽同
西嶽壇
　陳設同　帛一(白色禮神/制帛下同)
西鎮壇
西海壇
　陳設並同
中嶽壇(鍾山附/)
　陳設同　帛二(黄色禮/神制帛)　酒盞二十
中鎮壇
　陳設同　帛一(黄色禮/神制帛)　酒盞十
風雲雷雨壇
　陳設同　帛四(白色禮/神制帛)　酒盞三十
南嶽壇
　陳設同　帛一(紅色禮/神制帛)　酒盞十
南鎮壇
南海壇
　陳設並同
　　　一儀注
典儀唱樂舞生就位執事官各司其事陪祀官分獻官
各就位導引官導引皇帝至御位内賛奏就位典儀唱
燔柴瘞毛血迎神協律郎舉麾奏樂樂止内賛奏四拜
(百官/同)典儀唱奠玉帛奏樂内賛奏陞壇至上帝前奏搢
圭執事官以玉帛跪進于皇帝右奠訖奏出圭至皇祗
前奏搢圭執事官以玉帛跪進于皇帝左奠訖奏出圭
至仁祖前奏搢圭執事官以玉帛跪進于皇帝右奠訖
奏出圭今至太祖前儀同前至太宗前儀同前復位樂
止典儀唱進俎奏樂齋郎舁饌至内賛奏陞壇至上帝
前奏搢圭進俎至皇祗前奏進俎出圭至仁祖前奏搢
圭進俎出圭今至太祖前儀同前至太宗前儀同前復
位樂止典儀唱行初獻禮奏樂内賛奏陞壇至上帝前
奏搢圭執事官以爵跪進于皇帝右奏獻爵出圭至皇
祗前奏搢圭執事官以爵跪進于皇帝左奏獻爵出圭
詣讀祝位跪讀祝樂止讀祝官取祝跪于神位右讀訖
樂作奏俯伏興平身(百官/同)至仁祖前奏搢圭獻爵出圭
今至太祖前儀同前至太宗前儀同前復位樂止典儀
唱行亞獻禮奏樂内賛奏陞壇至上帝前奏搢圭執事
官以爵跪進于皇帝右奏獻爵出圭至皇祗前奏搢圭
執事官以爵跪進于皇帝左奏獻爵出圭至仁祖前奏
搢圭執事官以爵跪進于皇帝右奏獻爵出圭今至太
祖前儀同前至太宗前儀同前復位樂止典儀唱行終
獻禮奏樂(儀同/亞獻)樂止太常卿進立殿西向東唱賜福胙
内賛奏詣飲福位跪搢圭光禄司官以福酒跪進奏飲
福酒光禄司官以胙跪進奏受胙出圭俯伏興平身復
位奏四拜(百官/同)典儀唱徹饌奏樂執事官各壇徹饌樂
止典儀唱送神奏樂内賛奏四拜(百官/同)樂止典儀唱讀
祝官捧祝進帛官捧帛掌祭官捧饌各詣燎瘞位奏樂
執事官各執祝帛饌出内賛奏禮畢
　　　一分獻儀注
典儀唱行初獻禮賛引引獻官詣神位前搢笏執事官
以帛進于分獻官奠訖執事官以爵進于分獻官賛引
賛獻爵出笏賛引引至酒尊南北向立典儀唱行亞獻
禮執事官以爵進于分獻官賛引賛獻爵典儀唱行終
獻禮(儀同/亞獻)賛引引分獻官復位徹饌執事官各壇徹饌
典儀唱送神典儀唱讀祝官捧祝進帛官捧帛掌祭官
捧饌各詣瘞位執事官各執帛饌詣燎所
　　　一祝文
維洪武某年嵗次某甲子正月嗣天子(臣某/)用敢昭告
于昊天上帝后土皇地祗時維孟春三陽開泰敬率臣
僚以玉帛犧齊粢盛庶品恭祀于大祀殿備兹燎瘞皇
考仁祖淳皇帝配神尚享
　　　見用祝文
　洪熙元年定
維某年嵗次某甲子某月某日(至備兹燎/瘞皆同上)太祖聖神文
武欽明啓運俊德成功統天大孝高皇帝太宗體天𢎞
道高明廣運聖武神功純仁至孝文皇帝配神尚享
　　　一樂章
　　迎神(樂奏中和之曲/)
荷蒙天地兮君主華夷欽承踴躍兮備筵而祭誠惶無
已兮寸衷微仰瞻俯首兮惟願來期想龍翔鳯舞兮慶
雲飛必昭昭穆穆兮降壇壝
　　奠帛(樂奏肅和之曲/)
天垂風露兮雨露霑黄壤氤氲兮氣化全民勤畎畆兮
束帛鮮臣當設宴兮奉來前
　　進俎(樂奏凝和之曲/)
庖人兮列鼎肴羞兮以成方俎兮再獻願享兮以歆
　　初獻(樂奏壽和之曲武功之舞/)
聖靈兮皇皇穆嚴兮金床臣今樂舞兮景張酒行初獻
兮捧觴
　　亞獻(樂奏豫和之曲文徳之舞/)
載斟兮再將百辟陪祀兮具張感聖情兮無已拜手稽
首兮願享
　　終獻(樂奏寧和之曲文徳之舞/)
三獻兮樂舞揚肴羞具納兮氣藹而芳祥光朗朗兮上
下方况日吉兮時良
　　徹饌(樂奏雍和之曲/)
粗陳菲薦兮神喜將感聖心兮何以忘民福留兮佳氣昻
臣拜手兮謝恩光
　　送神(樂奏安和之曲/)
旌幢爌熀兮雲衢長龍車鳯輦兮駕飛揚遥瞻冉冉兮
上下方必烝民兮永康
　　望燎(樂奏時和之曲/)
進羅列兮燎瘞方炬焰發兮煌煌神變化兮束帛將感
至恩兮無量
　　事例
洪武二年定齋戒日期文武百官先沐浴更衣本衙門
宿歇次日聽誓戒畢致齋三日宗廟社稷亦致齋三日
惟不誓戒　三年賜郊祀執事官新衣仍戒其齋潔無
致䙝慢　又改作犧牲所牲房中為三間以養郊祀牲
左三間養宗廟牲右三間養社稷牲餘屋養山川百神
之牲　令本部鑄銅人一高一尺五寸手執牙簡如大
祀齋戒則書致齋三日中祀齋戒則書致齋二日于簡
上太常司進寘于齋所　五年令諸衙門各置木齋戒
牌刻文其上曰國有常憲神有鑒焉凡遇祭祀則設之
　又奏准凡上親祀皇太子留宫中居守親王戎服侍
從皇太子親王雖不陪祀一體齋戒　六年令燔柴犢
牛先刳淨陳之于器置之燔爐之右候駕自齋宫詣壇
太和鐘鳴則舉火爐内以燔柴候賛燔柴即以犢牛置
柴上燔之　七年奏准先時大祀太常司奏中嚴奏外
辦盥洗升壇飲福受胙各有賛詞又各壇俱設爵洗位
滌爵拭爵初升壇再拜祭酒唱賜福胙之類俱似繁凟
悉令刪去　又定大祀分獻禮上行初獻禮奠玉帛將
畢分獻官即行初獻禮亞獻終獻皆如之又令祭祀皆
免上香　又定大祀拜禮始迎神四拜至飲福受胙四
拜至送神四拜共十二拜而畢　八年置陪祀官圓牙
牌及供事官員人等長牙牌各令懸帶無者不許入壇
　是年始用上親製大祀樂章　又定大祀登壇脱舄
禮凡郊祀廟享前期一日有司以席藉地設御幕於壇
東南門外及設執事官脱履之次於壇門外西階至祀
時上自幕次脱舄升壇其升壇執事導駕賛禮讀祝等
官皆脱舄門外以次升壇供事協律郎樂舞生依前跣
襪就位祭畢降壇納舄　九年議定郊社之禮國之大
事雖有三年之喪亦不敢廢　十年議定天地合祀之
典即圜丘舊址為壇以屋覆之名大祀殿每嵗正月擇
日行禮　十一年議定在京大祀中祀俱用幣在外王
國及府州縣祀典神祇亦如之其餘小祀止用牲醴
凡㸔牲前一月初一日大駕親徃是後文武大臣日輪
一員次日早復命
凡分獻用文武大臣及近侍官二十四員太常寺請㫖
㸃充
凡陪祀文官五品以上及六科都給事中武官四品以
上皆預其有刑喪過犯體氣之人不預餘祭並同惟都
給事中不預
　
　
　
　
　
　明㑹典卷八十
欽定四庫全書
　明㑹典卷八十一
　　禮部四十
　　　祭祀二
　　　時享太廟
　　　廟號
洪武元年上高祖考尊諡曰𤣥皇帝廟號德祖妣曰𤣥
皇后曽祖考尊諡曰恒皇帝廟號懿祖妣曰恒皇后祖
考尊諡曰裕皇帝廟號熙祖妣曰裕皇后考尊諡曰淳
皇帝廟號仁祖妣陳氏曰淳皇后永樂元年上高廟尊
諡曰聖神文武欽明啓運俊德成功統天大孝高皇帝
廟號太祖后馬氏尊諡曰孝慈昭憲至仁文德承天順
聖高皇后永樂二十二年上文廟尊諡曰體天𢎞道高
明廣運聖武神功純仁至孝文皇帝廟號太宗后徐氏
尊諡曰仁孝慈懿誠明莊獻配天齊聖文皇后洪熙元
年上仁廟尊諡曰敬天體道純誠至德𢎞文欽武章聖
達孝昭皇帝廟號仁宗正綂七年上后張氏尊諡曰誠
孝恭肅明德𢎞仁順天啓聖昭皇后宣德十年上宣廟
尊諡曰憲天崇道英明神聖欽文昭武寛仁純孝章皇
帝廟號宣宗天順六年上后孫氏尊諡曰孝恭懿憲慈
仁荘烈齊天配聖章皇后天順八年上英廟尊諡曰法
天立道仁明誠敬昭文憲武至德廣孝睿皇帝廟號英
宗成化四年上后錢氏尊諡曰孝荘憲穆𢎞惠顯仁恭
天欽聖睿皇后成化二十三年上憲廟尊諡曰繼天凝
道誠明仁敬崇文肅武宏德聖孝純皇帝廟號憲宗
　　　廟制
國初於闕左建四廟德祖廟居中懿祖居東第一廟熙
祖居西第一廟仁祖居東第二廟廟與主皆南向洪武
元年定以四時孟月及嵗除凡王享二年重定時享春
以清明夏以端午秋以中元冬以冬至惟嵗除如舊三
年又定時享仍用四孟月惟孟春特享于各廟各行神
奏樂餘時俱奉三祖神主合享于德祖之廟德祖仍南
向三祖以次東西向初獻時亦各奏本廟樂餘皆同奏
徳廟樂洪武九年始改建太廟其制前為正殿後為寢
殿俱翼以兩廡寢殿九間以一間為一室中一室奉安
德祖帝后神主懿祖居東第一室熙祖居西第一室仁
祖居東第二室主皆南向几席床榻衾褥楎椸篋笥帷
幔器皿之屬皆如生事之儀及時享于正殿則設徳祖
帝后衣冠于神座居中南向(神座俱不奉神主止/設衣冠禮畢藏之)懿祖
神座列于左西向熙祖列于右東向仁祖列懿祖之次
西向又以親王配享于東壁功臣配享于西壁孟春擇
上旬吉日孟夏孟秋孟冬用朔日嵗暮用除日俱行合
享之禮俱奏德廟之樂不别行特享禮奏各廟樂洪武
三十一年以後奉安高廟神主於寢殿居西第二室南
向正殿神座居熙祖之次東向此南京太廟之制及遷
都北京建廟與南京同洪熙元年奉安文廟神主於寢
殿居東第三室南向正殿神座則居仁祖之次西向宣
徳元年奉安仁廟神主於寢殿居西第三室南向正殿
神座則居高廟之次東向宣徳十年奉安宣廟神主於
寢殿居東第四室南向正殿神座則居文廟之次西向
天順八年奉安英廟神主於寢殿居西第四室南向正
殿神座則居仁廟之次東向而九廟已備𢎞治元年始
復建祧廟於寢殿後奉蔵懿祖神主及儀物於其中則
熙祖寢殿神主奉遷于東第一室正殿神座奉遷于西
向首位而仁祖以下皆以次奉遷則憲宗祔廟神主於
寢殿居西第四室正殿神座居宣廟東向之次每嵗暮
則復奉懿祖神座於正殿之左居熙祖之上行祫祭之
禮
　　諸司職掌
　　　一齋戒
凡齋戒前一日太常寺官宿于本司次日具本奏致齋
三日次日進銅人
　　　一省牲(牛九羊八山羊十豕十九鹿一兔四今/時享牛十四羊十三山羊十六豕三十)
　　　　　　(兔十二祫祭則各増/其一鹿山羊如舊)
凡正祭前二日太常司官奏明日與光禄司官省牲至
次日省牲畢同復命
　　　一正祭陳設
皇高祖前
　犢一　　羊一　　豕一　　豋二
　鉶二　　籩豆各十二　　　簠簋各二
　帛二(白色奉/先制帛)
皇曽祖陳設同
皇祖陳設同
皇考陳設同
　共設酒尊三　　金爵八　　磁爵十六
　篚四于殿東　　設祝文案于殿西
今皇曽祖已祧太祖太宗仁宗宣宗英宗憲宗陳設並
同
　通設酒尊九(祫祭/加一)金爵十七(祫祭/加二)
　磁爵三十四(祫祭/加四)篚九(祫祭/加一)
　　親王配享四壇(共二十一位/今具列位號)
夀春王妃劉氏　上二位第一壇
霍丘王妃翟氏下蔡王安豐王妃趙氏南昌王　上六
位第二壇
蒙城王妃田氏旴𣅿王妃唐氏臨淮王妃劉氏　上六
位第三壇
寳應王六安王來安王都梁王英山王山陽王招信王
　上七位第四壇
第一壇
　犢一　　羊一　　豕一　　豋二
　鉶二　　籩豆各十　　　　簠簋各二
　帛二(展親/制串)爵六
第二壇
　犢一　　羊一　　豕一　　豋六
　鉶六　　籩豆各十　　　　簠簋各二
　帛六(展親/制帛)爵十八
第三壇
　陳設與二壇同
第四壇
　犢一　　羊一　　豕一　　豋七
　鉶七　　籩豆各十　　　　簠簋各二
　帛七　　爵二十一
　共設酒尊三于殿東南北向　篚四
　　功臣配享十壇(今十六壇/具列名爵)
中山武寧王徐達開平忠武王常遇春岐陽武靖王李
文忠寧河武順王鄧愈東甌襄武王湯和黔寧昭靖王
沐英虢國忠烈公俞通海蔡國忠毅公張徳勝越國武
莊公胡大海梁國武桓公趙徳勝泗國武莊公耿再成
永義侯桑世傑河間忠武王張玉東平武烈王朱能寧
國忠莊公王真榮國恭靖公贈少師姚廣孝
各壇
　羊一　　豕一　　鉶一　　籩豆各二
　簠簋各一　　　　帛一(報功/制帛)爵三
　篚一
　共設酒尊三于殿西南北向
　　　一儀注
典儀唱樂舞生就位執事官各司其事導引官導引皇帝
至御位内賛奏就位典儀奏迎神奏樂樂止内賛奏四
拜(百官/同)典儀唱奠帛行初獻禮奏樂執事官各捧帛金
爵受酒獻于神御前讀祝官取祝跪于神御右内賛奏
跪典儀唱讀祝讀祝訖進于神御前内賛奏俯伏興平
身(百官/同)樂止典儀唱行亞獻禮執事官各以磁爵受酒
獻于神御前樂止典儀唱行終獻禮(儀同/亞獻)樂止太常司
卿進立殿東西向唱賜福胙光禄司官捧福酒胙自神
御前中門左出皇帝前内賛奏跪搢圭光禄司官以福
酒跪進内賛奏飲福酒光禄司官以胙跪進内賛奏受
胙出圭俯伏興平身内賛奏四拜(百官/同)典儀唱徹饌奏
樂執事官徹饌樂止太常卿詣神御前跪奏禮畢請還
宫奏樂内賛奏四拜(百官/同)樂止典儀唱讀祝官捧祝進
帛官捧帛各詣燎位奏樂内賛奏禮畢
　　　一時享祝文
維洪武某年某月某日孝𤣥孫皇帝(今云孝曽/孫嗣皇帝)敢昭告
于高曽祖考四廟太皇太后(今云/)八廟太皇太后皇考
憲宗純皇帝時維孟(春夏/秋冬)禮嚴祭祀謹以牲醴庶品用
伸追慕之情尚享
　　　一嵗暮祝文
時當嵗暮明旦新正謹率羣臣以牲醴庶品恭詣太廟
用伸追慕之情尚享
　　　一樂章
　　迎神(中和之曲/)
慶源發祥世德惟崇致我眇躬(今云/)助我祖宗開基建
功京都之内親廟在東維我子孫永懐祖宗氣體則同
呼吸相通來格來崇皇靈顯融
　　初獻(夀和之曲武功之舞/)
思皇先祖燿靈于天源衍慶流繇高逮𤣥𤣥孫受命追
遠其先明禋世崇億萬斯年
　　亞獻(豫和之曲文徳之舞/)
對越至親儼然如生其氣昭明感格在庭如見其形如
聞其聲愛而敬之發乎中情
　　終獻(熙和之曲文徳之舞/)
承前人之德化家為國毋曰予小子基命成續(今云/)惟
前人之功肇膺天厯延及予小子爰受方國欲報其德
昊天罔極殷勤三獻我心悦懌
　　徹饌(雍和之曲/)
樂奏儀肅神其燕娛告成于祖亦佑皇妣敬徹不遲以
終祀禮祥光煥揚錫以嘉祉
　　還宫(安和之曲/)
顯兮幽兮神運無迹鸞馭逍遥安其所適其靈在天其
主在室子子孫孫孝思無斁
　　　祧廟
成化二十三年十二月憲宗純皇帝將升祔太廟懿祖
神主禮宜奉祧熙祖以下當以次奉遷先期遣官祭告
太廟每廟用犢一上親告憲宗几筵内侍官陳設酒饌
如常儀畢太常寺官同内執事官于太廟奉遷懿祖室
内神主衣冠于徳祖室内之左原奉享床幔儀物及正
殿東一位神座俱暫貯于神庫奉先殿懿祖神座儀物
亦貯于内神庫至日奉祔憲宗純皇帝神主于太廟寢
殿内西第四室亦設神座于正殿西第四位東向居宣
宗章皇帝之下奉先殿内亦奉祔神位於西第四室及
新建後殿成奉安懿祖神主衣冠儀物于中南向自後
每嵗暮享太廟仍奉請懿祖出臨正殿西向之位以享
祫祭之禮
　　　祫祭
前期太常寺陳設懿祖神座于正殿之左熙祖之上前
一日用祝文酒果遣官祭告太廟云維　　年　　月
　　日孝曽孫嗣皇帝　　謹遣(某官/)敢昭告于八廟
太皇太后皇考憲宗純皇帝　兹者嵗暮特修祫祭之
禮恭迎懿祖皇帝同臨享祀伏惟鑒知謹告
又用祝文酒果遣官祭告懿祖于祧廟云維　　年
　月　　日孝曽孫嗣皇帝　　謹遣(某官/)敢昭告于
懿祖恒皇帝　兹者嵗暮恭于太廟舉行祫祭之禮祗
請聖靈詣廟享祀特伸預告伏惟鑒知謹告
　　　祫祭祝文
維　　年　　月　　日孝曽孫嗣皇帝　　敢昭告
于八廟太皇太后皇考憲宗純皇帝　時當嵗暮明旦
新正謹率羣臣以牲醴庶品恭詣太廟特修祫祭之禮
用伸追慕之情尚享
　　　奉先殿
國朝以太廟時享未足展孝思之誠復於宫内建奉先
殿朝夕致敬朔望行禮時節獻新忌辰致祭
　　　忌辰
仁祖淳皇帝(四月十/六日)淳皇后(四月二/十一日)太祖高皇帝(五月/初十)
(日/)孝慈高皇后(八月初/十日)太宗文皇帝(七月十/八日)仁孝文皇
后(七月初/四日)仁宗昭皇帝(五月十/二日)誠孝昭皇后(十月十/八日)宣
宗章皇帝(正月初/三日)孝恭章皇后(九月初/四日)英宗睿皇帝(正/月)
(十七/日)孝莊睿皇后(六月二/十六日)憲宗純皇帝(八月二/十二日)
　　　薦新品物
正月
　韭菜四斤　　　　生菜四斤
　薺菜四斤　　　　雞子二百六十箇
　鴨子二百四十箇
二月
　芹菜三斤　　　　薹菜五斤
　氷　　　　　　　蒌蒿五斤
　子鵝二十二隻
三月
　茶　　　　　　　笋十五斤
　鯉魚二十五斤
四月
　櫻桃十斤　　　　杏子二十斤
　青梅二十斤　　　王瓜五十箇
　雉雞十五斤　　　猪二隻
五月
　桃子十五斤　　　李子二十斤
　夏至李子二十斤　紅豆一斗
　沙糖一斤八兩　　來禽十五斤
　茄子一百五十箇　大麥仁三斗
　小麥麵三十斤　　嫩雞三十五隻
六月
　蓮蓬二百五十箇　甜瓜三十箇
　西瓜三十箇　　　冬瓜三十箇
七月
　棗子二十斤　　　葡萄二十斤
　梨二十斤　　　　鮮菱十五斤
　芡實十斤　　　　雪梨二十斤
八月
　藕四十枝　　　　芋苗二十斤
　茭白二十斤　　　嫩薑二十五斤
　粳米三斗　　　　粟米三斗
　稷米三斗　　　　鱖魚十五斤
九月
　橙子二十斤　　　栗子二十斤
　小紅豆三斗　　　沙糖一斤八兩
　鯿魚十五斤
十月
　柑子二十五斤　　橘子二十五斤
　山藥二十斤　　　兔十五隻
　蜜一斤八兩
十一月
　甘蔗一百三十根　鹿一隻
　鴈十五隻　　　　蕎麥麫三十斤
　紅豆一斗　　　　沙糖一斤八兩
十二月
　菠菜十斤　　　　芥菜五斤
　鯽魚十五斤　　　白魚十五斤
已上奉先殿供薦品物與南京奉先殿供薦品物同其
子鵝鮮笋梅子雪梨茭白橙子柑子橘子甘蔗至今猶
是南京太常寺預先附進太常寺收受奏送光禄寺供
薦
　　　奉慈殿
成化二十三年九月上既即位十一月追上母妃紀氏
尊諡曰孝穆慈慧恭恪荘僖崇天承聖皇太后祔葬茂
陵遂以羣臣議於宫中别建奉慈殿奉安神主一嵗五
享四序薦新及六月二十八日忌辰祭祀俱如太廟奉
先殿之儀
　　事例
洪武元年造太廟祭器凡銀器以金塗之酒壺盂盞每
事皆八盤盌二百四十及楎椸枕簟篋笥帷幔浴室皆
具　又令太廟祭器以金塗銀者俱易以金　二年孟
春享太廟以功臣七人配享設青布幃六間于太廟庭
中内設功臣位遣官分獻讀祝　又詔太廟祝文止稱
孝子皇帝不稱臣凡遣太子行禮止稱命長子某勿稱
皇太子著為令　又詔凡時物太常先薦宗廟然後進
御　三年定每月朔望薦新品物及獻新儀皆命太常
卿供事其在月薦之外者太常卿奉㫖與内使監官各
服常服捧獻不行禮　禮部議准太廟每室舊止用幣
一令用二　定親王從享功臣配享儀親王皆設位于
東廡西向功臣皆設位西廡東向　四年罷廟庭幃設
之次於廟内設黄布幄殿其中倂設兩廡祖考神位居
中親王及功臣列於兩廡每行禮既奠獻祖考則遣大
臣各分獻兩廡不讀祝　是秋又命功臣仍於廡間配
享不設布殿　九年新太廟成奉安四代神主以親王
幷王妃二十一位侑于殿内東壁功臣十二位配于西
壁不分獻自是四時之祭皆行合享之禮　二十五年
議定太廟時享若值國有喪事樂宜備而不作　洪熙
元年行祔廟禮升功臣四人配享　成化元年増造南
京太廟寳座之未備者
　
　
　
　
　
　
　
　
　
　
　明㑹典卷八十一
欽定四庫全書
　明㑹典卷八十二
　　禮部四十一
　　　祭祀三
　　　祭社稷(春秋仲月上戊日/)
國初太社太稷異壇同壝祭太社以后土勾龍氏配祭
太稷以后稷氏配每獻禮先詣太社及配位壇前獻畢
方詣太稷及配位壇前行禮洪武十年改建社稷壇于
午門外之右同壇同壝壇上層方五丈第二層方五丈
三尺高五尺四出陛用五色土隨方築之先是社主用
石高五尺闊二尺上微尖立於社壇上半埋土中近南
向北稷不用主至是埋石主於社稷壇之正中微露尖
于外壝垣四靣開靈星門垣之色亦以四方色飾之臨
祭時奉太社神牌居東太稷神牌居西俱北向奉仁祖
神牌配神西向至是始罷勾龍后稷配位自奠帛至終
獻皆同時行禮洪武三十一年後更奉太祖配神永樂
中北京社稷壇成位置陳設俱與南京舊制同洪熙後
始奉太祖太宗同配
　　諸司職掌
　　　一齋戒(與祭太廟禮同/)
　　　一告廟(祝文與大祀同/)
正祭前二日用祝文酒果奉先殿告仁祖配社稷後告
太祖太宗同配社稷
　　　一省牲(禮與太廟同今牛三今四羊/三今四豕三  四鹿一兔二)
　　　一正祭陳設
太社(在東北向/)
　犢一　　羊一　　豕一　　豋一
　鉶二　　籩豆各十二　　　簠簋各二
　帛一(黒色禮神制帛/)
　玉用兩圭有邸
太稷(在西北向/)
　陳設同
仁祖配位(在東西向/)
　陳設同(無玉/)
後太祖太宗配位(俱在東西向/)
　陳設並同(無玉/)
　共設酒尊三(今/四)爵九(今十/二)篚三(今/四)于壇西北東向
　祝文案一
　　　一儀注
典儀唱樂舞生就位執事官各司其事導引官導引皇
帝至御位内賛奏就位典儀唱瘞毛血迎神奏樂樂止
内賛奏四拜(百官/同)典儀唱奠玉帛行初獻禮奏樂執事
官各捧玉帛爵獻于神位前讀祝官取祝跪于神位左
内賛奏跪典儀唱讀祝讀訖進于太社神位前内賛奏
俯伏興平身(百官/同)樂止典儀唱行亞獻禮奏樂執事官
各捧爵獻于神位前樂止典儀唱行終獻禮(儀同/亞獻)太常
卿進立于壇西東向唱賜福胙光禄司官捧福胙自神
位前由正門左出至皇帝前内賛奏搢圭光禄司官以
福酒跪進内賛奏飲福酒光禄司官以胙跪進内賛奏
受胙出圭俯伏興平身内賛奏四拜(百官/同)典儀唱徹饌
奏樂執事官各詣神位前徹饌樂止典儀唱送神奏樂
内賛奏四拜(百官/同)樂止典儀唱讀祝官捧祝進帛官捧
帛掌祭官捧帛饌各詣瘞位奏樂内賛奏禮畢
　　　一祝文
維洪武某年某月某日皇帝　　敢昭告于太社之神
太稷之神惟神賛輔皇祇發生嘉穀粒我烝民萬世永
賴時當仲(春/秋)禮嚴(告祀/報謝)謹以玉帛牲齊粢盛庶品備兹
瘞祭皇考仁祖淳皇帝配神尚享
後太祖聖神文武欽明啓運俊德成功綂天大孝高皇
帝太宗體天𢎞道高明廣運聖武神明純仁至孝文皇
帝配神
　　　一樂章
　　迎神
予惟土穀兮造化功為民立命兮當報崇民歌且舞兮
朝雍雍備筵率職兮候迓迎想聖來兮祥風生欽當稽
首兮告拜年豐
　　初獻
氤氲氣合兮物遂䝉民之立命兮荷隂功予將玉帛兮
獻微衷初斟醴薦兮民福洪
　　亞獻
予今樂舞兮再捧觴願神昭格兮軍民康思必穆穆兮
靈洋洋感厚恩兮拜祥光
　　終獻
干羽飛旋兮酒三行香烟繚繞兮雲旌幢予今稽首兮
忻且惶神顔悦兮霞彩彰
　　徹饌
俎陳微禮兮神喜將琅然絲竹兮樂舞揚願祥普降兮
遐邇方烝民率土兮盡安康
　　送神
氤氲氤氲兮祥光張龍車鳯輦兮駕飛揚遥瞻稽首兮
去何方民福留兮時雨暘
　　望瘞
捧肴羞兮詣瘞方鳴鸞率舞兮聲鏗鏘思神納兮民福
昻予今稽首兮謝恩光
　　事例
洪武元年議定社稷壇臨祭若遇風雨於齋宫望祭
三年於壇北建祭殿五間又北建拜殿五間以備風雨
祭祀　四年定祭太社太稷正位用祝文配位不用
十年本部議社稷合祭共為一壇皆設本主而丹漆之
祭則設于壇上祭畢復奉貯于庫


　
　
　
　
　
　
　
　
太祖太宗陳設同前
　　　祭山川(仲秋/)
國初建山川壇於天地壇之西正殿七間祭太嵗風雲
雷雨五嶽五鎮四海四瀆鍾山之神東西廡各十五間
分祭京畿山川春夏秋冬四月將及都城隍之神壇西
南有先農壇壇東有旗纛廟壇南有藉田一所今京師
山川壇建於永樂中位置陳設俱與南京舊制同惟正
殿鍾山之右添祭天壽山之神
　　諸司職掌
　　　一齋戒
凡齋戒前一日太常司官宿于本司次日具奏本奏致
齋二日次日進銅人
凡正祭前二日太常司官同本部官詣城隍廟發咨
　　　一省牲(禮與太廟同十牛十四今十五羊十/三今十四豕  四今十五鹿一兔七)
　　　一正祭陳設
　　正殿七壇
太嵗
　犢一　　羊一　　豕一　　豋一
　鉶二　　籩豆各十　　　　簠簋各二
　帛一(白色禮/神制帛)　　　酒盞三十
風雲雷雨
　陳設同　帛四(白色禮/神制帛)
五嶽
　陳設同　帛五(五色禮神制帛/各依方位下同)
五鎮
　陳設同　帛五(五色禮/神制帛)
四海
　陳設同　帛四(四色禮/神制帛)
四瀆
　陳設同　帛四(黑色禮/神制帛)
鍾山
　陳設同　帛一(白色禮/神制帛)
天壽山(増/)
　陳設同　帛一(黑色禮/神制帛)
　共設酒尊三爵七篚七于殿東南西向(今爵篚/各八)
　設祝文案于殿外正道西
　　東廡三壇
京畿山川
　犢一　　羊一　　豕一　　豋一
　鉶二　　籩豆各十　　　　簠簋各二
　帛一(白色禮/神制帛)　　　酒盞三十
夏季月將
　陳設同　帛三(白色禮/神制帛)
冬季月將
　陳設同　帛三(白色禮/神制帛)
　共設酒尊三爵三篚三于壇南北向
　　西廡三壇
春季月將
秋季月將
　陳設同前
都城隍
　陳設同　帛一(白色禮/神制帛)
　共設酒尊三爵三篚三于壇南北向
　　　一儀注
典儀唱樂舞生就位執事官各司其事導引官引皇帝
至御位内賛奏就位典儀唱迎神奏樂執事官各詣神
位前斟第一層酒樂止内賛奏四拜(百官/同)典儀唱奠帛
行初獻禮奏樂執事官各捧帛爵獻于神位前讀祝官
取祝跪于皇帝左内賛奏跪典儀唱讀祝讀畢置于案
上内賛奏俯伏興平身(百官/同)樂止典儀唱行亞獻禮奏
樂執事官各詣神位前斟第二層酒樂止典儀唱行終
獻禮執事官各詣神位前斟第三層酒樂止太常司卿
立於殿東西向唱賜福胙典儀唱飲福受胙光禄司官
捧福胙自神位前由正門左出至皇帝前内賛奏跪搢
圭光禄司官以福酒跪進内賛奏飲福酒光禄司官以
胙跪進内賛奏受胙出圭俯伏興平身奏兩拜(百官/同)典
儀唱徹饌奏樂執事官各于神位前徹饌樂止典儀唱
送神奏樂内賛奏四拜(百官/同)典儀唱讀祝官捧祝掌祭
官捧帛饌各詣燎位奏樂内賛奏禮畢
　　　一祝文
維洪武某年某月某日皇帝　　致祭于太嵗之神風
雲雷雨之神岳鎮海瀆山川城隍之神惟神主司民物
參賛天地化機發育有功歴代相承有秋報之禮今農
事告成謹以牲帛醴齊粢盛庶品用伸報祭尚享
　　　一樂章
　　迎神
吉日良辰祀典式陳太嵗尊神雷雨風雲京畿山川城
隍之神濯濯厥靈昭鑒我心以候以迎來格來歆
　　奠帛
靈其涖止有赫其威一念潜通幽明弗違有帛在篚物
薄而微神兮安留尚祈享之
　　初獻
神兮安留有薦必受享祀之初奠兹醴酒晨光初昇祥
徴應候何以侑觴樂陳雅奏
　　亞獻
我祀維何奉兹犧牲爰酌醴齊二觴再升洋洋如在式
燕以寧庶表微衷交于神明
　　終獻
執事有嚴品物斯祭黍稷非馨式將其意薦兹酒醴成
我常祀神其顧歆永言樂只
　　徹饌
春祈秋報率為我民我民之生賴于爾神維神佑之康
寧是臻祭祀云畢神其樂歆
　　送神
三獻禮終九成樂作神人以和既燕且樂雲車風馭靈
光昭灼瞻望以思邈彼寥廓
　　望燎
俎豆既徹禮樂已終神之雲旋倐將焉從以望以燎庶
幾感通時和嵗豐惟神之功
　　事例
洪武二年封京都及天下城隍神　三年正岳鎮海瀆
城隍諸神號　又命合祀太嵗四季月將風雲雷雨岳
鎮海瀆山川城隍旗纛諸神　又奏准自今遣官祭山
川壇諸神春用驚蟄後三日秋用秋分後三日獻官及
陪祀執事官皆前期齋戒三日至日清晨上服皮弁服
御奉天殿降香中嚴陞御座以待祭畢獻官回奏解嚴
還宫　七年令祭山川諸神於春秋仲月上旬擇日後
又以孟春郊祀時諸神既預祭壇内二定以仲秋祭社
稷後擇日祭之　十年令祭山川諸神上親行中七壇
禮餘壇以功臣分祀
　
　
　明㑹典卷八十二
欽定四庫全書
　明㑹典卷八十三
　　禮部四十二
　　　祭祀四
　　陵寢(國初追封諸王/及外戚墳附)
熙祖陵在今鳯陽府泗州蠙城之北洪武初尊號曰祖
陵設泗州祠署置奉祀一員又望祭徳祖懿祖二陵置
陵户二百九十三户供洒掃每歲正旦清明中元冬至
及每月朔望本署官供祭行禮仁祖陵在中都鳯陽府
太平鄉洪武初尊號曰皇陵設皇陵衛并祠祭署署官
奉祀一員祀丞三員俱勲舊世襲置陵户三千三百四
十二户供直宿灑掃於内選禮生二十四名供祭祀執
事每歲正旦清明中元孟冬冬至俱署官行禮朔望中
都留守司官行禮𢎞治元年以來差内官一員奉勑監
䕶凡官員以公事經過者俱謁陵
太祖髙皇帝陵曰孝陵在南京鍾山之陽髙皇后馬氏
合葬設神宫監并孝陵衛及祠祭署每嵗正旦孟冬忌
辰萬壽聖節俱行香清明中元冬至俱祭祀特令勲舊
大臣一員行禮南京各衙門文武官俱陪行禮若親王
之國過南京者謁陵官員以公事入城者謁陵出城者
辭陵國有大事則遣大臣祭告太宗文皇帝陵曰長陵
在京師昌平縣之天壽山文皇后徐氏合葬仁宗昭皇
帝陵曰獻陵在天壽山昭皇后張氏合葬宣宗章皇帝
陵曰景陵在天壽山章皇后孫氏合葬英宗睿皇帝陵
曰裕陵在天壽山睿皇后錢氏合葬憲宗純皇帝陵曰
茂陵在天壽山孝穆皇后紀氏合葬諸陵各設神宫監
并衛及祠祭署凡清明中元冬至祭祀俱分遣駙馬都
尉行禮各衙門文武官陪祭忌辰及正旦孟冬萬壽聖
節亦遣駙馬都尉行禮親王之國詣諸陵辭謁
　　　祭陵儀注
典儀唱執事官各司其事賛引引獻官由右門入至拜
位賛就位執事捧香爐詣前跪進香于獻官賛上香賛
復位賛拜興拜興拜興拜興衆官同典儀唱奠帛行初
獻禮執事捧帛捧爵自跪獻賛跪衆官皆跪賛讀祝賛
俯伏興平身衆官同典儀唱行亞獻禮執事捧爵自跪
獻典儀唱跪俯伏興平身衆官同典儀唱行終獻禮禮
同亞獻典儀唱拜興拜興拜興拜興平身衆官同典儀
唱讀祝官捧祝進帛官捧帛詣燎位禮畢
　　　祝文
維某年某月某朔某日孝曽孫嗣皇帝謹遣某官某昭
告于某號某謚皇帝某謚皇后曰氣序流邁時維(清明/中元)
(冬/至)追念深恩伏増哀感謹用祭告伏惟尚享諸陵並同
惟裕陵稱孝孫嗣皇帝茂陵稱孝子嗣皇帝懿文太子
陵在孝陵之左四孟清明中元冬至歲暮及忌辰凡九
祭俱孝陵祠祭署兼主之
　　祭儀同前
恭讓章皇后陵在京師西山清明中元冬至及忌辰俱
遣内官行禮
　　祭儀同前
　　　祝文
維某年某月某朔某日孝曽孫嗣皇帝謹遣某昭告于
恭讓誠順康穆靜慈章皇后尊靈曰日月不居仙逝益
逺兹遇某節不勝追慕謹用祭告伏惟尚序恭仁康定
景皇帝陵在西山清明中元冬至及忌辰俱遣儀賓行
禮
　　祭儀同前
　　　祝文
維某年某月某朔某日姪孫嗣皇帝謹遣某官某昭告
于叔祖恭仁康定景皇帝曰節序流邁時維某節追念
親親良増傷感茲以牲醴用修時祭伏惟尚享孝陵諸
妃俱陪塟惟二妃塟陵之東西長陵諸妃俱陪塟獻陵
諸妃俱陪塟惟三妃别塟金山景陵諸妃俱陪塟惟一
妃别塟金山裕陵無陪塟者一塟綿山餘俱塟金山茂
陵無陪塟者一塟茂陵西南餘俱塟金山
　　凡陪塟諸妃歲時俱享于殿内其别葬諸妃俱遣
　　内官行禮
悼恭太子　懷獻世子　蘄獻王　滕懷王　忻穆王
　許悼王　衛恭王　貞烈妃楊氏　越靖王　貞惠
妃吳氏　秀懷王　妃黄氏　岐惠王　蔚悼王及
永清公主　長泰公主　仙逰公主俱塟西山歲時遣
内官行禮
　　　諸王墳
壽春王　妃劉氏　霍丘王　妃翟氏　下蔡王　安
豐王　妃趙氏　䝉城王　妃田氏　寳應王　六安
王　來安王　都梁王　英山王
　　右俱國初追封墳在鳯陽府西北二十五里地名
　　白塔設祠祭署陵户
南昌王　妃王氏　盱眙王　妃唐氏　臨淮王　妃劉
氏　山陽王　招信王
　　右俱國初追封附塟鳯陽皇陵有司歲時祭祀皆
　　與享其分封諸王葬于本封之國者其子孫自主
　　祭祀此不具列
　　　外戚王墳
陽王墳在鳯陽府盱眙縣津里鎮洪武初設盱眙祠祭
署置墳戸二百一十户徐王墳在鳯陽府宿州新豐里
洪武初設宿州祠祭署置墳户九十三户滁陽王墳在
直𨽻滁州洪武初立廟墳所置墳户以奉祭祀
　　　事例
洪武二十六年令車馬過陵者及守陵官民入陵者百
步外下馬違者以大不敬論　永樂元年太祖髙皇帝
忌辰上率諸王奉先殿祭畢仍率百官躬詣孝陵致祭
公侯駙馬伯文武四品以上及近侍官於殿前行禮五
品以下官於門外行禮　七年營山陵於昌平縣黄土
山封其山為天壽山　正統元年諭禮部每遇山陵祭
祀之日與百官俱具淺色衣服　二年諭都察院天壽
山祖宗陵寢所在敢有剪伐樹木者治以重罪家屬發
邊逺充軍即出榜禁約仍令錦衣衛官校巡視工部同
欽天監官環山立界界外聽民樵采　成化九年奏准
南京孝陵祭祀凡文武大小官員有不赴者令御史糾
察　十五年令鳯陽皇陵皇城并泗州祖陵所在應禁
山塲地土巡山官軍務要用心巡視不許伐樹取土石
開窯燒造燒山及於皇城内外耕種牧放作踐有犯者
正犯處死家口俱發邊逺充軍有科歛銀兩饋送不用
心巡視及守備留守等官貪圖賄賂不嚴加約束以致
下人恣肆作弊不能禁治者一體重罪
　
　
　
　
　
　
　明㑹典卷八十三
欽定四庫全書
　明㑹典卷八十四
　　禮部四十三
　　　祭祀五
　　祭厯代帝王
國初祭三皇廟用勾􁁬祝融風后力牧配享洪武六年
始建厯代帝王廟於欽天山之陽畧用同堂異室之制
祭三皇至元世祖凡十六位皆開基創業有功徳於民
之主後復擇古名臣三十七人從祀兩廡皆用始終全
節者每歲郊祀時既附祭厯代帝王秋八月復擇日遣
官祭於本廟
諸司職掌
　　　一齋戒
凡齋戒前一日太常官宿于本司次日具本奏致齋二
日𫝊制遣官行禮(今欽天監擇定秋祭日祭期本/部預行南京太常寺齋戒行禮)
　　　一省牲(牛五羊五豕/六鹿一兎八)
凡正祭前一日獻官承制畢詣本壇省牲
　　　一正祭陳設
　　五室十六位
每室　犢一　羊一　豕一
每位　登一　鉶二　籩豆各十　簠簋各二　帛一
(白色禮/神制帛)
　　已上五室共設酒尊三爵四十八篚五于中室東
　　南西向設祝文案于西
　　　一儀注
典儀唱樂舞生就位執事官各司其事賛引引獻官至
盥洗所賛搢笏出笏引至拜位賛就位典儀唱迎神恊
律郎舉麾奏樂樂止賛四拜(陪祭/官同)典儀唱奠帛行初獻
禮奏樂執事官各捧帛爵進于神位前賛引賛詣三皇
神位前搢笏執事官以帛進于獻官奠訖執事官以爵
進于獻官賛獻爵(凡/三)出笏詣五帝神位前(儀同前/爵凡五)詣三
王神位前(爵凡/三)詣漢髙祖光武唐太宗皇帝神位前(爵/凡)
(三/)詣宋太祖元世祖皇帝神位前(爵凡二儀並/同前出笏)詣讀祝
所跪讀祝讀祝官取祝跪于獻官左讀畢進于神位前
賛俯伏興平身復位樂止典儀唱行亞獻禮奏樂執事
官各以爵獻于神位前樂止典儀唱行終獻禮(儀同/亞獻)典
儀唱飲福受胙賛詣飲福位跪搢笏執事官以爵進飲
福酒執事官以胙進受胙出笏俯伏興平身復位賛兩
拜典儀唱徹饌奏樂執事官各于神位前徹饌樂止典
儀唱送臣奏樂賛四拜平身樂止典儀唱讀祝官捧祝
掌祭官捧帛饌各詣瘞位樂止賛禮畢
　　　從祀名臣
東廡第一壇
風后　皋陶　龍　伯益　𫝊説　召公奭　召穆公
虎　張良　曹參
　　羊一　豕一　鉶九　篚一　籩豆各二(棗栗菁/𦵔鹿醢)
　　　簠簋各一(黍稷共/稻梁共)　帛九(白色禮/神制帛)　酒盞二十
　　七　饌盤一　篚一
第二壇
周勃　馮異　房𤣥齡　李靖　李晟　潘羙　岳飛
　水華黎　愽爾忽　伯顔
　　羊一　豕一　鉶十　籩豆各二　簠簋各一
　　帛十　酒盞三十　饌盤一　篚一
西廡第一壇
力牧　䕫　伯夷　伊尹　周公旦　太公望　方叔
　蕭何　陳平
　　　陳設與東廡第一壇同
第二壇
鄧禹　諸葛亮　杜如晦　郭子儀　曹彬　韓世忠
　張浚　博爾术　赤老温
　　　陳設同
　　　一祝文
維洪武某年歲次某甲子某月某日皇帝謹遣具官某
致祭于太昊伏羲氏炎帝神農氏黄帝軒轅氏帝金天
氏帝髙陽氏帝髙幸氏帝陶唐氏帝有虞氏夏禹王商
湯王周武王漢髙祖皇帝漢光武皇帝唐太宗皇帝宋
太祖皇帝元世祖皇帝曰昔者奉天明命相繼為君代
天理物撫育黔黎彛倫攸序井井䋲䋲至今承之生民
多福思不忘而報特祀以春秋惟帝兮英靈來歆來格
尚享
　　　一樂章
　　迎神
仰瞻兮聖容想鸞輿兮景從降雲衢兮後先來俯鑒兮
微衷荷聖臨兮蒼生有崇睠諸帝兮是臨予頓首兮幸
䝉
　　奠帛
秉微誠兮動聖躬來列坐兮殿庭予今願兮效勤捧禮
帛兮列酒尊鑒予情兮欣享方旋駕兮雲程
　　初獻
酒行兮爵盈喜氣兮雍雍重荷䝉兮再瞻再崇羣臣欣
兮躍從願覩穆穆兮聖容
　　亞獻
酒斟兮禮明諸帝熙和兮悦情百職㚏走兮滿庭陳籩
豆兮數重亞獻兮願成
　　終獻
獻酒兮至終早整雲鸞兮將還宫予心眷戀兮神聖欲
攀留兮無蹤躡雲衢兮緩行得遥瞻兮逹九重
　　徹饌
納肴羞兮領陳烝民樂兮幸生將何以兮崇報維嵗時
兮載瞻載迎
　　送神
旛􁊇繚繞兮導來蹤鸞輿冉冉兮歸天宫五雲擁兮祥
風從民歌聖佑兮樂年豐
　　望燎
神機不測兮造化功珍羞禮帛兮薦火中望瘞庭兮稽
首願神鑒兮寸衷
　　　事例
洪武元年令以太牢祀三皇　六年議定三皇五帝三
王及漢唐宋創業之君俱於京師立廟每歲春秋致祭
遂建帝王廟於京師中一室以居三皇東一室五帝西
一室夏禹商湯周文王又東一室周武王漢光武唐太
宗又西一室漢髙祖唐髙祖宋太祖元世祖　又命厯
代帝王廟皆祀開基創業之君周文王雖基周命然終
守臣節唐髙祖雖有天下然皆太宗之力可勿設二主
止於陵廟致祭　七年令帝王廟皆塑衮冕坐像惟伏
義神農未有衣裳之制不必加以冕服　二十年令武
成王從祀帝王廟罷其舊廟仍去王號　二十一年定
厯代名臣從祀帝王廟以宋趙普負太祖為不忠不可
從祀元臣木華黎於安童為祖不可以其孫從祀而去
其祖可祀木華黎而罷安童既祀伯顔阿木亦不必祀
　　祭先師孔子(春秋仲月上丁/日遣官行禮)
國初上如江淮先謁孔子廟幸學崇儒重道之意已肇
于此後監前代凟禮之失既詔正嶽鎮海凟與城隍之
號其厯代忠臣烈士亦止依當時封號惟孔子封爵特
仍其舊後四配十哲兩廡諸賢封爵亦仍舊不改每歲
二丁傳制遣官致祭列聖登極皆遣官祭告闕里又駕
幸太學行釋奠禮每月朔望遣内臣降香
諸司職掌
　　　一齋戒
　　　一省牲(儀並同前牛一山羊五今京師/用北羊豕九今十四鹿一兎五)
　　　一正祭陳設
正壇
犢一　羊一　豕一　登一　籩豆各十(今各/十二)　鉶二
　簠簋各二　帛一(白色禮/神制帛)　共設酒尊三　爵三
篚一于壇東南西向設祝文案于壇西
　　四配位
每位　羊一　豕一　登一　鉶二　籩豆各十　簠
簋各一　爵三　帛一　篚一
　　十哲
東武壇　豕一(分/五)　帛一　篚一　爵三
每位　鉶一　籩豆各四　簠簋各一　酒盞一
西五壇陳設同
東廡(五十三位共十三壇今/五十五位共十四壇)　共豕一(今豕/三)　帛一
篚一　爵三
每壇　籩豆各四　簠簋各一　酒盞四
西廡(五十二位共十三壇今/五十五位共十四壇)陳設並同東廡
　　　一儀注
典儀唱樂舞生就位執事官各司其事分獻官陪祭官
各就位賛引引獻官至盥洗所賛詣盥洗位搢笏出笏
引至拜位賛就位典儀唱迎神奏樂樂止賛四拜(陪祭/官同)
典儀唱奠帛行初獻禮奏樂執事官捧帛爵詣神位前
賛引賛詣大成至聖文宣王神位前搢笏執事以帛進
奠訖執事以爵進賛引賛獻爵出笏詣讀祝位跪讀祝
讀祝官取祝跪于獻官左讀祝俯伏興平身賛詣兖國
復聖公神位前搢笏獻爵出笏詣郕國宗聖公神位前
(儀同/前)詣沂國述聖公神位前詣鄒國亞聖公神位前(儀/並)
(同/前)賛復位樂止典儀唱行亞獻禮奏樂執事以爵獻于
神位前樂止典儀唱行終獻禮奏樂(儀同/亞獻)樂止典儀唱
飲福受胙賛詣飲福位跪搢笏執事以爵進賛飲福酒
執事以胙進賛受胙出笏俯伏興平身復位賛二拜(陪/祭)
(官/同)典儀賛徹饌奏樂執事各詣神位前徹饌樂止典儀
唱送神奏樂賛引賛四拜(陪祭/官同)典儀唱讀祝官捧祝掌
祭官捧帛饌各詣瘞位典儀唱望瘞奏樂賛引賛詣望
瘞位樂止賛禮畢
　　　分獻官儀注
典儀唱分獻官陪祭官各就位各至拜位候讀祝訖唱
分獻官行禮賛引賛詣盥洗所賛搢笏賛出笏賛陞壇
賛詣神位前賛搢笏執事以帛進于分獻官奠訖執事
以爵進於分獻官獻訖賛出笏賛復位
　　　一祝文
維洪武某年歲次某甲子月日皇帝遣具官某致祭于
大成至聖文宣王惟王徳配天地道冠古今刪述六經
垂憲萬世謹以牲帛醴齊粢盛庶品祇奉舊章式陳明
薦以兖國復聖公郕國宗聖公沂國述聖公鄒國亞聖
公配尚享
　　　一樂章
　　迎神
大哉宣聖道徳尊崇維持王化斯民是宗典祀有常精
純並隆神其來格於昭聖容
　　奠帛
自生民來誰㡳其盛維王神明度越前聖粢帛具成禮
容斯稱黍稷非馨惟神之聽
　　初獻
大哉聖王實天生徳作樂以崇時祀無斁清酤惟馨嘉
牲孔碩薦修神明庶幾昭格
　　亞獻終獻
百王宗師生民物軌瞻之洋洋神其寧止酌彼金壘惟
清且㫖登獻于三於嘻成禮
　　徹饌
犠象在前豆籩在列以享以薦既芬既潔禮成樂備人
和神悦祭則受福率遵無越
　　送神
有嚴學宫四方來宗恪㳟祀事威儀雍雍歆格惟馨神
馭還復明禋斯畢咸膚百福
　　　事例
洪武元年遣官釋奠于先師孔子定以仲春仲秋二上
丁日降香遣官祭于國子學　四年更定孔子釋奠祭
器禮物各置髙案籩豆簠簋登鉶悉用磁器牲用熟樂
舞生擇監生及文職大臣子弟在學校者預教習之
十五年詔天下通祀孔子頒釋奠儀　二十六年頒大
成樂於天下府學令州縣如式製造　永樂八年令天
下文廟聖賢衣冠繪塑不合古制者悉改正　二十八
年黜莽大夫楊雄進漢董仲舒從祀　正統元年令刋
印儒學從祀先賢名爵位次頒行天下永為遵守　二
年以宋儒胡安國蔡沈真徳秀從祀　三年禁天下祀
孔子於釋老宫　又定祭丁品物其不係出産者鹿兎
以羊代榛棗以土産果品代　八年追封元吴澄為臨
川郡公從祀　景泰六年以兩廡祭品儉薄從太常寺
奏増豕四隻棗栗各五十斤黍稷各一斗形塩五十斤
及行南京國學一例増設　成化二年追封董仲舒為
廣川伯胡安國為建寧伯蔡沈為崇安伯真徳秀為浦
城伯　十二年増樂舞為八佾籩豆各為十二　𢎞治
九年追封宋楊時為將樂伯從祀
　　釋菜
每月初一日祭酒率本監官并監生行禮
　　　儀注
其日侵晨執事者各司其事分獻官各官分列於大成
門内監生排班俟獻官至通賛唱排班獻官以下各就
位通賛唱班齊闢户鞠躬拜興拜興平身行禮引賛詣
獻官前唱詣盥洗所獻官盥手帨巾訖引賛唱詣酒罇
所司罇者舉羃酌酒訖引賛唱詣大成至聖文宣王神
位前跪獻爵俯伏興平身(執事者行事/並同釋奠)引賛唱詣兖國
復聖公神位前郕國宗聖公神位前沂國述聖公神位
前鄒國亞聖公神位前(儀並/同前)至亞聖公位十哲兩廡分
獻官一同行禮畢諸引賛同唱復位諸引賛導獻官分
獻官至原拜位立通賛唱鞠躬拜興拜興平身闔户禮
畢十哲兩廡分獻禮(行事並/同釋奠)


　　祭先農(遣應天府官祭今/遣順天府官祭)
國初以郊廟社稷先農俱為大祀每親祭先農遂耕籍
田以后稷氏配神又嘗改請仁祖配神後以山川厯代
帝王先師孔子及先農旗纛俱列中祀止遣應天府官
致祭先農不設配位祭畢猶親耕籍田永樂遷都後乃
遣順天府官致祭列聖登極之初行耕籍禮則親祭每
歲以仲春上戊日遣官致祭
諸司職掌
　　　一齋戒(二/日)
　　　一省牲
牛一　羊一　豕一　鹿一　兎一
　　　一正祭陳設
先農之神(南/向)
犢一　羊一　豕一　登一　鉶二　籩豆各十　簠
簋各二　帛一(青色禮/神制帛)　設酒尊三　爵三　篚一于
壇東南西向設祝文案于壇西
　　　一儀注
典儀唱樂舞生就位執事官各司其事賛引引獻官至
盥洗所賛詣盥洗所搢笏出笏賛引賛就位典儀唱瘞
毛血迎神奏樂樂止賛引賛四拜(陪祭/官同)典儀唱奠帛行
初獻禮奏樂賛引賛詣神位前搢笏執事官以帛跪進
于獻官奠訖執事官以爵跪進于獻官賛引賛獻爵出
笏詣讀祝所跪讀祝讀祝官取祝跪于獻官左讀祝畢
進于神位前賛引賛俯伏興平身復位樂止典儀唱行
亞獻禮奏樂執事以爵進于神位前樂止典儀唱行終
獻禮(儀同/亞獻)典儀唱飲福受胙賛引賛詣飲福位執事以
爵進賛引賛飲福酒執事以胙進賛引賛受胙出笏俯
伏興平身復位賛引賛兩拜典儀唱徹饌奏樂執事于
神位前徹饌樂止典儀唱送神奏樂賛引賛四拜樂止
典儀唱讀祝官捧祝掌祭官捧帛饌各詣瘞位典儀唱
望瘞賛引賛詣望瘞位賛禮畢
　　　一祝文
維洪武某年歲次某甲子月日皇帝謹遣具官某致祭
于先農之神惟神初興農事乃種嘉糓為民立命萬世
永頼今將東作親耕籍田謹以牲醴庶品用修常祀尚
享
　　　一樂章
　　迎神
東風啟蟄地脈奮然蒼龍掛角煜煜天田民命惟食創
物有先圜鐘既奏有降斯筵
　　奠帛
帝出乎震天發農祥神降于筵藹藹洋洋禮神有帛其
色惟蒼豈伊具物誠敬之將
　　初獻
九榖未分庶草收同表為嘉種實在先農黍稌斯豐酒
醴是共獻奠之初以蘄感通
　　亞獻
倬彼甫田其隰其原來耜云載驂御之間報本思享亞
獻惟䖍神其歆之自古有年
　　終獻
帝籍之典享祀是資潔豐嘉粟咸仰于斯時惟親耕享
我農師禮成于三以訖陳詞
　　徹饌
於赫先農歆此潔修于篚于爵于饌于羞禮成告徹神
惠敢留餕及終畆豐年是求
　　送神
神無不在於昭于天曰迎曰送于享之筵冠裳在列金
石在懸徃無不之其佩翩翩
　　望燎
祝帛牲醴先農既歆不留不䙝瘞之厚深有幽其瘞有
赫其臨曰禮之常匪今斯今
　　　事例
洪武二年親祭先農以后稷氏配享　十年遣官祭先
農令應天府官率農民耆老陪祭
　　祭旗纛(旗手衛指揮/祭祭神旗附)
國家旗纛蔵之内府每嵗仲秋祭山川日遣旗手衛指
揮祭于山川壇内之旗纛廟霜降日又祭于教塲至歲
暮享太廟日又祭于承天門外永樂後别有神旗之祭
専祭火雷之神每月朔望神機營提督官請祭於教塲
内今附于後
諸司職掌
　　　一齋戒(二/日)
　　　一省牲(牛一羊/一豕一)
　　　一正祭陳設
　　神七位(南/向)
旗頭大將
六纛大將
五方旗神
主宰戰船正神
金皷角銃鉋之神
弓弩飛鎗飛石之神
陣前陣後神祇五昌等衆
　　犢一　羊一　豕一　登一　鉶二　籩豆各十
　　　簠簋各二　帛七(黑二白五/禮神制帛)　共設酒尊三
　　爵一　篚一于壇東南西向設祝文案于壇西
　　　一儀注
賛引引獻官至盥洗所賛詣盥洗所賛就位迎神作樂
執事官于神位前斟酒訖賛引賛四拜(陪祭/官同)賛奠帛行
初獻禮作樂執事捧帛爵進賛引賛詣神位前執事以
帛進奠訖執事以爵進賛獻爵訖賛復位跪讀祝讀訖
賛俯伏興平身樂止賛引唱行亞獻禮執事於神位前
斟酒樂止唱行終獻禮(儀同/亞獻)唱飲福受胙賛詣飲福位
跪飲福酒受胙(以下儀與/祭先農同)祭神旗(牲用羊一/豕一無帛)
　　　一儀注
賛引引獻官就位賛四拜賛初獻禮賛跪賛讀祝訖賛
俯伏興平身賛亞獻禮賛終獻禮賛四拜賛詣焚祝所
訖賛禮畢
　　　一祝文
維某年月日皇帝遣某官某致祭于天威神機火雷無
敵大將軍之神惟神威勇猛勵剛勁精强訇雷掣電歘
火㚏風䕶國庇民厥功顯著肅靖兇暴寧謐封疆遇有
征討惟神是頼驅鋒遣鏑端直竒妙萬發萬中疊貫連
穿破敵致勝如拉枯朽無堅不摧無捍不滅神其蓄銳
毓靈用之則應特以牲品致祭神其享之
　　祭五祀(四孟及季夏分祭各羊一豕一禮神制/帛一嵗暮合祭共羊五豕五制帛五)
　　　一儀注
賛引引獻官詣盥洗所搢笏洗訖出笏賛就位賛四拜
賛行初獻禮賛詣神位前搢笏奠帛獻爵(如素祭/獻茶)出笏
復位賛跪讀祝訖俯伏興平身賛行亞獻禮執事捧爵
自跪獻于神位左賛行終獻禮執事捧爵自跪獻于神
位右賛四拜賛焚祝帛賛詣焚祝所禮畢
　　　一祝文
維某年月日皇帝遣某官某致祭于司戸之神(宫内祭/内官行)
(禮/)曰職司于户謹出入之行蔵晝開暮闔衛䕶無私時
維孟春謹以牲醴致祭神其鑒知尚享
司竈之神(光禄寺祭/内官行禮)祝文曰日月飲食必資于竈㸑有
常所神實司之時維孟夏謹以牲醴致祭神其鑒知
中霤之神(奉天殿外文樓前西向司禮監/官行禮季夏土旺後戊日祭)祝文曰室之
中霤神司其職居中向明照察無私時維季夏謹以牲
醴致祭神其鑒知
司門之神(午門前祭守/門内官行禮)祝文曰職司于門謹出入之行
蔵晝開暮闔衛䕶無私時維孟秋謹以牲醴致祭神其
鑒知
司井之神(宫内祭内/官行禮)祝文曰神司茲井源泉潔清其用
日新以供飲食時維孟冬謹以牲醴致祭神其鑒知
歲暮合祭五祀(太廟西廡下東向太常寺官行禮儀注/與前分祭同分祭用禮神制帛各一合)
(祭用/帛五)祝文曰惟神安養䕶衛各著厥功茲當歲暮特以
牲醴報祭神其鑒知
　
　
　
　
　
　
　
　
　
　
　
　
　
　
　
　明㑹典卷八十四
欽定四庫全書
　明㑹典卷八十五
　　禮部四十四
　　　祭祀六
　　合祀神祇一
諸司職掌
　　一在京十一廟
北極真武(祭物用素三月三日九月/九日遣南京太常寺官祭)
道林真覺普濟禪師(祭物用素三月十八日/遣南京太常寺官祭)
都城隍(八月祭帝王後一日/遣南京太常寺官祭)
祠山廣惠(二月十八日遣南/京太常寺官祭)
五顯靈順(四月八月九月二十八/日遣南京太常寺官祭)
漢秣陵尉蔣忠烈
晉成陽卞忠貞公
宋濟陽曹武惠王
南唐劉忠肅王
元衛國忠肅公(已上五廟俱四孟朔日歲暮除日遣應/天府官祭惟蔣忠烈舊廟四月二十六)
(日加/一祭)
　　　故功臣(位號令具/列于後)
正殿
中山武寧王徐達開平忠武王常遇春岐陽武靖王李
文忠寧河武順王鄧愈東甌襄武王湯和黔寧昭靖王
沐英
東序
都指揮使馮國用郢國公僉都督耿再成西海武莊公
僉都督丁徳興濟國公都督同知張徳勝蔡國忠毅公
靖海侯吳􁂴海國襄毅公平章康茂才蘄國武義公副
使茆成東海郡公
西序
叅政胡大海越國武莊公都督同知趙徳勝梁國公廣
徳侯華髙巢國武莊公都督同知俞通海虢國忠烈公
江隂侯吳良江國襄烈公宣寧侯曹良臣安國忠烈公
安陸侯吳復黔國威毅公副使孫興祖燕山忠愍侯(右/正)
(祭中山武寧王以下六人配以郢國公以下十五人又/兩廡各設牌一面總書故指揮千百户衛所鎮撫之靈)
(四孟歲暮遣駙馬都尉祭若正旦清明中元孟冬/冬至又别遣太常寺官祭武寧王大功坊之家廟)
　　　後増祀神祇
漢前將軍壽亭侯關公廟(四孟歲暮遣應天府官祭五/月十三日又遣南京太常寺)
(官/祭)
天妃宫(正月十五日三月二十三/日遣南京太常寺官祭)
京都太倉神廟(二八月十五日遣/南京户部官祭)
司馬馬祖先收神廟(二八月中旬擇日遣/南京太僕寺官祭)
　　已上俱南京
北極佑聖宫(即真武廟三月三日九/月九日遣太常寺官祭)
都城隍廟(五月十一日遣/太常寺官祭)
京都太倉神廟(二八月中旬擇/日遣户部官祭)
司馬馬祖先牧神廟(二八月中旬擇日/遣太僕寺官祭)
元世祖廟(二八月中旬擇日/遣順天府官祭)
漢前将軍壽亭侯關公廟(五月十三日遣/太常寺官祭)
宋文丞相祠(二八月中旬擇日/遣順天府官祭)
東嶽泰山廟(三月二十八日/遣太常寺官祭)
靈濟宫(正旦冬至萬夀聖節遣内閣禮部及内/官各一員祭二真君生辰遣禮官祭)
　　已上俱京師
諸司職掌
一各處聖帝明王忠臣烈士載在祀典不係滛祀者其
廟宇陵寢皆要備知其處每年定奪日期或差官徃祭
或令有司自祭本部悉
　　　帝王陵廟
伏羲氏商髙宗俱陳州祭
漢光武孟津縣祭
周世宗鄭州祭
宋太祖太宗真宗仁宗俱鞏縣祭
　　已上並屬河南
神農氏鄠縣祭
舜帝寧逺縣祭
　　已上並屬湖南
軒轅氏延安府祭
周文王武王成王康王漢髙祖景帝俱西安府祭
漢文帝咸寧縣祭
漢武帝興平縣祭
漢宣帝長安縣祭
後魏文帝富平縣祭
隋髙祖扶風縣祭
唐髙祖三原縣祭
唐太宗醴泉縣祭
唐憲宗蒲城縣祭
唐宣宗涇陽縣祭
　　已上並屬陜西
髙陽氏髙辛氏俱滑縣祭
商中宗内黄縣祭
元世祖順天府祭
　　已上並屬北直𨽻
堯帝東平州祭
少昊氏曲阜縣祭
　　已上並屬山東
媧皇氏趙城縣祭
商湯王榮河縣祭
　　已上並屬山西
夏禹王宋孝宗俱㑹稽縣祭
　　已上屬浙江
　　　祝文
維某帝王功加當時徳垂後世陵寢所在邱止益䖍維
時仲(春/秋)謹具牲醴庶品用伸祀禮尚享
　　　事例
洪武三年遣官訪厯代帝王陵寢仍命各行省之臣同
詣所在審視若有廟祀并具圖以進　四年遣使祭厯
代帝王陵寢始罷天下府州縣祀三皇　九年遣官視
厯代帝王陵寢凡三十六陵令百步内禁入樵採設陵
户二人看守有司督近陵之民以時封培每三年一傳
制遣道士齎香帛分詣各府州縣陵寢處所令有司致
祭
凡遇登極俱遣官分投祭告
　　　各處祠廟
　　北直𨽻
開州忠烈廟(祀元死事/臣郭嘉)
通州開平忠武王祠(以燕山侯孫/興祖配享)
真定北嶽廟(恒山/之神)
容城劉靜修祠(祀元儒/劉囚)
永平夷齊廟(舊有封號今止稱/殷伯夷叔齊之神)
永平韓昌黎祠(祀唐韓/文公愈)
山海關顯功祠(祀中山武/寧王徐達)
古北口靈威廟(祀宋/楊業)
　　南直𨽻
鎮江焦光祠(祀漢隱/士焦光)
常州泰伯祠(洪武初有御製祭/文又蘇州亦有廟)
常州吳季子廟(洪武初賜/額曰嘉賢)
常州陳司徒廟(祀隋臣/陳果仁)
江隂陳烈士廟(烈士宋/人名忠)
蘇州吳公祠(祀孔門弟/子言偃)
蘇州泰伯廟
蘇州伍子胥廟(今稱吳大夫伍公之/神又杭州亦有廟)
蘇州范文正公祠(祀宋參知政事范仲淹/又陜西慶陽亦有祠)
蘇州韓蘄王廟(祀宋韓/世忠)
蘇州魏了翁祠(祀宋參知政/事魏文靖公)
蘇州顧侍郎祠(祀顧/野王)
蘇州兩尚書廟(祀國朝夏忠靖公/原吉周文襄公忱)
吳江二髙祠(祀越范蠡晉張/翰唐陸龜蒙)
松江三陸廟(祀孫吳陸丞相遜以其子大/司馬杭及從子丞相凱配享)
徽州廣惠廟(隋郡人汪華有保障功後/立廟祀之宋加封廣惠王)
寧國義烈廟(祀宋赤心/將劉晏)
寧國褒烈廟(祀宋宣州/守李光)
太平忠臣廟(祀洪武初樞宻院判花雲王䁀/及知府許瑗皆以死勤事者)
池州西祠(祀梁昭明/太子統)
貴池文節祠(宋通判趙昴發/夫婦死節祀之)
鳯陽顯濟廟(神莫詳所自國初/禱雨有應祀之)
揚州旌忠廟(祀宋死事之/臣王方魏全)
髙郵康澤祠(祀宋人/耿遇徳)
淮安平江祠(祀永樂間漕/運總兵陳瑄)
安慶余忠襄公祠(祀元守臣余闕後以前守臣韓建之/及義兵萬户李宗可配享皆同時死)
(節/者)
滁州豐山廟及栢子潭廟(俱以本名/稱其神)
徐州靈源𢎞濟廟河平神廟龍神廟(俱歲/祭)
　　山西
平陽中鎮廟(祀中鎮霍/山之神)
平陽平水祠(今以本號/稱其神)
平陽薛文清祠(祀翰本朝禮部左侍郎/兼  林院學士薛瑄)
蒲州西海廟(西海/之神)
蒲州河瀆廟(大河/之神)
汾州永澤廟(今稱白彪山/馬跑泉之神)
汾州狄武襄廟(祀宋將/狄青)
長子崔令祠(祀唐縣令/崔元靖)
沁州南山神廟及焦龍神廟(俱稱以/本名)
沁州龍泉神廟(今稱伏牛山/龍泉之神)
　　山東
泰安東嶽廟(泰山/之神)
泰安孫明復祠(以其徒石/守道配享)
兖州黄石公祠
兖州顔孟二氏祠
兖州宗聖公祠
兖州青山廟(今稱為青/山之神)
兖州大河神祠(正統間有朝宗順正/惠通靈顯廣濟之稱)
兖州泗水神廟(今稱以/本名)
沂州東鎮廟(沂山/之神)
萊州東海廟(東海/之神)
安平顯惠等廟(國朝塞張秋决口功成改張秋為安平/鎮立真武龍王天妃三庙以鎮之賜額)
(曰顯惠又修黄陵岡河口功/成亦賜額曰昭應俱祀之)
海州衛徳勝廟(永樂中廣寧伯劉江禦倭/冦有功請賜額以祀真武)
海州衛都督及永康侯廟(成化中以都督衛青及永康/侯徐安生備倭有功祀之)
遼東北鎮廟(醫巫閭/山之神)
　　河南
濟瀆廟(大濟/之神)
河南中嶽廟(嵩山/之神)
懷慶北海廟(北海/之神)
均州黄丞相廟(祀漢循吏建/成侯黄覇)
新鄭子産廟(祀春秋/鄭子産)
宻縣卓太𫝊祠(祀漢循吏褒/徳侯卓茂)
滎澤紀信祠(今稱漢將軍紀公又四/川順慶府亦有廟祀)
歸徳恊忠廟(祀唐臣張巡許逺配以雷萬/春南霽雲姚誾賈賁四人)
河南二程祠(又博野亦/有二程祠)
湯隂岳王廟(祀宋武穆王飛又/杭州亦有墳墓)
衛輝三仁廟(祀殷㣲子/箕子比干)
衛輝衛源廟(今以本名/稱其神)
衛輝黑龍神廟(今稱/本名)
　　陜西
藍田三吕祠(祀宋寳文閣學士吕大/忠及其弟大鈞大臨)
華隂西嶽廟(華山/之神)
邠州姜嫄公劉二廟
岐山周公廟
郿縣横渠祠(祀宋儒/張載)
隴州西鎮廟(吳山/之神)
甘州武勇祠(祀伏羌/伯毛忠)
榆林余肅敏祠(祀尚書/余子俊)
　　浙江
杭州伍子胥廟(稱號與/蘇州同)
杭州靈衛廟(祀宋錢塘令朱蹕/暨金勝祝威二將)
杭州鄒詹事徐賛善二祠(祀洪熙宫僚/鄒濟徐善述)
杭州于少保祠(祀兵部尚/書于謙)
紹興南鎮廟(會稽山/之神)
紹興孝女廟(祀漢孝女曹娥後/配以宋孝女朱娥)
仁和禇公廟(祀唐臣/禇遂良)
山隂愍孝廟(祀宋孝/子蔡定)
㑹稽旌忠廟(祀宋南渡時/義士唐琦)
嵊縣貞婦祠(祀宋臨海/王貞婦)
蕭山劉侯廟(祀漢郡/守劉寵)
蕭山徳惠祠(祀宋縣尹楊時及/本朝魏尚書驥)
嚴州烏龍廟(今稱以/本名)
金華越國公祠(洪武初祀忠臣胡大海近/以按察副使陶成配享)
金華正學祠(祀宋儒何基王柏元/儒金履祥許謙四人)
温州仁濟廟(祀晉郡/人周凱)
温州忠惠廟(祀宋死事/人徐震)
温州忠烈廟(祀宋教授/劉士英)
温州忠惠廟(祀宋死事/臣張理)
青田誠意伯廟(祀洪武/初劉基)
樂清忠烈侯廟(祀唐死事/人田居邠)
嘉興陸宣公祠(祀唐相/陸䞇)
海寧許侯廟(唐忠臣許逺生/於海寧特祀之)
　　江西
南昌忠臣廟(祀洪武初平章趙徳勝樞宻判官李繼先/左副指揮使劉齊統軍元帥許珪右副元)
(帥趙國昭同知元帥朱潜元帥副使牛海龍千户張子/明張徳山百户徐明總管夏茂江西行省都事葉思成)
(知洪都葉琛臨海同知/趙天麟等一十四人)
新淦蕭公廟(祀邑人蕭伯軒及/其子叔祥孫天任)
萍鄉甘侯廟(祀□章太/守甘車)
宜春仰山祠(祀宜山二/龍之神)
廬陵忠節祠(祀宋歐陽文忠修楊忠襄邦又胡忠簡銓/周文忠必大楊文節萬里文忠烈天祥本)
(朝劉忠愍球/李忠文時勉)
廣信張叔夜祠(景泰中以永豐知縣/鄧顒死節配享祠中)
貴溪謝文節祠(祀宋忠臣/謝枋得)
饒州忠臣廟(在康郎山祀樞宻同知丁普郎張志/雄等三十五人皆  國初死戰者)
九江崇烈廟(祀元江州總管李黼以其姪秉/昭及義兵萬户李宗可配享)
九江狄梁公廟(祀唐司空/狄仁傑)
　　湖廣
徳安淮瀆廟(大淮/之神)
武昌昭勇廟(祀孫吳將/軍甘寧)
常徳陽山廟(祀陽山之神以征/南將軍梁松配享)
道州周濂溪祠
沅州英顯廟(祀唐刺/史林公)
沅州顯應廟(祀明山/之神)
長沙洞庭廟(祀洞庭/湖龍神)
湘隂黄陵廟(祀舜/二妃)
湘隂屈原廟(今稱楚三閭大/夫屈平氏之神)
衡州南嶽廟(衡山/之神)
岳州謝晦廟(今稱宋荆州刺/史謝公之神)
澧州彭思王廟(祀唐刺史/李元則)
沔陽馬侯廟(祀漢新息/侯馬援)
沔陽諸葛武侯祠
寳慶賀叅政祠(洪武初叅政賀興/隆死事立祠祀之)
龍陽潘將軍廟(祀孫吳潘/太常濬)
龍陽張將軍廟(祀漢將/軍張飛)
　　四川
成都江瀆廟(大江/之神)
成都三守廟(祀蜀郡太守秦李/氷漢文翁宋張□)
成都先主廟(以諸葛武/侯配享)
合州鄉賢祠(舊有祠後増祀宋守臣/王堅及安抚使張珏)
潼川旌忠廟(祀南唐東川節/度使夏魯琦)
馬湖顯應祠(以元人于法之神/著靈彼土祀之)
龍州李龍陽廟(州人李龍遷仕梁有功徳/今稱梁龍陽李公之神)
　　福建
福州靈濟宫(祀南唐徐知/誥知訓兄弟)
候官麻刺王饗堂(永樂間麻刺國王入貢卒于/候官賜謚康靖今歲祭其墓)
建寧靈通廟(祀唐京畿/令謝夷甫)
建安朱子祠(以文肅黄幹文簡劉爚文正蔡沉/文忠真徳秀配享又徽州亦有祠)
將樂道南祠(祀宋儒/楊時)
延平威寧廟(祀五代閩/將劉瓊)
延平顯惠廟(祀隋汀州/刺史穆肅)
延平旌福廟(祀宋將樂/令陳攄)
尤溪忠顯廟(祀宋烈/士余望)
尤溪忠愍廟(祀宋武節/郎趙師檟)
福陽熊去非祠(祀宋儒/熊禾)
汀州漁滄廟(祀唐銀青光/禄大夫樊令)
汀州王推官祠(祀景泰中推/官王得仁)
上杭褒忠祠(祀正統中巡按監察御史/五驥及福建都指揮丁泉)
　　廣東
廣州南海廟(南海/之神)
廣州天妃廟(今山東直𨽻諸處/多有廟不具載)
廣州楊都堂祠(祀景泰旹僉都御史楊信民/後以按察副使毛吉配享)
南海真武靈應祠
南海忠義祠(洪武初祀南/海民闗敏)
崖山三忠祠(祀宋忠臣文天祥/陸秀夫張世傑)
韶州張文獻及余襄公祠(祀唐張九齡宋余靖近以唐/刺史鄧文進配享于文獻祠)
(中/)
肇慶包孝肅公祠(祀宋郡守/包丞相拯)
瓊州靈山祠(神有六曰靈山曰香山曰瓊崖曰/通濟曰定邊曰班帥今並祭之)
瓊州髙山廟(祀毘耶/山之神)
電白髙凉夫人廟(祀神髙州太守/馮寳妻洗氏)
電白靈湫廟(今稱以/本名)
　　廣西
南寧三公祠(祀宋狄青孫沔余靖後配/以邕守蘇緘及推官譚必)
慶逺葉叅議祠(天順間府同知葉禎父/子同死事贈官歲祀之)
　　雲南
雲南二忠祠(祀洪武間使臣王忠/文公禕及尚書吳雲)
黔寧王廟(祀西平侯沐英以/其子定逺王晟配)
　　貴州
鎮逺侯廟(祀永樂中總/兵官顧成)
　　已上在外府州縣
　
　
　
　
　
　
　
　
　
　
　明㑹典卷八十五
欽定四庫全書
　明㑹典卷八十六
　　禮部四十五
　　　祭祀七
　　合祀神祇二
諸司職掌
一天下府州縣合祭風雲雷雨山川社稷城隍孔子及
無祀鬼神等有司務要每歲依期致祭(其壇墠廟宇制/度牲醴祭器體)
(式具載洪/武禮制)
洪武禮制
　　祭祀儀式
　　　社稷(府州/縣同)
壇制東西二丈五尺南北二丈五尺髙三尺(俱用營/造尺)四
出陛各三級壇下前十二又或九丈五尺東西南各五
丈繚以周墻四門紅油北門入
石主長二尺五寸方一尺埋於壇南正中去壇二尺五
寸止露圓尖餘埋土中
神號(各布政司寓治之所雖係布政/司官致祭亦合稱府社府稷)
府稱府社之神府稷之神
州稱州社之神州稷之神
縣稱縣社之神縣稷之神
神牌二以木為之硃漆青字身髙二尺二寸闊四寸五
分厚九分座髙四寸五分闊八寸五分厚四寸五分(臨/祭)
(設于壇上以矮卓/盛□祭畢蔵之)
房屋神厨三間用過梁通連(深二丈四尺中一間闊一/丈五尺九寸傍兩間每一)
(間闊一丈/二尺五寸)
鍋五口(每口二/尺五寸)
庫房間架與神厨同(内用壁/不通連)
宰牲房三間(深二丈二尺五寸三間通連中一間闊一/丈七尺五寸九分傍二間各闊一丈于中)
(一間正中鑿宰牲小池長七尺深二尺闊三尺磚砌四/面安頓木案于上宰牲血水聚于池内祭畢擔去仍用)
(葢房門用鎖宰牲房前舊有小池者仍舊制/不必更改無者不必鑿池止於井内取水)
滌牲桶四隻(寛大可/以容牲)
祝板(以木為之白紙冩文/帖其上祭畢焚之)
　　　祝文
維洪武年歲次某月朔日某官某等敢昭告于某社之
神某稷之神曰品物資生烝民乃粒飬育之功司土是
頼維茲仲(春/秋)禮宜(告/報)祀謹以牲帛醴齊粢盛庶品式陳
明薦尚享
　　　祭器
牲匣四以木為之硃漆㡳葢各髙六寸長二尺三寸闊
二尺二寸葢兩頭用銅環二箇㡳兩傍用銅環四箇
　　　案卓
神牌案二髙一尺一寸闊一尺九寸長三尺三寸
籩豆簠簋案四髙一尺一寸闊一尺九寸長二尺三寸
牲匣案四髙六寸闊二尺四寸長三尺五寸
祝案一髙一尺一寸闊一尺九寸長三尺(三/寸)
酒尊案一髙二尺七寸五分闊一尺五寸長五尺卓面
剜三孔仍用木板一片横装於剜孔之下以盛酒尊
爵帛案一髙二尺七寸五分闊二尺三寸長三寸
籩豆簠簋俱用瓷楪(簠簋楪/稍大)
酒尊三用瓷尊每尊用葢布巾一酌酒杓一
爵六用瓷爵
鉶一用瓷椀
香爐二(設于壇/之左右)
　　　盥洗
尊一用瓷甕　酌水杓一
盆一錫銅瓷隨用　帨布一
案一髙二尺七寸五分闊二尺三寸長三尺
　　　祭物
羊一　豕一　帛一(黒色長一/丈八尺)　鉶一(盛和/羔)
籩四　棗　栗　鹽　藁魚
豆四　韮𦵔　□醢(猪肉/鮮)　菁𦵔　鹿醢(或用/麂兎)
簠二　黍　稷
簋二　稻　梁
祭期每歲仲春仲秋上戊日
獻官各布政司及府州縣凡遇祭祀隨處但長官一員
行三獻禮餘官止陪祭武官並不預祭
　　　儀注
　　齋戒
正祭前三日獻官并陪祭官執事人等沐浴更衣散齋
二日各宿别室致齋一日同宿祭所散齋仍理事務惟
不飲酒不食䓤韮蒜薤不弔喪問疾不聽樂不行刑不
判署刑殺文字不預穢惡事致齋惟理祭事
　　省牲
正祭前一日執事者設香案于宰牲房外賛引引獻官
常服詣省牲所賛省牲執事者牽牲從香案前過賛引
賛省牲畢遂烹牲以毛血少許盛于盤其餘毛血以净
器盛貯祭畢埋之(其牲湏要連/皮者熟供祭)
　　陳設
前期執事掃除壇之上下并設獻官幕次于中門外執
事者依圖式陳設
　　正祭
其日清晨執事者各實籩豆酒尊等器并滌爵(臨祭獻/官免滌)
獻官具祭服簽祝板于幕次執事者置祝于案置帛于
篚取毛血盤置神位前牲案下將行禮執事者以牲匣
盛牲置于案未啟葢通賛唱執事者各就位唱陪祭官
各就位唱獻官就位賛引引獻官入就位通賛唱瘞毛
血執事者以毛血瘞于坎遂啟牲匣葢
　　迎神
通賛唱迎神鞠躬拜興拜興拜興拜興平身獻官陪祭
皆四拜興平身
　　奠帛行初獻禮
通賛唱奠帛行初獻禮捧帛者捧帛執爵者執爵以俟
賛禮唱詣盥洗所引禮引獻官至盥洗所賛搢笏執事
酌水進巾獻官盥手帨手訖(盥手帨/手不賛)賛出笏獻官出笏
賛詣酒尊所賛司尊者舉羃酌酒執事者各以爵受酒
賛詣某社神位前引獻官詣神位前賛跪搢笏獻官跪
搢笏捧帛者跪進于獻官之右獻官受帛獻帛以帛授
執事者奠于案執爵者進于獻官之右獻官受爵賛獻
爵獻官獻爵以爵授執事者奠于神位前(凡進帛進爵/皆在獻官之)
(右奠帛奠爵左/皆在獻官之)賛出笏獻官出笏賛俯伏興平身獻官俯
伏興平身賛詣某稷神位前(同上/儀)賛詣讀祝位獻官詣
讀祝位賛跪獻官跪賛讀祝讀祝者取祝跪讀于獻官
之左畢興置祝于案賛俯伏興平身獻官俯伏興平身
賛復位獻官復位
　　亞獻
通賛唱行亞獻禮賛引引獻官詣酒尊所賛司尊者舉
羃酌酒執事者各以爵受酒賛詣某社神位前引獻官
詣神位前賛跪搢笏獻官跪搢笏執爵者跪進于獻官
之右獻官受爵賛獻爵獻官獻爵以爵授執事者奠于
神位前賛出笏獻官出笏賛俯伏興平身賛詣某稷神
位前(同上/儀)賛俯伏興平身獻官俯伏興平身賛復位獻
官復位
　　終獻
同亞獻儀
　　飲福受胙
通賛唱飲福受胙執事者設飲福位于壇之中稍北執
事者先於社神前取羊一脚置于盤執事者于酒尊所
酌酒一爵立俟于飲福位之右賛引獻官詣飲福位賛
跪搢笏獻官跪搢笏執事者以爵跪進于獻官之右獻
官受爵賛飲福酒獻官飲訖以虚爵授執事者執事者
跪受爵于獻官之左以退賛受胙執事者以胙跪進于
獻官之右獻官受胙以胙授執事者執事者跪受于獻
官之左捧由中道出賛出笏獻官出笏賛俯伏興平身
獻官俯伏興平身賛復位通賛兩拜獻官陪祭官皆兩
拜
　　徹饌
通賛唱徹饌執事者各詣神位前以籩豆稍移動
　　送神
通賛唱送神賛鞠躬拜興拜興拜興拜興平身獻官陪
祭官皆四拜興平身
　　望瘞
通賛唱讀祝官捧祝進帛官捧帛各詣瘞所獻官陪祭
官移身分東西立俟捧帛祝者由中道過獻官拜位通
賛唱望瘞賛引賛詣望瘞位引獻官至望瘞位執事者
以祝帛焚于坎中將畢以土實坎賛引通賛同唱禮畢
　　風雲雷雨山川城隍之神
凡各布政司府州縣春秋仲月上旬擇日同壇祭設三
神位風雲雷雨居中山川居左城隍居右(若府州縣則/稱某府某州)
(某縣境内山川之神某/府某州某縣城隍之神)風雲雷雨帛四山川帛二城隍
帛一俱白色附郭府州縣官止隨班行禮不必别祭其
祭物祭器獻官及齋戒省牲陳設正祭迎神(並與社/稷禮同)
但臨祭時執事者先以毛血瘞于坎(通賛不唱/瘞毛血)奠帛初
獻先詣風雲雷雨神位前次詣山川神位前次詣城隍
神位前次詣讀祝所亞獻終獻同初獻(不唱奠/帛讀祝)飲福受
胙其胙于風雲雷雨神位前取羊一脚徹饌送神望燎
(亦同社稷儀但/改瘞字為燎字)
　　　祝文
維洪武年月日某官某等敢昭告于風雲雷雨之神某
府州縣境内山川之神某府州縣城隍之神曰惟神妙
用神機生育萬物奠我民居足我民食某等欽承上命
(職守方面布政司用/黍職茲土府州縣用)今當仲(春/秋)謹具牲醴庶品用仲常
祭尚享
　　　嶽鎮海瀆帝王陵廟
凡五嶽五鎮四海四瀆及帝王陵廟已有取勘定擬致
祭去處所在官司以春秋仲月上旬擇日致祭(近布政/司者布)
(政司官致祭近府州/縣者府州縣官致祭)各用帛一五嶽五鎮四海各隨方
色四瀆用黑色帝王陵廟用白色其牲物祭器儀注並
與社稷同(但獻官奠爵訖就讀祝惟瘞毛血惟燎與祭/風雲雷雨等神同其四海四瀆祝帛俱沉水)
(中毛血/仍瘞之)
　　　祝文
五嶽(如東岳則稱曰東岳泰山之神西岳華山/南岳衡山北岳恒山中岳嵩山皆倣此)惟神靈
峙方嶽鍾秀厚祇主司生民其功允大時維仲(春/秋)謹具
牲醴庶品用伸常祭尚享
五鎮(如東鎮則稱東鎮沂山之神南鎮㑹稽西/鎮吳山北鎮醫巫閭中鎮霍山皆倣此)惟神鍾
秀崇髙一方巨鎮封表有年功著民社時維仲(春/秋)謹具
牲醴庶品用伸常祭尚享
四海(如東海則稱東海之神/西海南海北海皆倣此)惟神靈鍾坎徳萬水所宗
功利深廣溥濟斯民時維仲(春/秋)謹具牲醴庶品用伸常
祭尚享
四瀆(如淮瀆則稱東瀆大淮之神西瀆/大河南瀆大江北瀆大濟皆倣此)惟神鍾徳靈長
發源成溪潤澤所加溥利民物時維仲(春/秋)謹具牲醴庶
品用伸常祭尚享
　　　事例
洪武元年命中書省令郡縣訪求應祀神祇名山大川
聖帝明王忠臣烈士凡有功於國家及惠愛在民者具
實以聞著於祀典令有司歲時致祭　二年令祀典神
祇有司依時致祭其不在祀典而甞有功徳于民事蹟
昭著者雖不致祭其祠宇禁人毁撤　六年定天下十
二省山川皆各省自祭舊合祭京師及四夷山川悉罷
之各城隍之神祭日春用三月三日秋用九月九日
七年本部奏定天下府州縣社稷之祭正配位各用羊
一豕一　令本部頒祭嶽鎮海瀆儀于所在有司其祭
各用羊一豕一帛一隨其方色籩豆簠簋皆四鉶一爵
三尊三祭期春二月秋八月上旬擇日　九年令在外
百司祭祀初獻亞獻終獻宜以品級尊卑為序　十一
年令在外府州縣祭祀典神祇中祀俱用幣小祀只用
牲醴　十四年令在外祭山川等神以文職長官一員
行禮武官不預如軍民指揮使司則從本司行之　二
十九年令在外未入流官陪祭俱用祭服　宣徳八年
定新官到任以羊豕各一總祀應祀神祇于城隍廟
正統二年令應天府建社稷壇春秋祈報以守臣行事
　
　
　
　
　
　
　
　
　
　
　
　
　
　
　
　明㑹典卷八十六
欽定四庫全書
　明㑹典卷八十七
　　禮部四十六
　　　祭祀八
　　合祀神祇三
洪武禮制
凡各處守禦官俱于公廨後築臺立旗纛廟設軍牙六
纛神位春祭用驚蟄日秋祭用霜降日祭物用羊一豕
一帛一白色祝一香燭酒果先期各官齋戒一日至日
守禦長官武服行三獻禮若出師則取旗纛以祭班師
則仍置于廟儀注與社稷同(但瘞毛血望燎與/風雲雷雨等神同)
　　　祭文
惟神正直無私指揮軍士助揚威武皆仗神功某等欽
承上命守禦茲土惟茲仲(春/秋)謹以牲醴庶品用伸常祭
尚享
以上各項祭祀壇廟宰牲房屋牲帛日期並依已定制
度合用牲匣籩豆簠簋尊爵盥洗等器並如社稷壇㨾
制成造但案卓用髙卓
　　　祭厲
洪武禮制
凡各府州縣每歲春清明日秋七月十五日冬十月一
日祭無祀鬼神其壇設于城北郊間府州名郡厲縣名
邑厲祭物牲用羊三豕三飯米三石香燭酒紙隨用
　　　儀注
先期三日主祭官齋沐更衣(用常/服)備香燭酒果詣本處
城隍發告文通賛者賛鞠躬拜興拜興平身詣神位前
跪進爵獻爵奠爵俯伏興平身復位鞠躬拜興拜興平
身焚告文禮畢至日設城隍位于壇上祭物用羊一豕
一設無祀鬼神于壇下左右(如府則曰本府/境内無祀鬼神)祭物用羊
二豕二解置于器同羔飯等鋪設各鬼神位前執事者
陳設畢通賛者唱執事者各就位陪祭官各就位主祭
官就位鞠躬拜興拜興拜興拜興平身詣神位前跪三
獻酒俯伏興平身復位讀祭文訖鞠躬拜興拜興拜興
拜興平身以祭文同紙焚訖賛禮畢
　　　祭文
維洪武年月日某府官某遵承禮部劄付為祭祀本府
闔境無祀鬼神等衆事該欽奉皇帝聖㫖普天之下后
土之上無不有人無不有鬼神人鬼之道幽明雖殊其
理則一故天下之廣兆民之衆必立君以主之君總其
大又設官分職于府州縣以各長之各府州縣又於每
一百户内設一里長以綱領之上下之職綱紀不紊此
治人之法如此天子祭天地神祇及天下山川王國各
府州縣祭境内山川及祀典神祇庶民祭其祖先及里
社土榖之神上下之禮各有等第此事神之道如此尚
念㝠㝠之中無祀鬼神昔為生民未知何故而没其間
有遭兵刀而横傷者有死於水火盗賊者有被人取財
而逼死者有被人强奪妻妾而死者有遭刑禍而負屈
死者有天灾流行而疫死者有為猛獸毒䖝所害者有
為饑餓凍死者有因戰闘而殞身者有因危急而自縊
者有因墻屋傾頽而壓死者有死後無子孫者此等鬼
魂或終于前代或没于近世或兵戈擾攘流移于他鄉
或人烟斷絶乆缺其祭祀姓名泯没于一時祀典無聞
而不載此等孤魂死無所依精魄未散結為隂靈或倚
草附木或作為妖怪悲號于星月之下呻吟于風雨之
時凡遇人間節令心思陽世魂杳杳以無歸身墮沉淪
意懸懸而望祭興言及此憐其慘悽故勑天下有司依
時享祭在京都有泰厲之祭在王國有國厲之祭在各
府州有郡厲之祭在各縣有邑厲之祭在一里又各有
鄉厲之祭期于神依人而血食人敬神而知禮仍命本處
城隍以主此祭欽奉如此今某等不敢有違謹設壇于
城北以(三月清明日七月/十五日十月一日)置備牲醴羔飯専祭本府闔
境無祀鬼神等衆靈其不昧永享此祭凡我一府境内
人民儻有忤逆不孝不敬六親者有姦盗詐偽不畏公
法者有抝曲作直欺壓良善者有躱避差徭靠損貧户
者似此頑惡奸邪不良之徒神必報于城隍發露其事
使遭官府輕則笞决杖斷不得號為良民重則徒流絞
斬不得生還鄉里若事未發露必遭隂譴使舉家並染
瘟疫六畜田蠶不利如有孝順父母和睦親族畏惧官
府遵守禮法不作非為良善正直之人神必達之城隍
隂加䕶佑使其家道安和農事順序父母妻子保守鄉
里我等闔府官吏等如有上欺朝廷下枉良善貪財作
弊蠧政害民者靈必無私一體昭報如此則鬼神有鑒
察之明官府非謟䛕之祭尚享
　　　告城隍文
某府遵承禮部劄付為祭祀本府無祀鬼神該欽奉皇
帝聖旨普天之下后土之上無不有人無不有鬼神人
鬼之道幽明雖殊其理則一今國家治民事神已有定
制尚念㝠㝠之中無祀鬼神昔為生民未知何故而没
其間有遭兵刀而横傷者有死于水火盗賊者有被人
取財而逼死者有被人強奪妻妾而死者有遭刑禍而
負屈死者有天灾流行而疫死者有為猛獸毒䖝所害
者有為饑餓凍死者有因戰鬭而殞身者有因危急而
自縊者有因墻屋傾頽而壓死者有死後無子孫者此
等鬼魂或終于前代或没于近世或兵戈擾攘流移于
他鄉或人烟斷絶乆缺其祭祀姓名泯没于一時祀典
無聞而不載此等孤魂死無所依精魄未散結為隂靈
或倚草附木或作為妖怪悲號于星月之下呻吟于風
雨之時凡遇人間節令心思陽世魂杳杳以無歸身墮
沉淪意懸懸而望祭興言及此憐其慘悽故勑天下有
司依時享祭命本處城隍以主此祭鎮控壇塲鑒察諸
鬼等類其中果有生為良善誤遭刑禍死于無辜者神
當達於所司使之還生中國永享太平之福如有素為
兇頑身死刑憲雖獲善終亦出僥倖者神當逹于所司
屏之四裔善惡之報神必無私欽奉如此今某等不敢
有違謹於年月日于城北設壇置備牲酒羔飯享祭本
府無祀鬼神等衆然幽明異境人力難為必資神力庶
得感通今特移文于神先期分遣諸将召集本府闔境
鬼靈等衆至日悉赴壇所普享一祭神當欽承勑命鎮
控壇塲鑒察善惡無私昭報為此合行移牒請照驗欽
依施行
　　　里社
洪武禮制
凡各處鄉村人民每里一百户内立壇一所祀五土五
榖之神專為祈禱雨晹時若五糓豐登每歲一户輪當
㑹首常川潔浄壇塲遇春秋二社預期率辦祭物至日
約聚祭祀其祭用一羊一豕酒果香燭隨用祭畢就行
㑹飲㑹中先令一人讀抑强扶弱之誓其詞曰凡我同
里之人各遵守禮法毋恃力凌弱違者先共制之然後
經官或貧無可贍周給其家三年不立不使與㑹其婚
姻喪葬有乏隨力相助如不從衆及犯姦盗詐偽一切
非為之人並不許入㑹讀誓詞畢長幼以次就坐盡歡
而退務在㳟敬神明和睦鄉里以厚風俗
　　　儀注
前祭一日㑹首及預祭之人各齋戒一日㑹首先遣執
事人掃除壇所為瘞坎于壇所之西北方深取足容物
㑹首洗滌厨房鑊器以浄室為饌所至晩宰牲執事者
以碟取毛血與祭器俱寘于饌所(祭器俱用/甆瓦器)祭日未明
執事者于厨中烹牲設五土五糓神位于壇上五土居
東五榖居西設讀祝所于壇上居中間設㑹首拜位于
壇下俱南向設預祭人位於其後設引禮及諸執事人
位又於其後執事者于饌所實祭物于碟内解牲體置
于二爼置酒于尊書祝文于紙祭物既備執事者各捧
設于神位前燃香明燭自㑹首以下各服常服盥手入
就拜位立定執事者執壺于尊中取酒立于五土神位
之左引禮者唱鞠躬拜興拜興平身㑹首以下皆鞠躬
拜興拜興平身執事者取毛血瘞于坎中引禮引㑹首
詣五土神位前唱跪㑹首詣五土神位前跪舉盃執壺
者斟酒引禮唱三祭酒㑹首三祭酒訖引禮唱俯伏興
平身執壺者詣五榖神位之左引禮引㑹首詣五榖神
位前唱跪㑹首詣五榖神位前跪舉盃執壺者斟酒引
禮唱三祭酒㑹首三祭酒訖引禮唱俯伏興平身㑹首
俯伏興平身引禮唱就讀祝位讀祝者取祝立于讀祝
位之左㑹首詣讀祝所引禮唱跪㑹首跪唱讀祝讀祝
者跪讀祝訖興置祝于案引禮唱俯伏興平身㑹首俯
伏興平身引禮唱復位㑹首復位引禮唱鞠躬拜興拜
興平身㑹首以下皆鞠躬拜興拜興平身執事者徹祭
物讀祝者取祭文焚瘞于坎所禮畢行㑹飲讀誓文禮
　　　祝文
維洪武年月日某府某州某縣某鄉某里某人等謹致
祭于五土之神五糓之神曰惟神叅賛造化發育萬物
凡我庶民悉頼生植時維仲(春東作方興/秋歲事有成)謹具牲醴㳟
伸(祈告/報祭)伏願雨晹時若五糓豐登官賦足供民食充裕
神其鑒知尚享
　　　鄉厲
洪武禮制
凡各鄉村每一里户内立壇一所祭無無祀鬼神専祈
禱民庶安康孳畜蕃盛每歲三祭春清明秋七月十五
日冬十月一日祭物牲酒隨鄉俗置辦其輪流㑹首及
祭畢㑹飲讀誓等儀與祭里社同
　　　祭文
某縣某鄉某村某里某社里長某人承本縣官裁㫖該
欽奉皇帝聖㫖普天之下后土之上無不有人無不有
鬼神人鬼之道幽明雖殊其理則一故天下之廣兆民
之衆必立君以主之君總其大又設官分職於府州縣
以各長之各府州縣又於每一百户内設一里長以綱
領之上下之職綱紀不紊此治人之法如此天子祭天
地神祇及天下山川王國各府州縣祭境内山川及祀
典神祇庶民祭其祖先及里社土糓之神上下之禮各
有等第此事神之道如此尚念㝠㝠之中無祀鬼神昔
為生民未知何故而没其間有遭兵刀而横傷者有死
於水火盗賊者有被人取財而逼死者有被人强奪妻
妾而死者有遭刑禍而負屈死者有天災流行而疫死
者有為猛虎毒䖝所害者有為飢餓凍死者有因戰鬭
而殞身者有因危急而自縊者有因墻屋傾頽而壓死
者有死後無子孫者此等鬼魂或終于前代或没于近
世或兵戈擾攘流移於他鄉或人烟斷絶乆缺其祭祀
姓名泯没於一時祀典無聞而不載此等孤魂死無所
依精魄未散結為隂靈或倚草附木或作為妖怪悲號
於星月之下呻吟於風雨之時凡遇人間節令心思陽
世魂杳杳以無歸身墮沉淪意懸懸而望祭興言及此
憐其慘悽故勑天下有司依時享祭在京都有泰厲之
祭在王國有國厲之祭在各府州有郡厲之祭在各縣
有邑厲之祭在一里又各有鄉厲之祭期於神依人而
血食人敬神而知禮仍命本處城隍以主此祭欽奉如
此今某等不敢有違謹設壇于本里以(三月清明日七/月十五日十月)
(一/日)率領某人等百家聯名於此置備羔飯肴物祭于里
里無祀鬼神等衆靈其不昧依期來享凡我一里之中
百家之内倘有忤逆不孝不敬六親者有姦盗詐偽不
畏公法者有抝曲作直欺壓良善者有躱避差徭靠損
貧户者似此頑惡奸邪不良之徒神必報於城隍發露
其事使遭官府輕則笞决杖斷不得號為良民重則徒
流絞斬不得生還鄉里若事未發露必遭隂遣使舉家
並染瘟疫六畜田蚕不利如有孝順父母和睦親族畏
惧官府遵守禮法不作非為良善正直之人神必達之
城隍隂加䕶佑使其家道安和農事順序父母妻子保
守鄉里如此則鬼神有鑒察之明我民無謟䛕之祭靈
其無私永垂昭格尚享
　　　祭告城隍文
某府某縣某鄉某村某里里長某人率領某里人民某
人等聯名謹具状告于本縣城隍之神今來某等承奉
縣官裁㫖遵依上司所行為祭祀本鄉無祀鬼神事該
欽奉皇帝聖㫖普天之下后土之上無不有人無不有
鬼神人鬼之道幽明雖殊其理則一今國家治民事神
已有定制尚念㝠㝠之中有等不在祀典之神不得血
食之鬼魂無所依私顯靈怪悲號于星月之下呻吟于
風雨之時憐其慘悽故勑天下有司依時享祭鄉村里
社一年三祭仍命禮請本處城隍以主此祭鎮控壇塲
鑒察諸鬼等類其中果有生為良善誤遭刑禍死於無
辜者神必達于所司使之還生中國來享太平之福如
有生為兇惡身死刑憲雖獲善終出於僥倖者神必屏
之四裔善惡之報神必無私欽奉如此今某等不敢有
違欽依於某年某月某日就本里設壇謹備羔飯肴物
祭享于本鄉無祀鬼神等衆然幽明異境人力難為必
資神力庶得感通今特䖍誠告于神先期分遣諸将遍
厯所在招集本里鬼靈等衆至日悉赴壇所受祭神當
欽奉勑命鎮控壇塲鑒察善惡無私昭報為此謹具状
告本縣城隍之神俯垂昭鑒謹状
　　犧牲
諸司職掌
一凡祭祀所用牲醴脯醢等物必須預備看飬臨期依
数供辦不可有缺
　　　事例
洪武初立神牲所設官二人牧飬神牲祀前三月付廪
犧令滌治如法其中祀滌三十日小祀滌十日者亦如
之後改立犧牲所設武職并軍人専管牧飬其各壇合
用犧牲俱有定数具太常寺職掌　六年本部奏准郊
廟犧牲已在滌者或有傷則出之死則埋之其有疾者
亦飬於别所待其肥腯以備小祀中祀之用若未及滌
或有疾傷者歸所司别用　景泰四年令本部鑄造牲
字牢字火烙各一㑹同禮部御史印記各處解到大祀
牛羊　𢎞治三年令稅課司抽分祭祀猪隻自今依時
價折收銀一千兩按季送太倉銀庫每歳委官支出㑹
同御吏照依時估收買純全猪胚送犧牲所喂飬陸續
供祀
　
　
　
　
　
　
　
　
　
　
　
　
　
　
　
　明㑹典卷八十七
欽定四庫全書
　明㑹典卷八十八
　　禮部四十七
　　　祭祀九
　　　　品官家廟
國朝品官廟制未定于是權倣朱子祠堂之制奉高曽
祖禰四世之主亦以四仲之月祭之又加臘日忌日之
祭與夫歲時俗節之薦享至若庻人得奉其祖父母父
母之祀已有著令而其時享于寢之禮大略同于品官
焉
　　　祠堂制度
祠堂三間外為中門中門外為兩階皆三級東曰阼階
西曰西階階下隨地廣狹以屋覆之令可容家衆叙立
又為遺書衣物祭器庫及神厨于其東繚以周垣别為
外門常加扃閉祠堂之内以近北一架為四龕每龕内
置一卓高祖居西曽祖次之祖次之父次之神主皆藏
于櫝中置于卓上南面龕外各垂小簾簾外設香卓于
堂中置香爐香合于其上兩階之間又設香卓亦如之
若家貧地狹則止為一間不立厨庫而東西壁下置立
兩櫃西藏遺書衣物東藏祭器亦可地狹則于㕔事之
東亦可
　　品官享家廟儀
　　　時日
凡四時之祭用仲月並于孟月下旬之首擇仲月
三旬各一日或丁或亥主祭盛服率兄弟子孫立
于祠堂階下北面置卓子于主祭之前設香爐香
合环珓于其上主祭以下皆再拜訖主祭焚香薫
珓祝曰某將以來月上旬某日祗薦歲事于祖考
即以珓擲于地以一俯一仰為吉不吉更卜中旬
之日又不吉則不復卜而直用下旬之日既得日
乃復位再拜而退若臘日忌日俗節之薦享則不
必卜
　　　齋戒
前期三日主祭率衆丈夫致齋于外主婦率衆婦女致
齋于内沐浴更衣飲酒不得至亂食肉不得茹葷不弔
喪不聴樂凡㐫穢之事皆不得預
　　　陳設
前一日主祭帥子弟及執事灑掃正寢洗拭椅卓務令
蠲潔設高祖考妣位于堂西北壁下南向考西妣東各
用一椅一卓而合之曽祖考妣祖考妣考妣以次而東
皆如高祖之位世各為位不相連屬别設旁親無後及
卑㓜先亡者袝食位于東西壁下凡伯叔祖考妣伯叔
考妣兄弟嫂妻弟婦子姪子姪婦之屬皆右男子左婦
女東西相向以北為上(凡屋不問何向但以前為/南後為北左為東右為西)設香
案于堂中置香爐香合于其上束茅聚沙于香案前及
逐位前地上設酒案于東階上别置卓子于其東設酒
注一酹酒盞一鹽楪醋瓶于其上火爐湯瓶香匙火筯
于西階上别置卓子于其西設祝版于其上設盥盆帨
巾各二于阼階下之東又設陳饌大床于其東
　　　省饌
前一日主祭率衆丈夫省牲涖殺主婦帥衆婦女滌濯
祭器潔釜鼎具祭饌毎位果六品菜𬞞及脯醢各三品
肉魚饅頭糕各一盤羔飯各一椀肝各一串肉各一串
務令精潔未祭之前勿令人先食及為猫犬虫鼠所汚
　　　行事
祭之日質明主祭以下各具服主祭者見居官則唐㡌
束帶婦人曽受封者則花釵翟衣士人未為官者則幅
巾深衣庶人則巾衫結絛婦人大襖長裙首飾如制主
祭以下具服訖盥手帨手詣正寢神位前設𬞞果酒饌
設果楪於卓子上南端𬞞果脯醢相間次之設盞柈醋
楪於北端盞西碟東匙筯居中設酒瓶于架上熾炭于
爐主婦炊煖祭饌皆令極熱以合盛出置東階下大牀
上次詣祠堂前階下序立主祭位于東兄弟以下位于
主祭之東少退子孫及外執事者以次重行列于主祭
之後主婦位在西弟婦姊妹位于主婦之西少退女子
子婦及内執事者亦以次重行列于主婦之後皆北向
其有伯叔父母位次並居主祭主婦位稍前主祭有母
則特位于主婦之前叙立訖主祭升自阼階焚香告曰
孝孫某今以仲春之月(夏秋/冬同)有事於顯高祖考某官府
君顯高祖妣某封某氏顯曽祖考某官府君顯曽祖妣
某封某氏顯祖考某官府君顯祖妣某封某氏顯考某
官府君顯妣某封某氏以某親某官府君某親某封某
氏袝食敢請神主出就正寢㳟伸奠獻告訖歛櫝正位
祔位各置一笥各以執事者一人捧之主祭前導主婦
以下皆從至正寢置于西階卓子上主祭啓櫝奉諸考
神主出就位主婦奉諸妣神主就位其祔位則各用子
弟一人奉之既畢主祭以下皆降復位
　　　叅神
主祭以下叙立如祠堂之儀立定俱拜若尊長老疾者
則休于它所
　　　降神
主祭升詣香案前焚香少退立執事者一人實酒于注
一人取東階卓子上盤盞立于主祭之左一人執注立
于主祭之右主祭跪捧盤盞者亦跪進盤盞主祭受之
執注者亦跪斟酒于盞(主祭者左手執/盤右手執盞)灌于茅上以盤
盞授執事者俯伏興再拜降復位
　　　進饌
主祭升主婦從之執事者(一人以盤奉魚肉一人以盤/奉米麫食一人以盤奉羔飯)
從升至高祖位前主祭奉肉奠于盤盞之南主婦奉麫
食奠于肉西主祭奉魚奠于醋楪之南主婦奉米食奠
于魚東主祭奉羔奠于醋楪之東主婦奉飯奠于盤盞
之西以次設諸正位使諸子弟婦女各設祔位皆畢主
祭以下皆降復位
　　　酌獻
主祭升詣高祖位前執事者一人執酒注立于其右冬
月即先煖之主祭奉高祖考盤盞位前東向立執事者
西向斟酒于盞主祭奉之奠于故處次奉高祖妣盤盞
亦如之奠訖位前北向立執事者二人舉高祖考妣盤
盞立于主祭之左右主祭跪執事者亦跪主祭受高祖
考盤盞右手取盞祭之茅上以盤盞授執事者反之故
處受高祖妣盤盞亦如之俛伏興少退立執事者炙肝
于爐以楪盛之兄弟之長一人奉之奠于高祖考妣前
匙筯之南祝取版立于主祭之左跪讀曰某年某月某
朔某日孝𤣥孫某官某敢昭告于顯高祖考某官府君
顯高祖妣某封某氏氣序流易時維仲春追感嵗時不
勝永慕敢以潔牲柔毛粢盛醴齊祗薦嵗事以某親某
官府君某親某封某氏祔食尚享畢興主祭再拜退詣
諸位獻祝如初毎逐位讀祝畢即兄弟衆男之不為亞
終獻者以次分詣本位所祔之位酌獻如儀但不讀祝
獻畢皆降復位執事者以它器撤酒及肝置盞于故處
曽祖前稱孝曽孫祖前稱孝孫考前稱孝子改不勝永
慕為昊天罔極凡祔者伯叔祖父祔于高祖伯叔父祔
于曽祖兄弟祔于祖子孫祔于考餘皆倣此如本位無
即不言以某親祔食亞獻則主婦為之諸婦女奉炙肉
及分獻如初獻儀但不讀祝終獻則兄弟之長或長男
或親賔為之衆子弟奉炙肉及分獻如亞獻儀
　　　侑食
主祭升執注就斟諸位之酒皆滿立于香案之東南主
婦升扱匙飯中西柄正筯立于香案之西南皆北向再
拜降復位
　　　闔門
主祭以下皆出祝闔門無門處即降簾可也主祭立于
門東西向衆丈夫在其後主婦立於門西東向衆婦女在
其後如有尊長則少休于它所此所謂厭也
　　　啓門
祝聲三噫歆乃啓門主祭以下皆入其尊長先休于它
所者亦入就位主祭主婦奉茶分進于考妣之前祔位
使諸子弟婦女進之
　　　受胙
執事者設席于香案前主祭就席北靣祝詣高祖考前
舉酒盤盞詣主祭之右主祭跪祝亦跪主祭受盤盞祭
酒啐酒祝取匙并盤抄取諸位之飯各少許奉以詣主
祭之左嘏于主祭曰祖考命工祝承致多福于汝孝孫
使汝受禄于天宜稼于田眉壽永年勿替引之主祭置
酒于席前俛伏興再拜跪受飯嘗之實于左袂掛袂于
季指取酒卒飲執事者受盞自右置注旁受飯亦如之
主祭俛伏興立於東階上西向祝立於西階上東向告
利成降復位與在位者皆再拜主祭不拜降復位
　　　辭神
主祭者以下皆再拜
　　　納主
主祭者與主婦皆升各奉主納于櫝主祭以笥歛櫝奉
歸祠堂如來儀
　　　徹
主婦還監徹酒之在盞注它器中者皆入于瓶緘封之
所謂福酒果𬞞肉食並傳之燕器主婦監滌祭器而藏
之
　　　餕
是日設席男女異處尊行自為一列南面自堂中東西
分首若止一人則當中而坐其餘以次相對分東西向
就坐行酒薦食酒饌不足則以它酒它饌益之將罷主
祭頒胙于内執事者徧及微賤其日皆盡
　
　
　
　
　
　
　
　明㑹典卷八十八
欽定四庫全書
　明㑹典卷八十九
　　禮部四十八
　　　喪服
國初頒降大明令凡喪服等差多因前代之舊後更定
服制著為孝慈録復圖列于大明律今具載于後
　　大明令
斬衰三年(斬衰者用至粗麻布/不縫下邊謂之斬衰)
　子為父
　嫡孫為祖後者為祖(為曽高後/者亦同)
　女在室為父(已許/嫁同)
　女嫁反在父室為父(謂父䘮期年/内被出者)
　父為嫡子
　妻為夫
　妾為主
　為夫之父
　為人後者為所後父(過房與人做孩/兒的為後父)
齊衰三年(齊衰者亦用稍粗麻/布縫下邊謂之齊衰)
　子為母(父在/同)
　女在室為母(已許/嫁同)
　為祖後者祖卒為祖母(為曽高後/者亦同)
　母為長子
　女嫁反在室為母(謂母喪期年/内被出者)
　婦為夫之母　繼母與母同慈母與母同
　繼母為長子
　妾為主之長子
　為人後者為所後母(過房與人做孫/兒的為後母)
齊衰杖期
　父卒母嫁及出妻之子為母(報服/亦同)
　為祖後者祖在為祖母(為曽高後/者亦同)
　父卒嫡繼慈飬母歸宗為之服若改嫁從者為之服
　(報服/亦同)
　夫為妻
齊衰期年
　為祖父母(父所生庶/母亦同)
　為伯叔父母
　為兄弟
　為衆子
　為兄弟之子(女在/室者)
　為嫡孫
　為姑姊妺女在室者(適人無夫/子者同)
　女在室者為兄弟姪(姪女在/室同)
　婦人無夫子者為兄弟姪(姪女及姊/妺在室同)
　女為祖父母(出嫁/同)
　妾為其子
　妾為其父母
　庶子為其母(謂嫡母/在室)
　女適人為兄弟之為父後者
　為人後者為其父母(報服/亦同)
　女適人者為父母
　妾為嫡妻
　為繼父之同居者
　妾為主之衆子
　舅姑為嫡婦
　為夫親兄弟之子(男女/同)
齊衰五月
　為曽祖父母
　女為曽祖父母(出嫁/同)
齊衰三月
　為高祖父母
　女為高祖父母(出嫁/同)
　為繼父不同居(謂先曽同居/今不同居)
大功九月(大功者以粗熟布月長/殤九月  中殤七)
　為同堂兄弟(姊妹在/室同)
　為衆孫(女在/室同)
　為女適人者
　為姑姊妹適人者
　女適人為兄弟姪(姑姊妹及姪/女在室者同)
　出母為女
　為人後者為其兄弟(報服/亦同)
　女適人者為伯叔父母(報服/亦同)
　為人後者為其姑姊妺在室者(報服/亦同)
　為夫之祖父母
　為夫之伯叔父母
　為兄弟子之父
　為夫兄弟子之婦
　夫為人後者其妻為本生舅姑
　為衆子婦
　為子之長殤中殤(男女/同)
　為叔父之長殤中殤
　為姑姊妺之長殤中殤
　為兄弟之長殤中殤
　為嫡孫之長殤中殤(嫡曽𤣥/孫同)
　為兄弟之子長殤中殤
　為夫兄弟之子長殤中殤(男女/同)
小功五月(小功者以/稍粗熟布)
　為伯叔祖父母
　為兄弟之孫
　為兄弟之孫女在室者
　為同堂伯叔父母
　為同堂兄弟之子
　為同堂兄弟之女在室者
　為從祖姑姊妺之在室者(報服/亦同)
　為從祖祖姑在室者(報服/亦同)
　為再從兄弟
　為外祖父母
　為同堂姊妹在室者(報服/亦同)
　為母之兄弟姊妺(報服/亦同)
　為孫女適人者
　妯娌相為服
　為人後者為其姑姊妹適人者(報服/亦同)
　為夫同堂兄弟之子
　為夫兄弟之孫
　為夫之姑姊妺在室者(適人同報/服亦同之)
　為庶母慈已者
　為同母異父兄弟姊妹
　為嫡孫之婦
　為嫡母之父母兄弟姊妺
　母出為繼母之父母兄弟姊妹
　為兄弟妻(報服/亦同)
　為男女之下殤
　為叔父姑姊妺兄弟之下殤
　為嫡孫之下殤
　為衆孫之長殤(男同/女)
　為兄弟之子之下殤
　為同堂兄弟姊妹之下殤
　為人後者為其姑姊妺兄弟之長殤
　出嫁姑為姪之長殤(男女/同)
　為夫兄弟子之下殤(男女/同)
　為夫之叔父之長殤
緦麻三月(緦麻者以稍/細熟布)
　為族兄弟
　為族曽祖父母
　為兄弟之曾孫
　為族祖父母
　為兄弟之曽孫女之在室者
　為外孫(男女/同)
　為同堂兄弟之孫(同堂兄弟之孫女在/室同出嫁則無服)
　為再從兄弟之子(再從兄弟之女在/室同出嫁則無服)
　為曽孫𤣥孫
　為從母兄弟姊妺
　為姑之子
　為舅之子
　為族曽祖姑在室者(報服/亦同)
　為族姑在室者(報服/同)
　為族祖姑在室者(報服/亦同)
　為從祖姑姊妺適人者(報服/亦同)
　女適人者為同堂伯叔父母(報服/同)
　為從祖祖姑適人者
　庶子為父後者為其母
　為人後者為外祖父母
　為兄弟之孫女適人者(報服/亦同)
　為夫兄弟之曽孫
　為夫同堂兄弟之孫
　為夫再從兄弟之子(男女/同)
　為衆孫之婦
　為庶母(父之妾/有子者)
　為乳母
　為妻之父母(報服/亦同)
　為夫之曽祖父母
　為夫之從祖祖父母
　為兄弟孫之婦
　為夫之從祖父母
　為夫兄弟孫之婦
　為同堂兄弟子之婦
　為甥之婦
　為夫之外祖父母
　為外孫婦
　為同堂兄弟之妻
　為夫之舅姨
　為夫同堂兄弟子之婦
　為夫之從父兄弟之妻
　為夫之從姊妺在室及適人者
　為姊妺之子之婦
　子為父母妻妾為夫改𦵏(既𦵏/除之)
　為從父兄弟姊妺之中殤下殤
　為衆孫之中殤下殤(男女/同)
　為從祖叔父之長殤
　為從祖兄弟之長殤
　為從父兄弟之子長殤
　為兄弟之孫長殤
　為舅姨之長殤
　為從祖姑姊妺之長殤
　為人後者為其兄弟之中殤下殤
　出嫁姑為姪之中殤下殤(男女/同)
　為人後者為其姑姊妺之中殤下殤
　為人後者為從父母兄弟之長殤
　為夫之叔父之長殤下殤
　為夫之姑姊妹之長殤
　　　(准禮有三殤年十九至十六為長殤十五至十/二為中殤十一至八嵗為下殤長殤中殤降正)
　　　(服一等下殤降長殤中殤一等即生三嵗至七/嵗者為無服之殤其已娶已嫁則服之如成人)
　　孝慈録
斬衰三年
　子為父母
　庶子為所生母
　子為繼母
　子為慈母(母卒父命他/妾飬己者)
　子為養母(謂自㓜過/房與人)
　女在室為父母
　女嫁反在室為父母(謂已嫁被出而/歸在父母家者)
　嫡孫為祖父母承重及曽高祖父母承重者同(父不/在故)
　(嫡孫為祖承重服若父祖俱/亡而子孫為曽高祖後者同)
　為人後者為所後父母
　為人後者為所後祖父母承重
　夫為人後則妻從服
　婦為舅姑(即公/婆)
　庶子之妻為夫之所生母
　妻妾為夫
齊衰杖期
　嫡子衆子為庶母(謂父/之妾)
　嫡子衆子之妻為夫之庶母
　為嫁母出母(即親生母因父卒改/嫁及父在被出者)
　父卒繼母改嫁而已從之者
　夫為妻
齊衰不杖期
　父母為嫡長子及衆子
　父母為女在室者(雖適人而無夫/與子者亦同)
　繼母為長子及衆子
　慈母為長子及衆子
　孫為祖父母(女雖適/人不降)
　為伯叔父母(即伯伯姆姆/叔叔嬸嬸)
　妾為夫之長子及衆子為所生子
　為兄弟
　為兄弟之子及兄弟之女在室者(即姪男/及姪女)
　為姑及姊妺在室者(雖適人而無/夫與子者同)
　妾為嫡妻
　嫁母出母為其子
　女在室及雖適人而無夫與子者為其兄弟及兄弟
　之子(姊妺及姪女/在室者同)
　繼母改嫁為前夫之子從已者
　為繼父同居兩無大功之親者(謂繼父無子孫叔伯/兄弟已身亦無伯叔)
　(兄弟/之類)
　婦人為夫親兄弟之子
　婦人為夫親兄弟之女在室者
　女出嫁為父母
　妾為其父母
　為人後者為其父母(即本生/父母)
　女適人為兄弟之為父後者
　祖為嫡孫
　父母為長子婦
齊衰五月
　為曽祖父母(女雖適/人不降)
齊衰三月
　為高祖父母(女雖適/人不降)
　為繼父先曽同居今不同者
　為繼父雖同居而兩有大功以上親者
大功
　為同堂兄弟及姊妺在室者
　為姑及姊妺及兄弟之女出嫁者
　父母為衆子婦
　為女之出嫁者
　祖為衆孫(女在/室同)
　為兄弟之子之婦(即姪/婦)
　婦人為夫之祖父母(即夫之/公婆)
　婦人為夫之伯叔父母(即夫之伯伯姆/姆叔叔嬸嬸)
　婦人為夫之兄弟之子婦(即姪/婦)
　婦人為夫兄弟之女嫁人者
　女出嫁為本宗伯叔父母(即伯伯姆姆/叔叔嬸嬸)
　女出嫁為本宗兄弟及兄弟之子
　女出嫁為本宗姑姊妺及兄弟之女在室者
　為人後者為其兄弟及姑姊妺在室者
　夫為人後者其妻為夫本生父母
　為兄弟之子為人後者
小功
　為伯叔祖父母(謂祖之兄弟即伯/公伯婆叔公叔婆)
　為同堂伯叔父母(謂父之伯/叔兄弟)
　為再從兄弟及再從姊妺在室者(謂同曽祖兄弟即/父伯叔兄弟之子)
　(女/)
　為同堂兄弟之子(即堂/姪)
　為從祖祖姑在室者(謂祖之親姊/妹即姑婆)
　為從祖姑在室者(即堂姑是父之/同堂伯叔姊妹)
　為同堂兄弟之女在室者(即堂/姪女)
　為兄弟之妻
　為人後者為其姑姊妺適人者
　為嫡孫婦
　為同堂姊妹之出嫁者
　為孫女適人者
　為兄弟之孫及兄弟之孫女在室者(即姪/孫)
　為外祖父母(即外公/外婆)
　為母之兄弟姊妺(即舅舅/姨姨)
　為同母異父之兄弟姊妺
　為姊妹之子(即/甥)
　為夫之姑及夫之姊妺在室(出嫁/同)
　為夫之兄弟及夫兄弟之妻
　為夫兄弟之孫及夫兄弟之孫女在室者
　為夫同堂兄弟之子及夫同堂兄弟之女在室者
緦麻
　為族曽祖父母(謂曽祖之兄弟及妻即/太伯公伯婆叔公叔婆)
　為族伯叔祖父母(謂祖之同堂兄弟及妻即/堂伯公伯婆叔公叔婆)
　為族父母(謂父之再從兄弟同曽祖者/即族伯伯姆姆叔叔嬸嬸)
　為族兄弟及族姊妺在室者(謂三從兄弟姊/妹同高祖者)
　為族曽祖姑在室者(謂曽祖之姊/妹即太姑婆)
　為族祖姑在室者(謂祖之同室姊/妹即堂姑婆)
　為族姑在室者(謂父之再從/姊妺即族姑)
　為兄弟之曽孫(女在室同/即曾姪孫)
　為曽孫𤣥孫
　為同堂兄弟之孫(女在室同出/嫁則無服)
　為再從兄弟之子(女在室同即同/曽祖兄弟之子)
　為從祖祖姑及從祖姑及從祖姊妺之出嫁者(從祖/祖姑)
　(謂祖之親姊妺從祖姑父之同堂/姊妺從祖姊妺已身再從姊妹)
　為兄弟之孫女出嫁者
　為同堂兄弟之女出嫁者(堂姪/女)
　為乳母
　為舅之子
　為姑之子
　為兩姨兄弟
　為外孫(男女/同)
　為婿
　為妻之父母(妻亡而别娶亦同妻/之親母雖嫁出猶服)
　為兄弟孫之婦
　為同堂兄弟子之婦
　為同堂兄弟之妻
　為外孫婦
　為甥婦
　婦人為夫之曽祖高祖父母
　為夫之從祖祖父母(即夫之祖親兄弟伯/公伯婆叔公叔婆)
　為夫之從祖父母(夫之堂/伯叔)
　為夫兄弟之曽孫
　為夫之同堂兄弟
　為夫同堂兄弟之孫(孫女/同)
　為夫再從兄弟之子
　為夫兄弟孫之婦
　為夫同堂兄弟子之婦
　為夫同堂兄弟之妻
　為夫同堂姊妹(在室出/嫁同)
　為夫之外祖父母
　為夫之舅及夫之姨
　為夫之從祖祖姑及從祖姑在室者(從祖祖姑是夫/之姑婆從祖姑)
　(是夫之/堂姑)
　女出嫁為本宗從祖祖父母(即伯公伯婆/叔公叔婆)
　女出嫁為本宗從祖父母(即堂伯/堂叔)
　女出嫁為本宗同堂兄弟之子女(即堂叔/堂姪女)
　女出嫁為本宗從祖祖姑及從祖姑在室者(從祖祖/姑即姑)
　(婆從祖姑/即堂姑)
　女出嫁為本宗同堂姊妹之出嫁者
　為人後者為本生外祖父母
　
　
　
　
　
　
　
　
　
　明㑹典卷八十九
欽定四庫全書
　明會典卷九十
　　禮部四十九
　　　喪禮一
　　　　大喪禮
洪武三十一年遺詔
一天下臣民令到出三日皆釋服嫁娶飲酒皆無禁
一母發民哭臨宫殿中當臨者皆以旦晡各十五舉哀
禮畢非旦晡臨毋得擅哭
一當給喪事及哭臨者皆毋跣絰帶毋過三寸無布車
兵器
一諸王各於本國哭臨不必赴京中外管軍戍守官員
毋得擅離信地許遣人至京
一王國所在文武衙門官民軍士今後一聴朝廷節制
䕶衛官軍王自處分
一諸王不在令中者皆以此令比類從事
本部議奏事宜
一在京五府六部等衙門官員聞喪次日各易素服烏
紗㡌黒角帶赴内府聴宣遺詔畢於本衙門齋宿素服
朝晡詣几筵哭仍各置孝服至第四日成服朝晡哭臨
至𦵏畢而止仍自成服日為始服孝服二十七日而除
其命婦亦於第四日各具孝服由西華門入哭臨不許
戴金銀首飾
一諸王世子郡王王妃郡王妃郡主内使宫人等俱服
斬衰三年自聞喪第四日成服為始二十七月而除凡
臨朝視事素服烏紗㡌黒角帶退朝服衰服
一官員麻布大䄂圓領衫不緝邊麻布㡌就用所戴㡌
以布裹之仍垂帶麻腰絰麻鞋
一命婦麻布大袖圓領長衫麻布盖頭
一明器行移工部及内府司設監等衙門成造照衣生
存所用鹵簿器物名件
一作神主用栗木為之制度依家禮
一差行人齎捧遺詔前去各布政司并直隸府州衙門開讀
一在外大小衙門文武官人等詔書到日素服烏紗㡌黒
角帶行四拜禮跪聽宣訖舉哀再行四拜禮畢仍各置孝
服至第四日成服為始每旦率合屬官僚人等於本衙門
朝闕設香案哭臨三日而除
一在外大小衙門各令官一員赴京致祭所用香燭祭
物本部備辨
永樂二十二年遺詔喪服禮儀一遵太祖皇帝遺制
本部議奏事宜
一宫中自皇太子以下成服日為始服斬衰二十七月
而除親王世子郡王及王妃世子妃郡王妃公主郡主
以下聞喪皆哭盡哀行五拜三叩頭禮第四日成服斬
衰二十七月而除凡王親事素服烏紗㡌黒角帶退服
衰服服内並停音樂嫁娶其祭祀止停百日
一在京文武官初聞喪素服烏紗㡌黒角帶明日清晨
詣思善門外哭五拜三叩頭退各置斬衰服於本衙門
宿歇不飲酒食肉第四日成服具衰服詣思善門外朝
夕哭臨三日又朝臨十日(供熈後朝/臨七日)各十五舉聲成服
日為始服衰服二十七日凡入朝及衙門視事用布裹
紗㡌垂帶素服腰絰麻鞋退服衰服二十七日之外素
服烏紗㡌黑角帶二十七月而除聴選辦事等官服衰
服監生吏典僧道人等素服以成服日為始皆赴順天
府朝闕設香案朝夕哭臨三日又朝臨十日(洪熈後朝/臨七日)
各十五舉聲仍各素服二十七日而除文武官命婦聞
喪第四日各服麻布大䄂圓領長衫麻布盖頭清晨由
西華門入哭臨三日命婦去金銀首餙素服二十七日
凡音樂祭祀官員軍民人等停一月軍民素服婦人素
服不粧餙俱二十七日
一在外俱以聞喪日為始令到日之文武官員素服烏
紗㡌黒角帶行四拜禮跪聴宣讀訖舉哀再行四拜禮
畢各置斬衰服於本衙門宿歇不飲酒食肉第四日成
服毎旦率合屬官僚人等服衰服就本衙門朝闕設香
案朝夕哭臨三日又朝臨十日(洪熈後無朝/臨十日禮)各十五舉
聲成服日為始服衰服二十七日衙門視事用布裹紗
㡌垂帶素服腰絰麻鞋退服衰服二十七日後素服烏
紗㡌黒角帶二十七月而除文武官命婦聞喪素服舉
哀三日各十五舉聲去金銀首飾素服二十七日而除
軍民男女皆素服一十三日凡音樂祭祀官員軍民人等
並停百日男女嫁娶官員停百日軍民停一月
一在京文武官孝服毎員官給麻布一疋自製四裔使
臣工部造與孝服諸王公主遣官及内外文武官員人
等詣几筵祭祀者光禄寺備祭物翰林院撰祭文引赴
思善門外行禮各處進香官辭歸者諸王公主所遣臨
期司禮監請㫖給賜其方面官與路費鈔二十錠餘十
錠
一京城聞喪日為始寺觀各聲鍾三萬杵禁屠宰四十
九日
一上尊謚儀前期三日齋戒前一日遣官祭告天地宗
廟社稷如常儀是日内侍官置冊寳輿于奉天門捧冊
寳置輿中皇帝具衰服詣奉天門内侍官舉冊寳輿導
引官導皇帝後随降階陞輅百官序立金水橋南北向
俟冊寳輿將至皆跪冊寳輿過畢興隨皇帝後至思善
門外序立北向皇帝降輅冊寳輿由中門入至几筵殿
丹陛上導引官導皇帝由左門入内賛唱執事官各司
其事導引官導皇帝就丹陛上拜位捧冊寳官捧冊寳
由左門入至几筵前分左右立北向導引官奏四拜皇
太孫親王皇孫陪拜丹陛上百官陪拜思善門外内賛
及鴻臚寺官同時傳賛四拜畢導引官導皇帝由殿左
門入詣大行皇帝神位前奏跪内賛及鴻臚寺官傳賛
皇太孫以下及百官皆跪奏進冊捧冊官跪進冊于皇
帝之左皇帝受冊獻畢授捧冊官置于案奏進寳捧寳
官跪進寳皇帝受寳獻畢授捧寳官置于案奏宣冊宣
冊官跪宣冊于皇帝之左畢奏宣寳如宣冊畢奏俯伏
興平身四拜傳賛亦如之奏復位導引官導皇帝由殿
左門出就拜位奏四拜傳賛同禮畢行祭禮導引官導
皇帝詣几筵前就拜位奏四拜畢奏跪獻酒畢贊讀祝讀
祝官讀畢亞獻終獻禮並如初奏四拜傳賛並同畢導
引官導皇帝由左門入詣神位前捧冊寳授内侍官捧
入導引官導皇帝入内置冊寳畢奏叩頭畢導引官導
皇帝由左門出至丹陛上奏禮畢傳賛同導引官導皇
帝還宫
一二十七日以後皇帝服素冠麻衣麻絰臨朝退仍衰
服
一𦵏祭等儀發引前三日行奏告禮百官預齋戒三日
遣官以𦵏期告天地宗廟社稷皇帝衰服告几筵皇太
子親王以下皆衰服隨班行禮是日後百官衰服朝
一臨至發引日止京師内外禁樂至祔祭日止禁屠宰
至𦵏畢日止發引前一日遣官祭金水橋午門端門承
天門御橋大明門徳勝門清河橋沙河京都應祀神祇
并經過去處應祀神祠是夕設辭奠皇帝后妃皇太子
親王以下皆衰服以序致祭司禮監禮部錦衣衛官提
督執事者設大昇輿於午門外依圖式陳設𦵏儀於午
門外并大明門外發引日設啓奠内侍陳設禮饌拜位
如常儀内導引官導皇帝衰服詣拜位皇太子親王以
下各就拜位賛禮賛四拜奠帛獻酒讀祝四拜舉哀興
哀止望瘞禮畢内導引官導皇帝詣几筵殿内稍東西
向立皇太子親王以下丹陛上稍東立執事者升徹帷
幙等物拂拭梓宫畢内待徹啓奠内執事官進龍輴于
几筵殿下設真亭神帛輿謚冊寳輿于丹陛上設祖奠
如啟奠儀畢内導引官導皇帝詣梓宫前稍東西向立導
皇太子由殿左門入立于皇帝之南稍東西向親王以下俱
於丹陛上稍東西向立内侍於梓宫前跪奏請靈駕進
發内侍捧謚冊寳次捧神帛由殿中門出各置輿内次
捧銘旌由中門出執事官升捧梓宫内執事持翣左右
蔽梓宫降殿内侍官於梓宫前跪奏請梓宫升龍輴執
事官奉登龍輴訖以綵帷飾梓宫執翣仍列左右内侍
繖扇侍衛如儀列舊所御儀仗居前諡冊神帛真亭銘
旌以次而行内導引官導皇帝由殿左門出后妃皇太
子親王及宫眷後隨至午門内設遣奠如祖奠儀進帛
爵讀祝官各隨地之所宜立侍於梓宫前跪奏請靈駕
進發司禮監官率儀衛諡冊寳輿等前行皇帝后妃皇
太子親王以下皆哭盡哀内侍於皇帝前跪奏請還宫
内侍導引皇帝還宫后妃以下俱還宫執事舁梓宫由
中門出至午門外禮官跪奏請梓宫升大昇輿執事官
奉梓宫升輿訖禮官跪奏請靈駕進發司禮監禮部錦
衣衛整視𦵏儀以次前行皇太子親王以下哭送靈駕
出至端門外行辭祖禮執事官預設褥位于太廟中香
案前梓宫至端門外禮官跪奏請辭祖導引官導皇太
子易常服詣神帛輿前跪禮官捧神帛授皇太子皇太
子捧神帛輿由廟街左門入至太廟褥位跪置神帛于
褥興皇太子正立於神帛後賛禮賛跪皇太子跪禮官
跪于皇太子之左奏太宗文皇帝謁辭禮官興贊禮
賛俯伏興皇太子俯伏興賛五拜三叩頭禮畢皇太子
跪捧神帛興仍由廟左門出至輿前以神帛授禮官禮
官跪受神帛安奉輿中訖跪奏請靈駕進發皇太子仍
喪服親主以下隨行梓宫由承天門大明門中門出皇
太子親王以下俱由左門出歩送至徳勝門外騎送至
陵在途并至陵俱朝夕奠哭臨諸王皇親駙馬公侯伯
及文武百官軍民耆老四品以上命婦以序沿途設次
致祭祭畢文武官不係山陵執事及分送者并命婦耆
老悉還大昇輿行縁途毎程預設校尉舁送選委内官
同錦衣衛官專一提督務在起止有節行歩安徐縁途
宿頓之處預先搭盖席殿仍量盖席房以貯儀仗等物
至陵執事官先陳龍輴于獻殿門外俟大昇輿至禮官
詣大昇輿前跪奏請靈駕降輿升龍輴詣獻殿執事官
奉梓宫升龍輴由中門入皇太子親王俱由左門入詣
獻殿安奉訖諡冊寳等輿仍陳於前行安神禮執事陳
禮饌如常儀設皇太子拜位于梓宫前内侍導皇太子
詣拜位賛四拜興賛跪奠酒讀祝俯伏興賛四拜舉哀
興哀止賛禮畢親王以下陪拜如常儀遣官祀后土并
天壽山俟掩𤣥宫設遷奠執事官陳禮饌如常儀設皇
太子拜位于梓宫前内侍導皇太子詣拜位賛四拜興
賛跪奠帛奠酒讀祝訖俯伏興賛四拜舉哀興哀止望
瘞親王以下陪拜如常儀退將掩𤣥宫内侍導皇太子
親王以下詣梓宫前跪内侍奏請靈駕赴𤣥宫俯伏興
執事官升奉遷梓宫入皇堂安奉訖内侍捧諡冊寳置
于前陳列明器等畢行贈禮執事官陳禮饌于皇堂門
外奉玉帛安置于香案前設皇太子拜位于前内侍導
皇太子詣拜位賛四拜興賛跪賛奠酒賛進贈執事官
捧玉帛跪進于皇太子之右皇太子受玉帛獻畢以受
内執事捧入皇堂安置訖賛俯伏興皇太子俯伏興賛
四拜舉哀興哀止賛贈事畢内侍出遂掩𤣥宫掩畢行
享禮于𤣥宫前如遷奠儀遣官祀后土及祭天壽山掩
𤣥宫將畢内侍設香案于𤣥宫門外陳禮饌如儀設題
主案于香案前西向設皇太子拜位于前北向内侍盥
手出主于案上題主官盥手西向題主畢内侍奉主置
于神座藏神帛于箱中置其後内侍跪奏請太宗文皇
帝神靈上神主奏訖賛四拜興賛跪獻酒讀祝俯伏興
賛四拜舉哀興哀止内侍啓櫝受主訖跪奏請神主降
座升輿奉神主升靈輿至獻殿上内侍跪奏請神主降
輿升座奉神主即座訖行初虞禮執事官陳禮饌于神
主前設皇太子拜位于香案前内侍引皇太子就拜位
賛四拜興賛行初獻禮賛跪皇太子跪奠帛奠酒讀祝
畢俯伏興亞獻終獻賛四拜舉哀興哀止望瘞禮畢内
侍捧神帛箱埋于殿前屏處潔地焚凶器于野𦵏日初
虞柔日再虞剛日三虞後間日一虞至九虞止在途皇
太子行禮還京皇帝親行禮神主啓行將還内侍於神
主前跪奏請神主降座升輿還京奏訖俯伏興於靈座
上奉神主升靈輿進行儀仗侍衛如儀皇太子後隨在
途仍朝夕奠神主還京先於城外置幄次錦衣衛教坊
司備鼓吹不作百官衰服奉候城外神主至入幄次百
官序列於前行五拜三叩頭禮畢侯神主進行百官後
從至午門外儀衛等退導引官導皇帝衰服奉迎于午
門内神主至舉哀歩導神主升几筵殿内皇帝立于殿
上稍東西向内侍于靈輿前跪奏請神主降輿升座奏
訖捧神主安奉于靈座訖行安神禮執事官陳設如常
儀内導引官導皇帝詣拜位奏四拜興奏跪奠湭讀祝
俯伏興奏四拜舉哀興哀止奏禮畢皇太子親王以下
陪拜如常儀百官於思善門外隨班行禮傳唱如儀明
日百官行奉慰禮虞祭内侍陳禮饌拜位于几筵前如
常祭儀内導引官導皇帝衰服詣拜位皇太子親王以
下衰服各就拜位行四拜禮初獻奠帛獻酒讀祝亞獻
終獻贊四拜舉哀興哀止望瘞禮畢卒哭用虞祭後剛日
禮同虞祭自是惟朝夕奠祔享用卒哭之明日太常寺
陳設禮饌于太廟如常享儀樂設而不作設儀衛繖扇
于午門外内侍官設皇帝拜位于几筵殿上進御輦于
殿前丹陛上内導引官導皇帝衰服詣拜位賛四拜舉
哀興哀止立於拜位之東西向内侍詣靈座前跪奏請
太宗文皇帝神主降座升輦詣太廟祔享奏訖内侍捧
神主由殿中門出安奉于御輦内侍執繖扇侍衛如儀
至思善門外皇帝易祭服升輅後隨至門外儀衛繖扇
列于太廟南門外之左右導引官導皇帝詣御輦前賛
跪皇帝跪太常卿跪奏請太宗文皇帝神主降輦詣太
廟祔享奏訖賛俯伏興皇帝俯伏興導引官導皇帝捧
神主由左門入典儀唱樂舞生就位執事官各司其事
至丹陛典儀唱太宗文皇帝謁廟内賛奏請詣神主前
至廟前内侍捧神主置褥位朝于北皇帝於神主後行
八拜禮各廟俱八拜禮畢内侍捧神主太常卿立壇東
西向唱賜座皇帝搢主内侍捧神主進于皇帝皇帝捧
神主安于座導引官導皇帝詣拜位行祭禮如時享儀
文官五品以上武官四品以上隨班行禮禮畢太常卿
於神主前跪奏請太宗文皇帝神主還几筵奏訖導引
官導皇帝捧神主由廟左門出至門外安奉于御輦儀
衛繖扇導從如來儀皇帝升輅後隨至午門外儀衛止
皇帝至思善門降輅釋祭服易衰服隨御輦至几筵殿
前内侍於輦前跪奏請神主降輦升座内侍奉神主升
座訖内導引官導皇帝由殿左門入行安禮禮如前儀
禮畢皇帝釋服還宫明日百官素服烏紗㡌黒角帶行
奉慰禮
一大祥奉安神主神座儀物于太廟前一日遣官祭告太
廟至日上祭告几筵殿皇太后皇后以下各祭一壇王
府遣官共祭一壇在京文武官員共祭一壇
一禫祭遣親王詣陵行禮
洪熈元年遺詔山陵制度務從儉約喪制用日易月皆
以二十七日釋服毋禁嫁娶音樂在外親王藩屏為重
不可輙離本國各處總兵鎮守備禦重臣及文武大小
官員亦毋擅離職守聞喪之日止於本處朝夕哭臨三
日悉免赴闕行禮其本部奏議事宜自聞喪日為始不
鳴鍾鼓在京禁屠宰十三日諸王世子郡王及王妃郡
主以下並遵遺詔喪服二十七日而除既上尊諡禮畢
乃頒詔是日百官素服烏紗㡌黒角帶先俟于承天門
外上翼善冠素服黒角帶御奉天門執事官入行五拜
三叩頭禮鴻臚寺官奏請陞殿嗚鞭訖序班設詔案尚
寳司用寳畢鳴讃唱請頒詔以詔授禮部官置于案序
班舉案由左門出用傘導至承天門文武百官先行四
拜禮平身賛禮稱有制百官跪聴開讀訖再行四拜禮
禮畢百官以次出祔廟後上仍素服御西角門視朝遇
時享等禮太常寺奏祭祀其日早鳴鍾鼓上始服黄袍
御奉天門視朝時享畢仍素服御西角門視朝至禫祭
後始釋素服
成化二十三年大祥以後儀前期三日齋戒前一日遣
官詣太廟行祭告禮用祝文至日侵晨設酒果於几筵殿
設神主輦一冊寳亭二于殿前丹陛上上服淺淡服行
祭告禮畢司禮監官詣几筵殿前跪奏請神主升輦詣
太廟奏訖内侍捧神主冊寳俱由殿中門出安奉于輦
及冊寳亭内侍擎執繖扇侍衛如儀上隨行至右順門
上易祭服升輅後隨至午門外儀衛繖扇導至廟街門
内儀衛繖扇分列于太廟南門外之右上降輅司禮監
官導上詣神主輦前賛跪上跪司禮監官于上左跪于
神主輦前奏請神主奉安太廟奏訖賛俯伏興上俯伏
興導引官前導内侍捧神主冊寳前行上後隨由中門
入至寢廟奉安訖上叩頭興導引官導上由殿東門轉
至丹陛上祭祀如時祭儀樂設而不作用祝文文武官
具祭服隨班行禮祭畢上仍祭服升輅詣武英殿前降輅
升几筵殿奉迎神位内侍舉神位亭前行由中門出上
升輅後隨由思善門入至奉先殿門外上降輅司禮監
官導上詣神位亭前賛跪上跪司禮監官于上左跪于
神主亭前奏請神位奉安奉先殿奏訖賛俯伏興上俯
伏興導引宮前導内侍於亭内捧神位前行上後從由
中門入至奉先殿奉安訖上叩頭興就位行祭告禮用
酒果用樂用祝文至禫祭免朝一日擇日遣官詣陵致
祭
　
　
　
　
　
　
　
　
　
　
　
　
　
　明㑹典卷九十
欽定四庫全書
　明㑹典卷九十一
　　禮部五十
　　　喪禮二
　　　　高皇后喪禮
洪武十五年定
一聞喪次日文武百官素服行奉慰禮
一在京文武百官於聞喪之四日清晨素服詣右順門
外具喪服入臨臨畢素服行奉慰禮第二日第三日禮
同
一文官一品至三品武官一品至五品命婦於聞喪之
四日清晨素服至乾清宫具喪服入臨行禮不許用金
珠銀翠首飾及施脂粉喪服用麻布盖頭麻布衫麻布
長裙麻布鞋
一在京文武百官及聴除等官人給布一疋自製喪服
一文武官員皆服斬哀自成服日為始二十七日而除
仍素服至百日始服淺淡顔色衣服
一在外文武官喪服服制與在京官同聞訃日於公㕔
成服三日而除命婦喪服與京官命婦同亦三日而除
一軍民男女皆素服三日
一自聞訃日為始在京禁屠宰四十九日在外三日停
音樂祭祀百日停嫁娶官一百軍民一月
一上冊諡祭告太廟
一發引文武百官具喪服詣朝陽門外奉辭神主還宫
文武百官素服迎於朝陽門外回宫百官行奉慰禮
一卒哭行祔廟禮
一百官輟朝祭告几筵殿百官素服黒角帶詣中右門
行奉慰禮命婦詣几筵殿祭奠
一凡遇時節及忌日東宫親王祭几筵殿及詣陵拜祭
一小祥上素服烏犀帶輟朝三日是日清晨詣几筵殿
行祭奠禮東宫親王詣陵拜祭京城禁音樂三日禁屠
宰三日百官前期齋戒至日素服黒角帶詣後右門進
香畢行奉慰禮是日外命婦詣几筵殿行進香禮東宫
親王熟布練冠九􁏖去首絰負版辟領衰如朝見上位
及受百官啓見素服烏紗㡌黒犀帶皇孫熟布冠七􁏖
去首絰負版辟領衰皇妃皇太子妃王妃公主及皇孫
女熟布盖頭去腰絰宗室駙馬服齊衰三年練冠去首
絰
一大祥奉神主于奉先殿預期齋戒告廟百官陪祀畢
行奉慰禮各王國禁屠宰三日停音樂三日
永樂元年復上尊諡冊寳前期三日齋戒遣官祭告天
宗宗廟社稷至期行禮次頒詔
　　　　文皇后喪禮
永樂五年定
一自次日為始輟朝不鳴鍾鼓上素服御西角門文武
百官素服烏紗㡌黒角帶詣思善門外哭臨畢行奉慰
禮明日如之又明日早文武官成服詣思善門外哭臨
畢易素服行奉慰禮凡三日皆如之
一文武百官自次日為始各就公署齋宿至二十七日
止
一文武四品以上命婦成服日為始喪服詣思善門内
哭臨三日而止
一聴選辦事等官各喪服人材監生吏典僧道坊廂耆
老各素服自成服日為始赴應天府舉哀三日
一内外宗室皆成服二十七日而除
一天下大小衙門各遣官進香
一成服後祭祀皇親駙馬共一壇公侯伯共一壇五府
同錦衣衛共一壇六部都察院同文職大小衙門共一
壇文武官四品以上命婦共一壇
一百日上及皇妃皇太子皇太子妃皇孫親王及妃公
主以下及在京文武官并命婦各祭一壇
一周年祭如百日儀百官詣西角門行奉慰禮在京禁
音樂停屠宰七日
一凡遇時節祭祀上位一壇皇妃東宫皇孫各王長公
主公主各王妃各祭一壇
　　　　誠孝皇太后喪禮
正統七年定
一遺詔喪服以日易月二十七日而除哭臨三日即止
君臣皆同皇帝成服三日後即聴政天地宗廟社稷及
百神之祀皆勿停宗室諸王但遣官進香不必送喪在
外大小文武衙門並免進香臣民之家勿禁音樂嫁娶
本部議奏事宜
一自開喪日為始不鳴鍾鼓
一諸王世子郡王及王妃郡主以下聞訃皆哭盡哀行
五拜三叩頭禮畢易素服第四日始衰服二十七日而
除
一在京文武官聞喪素服烏紗㡌黒角帶自明日始至
第三日毎旦詣思善門外哭退於本衙門宿歇不飲酒
食肉第四日具斬衰服至思善門外朝夕哭臨三日各
十五舉聲止凡入朝及在外衙門視事用布裹紗㡌黒
角帶素服腰絰麻鞋退即服衰服通前二十七日而除
一文武官一品至四品命婦麻布大袖圓領長衫盖頭
清晨由西華門入至思善門外哭臨三日悉去金銀首
飾仍素服二十七日而除
一在京以聞喪日為始禁屠宰十三日
一軍民素服婦人素服不粧飾俱以聞喪日為始二十
七日而除
一外國四裔使臣行哭臨禮工部造與孝服隨朝官哭
臨及行祭禮
一在京文武官非朝叅官及聴選辦事官監生吏典耆
老僧道聞喪即易素服自次日至第三日毎旦赴順天
府朝闕設香案哭臨至第四日官各具斬衰服監生人
等素服朝夕哭臨三日各十五舉聲止仍各素服通前
二十七日而除
一遺詔到日在外文武官員人等素服烏紗㡌黒角帶
行四拜禮跪聴宣讀訖舉哀再行四拜禮畢各置斬衰
服於衙門内望闕設香案朝夕哭臨三日各十五舉聲
止自是素服通計二十七日而除
一在外官員命婦聞喪素服舉哀三日各十五舉聲素
服通前二十七日而除軍民男女止素服十三日
一南京文職二品武職三品以上衙門在外中都留守
司布政司按察司及總兵官差人進香其餘衙門皆免
　　　　皇妃喪禮
永樂十八年定
一聞喪輟朝五日
一初喪祭祀上位祭一壇皇后祭一壇皇妃祭一壇皇
太子祭一壇親王共祭一壇公主共祭一壇
一贈諡冊文行焚黄禮
一七七百日周年二周年毎次祭祀壇數與初喪同
一開塋域遣官祠后土
一行内外衙門造辦喪儀銘旌㝠器等項
一發引前期辭靈祭祀壇數與初喪同惟増六尚司祭
一壇内官内使祭一壇
一啓奠祖奠遣奠各遣祭一壇
一祭引日文武百官各素服烏紗㡌黒角帶送至路祭
處所皇親駙馬共一壇公侯伯文武衙門共一壇外命
婦共一壇
一過門祭祀(内門遣内官外門/遣太常寺官行禮)
一下塟遷奠遣祭一壇
一掩壙遣官祠后土
一迎靈轎至享堂行安神禮遣祭一壇
天順七年祭祀初喪七七百日周年二周年辭靈各増
祭一壇
　　　　親王喪禮
喪聞上輟朝三日禮部奏差官掌行喪祭禮翰林院撰
祭文諡冊壙誌文工部造銘旌差官造墳國子監取監
生報訃各王府御祭聞喪一壇(牲用牛犢羊豕/餘祭止用羊豕)太皇太
后皇太后東宫各一壇在京文武衙門各一壇七七下
𦵏百日周年二周年除服御祭各一壇(下𦵏以上凡御/祭及東宫文武)
(衙門二祭總差侯伯一員行禮周年以下三御祭各差/行人一員禮太皇太后皇太后二祭遣本府内官行禮)
其祭物本布政司轉屬買辦㝠器喪儀本處各該衙門
成造其初喪本國内禁屠宰三日禁音樂嫁娶至𦵏畢
乃止其封内文武衙門各祭一壇非封内者不弔祭發
引在城軍民㑹送其大小殮七七百日遷柩祖奠發引
下𦵏題主虞禮本府俱自有祭祀其服制王妃世子衆
子及郡王郡主下至宫人俱斬衰三年封内文武官員
齊衰三日哭臨五日而除在城軍民俱素服五日郡王
衆子郡君為兄及伯叔父服齊衰期年郡王妃服小功
五月
　　　　親王妃喪禮
喪聞御祭一壇太皇太后皇太后中宫東宫公主各祭
一壇翰林院撰祭文壙誌文工部造銘旌行布政司委
官開壙合𦵏及轉屬買辦祭祀品物(祭用/羊豕)國子監取監
生報訃各王其㝠器喪儀本處各該衙門成造繼妃次
妃祭禮同其夫人則御祭一壇俱造壙祔𦵏
　　　　公主喪禮
喪聞上輟朝一日御祭一壇皇太后中東宫各祭一壇
各公主共祭一壇翰林院撰祭文壙誌户部給齎粮一
百石工部造銘旌神主魂帛棺槨墳壙誌石㝠器儀仗
順天府買辦麻布一百疋及真亭綵卓長明燈油等物
欽天監差官選地擇日國子監取監生報訃各王孝服
花冠等件内府内官監等衙門成造其七七百日周年
二周年除服御祭各一壇下𦵏輟朝一日上位皇太后
中宫東宫公主各祭一壇皇親命婦共一壇公侯伯都
督命婦共一壇六部等衙門四品以上官命婦共一壇
都指揮指揮命婦共一壇其啓土遷柩祖奠過門過橋
掩壙題主奉安神主虞祭各祭物俱光禄寺備辦
　　　　郡王喪禮(世子以下/喪禮附)
喪聞上輟朝一日翰林院撰祭文諡冊壙誌文工部造
銘旌行人司差官掌行喪𦵏禮國子監取監生報訃各
王其祭初聞喪御祭一壇東宫一壇在京文武衙門各
一壇七七百日下𦵏周年二周年除服御祭各一壇(下/𦵏)
(以上諸祭總遣行人一員行禮/周年以下遣布政司官行禮)本布政司委官造墳安
𦵏及轉屬買辦祭物(祭用/羊豕)㝠器喪儀等本處各該衙門
成造郡王妃喪禮與親王妃同惟聞喪無公主祭一壇
造墳合𦵏郡王繼妃次妃喪禮俱與正妃同造壙祔𦵏
凡世子喪禮聞喪御祭一壇東宫祭一壇七七百日下
𦵏周年二周年除服御祭各一壇(俱遣本布政/司官行禮)翰林院
撰祭文諡冊壙誌文工部造銘旌國子監取監生報訃
各王本布政司委官造墳安𦵏轉屬買辦祭物㝠器喪
儀等本處各該衙門成造
凡長子喪禮聞喪御祭一壇下𦵏百日周年除服御祭
各一壇(自長子至中尉諸祭俱/遣本府長史等官行禮)翰林院撰祭文本布政
司造墳安𦵏轉屬買辦祭祀品物
凡世孫喪禮聞喪御祭一壇東宫祭一壇下𦵏百日周
年除服御祭各一壇翰林院撰祭文布政司造墳安𦵏
轉屬買辦祭物
凡鎮國將軍喪禮與世孫同
凡輔國將軍喪禮無周年除服二祭餘與鎮國將軍同
奉國將軍喪禮無下𦵏百日周年除服四祭餘與輔國
將軍同
凡鎮國輔國奉國中尉喪禮御祭各一壇鎮輔二中尉
有司造墳安𦵏奉國中尉有司量與造墳
凡世子妃世孫妃喪禮俱與郡王妃同
凡郡主喪禮與郡王妃同惟無壙志文
凡鎮國將軍夫人下至中尉安人俱御祭一壇造壙合
𦵏
凡縣主郡君縣君喪禮御祭中宫祭俱一壇造墳安𦵏
鄉君止御祭一壇(自王妃至安人鄉君諸/祭俱遣本府内官行禮)
凡宗室庶人并母妻喪所在有司㑹同該府教授等官
於本處空閑相應地内造壙𦵏之
　明㑹典卷九十一
欽定四庫全書
　明㑹典卷九十二
　　禮部五十一
　　　䘮禮三
　　　　品官䘮禮
　　明集禮
　　　初終
有疾遷於正寢養者皆齋徹樂飲藥疾困去故衣加新
衣清掃内外分禱所祝侍者坐持手足遺言則書之屬
纊以俟絶氣男子不絶於婦人之手婦人不絶於男子
之手乃廢床寢於地孝子啼餘皆哭男子白布衣被髪
徒跣婦人青縑衣被髪不徒跣女子子亦然(父為長子/為人後者)
(為其本生父母皆不/徒跣女子嫁者髽)齊衰以下丈夫素冠婦人去首飾
孝子坐於床東餘在其後啼踊無算兄弟之子以下又
在其後俱西面南上妻坐於床西妾及女子子在其後
哭踊無算兄弟之女以下又在其後俱東面南上藉藁
坐哭内外之際隔以行帷祖父以下于帷東北壁下南
面西上祖母以下于帷西北壁下南面東上外姻丈夫
于户外之東北面西上婦人于主婦西南北面東上皆
舒席坐哭若舍窄則宗親丈夫在户外之東北面西上
外姻丈夫在户外之東北面東上若内喪則尊行丈夫
外親丈夫席位于前堂在户外之左右俱南面宗親户
東西上外親户西東上乃復于正寢復者以死者之上
服左荷之升自前東榮當屋履棟北面西上左執領右
執腰招以左每招曰某人復三呼而止(男子稱字及伯/仲婦人稱姓)
以衣投于前承之以篋升自東階入以覆尸復者降自
後西榮乃立喪主(謂長子無/則長孫)主婦(亡者之妻無則/主喪者之妻)䕶喪
(子孫知禮能/榦者為之)司書司貨(子弟或吏/僕為之)執事者設牀于室户
内之西去脚舒□設枕施幄遷尸于牀南首覆用歛衾
去死衣即牀而奠奠者以酒饌升自東階設于尸東當
隅(内喪皆内賛者行事/受于户外入而設之)既奠賛者降出帷堂掌事者掘
坎于屏處盆盤之屬陳于西階下沐巾浴巾浴衣皆具
于西序南上陳襲衣于房中掌事者為湯以俟以浴盆
及沐盤升自西階以授沐者(以侍者四人為之/六品以下三人)沐者入
喪主以下皆出户外北面西上俱立哭乃沐櫛束髮用
組抗衾而浴拭以巾餘水棄于坎設牀于尸東袵下莞
上簟浴者舉尸易牀設枕剪鬚㫁爪盛于小囊大斂納
于棺著明衣裳以方巾覆面仍以大斂之衾覆之喪主
以下入就位哭乃含賛者奉盤水及笲升堂含者(六品/以下)
(喪主自/為之)盥手于尸外賛者沃盥含者洗飯玉實于笲執
以入賛者従入北面徹枕奠笲于尸東含者坐于牀東
西面發巾實飯含于尸口訖喪主復位襲者以牀升入
設于尸東布枕席如初執服者陳襲衣于席遷尸于席
上而衣之去巾加面衣設充耳著握手納履若舄覆以
大歛之衾内外皆就位哭乃置靈座結白絹為魂帛立
銘旌倚于靈座之右諸子三日不食期九月之喪三不
食五月三月之喪再不食
　　　小歛
小歛之禮以喪之明日厥明陳其殮衣于東序(四品五/品以下)
(于東/房)饌于堂東階下設牀施薦席褥于西階鋪絞衾衣
舉之升自西階置于尸南先布絞之横者三于下以備
周身相結乃布縦者一于上以備掩首及足也侍者盥手
舉尸男女共扶助之遷于牀上先去枕而舒絹疊衣以
藉其首仍卷兩端以備兩肩空處又卷衣夾其兩脛取
其正方然後以餘衣掩尸左袵不紐裹之以衾而未結
以絞未掩其面盖孝子猶欲俟其復生欲時見其面也
歛畢覆以衾喪主西向憑尸哭擗主婦東向憑尸哭擗
斬衰者袒以麻繩括髮齊衰以下裂布廣寸自項向前
交于額上卻繞繞髻如著掠頭婦人以麻撮髻而髽歛
者舉尸男女従奉之遷于堂中哭位如室内執事者盥
手舉饌升自東階至靈座前祝焚香洗盞斟酒奠之喪
主以下哭盡哀乃代哭不絶聲宵為燎于庭厥明滅燎
乃大歛
　　　大歛
大歛之禮以小歛之明日夙興陳衣于東序饌于堂東
階下如小歛之儀舉棺以入置于堂中少西侍者先置
衾于棺中垂其裔于四外侍者與子孫婦女俱盥手掩
首結絞共舉尸納于棺中實生時所落髮齒及所剪爪
于棺角又揣其空缺處卷衣塞之務令充實不搖動以
衾先掩足次掩首次掩左次掩右令棺平滿喪主主婦
慿哭盡哀乃召匠匠加盖下釘徹牀覆柩以衣設靈牀
于柩東賛者以饌升入室西向奠于席前内外皆就位
哭如初喪主以下各歸喪次
　　　成服
大歛之明日厥明五服之人各服其服然後朝哭相弔
諸子孫就祖父及諸父前跪哭皆盡哀就祖母及諸母
前哭亦如之女子子就祖母及諸母前哭遂就祖父諸
父前哭如男子之儀主婦以下就伯叔母哭亦如之訖
乃復位諸尊者降出還次喪主以下降立于東階下外
姻在南俱西面北上哭盡哀各還次既成服喪主及兄
弟始食粥妻妾及期九月者疏食水飲不食菜果大功
以下異門者各歸其家自是每日晨起喪主以下皆服
其服入就位尊者坐哭卑者立哭侍者設盥櫛之具于
靈牀側奉魂帛出就靈座然後朝奠執事者設饌祝盥
手焚香斟酒喪主以下再拜哭盡哀食時上食至夕進
夕奠如朝奠儀喪主以下奉魂帛入就靈牀哭盡哀朝
夕之間哀至則哭自此以至于虞朝夕如之若遇朔望
則具殷奠比之常奠其饌為盛禮于朝奠行之至夕徹
徹去進夕奠如常禮有時物則薦之百日而卒哭
　　　弔奠賻
始死訃告于親戚僚友弔者至執友親厚之人則入哭
臨尸盡哀出拜靈座上香再拜遂弔喪主相持哭盡哀
喪主以下哭對無辭凡弔者奠賻皆有狀先具刺通名
喪主炷火燃燭布席皆哭以俟䕶喪者出迎賓賓入至
㕔事進揖曰竊聞某人傾背不勝驚怛敢請入酹併伸
慰禮䕶喪者引賓入至靈座前哭盡哀再拜焚香跪酹
祭酒俛伏興䕶喪止哭者祝跪讀祭文奠賻狀于賓之
右畢興賓主皆哭盡哀賓再拜喪主哭出西向稽顙再
拜賓亦哭東向荅拜進曰不意凶變某親某官奄忽傾
背伏惟哀慕何以堪處喪主對曰某罪逆深重禍延某
親伏䝉奠酹併賜臨慰不勝哀感又再拜賓荅拜又相
向哭盡哀賓寛譬喪主曰修短有數痛毒奈何願抑孝
思俯従禮制乃揖而出喪主哭而入䕶喪者送至㕔事
茶湯而退喪主以下止哭(亡者官尊即云薨逝稍尊即云/捐館生者官尊則云奄棄榮養)
　　　擇地祭后土
三月而葬前期擇地之可葬者盖地有美惡地之美者
則其神靈必安其子孫必盛地之惡者則反是所謂美
者土色之光潤草木之茂盛他日不為道路不為城廓
不為溝池不為貴勢所奪不為耕犂所及即所謂美地
也古人所謂卜其宅兆者正此意而非若後世隂陽家
禍福之説也既得地喪主帥執事者于所得地掘兆四
隅外其壤掘中南其壤各立一標當南門立兩標擇逺
親或賓客一人告后土氏祝帥執事者設位于中標之
左南向設盞陳饌于其前又設盥盆帨巾二于其東南
其東有臺架告者所盥其西無者執事者所盥也告者
吉服入立于神位之前北面執事者在其後東上皆再
拜告者與執事者皆盥帨執事者一人取酒注西向跪
一人取盞東向跪告者斟酒反注取盞酹于神位前俛
伏興少退立祝執板立于告者之左東向跪讀之曰維
某年嵗月朔日辰某官姓名敢告于后土氏之神今為
某官姓名營建宅兆神其保佑俾無後艱謹以清酌脯
醢祇薦于神尚享訖復位告者再拜祝及執事者皆再
拜徹出遂穿壙乃刻誌石造明器備大轝作神主以俟
發引
　　　葬
啓之日掌事者納柩車于大門之内當門南向進靈車
于柩車之右先于墓所張吉凶帷凶帷西吉帷東俱南
向設靈座于吉帷下如常儀啓之夕發引前五刻擊鼓
為節陳布吉凶儀仗方相誌石及明器等物于柩車前
紼披鐸翣俛歌者皆具二刻再擊鼓為節内外俱興立
哭于位執紼者皆入掌事者徹帷持翣者俱升以翣障
柩執紼者乃升執鐸者入夾西階立纛者入當西階南
北面立執旌者立于執纛者南北向陳布訖三擊鼓為
節乃引靈車于内門外南向祝詣靈座前西向跪昭告
曰孤子某(母則云/哀子)謹用吉辰奉歸幽宅靈車就引神道
紆迴惟以荒蓼無任哽絶興立少頃執鐸者俱振鐸引
柩詣階間南向持翣者常以翣障柩柩降階執纛者却
行而引止則迴北向立執旌者繼纛而行止則北向立
(無纛者則/執旌者引)喪主以下以次従柩哭而降主婦以下又次
之柩至庭喪主及諸子以下于柩東西面南上祖父以
下于東北南面西上異姓丈夫于喪主東南西面北上
妻妾女子子以下于柩西東面南上祖母以下于西北
南面東上異姓婦人于主婦西南東面北上皆立哭内
外之際障以行帷祝帥執饌者設祖奠于柩東祝以酒
奠訖詣饌南北面跪曰永遷之禮靈辰不留謹奉旋車
式遵祖道尚享少頃徹之柩動旌次之纛次之喪主以
下從哭于柩後婦人次之遂升柩就轝内外哭位如初在
庭之儀乃設遣奠于柩車前如祖奠之儀祝奠酒訖少
頃徹饌祝奉魂帛置靈車上别以箱盛主置帛後靈車
動従者如常靈車後方相車次誌石車次明器輿次下
帳輿次米輿次酒脯輿次食輿次銘旌次纛次鐸次挽
歌次柩車喪主及諸子俱絰杖衰服徒跣哭従餘各依
服精麄為序従哭出門内外尊行者皆乗車馬哭不絶
聲出郭門親賓還者權停柩車乗者皆下哭賛者引親
賓以次俱向柩立哭盡哀卑者再拜而退婦人亦如之
親賓既還乗車馬如初若墓逺及病不堪歩者出郭喪
主及諸子亦乗去塋三百歩乃下靈車至帷門外迴南
向遂薦食于靈座前少頃徹之柩車至入凶帷南向祝
設几席于柩車之東初至宿次内外皆就柩車所分東
西如常立哭遂設酒脯之奠柩車至壙前迴南向哭位
如在庭之儀掌事者陳明器于壙東南西向北上乃下
柩于席丈夫柩東婦人柩西以次慿哭盡哀各退復位
内外卑者哭再拜辭訣賛者引喪主以下哭于羨道東
西面北上妻及女子子以下哭于羨道西東面北上踊
無算婦人皆障以行帷掌事者設席于壙内遂下柩于
壙内席上北首覆以夷衾持翣者入倚翣于壙内兩廂
遂以下帳張于柩東南向米酒脯陳于帳東北食器設
于帳前醯醢于食器南藉以版明器設于壙内之左右
掌事者以𤣥纁授喪主喪主授祝祝奉以置柩傍喪主
拜稽顙施銘旌誌石于壙内乃掩壙復土喪主以下稽
顙哭盡哀乃祠后土于墓左(如卜宅儀祝云某官封謚/窆兹幽宅神其保佑俾無)
(後/艱)取木主而題之執事者設桌子于靈座東南西向執
筆硯墨對桌置盥盆帨巾喪主立于其前北向祝盥手
出主卧置桌子上使善書者盥手西向立先題䧟中後
題粉面題畢祝奉置靈座而藏魂帛于箱中炷香斟酒
執版出于喪主之右讀云孤子某敢昭告于先考某官
封諡府君形歸窀穸神返室堂神主既成伏惟尊靈舍
舊従新是慿是依畢喪主再拜哭盡哀止祝奉神主置
靈車上執事者徹靈座遂行内外従哭如來儀出墓門
尊者乗車馬去墓百步許卑者乃乗靈車至宅内外乗
者皆下靈車入至西階前迴南向少頃靈車退祝奉神
主置于靈座喪主以下升立哭于靈座東西向東上内
外以次升祖父以下哭于帷東南面西上妻及女子子
以下哭于靈西東面南上祖母以下哭于帷西南面東
上外姻丈夫帷東北面西上婦人帷西北面東上親賓弔
如初哭盡哀相者引喪主以下降各還次沐浴以俟虞
　　　虞
柩既入壙掌事者先歸修虞事或墓逺則但不出是日
可也喪主以下既沐浴執事者陳器具饌設盥盆帨巾
各二于西階西南上酒瓶並架一于靈座東南置桌子
于其東設注子及盤盞于其上火爐湯瓶于靈座西南
置桌子于其西設祝版于其上設蔬菓盤盞于靈座前
桌上七筯居内當中酒盞在其西醋楪居其東果居外
蔬居果内實酒于瓶設香案于堂中炷火于香爐束茅
聚沙于香案前具饌如朝奠陳于堂門之東祝出神主
于座喪主及兄弟倚杖于室外及與祭者皆入哭于靈
座前其位皆北面以服為列重者居前輕者居後尊長
坐卑幼立丈夫處東西上婦人處西東上逐行各以長
幼為序侍者在後乃降神祝止哭者喪主降自西階盥
手帨手詣靈座前焚香再拜執事者皆盥帨一人開酒
實于注西面跪以注授喪主喪主跪受一人奉卓上盤盞東
面跪於喪主之左喪主斟酒於盞以注授執事者左手取盤
右手執盞酹之茅上以盤盞授執事者俛伏興少退再拜復
位既降神祝進饌執事者佐之喪主乃初獻進詣注子桌前
執注北面立執事者一人取靈座前盤盞立于喪主之左喪
主斟酒反注于桌上與執事者俱詣靈座前北靣立喪主跪
執事者亦跪進盤盞三祭于茅束上俛伏興執事者受盞奉
詣靈座前奠于故處祝執版出于喪主之右西向跪讀之云
日月不居奄及初虞夙興夜處哀慕不寧謹以潔牲庶羞粢
盛醴齊哀薦祫事祝興喪主哭再拜復位哭止主婦為亞獻
禮如初不讀祝親賓一人為終獻禮如亞獻乃侑食執事者
執注添盞中酒喪主以下皆出祝闔門喪主立于門東西向
卑㓜丈夫在其後重行北上主婦立于門西東向卑㓜婦女
亦如之尊長休于他所祝進當門北面噫歆告啓門三乃啓
門喪以下入就位祝立于喪主之右斂主匣之置故處喪主
以下哭辭神再拜盡哀止出就次執事者徹祝取魂帛
埋之屏處潔地罷朝夕奠遇柔日再虞(乙丁己/辛癸)禮如初
虞(惟前期一日陳設具饌厥明夙興設蔬果酒醴質明/行事祝出神主于座祝辭改初虞為再虞祫事為虞)
(事/)遇剛日三虞禮如再虞(祝辭改再虞為三虞虞事為/成事若去家經宿以上則初)
(虞于所館行之墓逺途中遇柔日亦所/館行之若三虞則必須至家始可行禮)
　　　卒哭
三虞後遇剛日卒哭前期一日陳器具饌(並同虞祭惟/更設𤣥酒瓶)
(一于酒/瓶之西)厥明夙興設蔬果酒饌(並同/虞祭)質明祝出主以下
皆入哭降神喪主奉魚肉主婦盥帨奉麵米食喪主奉
羔主婦奉飯以進乃初獻(並同虞祭惟祝執版出于喪/主之左東向跪讀為異祝辭)
(改三虞為卒哭哀薦成事下云來/日隮祔于祖考某官府君尚享)亞獻終獻侑食闔門
啓門辭神其儀並與虞祭同自是朝夕之間哀至不哭
其朝夕哭猶故喪主兄弟疏食水飲不食菜果寢席枕
木
　　　祔
卒哭明日而祔卒哭之祭既徹即陳器具饌陳于祠堂
堂狹即于㕔事隨便設亡者祖考妣位于中南向西上
設亡者位于其東南西向母喪則不設祖考位置酒瓶
𤣥酒瓶于阼階上火爐湯瓶于西階上具饌如卒哭而
三分母喪則兩分祖妣二人以上則以親者厥明設蔬果酒
饌質明喪主兄弟皆倚仗于階下入詣靈座前哭盡哀
止乃詣祠堂祝軸簾啓櫝奉所祔祖考之主置于座内
執事者奉祖妣之主置于座西上喪主以下還詣靈座
所哭祝奉主櫝詣祠堂西階上桌子上喪主以下哭従
如従柩之次至門止哭祝啓櫝出主乃叅神在位者皆
再拜乃降神祝進饌酌獻先詣祖考妣前祝版云孝子
某謹以潔牲庶羞粢盛醴齊適于某考某官府君隮祔
孫某官尚享(皆不/哭)内喪則云某妣某封某氏隮祔孫婦
某封某氏次詣亡者位前祝版云薦祔事于先考某官
府君適于某考某官府君尚享三獻侑食闔門啓門辭
神並同卒哭儀禮畢祝奉主各還故處先納祖考妣神
主于龕中匣之次納亡者神主西階桌子上匣之奉而
反于靈座出門喪主以下哭従如來儀
　　　小祥
朞而小祥喪至此凡十三月(不計/閏)古者卜日而祭今止
用初忌以従簡易前期一日喪主以下皆沐浴喪主帥
衆丈夫灑掃滌濯主婦帥衆婦女滌釜鼎具祭饌(如卒/哭)
設次陳練服厥明夙興設蔬果酒饌質明祝出主喪主
倚杖于門外與期親各服其服而入皆哭盡哀止乃出
就次易服復入哭祝止哭乃降神初獻亞獻終獻侑食
闔門啓門辭神並同卒哭之儀祝版云日月不居奄及
小祥夙興夜處小心畏忌不惰其身哀慕不寧敢用潔
牲庶羞粢盛醴齊薦此常事尚享自是止朝夕哭始食
菜果
　　　大祥
再朞而大祥喪至此凡二十五月亦止用第二忌日祭
前期一日沐浴陳器具饌(如小/祥)設次陳禫服以酒果告
遷于祠堂告畢改題神主如加贈之儀遞遷而西虚東
一龕以候新者厥明行事皆如小祥之儀(祝版改小祥/曰大祥常事)
(曰祥/事)祝畢奉神主入于祠堂喪主以下哭従如祔之叙
至祠堂前止哭執事者徹靈座㫁杖棄之屏處奉遷主
埋于墓側始飲酒食肉而復寢
　　　禫
大祥之後間一月而禫禫者澹澹然平安之意盖喪至
此計二十有七月前一月下旬卜來月三旬中各一日
或丁或亥設桌子于祠堂門外置香爐香盒环珓于其
上喪主禫服西向衆兄弟次之子孫在其後重行北上執
事者北向東上喪主炷香燻珓命以上旬之日曰某將
以來月某日祇薦禫事于先考某官府君即以珓擲于
盤以一俯一仰為吉不吉更命中旬之日又不吉則直
用下旬之日喪主乃入祠堂本龕前再拜在位者皆再
拜喪主焚香祝執版立于喪主之左跪告曰孝子某將
以來月某日祇薦禫事于先考某官府君卜既得吉敢
告喪主再拜降與在位者皆再拜祝闔門退乃前期一
日沐浴設神位于靈座故處陳器具饌厥明行事皆如
大祥之儀喪主以下詣祠堂祝奉主櫝置于西階桌子
上出主置于座喪主以下皆哭盡哀乃降神三獻侑食闔
門啓門禮畢辭神乃哭盡哀送神主至祠堂
　　　聞喪奔喪
始聞親死以哭答従者盡哀問故又哭盡哀乃易服遂
日行百里不以夜行見星而行見星而舍道中哀至則
哭哭避市朝望其州境縣境其城其家皆哭至于家内
外哭待于堂上入門而左升自西階殯東西面慿殯哭盡
哀少退再拜退于序東被髮復殯東西面坐哭又盡哀
尊卑撫哭如常訖内外各還次厥明坐哭于殯東如初
四日成服與家人相弔賓至拜之如初若未得行則設
位四日而變服在道至家皆如上儀若既葬則先之墓
望墓哭至墓哭拜歸詣靈座前哭拜四日成服如儀齊
衰以下聞喪為位而哭若奔喪則至家成服若不奔喪
則四日成服凡奔喪齊衰望鄉而哭大功望門而哭小
功至門而哭緦麻即位而哭不奔喪者齊衰三日中朝
夕為位㑹哭四日之朝成服亦如之大功以下始聞喪
為位㑹哭四日成服亦如之皆每月朔為位㑹哭月數
既滿次月之朔乃為位㑹哭而除之其間哀至則哭可
也
　　　改葬
凡有改葬者皆具事因聞于官勘驗得實始聴之將改
葬先于墓所隨地之宜張白布帷幕開户向南其日内
外諸親皆至墓所各就便次孝子以下及妻妾女子子
俱緦麻服周親之下素服丈夫于墓東西向婦人于墓
西東向皆北上婦人障以行帷俱立哭盡哀卑者再拜
祝立于羨道南北向内外哭止祝三聲噫嘻啓以改𦵏
之故内外又哭盡哀權就别所掌事者開墳訖内外又
就位哭如初掌事者設席于墓下舉棺出置于席上内
外俱従哭于幕所分東西如常儀祝以功布拭棺掌饌
者設饌于柩南孝子盥手以醆跪奠酒再拜訖少頃徹
奠進柩車于帷門外南向升柩于車遂詣幕所内外俱
哭掌事者先設牀于幕下有枕席周設帷柩車至帷門
外丈夫柩東婦人柩西俱立哭掌事者舉柩入設牀柩
東舉尸出置于牀南首遂歛如大歛之儀(如不易官/則不設牀)乃
設靈座于吉帷内幕下西廂東向乃𦵏將引柩告曰以
今吉辰用即宅兆不設祖奠無反哭無方相魌頭餘如
常葬之儀既葬就吉帷靈座前一虞虞如常儀其祝辭
云維年月朔日辰孝子某敢告于考某官改兹幽宅禮
畢終虞夙夜匪寧啼號罔極謹以清酌庶羞祇薦虞事
尚享孝子以下出就别所釋緦服素服而還掌饌者徹
饌掌事者徹靈座
　
　
　
　
　
　
　
　
　
　
　
　
　
　明㑹典卷九十二
欽定四庫全書
　明㑹典卷九十三
　　禮部五十二
　　　䘮禮四
　　　　庶人䘮禮
　　明集禮
　　　初終
疾病遷居正寢清掃内外分禱所祀使人坐持手足遺
言則書之屬纊以俟絶氣氣絶乃哭廢床寢於地乃易
服男子扱上袵被髪徒跣婦人去冠被髪不徒跣諸有
服者皆去華飾乃復侍者一人以死者之上服嘗經衣
者左執領右執腰升居中霤北向招之三呼曰某人復
畢卷衣降覆尸上男女哭擗無數乃立䘮主主婦䕶䘮
司書司貨䕶䘮命匠擇木爲棺(或已有棺/則不再治)訃告於親戚
朋友執事者設幃及床遷尸其上南首覆以衾即床而
奠奠訖掌事者掘坎於屏處潔地乃陳襲衣於堂東壁
下及飯含沐浴之具侍者以湯入䘮主以下皆出幃外
北面侍者沐髪櫛之晞以巾撮爲髻抗衾而浴拭以巾
剪瓜併沐浴餘水巾櫛棄於坎而埋之侍者設襲床於
幃外施薦席褥枕先置深衣大帶袴襪汗衫之類於其
上遂舉以入置浴床之西遷尸其上悉去病時衣及復
衣易以新衣徙尸床置堂中間䘮主以下就位而哭䘮
主坐於床東衆男子應服三年者坐其下皆藉以藁同
姓期功以下各以服次坐於其後皆西向南上尊行以
長㓜坐於床東北壁下南向西上藉以席薦主婦衆婦
女坐於床西藉以藁同姓婦女以服爲次坐於其後皆
東向南上尊行以長㓜坐於床西北壁下南向東上藉
以席薦妾婢立於婦女之後别設幃以幛内外異姓之
親丈夫坐於幃外之東北面西上婦人坐於帷外之西
北面東上皆藉以席以服爲行無服者在後若内䘮則
同姓丈夫尊卑坐於帷外之東北面西上異姓丈夫坐
於帷外之西北面東上乃含䘮主哭盡哀左袒自前扱
於腰之右盥手執錢箱以入侍者一人挿匙於米盌執
以從置於尸西以幎巾徹枕覆面䘮主就尸東由足而
西床上坐東面舉巾以匙抄米實於尸口併實以錢侍
者加幅巾充耳設幎目納履乃襲深衣結大帶設握手
覆以衾置靈座設魂帛立銘旌諸子三日不食期九月
之䘮三不食五月三月之䘮再不食
　　　小歛
死之明日厥明執事者陳小歛衣衾於堂東北壁下設
卓子於阼階東南置奠饌及盃注於其上巾之設盥盆
帨巾各二於饌東設小歛床施薦蓆褥於西階之西鋪
絞衾衣舉之升自西階置於尸南先布絞之横者三於
下乃布縱者一於上侍者盥手舉尸男女共扶助之遷
於床上先去枕而舒絹疊衣以藉其首乃卷兩端以補
兩肩空處又卷衣夾其兩脛取其正方然後以餘衣掩
尸左袵不紐裹之以衾而未結其絞未掩其面蓋孝子
猶欲見其面也歛畢覆以衾䘮主主婦憑尸哭擗男子
袒而括髪齊衰以下袒而裂帛以免婦人亦用麻繩髽
髻乃遷尸床於堂中執事者舉饌升自阼階至靈座前
祝焚香洗盞斟酒奠之䘮主以下哭盡哀乃代哭不絶
聲
　　　大歛
小歛之明日執事者陳大歛衣衾奠具如小歛之儀舉
棺入置於堂中少西侍者置衾於棺中垂其裔於四外
侍者與子孫婦女俱盥手掩首結絞共舉尸納於棺中
實生時所落髪齒及所剪瓜於棺角又揣其空缺處卷
衣塞之務令充實先掩足次掩首次掩左次掩右令棺
中平滿䘮主主婦憑哭盡哀乃加蓋下釘覆柩以衣設
靈床於柩東乃奠䘮主以下各歸䘮次
　　　成服
大歛之明日厥明五服之人各服其服入就位然後朝
哭相弔如儀成服之日䘮主及兄弟始食粥妻妾及期
九月者疏食水飲不食菜果大功以下異門者各歸其
家自是每日晨起䘮主以下各服其服入就位尊長坐
哭卑㓜立哭侍者設盥櫛之具於靈床側奉魂帛出就
靈座然後朝奠執事者執饌祝盥手焚香斟酒䘮主以
下再拜哭盡哀食前上奠至夕進夕奠䘮主以下奉魂
帛入就靈床哭盡哀朝夕之間哀至則哭朔日之奠如
朝奠之儀時物之薦如上食之儀
　　　弔奠賻
凡來弔者必素服奠用香茶燭酒果賻用錢帛先具刺
通名乃入䘮主哭以俟䕶䘮出迎賔賔入至㕔事進揖
曰竊聞某人傾背不勝驚怛敢請入酹併伸慰禮䕶䘮
引客入至靈座前哭盡哀再拜焚香跪酹茶酒俛伏興
護䘮止哭者祝跪讀祭文奠賻狀於賔之右畢興賔主
皆哭盡哀賔再拜䘮主哭出西向稽顙再拜賔亦哭東
向荅拜進曰不意凶變某親奄棄色養伏惟哀慕何以
堪處䘮主對曰某罪逆深重禍延某親伏蒙奠酹併賜
臨慰不勝哀感又再拜賔荅拜又相向哭盡哀賔寛譬
䘮主曰脩短有數痛毒奈何願抑孝思俯從禮制乃揖
而出䘮主哭而入䕶䘮者送至㕔事茶湯而退䘮主以
下止哭
　　　擇地　祭后土
三月而塟擇地之可塟者土色光潤草木茂盛之處即
爲美地又湏慎五患使他日不爲道路不爲城郭不爲
溝池不爲貴勢所奪不爲耕犂所及乃可世人多徇俗
師隂陽之說既擇年月日時又擇山家形勢以爲子孫
貧賤富貴夀夭賢愚盡繫於此至有終身不塟或累世
不塟棄捐不塟者悖禮傷義無過於此既得地乃擇日
開塋域祠后土南向設神位設盞注酒饌於其前又設
盥盆帨巾於其東南告者吉服入立於神位之前北向
執事者在其後東上皆再拜告者與執事者皆盥帨執
事者一人取酒注西向跪一人取盞東向跪告者斟酒
反注取盞酹於神位前俛伏興少退立祝執版立於告
者之左東向跪讀曰維某年嵗月朔日辰某敢告于后
土氏之神今爲某親營建宅兆神其保佑俾無後艱謹
以清酌脯醢祗薦于神尚享訖復位告者再拜祝及執
事者皆再拜乃徹遂穿壙作灰隔造明器刻誌石備大
轝作神主以俟發引
　　　塟
發引前一日執事者設饌如朝奠祝斟酒訖北面跪告
曰今以吉辰遷柩敢告俛伏興䘮主以下哭盡哀再拜
乃遷柩役者入婦人退避䘮主及衆兄弟歛杖立視祝
以箱奉魂帛𨗳柩前行䘮主以下從哭男子由右婦人
由左重服在前輕服在後服各爲叙侍者在末無服之
親男居男左女居女左皆次䘮主主婦之後遂遷於㕔
事執事者布席役者置柩於席上祝設靈座及奠於柩
前南向䘮主以下就位坐哭藉以薦席乃代哭如小歛
之前親賔致奠賻者其儀竝如初䘮時日晡時設祖奠
祝斟酒訖北面跪告曰永遷之禮靈辰不留今奉柩車
式遵祖道俛伏興厥明轝夫納大轝於中庭執事者徹
祖奠祝北面跪告曰今遷柩就轝敢告遂遷靈座置旁
側召役夫遷柩就轝䘮主從柩哭視載婦人哭於帷中
載畢祝帥執事者遷靈座於柩前南向乃設遣奠奠畢
執事者徹奠祝奉魂帛置靈車别以箱盛主置魂帛後
婦人蓋頭出帷降階立哭守舍者哭辭盡哀再拜柩行
明器銘旌等前𨗳䘮主以下男女哭歩從尊長次之無
服之親又次之賔客又次之途中遇哀則哭未至墓執
事者先設靈幄在墓道西南向親賔次在靈幄前十數
歩婦人幄在靈幄後壙西明器等至靈車至祝奉魂帛
就幄座遂設奠而退執事者先布席於壙内柩至脫載
置席上北首執事者取銘旌去扛置其上䘮主男女各
就位哭賔客拜辭而歸乃窆䘮主兄弟輟哭臨視䘮主
奉𤣥纁置柩旁再拜稽顙在位者皆哭盡哀加灰隔内
外蓋實以灰乃實土而漸築之祠后土於墓左如前儀
藏明噐下誌石復實以土而堅築之乃題主以生時所
稱爲號題畢祝奉置靈座而藏魂帛於箱中炷香斟酒
執版出於䘮主之右跪讀之云孤子某(母云/哀子)敢昭告於
某親府君曰形歸窀穸神返室堂神主既成伏惟尊靈
舍舊從新是憑是依畢復位䘮主再拜哭盡哀止祝奉
神主升車執事者徹靈座遂行䘮主以下哭從如來儀
留子弟一人監視實土以至成墳䘮主以下奉靈車在
塗徐行哭至家哭奉神主入主於靈座䘮主以下哭于
㕔事遂詣靈座前哭盡哀有弔者拜之如初期九月之
䘮者可以飲酒食肉惟不與宴樂小功以下大功異居
者可以歸
　　　虞
塟之日日中而虞或墓逺則但不出是日可也柩既入
壙掌事者先歸修虞事具饌于堂東既沐浴䘮主以下
内外俱詣靈座所䘮主及諸子倚杖於室戸外内外俱
哭掌饌者以饌入設於靈座前降出賛者請䘮主止哭
盥手詣靈座前以盞跪奠酒俛伏興西向立内外哭止
祝進立於靈座右跪讀祝文曰維年月朔日辰孤子某
敢昭告於考某人之靈日月遄邁奄及反虞叩地號天
五情麋潰謹以清酌庶羞哀薦虞事尚享祝興䘮主哭
再拜退復位内外哭盡哀䘮主以下出杖降自西階就
次妻妾女子子還别室少頃徹饌祝取魂帛帥執事者
埋於屏處潔地罷朝夕奠遇柔日再虞遇剛日三虞
　　　卒哭
三日而卒哭其日夙興掌事者具饌於堂東内外各衰
服賛者引䘮主以下俱杖升立哭於靈座東西向南上
婦人升詣靈座西東面南上内外俱就位哭賛者升自
東階入徹夕奠出執饌者以饌升設於靈座前賛者引
䘮主降盥手訖進詣靈座前以盞跪奠酒俛伏興少退
西面祝入立於靈座南北面内外哭止跪讀祝文曰維
某年某月某朔日辰孤子某敢昭告於考某人(母則曰/哀子曰)
(妣某/氏)日月不居奄及卒哭叩地號天五情麋潰謹以清
酌庶羞哀薦成事尚享祝興䘮主再拜哭應拜者皆再
拜哭盡哀䘮主以下各還次自卒哭後朝一哭夕一哭
乃諱名䘮主蔬食水飲不食菜果寢席枕木
　　　祔
卒哭之明日乃祔其日夙興執事者具器陳饌䘮主以
下入哭於靈座前乃詣祠堂奉所祔祖考之主置于座
内執事者奉祖妣之主置於座還詣靈座所哭祝奉新
主以行䘮主以下哭從如從柩之次至祠堂門止哭祝
出主置於座䘮主以下各就位賛者曰再拜在位者皆
再拜掌饌者以饌升各陳於座前設訖降出賛者引䘮
主盥手酌酒先詣祖考妣位前祝辭云孝孫某謹以清
酌庶品適於某祖之靈隮祔孫某人之靈内䘮則云適
於某祖妣某人隮祔孫婦某人某氏次詣亡者位前祝
辭云薦祔事於先考之靈適於某考之靈尚享䘮主再
拜興降出賛者引䘮主詣諸座前各再拜乃復位賛者
曰再拜在位者皆再拜祝先納祖考妣神主於龕中匣
之次納亡者神主匣之奉之反於靈座䘮主以下哭從
如來儀
　　　小祥
前期一日䘮主及諸子皆沐浴具饌陳器設次陳練服
於其所其日夙興祝入整拂几筵以出内外衰服䘮主
以下倚杖於階東俱升就位哭盡哀賛者引䘮主杖就
次主婦以下各就次乃陳練服賛者引䘮主倚杖如初
乃升内外俱升就位哭賛者引䘮主盥手奠酒祝進立
於靈座右内外止哭祝讀祝文曰維年月朔日辰孤子
某敢告於考某人之靈歲月驚迫奄及小祥攀慕永逺
重増荼裂謹以清酌庶羞祗薦祥事尚享祝興䘮主哭
再拜退復位内外哭盡哀䘮主以下出杖降自西階就
次妻妾女子子還别室自小祥之後止朝夕哭
　　　大祥
前期一日䘮主及諸子俱沐浴具饌陳器陳禫服於次
乃告遷於祠堂告畢改題神主而遞遷之虛東一龕以
俟厥明祝先入拂几筵降出内外於次哭盡哀掌事者
設饌於靈座前内外俱就位哭賛者引䘮主盥手奠酒
祝立於靈座右跪讀祝文曰維年月朔日辰孤子某敢
告於考某人之靈日月逾邁奄及大祥攀慕永逺無任
荒踣謹以清酌庶羞祗薦祥事尚享祝興䘮主哭再拜
退復位内外哭盡哀祝奉神主入於祠堂䘮主以下哭
送掌事者徹靈座斷杖棄之屏處始飲酒食肉而復寢
　　　禫
大祥之後間一月而禫既卜日前期一日䘮主及諸子
俱沐浴設神位於靈座故處乃陳噐俱饌其日夙興祝
拂拭几筵詣祠堂出奉神主置於座䘮主及諸子妻妾
女子子内外俱升就位哭賛者引䘮主盥手奠酒祝立
於神座右止哭跪讀祝文曰維年月朔日辰孤子某敢
告於考某人之靈禫制有期追逺無及謹以清酒庶羞
祗薦禫事尚享祝興䘮主哭再拜退復位内外俱哭盡
哀送神主還於祠堂
　　　奔䘮　改𦵏
竝同品官
　
　
　
　
　
　
　
　
　
　
　
　
　
　
　
　明㑹典卷九十三
欽定四庫全書
　明㑹典卷九十四
　　禮部五十三
　　　䘮葬
國初武臣亡歿朝廷念其勲勞賻卹之典特從優厚具
見諸司職掌其後漸爲限制今併文臣卹典竝著於後
而外夷官員亦附焉
　　諸司職掌
　　一優給則例
凡陣亡失䧟傷故渰没者全支邉逺守禦出征并出海
運糧病故者減半
　　　一品米六十石麻布六十疋
　　　二品米五十石麻布五十疋
　　　三品四品米四十石麻布四十疋
　　　五品六品米三十石麻布三十疋
　　一公侯亡故
不分病故陣亡止給麻布一百疋本部奏輟朝三日仍
具手本行移在京衙門知㑹
　　　一將引本官家人赴内府給與布疋
　　　一咨工部造辦㝠器棺槨及撥人匠磚石造墳
　　　安葬
　　　一劄付欽天監選擇墳地
　　　一具手本赴光禄寺備辦祭物遣官行禮
　　　一本部奏議封諡
　　　一自初䘮至除服以次遣官致祭
　　　聞䘮　　　　　　　入歛
　　　首七至終七　　　　下葬
　　　百日　　　　　　　新冬
　　　周年　　　　　　　二周
　　　除服
　　一都督至都指揮亡故
本朝奏輟朝二日移咨工部造辦棺槨等項仍備辦祭
物自初䘮至除服節次遣官致祭
　　　聞䘮　　　　　　　下葬
　　　百日　　　　　　　周年
　　　除服
　　　如合優給者照前則例并咨兵部照例追贈
　　一指揮使至指揮僉事亡故
本部移咨工部造墳安葬亦節次遣官致祭
　　　安靈　　　　　　　下葬
　　　周年　　　　　　　除服
　　　照例優給追贈
　　一衛所鎮撫千百戸亡故
本部移咨工部造墳安葬止二次遣官致祭
　　　安靈　　　　　　　下葬
　　　照例優給追贈
一公侯及在京一品二品父母妻䘮三品四品父母䘮
曽受封贈及致仕者各照品級造墳安葬在外止祭祀
未封贈者無
一在外都指揮使至指揮僉事止是本部遣人往祭一
次若囘京安葬則照例祭祀造墳千百戸别無祭葬例
一公侯在外病故聞䘮止輟朝一日靈襯到京仍輟朝
三日下葬輟朝一日
　　事例
洪武五年定官民䘮儀品官棺用油杉朱漆槨用土杉
墻翣公侯六三品以上四五品以上二㝠器公侯九十
事一品三品八十事三品四品七十事五品五十事六
品七品三十事八品九品二十事引披鐸公侯四引六
披左右各八鐸一品二品二引四披左右各六鐸三品
四品二引二披左右各二鐸羽旛竿長九尺五品以上
一人執之以引柩六品以下不用功布品官用之長三
尺方相四品以上四目七品以上兩目八品以下不用
柳車上用竹格以綵結之旁施帷幔四角埀旒蘇誌石
二片品官皆用之其一爲蓋書某官之墓其一爲底書
姓名鄉里三代生年月日及子孫卒葬月日婦人則隨
夫及子孫封贈二石相向用鐵束埋墓中祭物四品以
上用羊豕九品以上用豕庶人棺所用堅木油杉爲上
栢次之土杉松木又次之用黒漆金漆不得用朱紅冥
器一事功布以白布三尺引柩栁車以衾復棺誌石二
片如品官之儀塋地周圍十八歩每面四歩半祭物用
豕力不及者隨家有無
　　永樂後續定官員祭葬則例
凡公侯承襲病故者祭二壇若管府事有功蹟加太子
太保以上及守備南京者俱祭十六壇
凡駙馬都尉病故者祭十五壇
凡伯爵承襲病故者祭二壇其年㓜襲爵不久而故者
祭一壇若管事有功蹟加太子太保以上者祭十五壇
凡公侯駙馬伯病故俱輟朝一日齋粮麻布取自上裁
其葬禮俱照依定制若公侯伯爲事病故者祭葬等項
恩典俱無
凡公侯伯母與妻俱祭二壇係皇親者加祭壇數取自
上裁
　　　　已上公侯伯駙馬例
凡兩京二品以上文官并父母妻三品文官并父母曽
授本等封者俱照例祭葬其三品父母止授四品封及
四品官并父母授本等封者俱止賜祭一壇若止授五
品以下封者祭葬俱無其有出自特恩者不在此限
凡一品官病故者輟朝一日祭九壇父母授封至一品
者祭二壇妻祭一壇
凡尚書左右都御史在任病故者祭二壇其加有東宫
三少或兼大學士贈一品者祭四壇父母妻祭俱一壇
凡兩京三品官病故者俱祭一壇致仕者亦然以其侍
郎兼學士贈尚書者祭二壇
凡兩京三品以上官葬祭制度俱照依品級其四品五
品官得特恩賜葬者亦以本等品級爲定惟衍聖公葬
祭照一品禮行
　　　　已上文官例
凡左右都督至都督僉事管府事病故者俱祭六壇齋
粮麻布取自上裁其先有功後閒住病故者祭二壇母
妻祭俱一壇
凡都督僉事以上葬禮俱照品級若署都督僉事祭一
壇無葬
凡中都留守正副俱祭一壇
凡在京親軍衛分帶俸都指揮使及同知僉事在御馬
監把總或出充遊擊參將等官有功無過者祭一壇
凡錦衣衛管事指揮使同知僉事或帶都指揮職銜者
俱祭一壇其係于皇親者祭葬取自上裁
凡在京在外文武官員不拘品級其以死勤事者恩典
取自上裁
　　　　已上武官例
凡女直都督等官永樂間差官賫香鈔諭祭近例因其
奏請給與表裏祭文令帶囬自祭
凡逹官都督等官永樂宣徳間來京病故者隨時遣官
諭祭或給棺賜葬近例本部年終類奏分遣官祭之若
在邊没於戰陣者不在此例
凡外國使臣病故者令所在官司賜棺及祭或欲歸葬
聽從其便
　　　　已上四夷官例
　　　賜諡
國朝親王諡例用一字郡王二字其文武大臣亦用二
字與否取自上裁若官品未高而侍從有勞或以死勤
事特恩賜諡者不拘常例
　　事例
洪武初議諡俱本部奉㫖施行二十五年令本部行翰
林院擬奏請㫖　𢎞治四年令今後有乞恩贈諡者本
部斟酌可否務合公論不許一槩比例濫請　十五年
奏准凡親王薨逝行巡撫巡按等官覈勘郡王病故行
本府親王及承奉長史等官覈勘善惡得實明白結報
具奏定諡　又奏准文武大臣有請諡者本部照例上
請得㫖行吏兵二部備查實蹟本部定爲上中下三等
以行業俱優者爲上行實頗可者爲中行實無取者爲
下開送翰林院擬諡請㫖
　
　
　
　
　
　
　
　
　
　
　
　明㑹典卷九十四
欽定四庫全書
　明㑹典卷九十五
　　禮部五十四
　　　歴日
　　諸司職掌
一在京欽天監每歲算歴已成則預先行移各布政司
刋印九月初一日進歴仍頒賜京官
一頒歴儀注前期一日尚寳設御座於奉天殿教坊司
設中和樂於殿内其日陳設如常儀儀禮司設御歴案
於殿中設歴案於丹陛中道設百官歴案於丹陛下鼓
初嚴引禮引文武官進歴官入詣侍立位鼓三嚴執事
文武官詣華蓋殿行五拜三叩頭禮畢傳制受歴侍從
等官各就位皇帝服皮弁服出樂作陞座捲簾樂止鳴
鞭訖引禮引進歴官就位賛禮唱鞠躬樂作賛四拜平
身樂止典儀唱進歴引禮引進歴官由東階陞詣丹陛
案前賛跪搢笏取歴由殿東門靠東入至殿中内賛唱
跪外賛唱衆官皆跪唱進歴監官以歴置于案内賛唱
出笏俯伏興外賛亦唱俯伏興平身内賛唱復位引禮
引進歴官由百官門出樂作引至拜位樂止賛禮唱鞠
躬樂作四拜平身樂止進歴官退執事舉百官歴案於
丹墀中道鳴賛唱排班班齊鞠躬樂作賛四拜平身樂
止𫝊制官詣御前跪奏傳制俯伏興由殿東門靠東出
至丹陛東西向立稱有制賛禮唱跪衆官皆跪宣制曰
欽天監進某年大統歴其賜百官頒行天下賛禮唱俯
伏興樂作賛四拜平身唱頒歴頒歴官取歴散于百官
散畢駕興百官以次出
　　事例
洪武六年令歴日惟直𨽻府州及北平陜西二行省頒
給其餘皆令依式印造給與所屬　十三年令預刋明
年大統歴以十月朔日進其諸王及在京文武百官直
𨽻府州俱欽天監印造頒給十二布政司則欽天監預
以歴本及印分授之使刋印以授府縣頒之民間自是
歲以爲常　三十五年令以十一月朔日進歴著爲令
　　　藝術
　　諸司職掌
一凡天文地理醫藥卜筮師巫音樂等項藝術之人本
部務要備知以憑取用
一在外行術占卜之人聽於本鄉不許越境興造妖妄
等事
　　事例
洪武二十六年以卜筮者舊有禁惟瞽目卜筮及隂陽
人憑此生理許開卦肆
　　　僧道
　　諸司職掌
一僧道度牒欽依三年一出給仍要各司考試能通經
典者申送到部具奏出給
一各布政司并直𨽻府州縣申呈開設僧道衙門舉保
道僧人劄付僧録司道士劄付道録司考試如果中試
就申吏部施行
　　事例
洪武五年給僧道度牒令僧録道録司造周知册頒行
天下寺觀凡遇僧道即與對册其父兄貫籍告度日月
如有不同即爲偽冐　六年令各府州縣止存大寺觀
一所併處其徒擇有戒行者領之若請給度牒必考試
精通經典者方許民家女子未及四十者不許爲尼姑
女冠　二十年令民年二十以上者不許爲僧　二十
四年令清理釋道二教凡各府州縣寺觀但存寛大可
容衆者一所併居之不許雜處于外違者治以重罪親
故相隠者流願還俗者聽其佛經畨譯已定者不許増
减詞語道士設醮亦不許拜奏青詞各遵頒降科儀民
有效瑜珈教稱爲善友假張真人名私造符録者皆治
以重罪又令天下僧道有剏立菴堂寺觀非舊額者悉
毁之　二十六年道士請給度牒者審皆逃民發錦衣
衛令習工匠　二十七年令榜示天下寺觀凡歸併大
寺設砧基道人一人以主差稅每大觀道士編成班次
每班一年高者率領餘僧道俱不許奔走於外及交搆
有司以書册稱爲題疏强求人財其一二人於崇山深
谷修禪及學全真者聽三四人不許毋得私剏菴堂若
遊方問道必自備路費毋索取於民所至僧寺必揭周
知册驗實不同者拏送有司僧道有妻妾者許諸人趕
逐相容隠者罪之願還俗者聽亦不許收民間兒童爲
僧違者并兒童父母皆坐以罪年二十以下願爲僧者
亦須父母具告有司具奏方許三年後赴京考試通經
典者始給度牒不通者杖爲民有稱白蓮靈寳火居及
僧道不務祖風妄爲議論沮令者皆治重罪　二十八
年奏准天下僧道赴京考試不通經典者黜還俗年六
十以上者免試　三十五年令清理釋道二教凡歴代
以來及洪武十五年以前寺觀有名額者不必歸併新
剏者歸併如舊　永樂元年令三年一給度牒　六年
令軍民子弟僮奴自削髪為僧者并其父兄送京師發
五臺山做工畢日就北京爲民種田及盧龍牧馬寺主
僧擅容留者亦發北京爲民種田　十年諭本部天下
僧道多不守戒律民間修齋誦經動輙較利厚薄又無
誠心甚至飲酒食肉遊蕩荒淫略無顧忌又有無知愚
民妄稱道人一槩蠱惑男女雜處無别敗壊風化洪武
中僧道不務祖風及俗人行瑜珈法稱火居道士者俱
有嚴禁即揭榜申明違者殺不赦　十五年禁僧尼私
建菴院　十六年定天下僧道府不過四十人州不過
三十人縣不過二十人限年十四以上二十以下父母
皆允方許陳告有司行鄉里保勘無礙然後得投寺觀
從師受業五年後諸經習熟然後赴僧道錄司考試果
諳經典始立法名給與度牒不通者罷還爲民若童子
與父母不願及有祖父母父母無他子孫侍養者皆不
許有年三四十以上先曽出家而還俗及亡命黥刺亦
不許寺觀住持容留違者罪之　宣徳元年諭本部僧
道行童請給度牒甚多宜令僧道官取勘本部同翰林
院官禮科給事中及僧道官考試能通大經給與度牒
　八年令天下有司闗津但遇削髪之人捕送原籍治
罪如律　十年禁僧道私自簮剃及妄言惑衆者　正
統元年奏准僧道給度牒者仍照洪武年間例造册頒
行天下寺觀以防姦偽　六年令僧道多有壊亂心術
不務祖風混同世俗傷壊風化都察院即遵洪武舊例
出榜禁約違者罪之新創寺觀曽有贈額者聽其居住
今後再不許私自創建　十四年令僧道應給牒者先
令僧道衙門勘試申送有司審係額内并貫籍明白仍
試精通本教經典方許申送本部覆試中式然後具奏
請給　景泰六年令今後僧道務要本戸丁多本人持
行修潔不係軍匠塩竈等籍里老保結呈縣覆實具申
府司類呈該部方許收度仍勘各寺觀原定額數如有
數多不與出給　成化十三年禁約遊方僧人凡僧道
住持勅建寺觀許二人勅賜并在外寺觀各止許一人
　𢎞治十三年奏准僧道有犯挾妓飲酒者俱問發原
籍爲民若姦拜認義父母親屬俱發邊衛充軍武職有
犯容止僧尼在家與人姦宿者公侯伯問擬住俸戴頭
巾閑住都督都指揮指揮千百戸鎮撫帶俸閑住有犯
挾妓飲酒者公侯伯罸俸一年不許侍衛管軍管事都
督以下帶俸差操原係帶俸者常川帶俸　凡漢人出
家習學畨教不拘軍民曽否闗給度牒俱問發原籍各
該軍衛有司當差若漢人冐作畨人者發邊衛充軍
　　　祥異
　　諸司職掌
一凡各處獻來祥瑞本部准其事收下如有非時災異
即時奏聞若遇日月交蝕則預先行移諸司救䕶
一日食儀注前期結綵於禮部儀門及正堂設香案于
露臺上向日設金鼓於儀門内兩傍設樂人於露臺下
設各官拜位於露臺上下俱向日立至期欽天監官報
日初食百官具朝服典儀唱班齊賛禮唱鞠躬樂作四
拜興平身樂止跪執事俸鼓詣班首前班首擊鼓三聲
衆鼓齊鳴候欽天監官報復圓賛禮唱鞠躬樂作四拜
平身樂止禮畢
一月食儀注同前但百官便服於都督府救䕶
　　事例
洪武元年勅天下有司凡遇災異俱具實奏聞　二年
令有司或有災異無論大小皆即時飛奏　四年令天
下勿奏祥瑞若災異即時奏聞
凡天下災異有司申逹廵撫廵按等官即行具奏毎數
月禮部以歲月先後類奏
凡民間一産三男令有司給米養贍
　　　教坊承應樂舞
朝㑹宴享等禮各有承應樂舞以教坊𨽻本司具列於
此而樂戸禁例附之
　　事例
凡聖節冬至正旦行朝賀禮上徽號進實錄册封頒詔
進春進歴遣祭郊祀聽受誓戒進士傳臚及進士上表
俱用中和韶樂兼用堂下樂
凡朔望并歲首半月太常寺奏祭祀陞殿俱用堂下樂
凡大祀天地享太廟祭社稷山川耕藉田幸太學𨗳駕
俱用堂下樂
凡大祀慶成聖節冬至正旦大宴俱用丹陛樂侑食樂
凡禮部進表箋及迎詔俱用大樂
凡中和韶樂設於奉天殿内用樂先一日於御前奏知
如再用即奏云安定不動計用舉麾奉鑾一員侍班韶
舞一員㸔節次色長二人歌工十二人樂工七十二人
凡堂下樂設於奉天門北簷下凡用領樂韶舞等官三
員俳長二人色長十二人歌工十二人樂工一百三人
凡丹陛樂設於奉天殿前丹陛上凡用領樂俳長二人
色長四人歌工十二人樂工一百八人
凡侑食樂設於奉天殿内凡用唱盞奏樂奉鑾等官五
員領樂色長四人歌工四人樂工三十一人
凡大樂提調色長一人
凡大祀天地𨗳駕囘駕出南天門錦衣衛官奏起輦色
長一人唱作樂奉鑾一人唱樂奏神歡之曲樂作𨗳至
奉天門樂止駕至奉天門堂下樂作駕至奉天殿樂止
上易服鴻臚寺官奏請陞殿色長唱作樂奉鑾舉麾唱
樂奏聖安之曲中和韶樂作上陞座樂止鳴鞭致詞俟
賛禮堂下樂作禮畢樂止賛禮畢奉鑾舉麾唱樂奉安
安之曲中和韶樂作駕興還至華蓋殿樂止
凡用領樂官五員俳長四人協用俳長辦事色長十二
人各色色長八十四人樂工十八撥第一撥一百八人
第二撥至十七撥每撥不等大約二三十人歌工毎撥
十二人
凡太廟時享𨗳駕囘上祭畢至廟街門裏陞輦錦衣衛
官奏起輦本司俳長唱作樂官一員奏樂奏敬祖宗之
曲𨗳至午門裏樂止凡用領樂官五員俳長十人各色
色長四十人樂工四撥每撥一百八人歌工十二人
凡祭社稷𨗳駕囘上祭畢至社稷門裏陞輅錦衣衛官
奏起輅本司俳長唱作樂官一員奏樂奏神歡之曲𨗳
至午門裏樂止凡用領樂官五員俳長四人各色色長
十六人樂工二撥每撥一百二人歌工十二人
凡祭山川𨗳駕囘上祭畢陞輦錦衣衛官奏起輦色長
唱作樂官一員奏樂奏神歡之曲𨗳至奉天門樂止計
用樂十八撥樂章樂器并用人數俱同郊祀囘
凡幸太學𨗳駕囘上幸太學行釋奠禮及堂上講書畢
陞輦錦衣衛官奏起輦色長唱作樂官一員跪奏樂奏
神歡之曲𨗳至奉天門樂止上陞座樂作坐定樂止百
官行禮樂作禮畢樂止駕還宮樂作至奉天殿樂止計
用樂十八撥樂章樂器并用人數俱同郊祀囘
凡耕藉田并𨗳駕囘駕祭先農畢至藉田所戸部尚書
捧鞭跪進本司官引裝扮裏行十八人内村田樂老人
四人木㑍十四人各念禾詞外行七十二人各作樂器
攛掇隨駕行三推禮畢駕至儀門陞座樂止觀三公九
卿耕訖侍立本司承應用大樂攛掇百戱院本探子觔
斗隊舞畢本司官跪賛致語駕至殿内陞座進湯進膳
俱用樂順天府官并耆老人等行禮謝恩樂作禮畢樂
止次百官行禮樂作禮畢樂止賜百官酒飯復入班行
禮樂作禮畢樂止尚膳官進膳樂作進訖樂止百官入
席本司官奏一奏本太初之曲進酒樂作進訖樂止進
膳樂作進訖樂止本司官跪奏進湯樂作徹湯樂止二
奏仰大明之曲進酒進膳進湯樂作進訖樂止皆如前
三奏民初生之曲進酒進膳進湯樂作進訖樂止復皆
如前徹御案畢樂止百官行禮樂作禮畢樂止鴻臚寺
官奏禮畢不作樂駕囘陞輦仍用十八撥樂工歌工前
𨗳起輦色長唱作樂本司官跪奏樂奏神歡之曲𨗳至
午門前樂止
凡大宴駕出至奉天門色長唱作樂丹陛樂作駕陞奉
奉天殿樂作鴻臚寺賛百官四拜禮畢樂止光禄寺進
御筵樂作内官設案訖樂止進花進膳樂作進訖樂止
奉鑾奏一奏上萬夀之曲侑食樂作斟酒賛跪本司官
奏進酒樂止各官就坐奏樂奏平定天下之舞引舞樂
工二人舞人樂工三十二人舞畢奏二奏仰天恩之曲
侑食樂作奏進酒樂止殿外𨗳湯樂作領樂俳長一人
色長四人攛節樂工二十四人殿内迎湯樂作領樂色
長二人歌工四人湯至奏進湯樂作賛饌成徹湯樂止
奏黄童白叟鼓腹謳歌承應舞念禾詞俳長一人歌工
四人樂工十五人白叟六人黄童八人舞畢奏樂奏撫
安四夷之舞引舞樂工二人歌工四人樂工十七人高
麗舞琉球舞北畨舞回回舞各四人舞畢奏三奏感地
徳之曲侑食樂作奏進酒樂止奏樂奏車書㑹同之舞
舞人樂工三十四人舞畢奏四奏民樂生之曲侑食樂
作奏進酒樂止導湯樂作迎湯樂作如前奏進湯樂作
賛饌成徹湯樂止奏樂奏表正萬邦之舞引舞樂工二
人舞人樂工六十四人舞畢五奏感皇恩之曲侑食樂
作奏進酒樂止𨗳湯樂作迎湯樂作如前奏進膳樂作
徹湯膳并御筵樂止奏樂奏天命有徳之舞引舞二人
舞人樂工六十四人舞畢奏纓鞭得勝蠻夷隊舞舞人
樂工一百四人承應内獅子舞五人舞畢官五員更迭
致語萬民安樂天下太平嵩呼萬歲再動樂聲樂作樂
止百官四拜禮畢
凡進士傳臚上將陞殿色長唱作樂官一員舉麾奏樂
奏聖安之曲中和韶樂作上陞座樂止舉人行禮堂下
樂作禮畢樂止傳制黄榜案起樂作至丹墀置定樂止
傳臚舉人行禮樂作禮畢樂止案起樂作案至奉天門
外樂止大樂迎黄榜出鴻臚寺官致詞百官行賀禮樂
作禮畢樂止本司官舉麾奏樂奏安定之曲中和韶樂
作駕還宫至華蓋殿樂止
凡進士上表謝恩上將陞殿色長唱作樂官一員舉麾
奏樂奏聖安之曲中和韶樂作上陞座樂止鴻臚寺官
賛百官行常朝禮樂作禮畢樂止諸進士行禮樂作禮
畢樂止進表表案起堂下樂作安置定樂止宣表畢進
士行禮俯伏樂作禮畢樂止進士行拜禮樂作禮畢樂
止見辭等官吏人等行禮樂作禮畢樂止本司官舉麾
奏樂奏安定之曲中和韶樂作駕還宫至華蓋殿樂止
凡慶賀東宮千秋節并朔望朝叅領樂官五員俳長一
人歌工四人樂工四十人
凡東宫冠禮畢宴用七奏樂領樂官四員俳長二人色
長四人歌章拍板樂工四人樂工十人
凡慶賀皇太后聖節女樂奉鑾等官妻五人提調女樂
四人歌章二十四人奏樂一百一十五人
凡慶賀中宫女樂同
凡每日常朝樂工二十人於午門外御道兩旁侍立
凡進實錄及進士𫝊臚後例於禮部設宴本司承應
凡四夷人朝貢到京例於㑹同館設宴本司承應
凡諸王公主婚嫁本司用大樂前𨗳
凡本司俳色長諳曉某藝於某年月補充某役俱造文
册備照如遇官俳色長有缺皆以次選補但係為事革
役閒住者再不得補充
凡各衙門人指稱本司樂戸寄附贓物洪武永樂間令
法司不得追取但樂戸𢎞治九年議准不許容留盗賊
及不知來歴之人在家違者事發官俳色長俱治罪
凡本司老疾不堪承應之人舊例悉放原籍爲民一體
當差
凡良家子女本司不許買作娼優景泰七年議准犯者
問擬如律子女發回寧家仍查原係民戸今爲樂戸許
令改正其樂尸内有願從良者聽其自首與民一體當
差𢎞治九年令私買私賣及媒合人等俱於三院門首
枷號一箇月滿日依律照例發落該管色長并隣佑人
不首告者與犯人同罪官俳查提從重問擬南京及各
王府禁約同
　
　
　
　明㑹典卷九十五
欽定四庫全書
　明會典卷九十六
　　禮部五十五
　　　主客清吏司
　　諸司職掌
郎中員外郎主事掌諸畨朝貢等事
　　　朝貢一
國初諸畨國及四夷土官人等朝貢具見諸司職掌其
後慕化者衆事例日増土官衙門添設别見兵部而事
闗朝貢者續列於後
　　諸司職掌
一凡諸畨國及四夷土官人等或三年一朝或每年朝
貢者所貢之物㑹同館呈報到部主客部官赴館㸃檢
見數遇有表箋移赴儀部其方物分豁進貢上位若干
殿下若干開冩奏本發落人夫管領先具手本闗領内
府勘合依數填冩及開報門单於次日早朝照進内府
或於奉天門或奉天殿丹陛或華蓋殿及文華殿前陳
設本部正官奏啓進納若遇慶賀聖節正旦貢獻之物
初到即以數目具本奏聞物候至日通進内府陳設交
收
一凡進馬騾到於㑹同館即令典牧所差醫獸辯驗兒
騍騸及毛色齒歲明白備冩手本交收及令本館放支
草料喂養仍撥人夫管領至期進内府行列於丹墀東
伺候御前牽過同手本交付御馬監官收領
一凡進象駝到於㑹同館令本館喂飼次日早進内府
御前奏進如候聖節正旦冬至陳設進收日逺先行奏
聞象送馴象所駝送御馬監收養至期令進内府陳設
一凡進虎豹禽鳥之類到於㑹同館就令畜養之人喂
養具數奏聞送所司收領至期進内府丹墀内陳設
一凡進金銀器皿珍寳段疋之類須同貢獻之人驗視
明白具冩奏本仍以器具裝盛或黄袱封裹分撥館夫
一同貢獻之人收管先期一日闗填勘合開報門单次
日早照進内府於殿前丹陛等處陳設一一交付長隨
内使收受
一凡進蘇木胡椒香蠟藥材等物數萬以上者船至福
建廣東等處所在布政司隨即㑹同都司按察司官檢
視物貨封□完密聽候先將畨使起送赴京呈報數目
除國王進貢外畨使人伴附搭買賣物貨官給價鈔收
買然後布政司仍同各衙門官將貨稱盤見數分豁原
報附餘數目差人起解前來本部委官及行戸部都察
院委官㑹同差督人夫運進承運等庫稱盤入庫本部
先期開冩各庫該收貨物手本於午門闗領各門勘合
填冩照進并出給長单令該庫批冩實收數目囘部備
照
一朝貢諸畨及四夷土官去處
　　畨國
　　　高麗國(東海/)　　　　暹羅國(南海/)
　　　琉球國(南海/)　　　　占城國(南海/)
　　　真臘國(南海/)　　　　安南國(南海/)
　　　日本國(東海/)　　　　爪哇國(南海/)
　　　𤨏里　　　　　　　西洋𤨏里
　　　三佛齊　　　　　　浡泥國
　　　百花國　　　　　　覽邦國
　　　彭亨國　　　　　　淡巴國
　　　須文逹那國
　　西南夷
　　四川
　　　烏蒙軍民府　　　　烏撒軍民府
　　　芒部軍民府　　　　金筑安撫司
　　　盧山長官司　　　　慕役長官司
　　　西堡長官司　　　　大華長官司
　　　寧谷寨長官司　　　頂營長官司
　　　十二營長官司　　　安順州
　　　貴州宣慰司(後屬貴州/布政司)平茶洞長官司
　　　播州宣慰司　　　　龍州(龍州宣/撫司)
　　　程畨長官司(後爲府/設流官)　永寧州
　　　鎮寧州　　　　　　康佐長官司
　　　建昌衛　　　　　　建安州
　　　禮州　　　　　　　栢興州
　　　酉陽宣撫司　　　　木𤓰長官司
　　　方畨長官司　　　　黎州
　　　卭部軍民府　　　　徳昌府
　　　普安軍民府　　　　東川軍民府
　　　長河西　　　　　　天全六畨招討司
　　　阿昔簇長官司　　　占藏先結簇長官司
　　　蛒匝簇長官司　　　北定簇長官司
　　　祁命簇長官司　　　阿昔洞簇長官司
　　　勒都簇長官司　　　班班簇長官司
　　　者多簇長官司　　　麥匝簇長官司
　　　石砫宣慰司　　　　泥溪長官司
　　　雷坡長官司　　　　沐川長官司
　　　平夷長官司　　　　蠻夷長官司
　　　馬湖府(後改設/流官)　　　岳希蓬長官司
　　　隴木頭長官司　　　静州長官司
　　　里州　　　　　　　建昌府
　　　濶州　　　　　　　中縣
　　　碧舍縣　　　　　　㑹川府
　　　武安州　　　　　　永昌州
　　　隆州　　　　　　　姜州
　　　黎溪州　　　　　　麻龍縣
　　　㑹理州　　　　　　威龍州
　　　昌州　　　　　　　普濟州
　　廣西
　　　龍英州　　　　　　江州
　　　龍州　　　　　　　思明府
　　　陀陵縣　　　　　　養利州
　　　上下涷州　　　　　思陵州
　　　萬承州　　　　　　安平州
　　　太平府(後改設太/平府流官)　　都結州
　　　羅陽縣　　　　　　思城州
　　　結倫州　　　　　　鎮逺州
　　　左州　　　　　　　崇善縣
　　　茗盈州　　　　　　南丹州
　　　結安州　　　　　　永康縣
　　　思同州　　　　　　東蘭州
　　　那地州　　　　　　全茗州
　　　利州　　　　　　　鎮安府
　　　田州府　　　　　　泗城州
　　　奉議州
　　雲南
　　　姚安軍民府(後改設流/官知府)姚州
　　　元江府　　　　　　廣通縣
　　　平緬宣慰司　　　　車里軍民宣慰司
　　　八百宣慰司　　　　麗江府
　　　景東府　　　　　　楚雄府(後改設/流官)
　　　鶴慶府(後改設/流官)　　　尋甸府(後改設/流官)
　　　鄧川州　　　　　　海東土官
　　　賔居土官　　　　　小雲南土官
　　　臨安府嶍峩縣　　　大理府(後改設/流官)
　　湖廣
　　　施南宣慰司　　　　忠建安撫司
　　　思南宣慰司(後改思恩/府設流官)永順宣慰司
　　　臻部六洞黄坡等處長官司
　　　保静宣慰司　　　　曲靖軍民府(後改設/流官)
　　西域
　　　西天泥八喇國　　　朶甘
　　　沙州　　　　　　　烏斯藏
　　　薩里　　　　　　　薩喇
　　　賽瑪爾堪
　　明祖訓
一四方諸夷皆限山隔海僻在一隅得其地不足以供
給得其民不足以使令若其自不揣量來擾我邊則彼
爲不祥彼既不爲中國患而我興兵輕伐亦不祥也吾
恐後世子孫倚中國富彊貪一時戰功無故興兵致傷
人命切記不可但東北與西北邊境互相宻邇累世戰
争必選將練兵時謹備之
　　今將不征諸夷國名開列於後
　　東北
　　　朝鮮國(即髙麗其李仁人及子李成桂今名旦/者自洪武六年至洪武二十八年首尾)
　　　　(凡弑王氏四/王姑待之)
　　正東偏北
　　　日本國(雖朝實詐暗通奸臣胡/惟庸謀爲不軌故絶之)
　　正南偏東
　　　大琉球國(朝貢不時王子及陪臣之子/皆入太學讀書禮待甚厚)
　　　小琉球國(不通往來/不曽朝貢)
　　西南
　　　安南國(三年/一貢)
　　　真臘國(朝貢如常/其國濵海)
　　　暹羅國(朝貢如常/其國濵海)
　　　占城國(自占城以下諸國來朝時内帶行商多/行譎詐故沮之自洪武八年沮至洪武)
　　　　(十二年方乃得/止其國濵海)
　　　蘇門荅喇(其國/濵海)
　　　西洋國(其國/濵海)
　　　爪哇國(其國/濵海)
　　　彭亨國(其國居/海中)
　　　百花國(其國居/海中)
　　　三佛齊國(其國居/海中)
　　　浡泥國(其國居/海中)
　
　明㑹典卷九十六
欽定四庫全書
　明㑹典卷九十七
　　禮部五十六
　　　朝貢二
　　事例
　　　朝鮮國
朝鮮古高麗國洪武二年國王遣使奉表賀即位請封
貢方物五年令三歲或一歲遣使朝貢二十五年更其
國號曰朝鮮永樂以來每歲聖節正旦皇太子千秋節
皆遣使奉表朝賀貢方物其餘慶慰謝恩等項皆無常
期若朝廷有大事遣使頒詔於其國其國王請封亦遣
使行禮
　　貢物
　　　金銀器皿　　　　　各色苧布
　　　白細花席　　　　　人參
　　　豹皮　　　　　　　獺皮
　　　黄毛筆　　　　　　白綿紙
　　　種馬每三年五十疋
　　　安南國
洪武二年遣使朝貢因請封爵詔封爲安南國王永樂
四年以其臣簒立發兵討平之宣徳間遣使來謝罪請
命因宥而封之今三年一朝貢别有進中宫東宫方物
其或以慶慰謝恩等事來貢者不在三年一貢之例朝
廷有大事遣使頒詔於其國其國王請封亦遣使行禮
　　貢物
　　　金銀器皿　　　　　薰衣香
　　　降真香　　　　　　沉香
　　　速香　　　　　　　木香
　　　黒線香　　　　　　白絹
　　　犀角　　　　　　　象牙
　　　紙扇
　　　暹羅國
洪武四年遣使來朝貢進金葉表并方物賀正旦八年
遣使賫詔及印綬往賜之十六年給勘合文册凡中國
使至必照騐相同永樂元年遣使乞量衡爲國中式自
後定例每三年一朝貢
　　貢物
　　　象　　　　　　　　象牙
　　　犀角　　　　　　　孔雀尾
　　　翠毛　　　　　　　龜筒
　　　六足龜　　　　　　寶石
　　　珊瑚　　　　　　　金戒指
　　　片腦　　　　　　　米腦
　　　糠腦　　　　　　　腦油
　　　腦柴　　　　　　　檀香
　　　速香　　　　　　　安息香
　　　黄熟香　　　　　　降真香
　　　羅斛香　　　　　　乳香
　　　樹香　　　　　　　木香
　　　烏香　　　　　　　丁香
　　　阿魏　　　　　　　薔薇水
　　　丁皮　　　　　　　碗石
　　　紫梗　　　　　　　藤竭
　　　藤黄　　　　　　　硫黄
　　　沒藥　　　　　　　烏爹泥
　　　肉豆䓻　　　　　　胡椒
　　　白豆䓻　　　　　　蓽撥
　　　蘇木　　　　　　　烏木
　　　大楓子　　　　　　苾布
　　　油紅布　　　　　　白纒頭布
　　　紅撒哈剌布　　　　紅地絞節智布
　　　紅杜花頭布　　　　紅邊白暗花布
　　　乍連花布　　　　　烏邊葱白暗花布
　　　細棋子花布　　　　織人象花文打布
　　　西洋布　　　　　　織花紅絲打布
　　　剪絨絲雜色紅花被面
　　　織雜絲打布　　　　紅花絲手巾
　　　織人象雜色紅花文絲縵
　　　琉球國
洪武間其國中山王山南王山北王皆遣使奉表箋貢
馬及方物二十五年中山王遣子姪入國學永樂以來
國王嗣立皆請命册封自後惟中山王來每二年許朝
貢一次每船一百人多不過一百五十人
　　貢物
　　　馬　　　　　　　　硫黄
　　　蘇木　　　　　　　胡椒
　　　螺殻　　　　　　　海巴
　　　刀　　　　　　　　生紅銅
　　　錫　　　　　　　　牛皮
　　　擢子扇　　　　　　磨刀石
　　　瑪瑙　　　　　　　烏木
　　　降香　　　　　　　木香
一貢物内象牙等物進收硫黄蘇木胡椒運送南京該
庫馬就於福建發缺馬驛站走遞磨刀石發福建官軍
收貯
　　　占城國
洪武二年遣使朝貢詔封爲占城國王四年遣使奉金
葉表來朝貢十六年復遣子來賀聖節乃遣使賫與勘
合文册二十四年復來朝貢以其臣弑立命絶之永樂
後其國與諸國皆來朝貢始定每三年一來正統後其
國襲封遣使行禮
　　貢物
　　　象　　　　　　　　象牙
　　　犀　　　　　　　　犀角
　　　孔雀　　　　　　　孔雀尾
　　　橘皮抹身香　　　　龍腦
　　　薰衣香　　　　　　金銀香
　　　竒南香　　　　　　土降香
　　　檀香　　　　　　　栢木
　　　燒碎香　　　　　　花棃木
　　　烏木　　　　　　　蘇木
　　　花藤香　　　　　　蕪蔓畨沙
　　　紅印花布　　　　　油紅綿布
　　　白綿布　　　　　　烏綿布
　　　圓璧花布　　　　　花紅邊縵
　　　雜色縵　　　　　　畨花手巾
　　　畨花手帕　　　　　兠羅綿被
　　　洗白布泥
　　　真臘國
洪武六年遣使來貢後朝貢不常
　　貢物
　　　象　　　　　　　　象牙
　　　蘇木　　　　　　　胡椒
　　　黄蠟　　　　　　　犀角
　　　烏木　　　　　　　黄花木
　　　土降香　　　　　　寳石
　　　孔雀翎
　　　日本國
洪武七年遣僧人來朝貢以無表文却之其臣亦遣僧
人貢馬及茶布刀扇等物以其私貢仍却之十四年國
王遣使來復却其貢僧人俱發陜西四川各寺居住三
十五年復來朝貢後定爲十年一來貢
　　貢物
　　　馬　　　　　　　　盔
　　　鎧　　　　　　　　劒
　　　腰刀　　　　　　　鎗
　　　塗金粧彩屏風　　　洒金厨子
　　　洒金文臺　　　　　洒金手箱
　　　描金粉匣　　　　　描金筆匣
　　　抹金提銅銚　　　　洒金木銚角盥
　　　貼金扇　　　　　　瑪瑙
　　　水精數珠　　　　　硫黄
　　　蘇木　　　　　　　牛皮
　　　爪哇國
洪武三年遣使貢方物并納元所授宣諭十四年上金
葉表來貢及黒奴三百人後絶其貢永樂二年其國東
王遣使朝貢且請印章命鑄鍍金銀印遣使賜之正統
八年定每三年一貢自後朝貢無常
　　貢物
　　　胡椒　　　　　　　蓽茇
　　　蘇木　　　　　　　黄蠟
　　　烏爹泥　　　　　　金剛子
　　　烏木　　　　　　　畨紅土
　　　薔薇露　　　　　　竒南香
　　　檀香　　　　　　　麻滕香
　　　速香　　　　　　　降香
　　　木香　　　　　　　乳香
　　　龍腦　　　　　　　血竭
　　　肉豆䓻　　　　　　白豆䓻
　　　藤竭　　　　　　　阿魏
　　　蘆薈　　　　　　　没藥
　　　大楓子　　　　　　丁皮
　　　畨木鼈子　　　　　悶虫藥
　　　碗石　　　　　　　蓽澄茄
　　　烏香　　　　　　　寶石
　　　珎珠　　　　　　　錫
　　　西洋鐡　　　　　　鐡鎗
　　　摺鐡刀　　　　　　苾布
　　　油紅布　　　　　　孔雀
　　　火雞　　　　　　　鸚鵡
　　　玳瑁　　　　　　　孔雀尾
　　　翠毛　　　　　　　鶴頂
　　　犀角　　　　　　　象牙
　　　龜筒　　　　　　　黄熟香
　　　安息香
　　　𤨏里國
洪武五年遣使奉金字表文朝貢并圖其土地山川以
獻
　　貢物
　　　馬　　　　　　　　紅撒哈喇
　　　紅八者蘭布　　　　紅畨布
　　　覬木里布　　　　　白苾布
　　　珠子項串
　　　西洋𤨏里國
洪武三年遣使來朝進金葉表文及方物永樂元年復
遣使來朝
　　貢物
　　　黄黒虎　　　　　　馬
　
　
　
　
　
　
　
　
　
　
　
　
　
　明㑹典卷九十七
欽定四庫全書
　明㑹典卷九十八
　　禮部五十七
　　　朝貢三
　　事例
　　　三佛齊國
洪武四年遣使奉金字表文來朝貢六年復遣使賀正
旦并貢方物八年復遣使從招諭拂菻國朝使來貢十
年遣使奉表請印綬命齎駝紐鍍金銀印賜之
　　貢物
　　　黒熊　　　　　　　火雞
　　　孔雀　　　　　　　五色鸚鵡
　　　諸香　　　　　　　兠羅綿被
　　　苾布　　　　　　　白獺
　　　龜筒　　　　　　　胡椒
　　　肉豆䓻　　　　　　畨油子
　　　米腦
　　　浡泥國
洪武四年遣使進金表銀箋及方物永樂三年遣使封
其國主爲王給印符誥命六年王率其妃及家屬陪臣
來朝至福建遣内臣往宴勞之令所過諸郡設宴至京
王奏金字表文及諸珍物妃進中宫東宫箋及方物上
御奉天門享王宴是年王卒輟朝三日祭賻甚厚詔諡
恭順賜葬南京城外石子岡以西南夷人𨽻籍中國者
守之樹碑立祠命有司春秋致祭復令其子襲封遣内
官及行人䕶送還國復從其請封其後山爲長寧鎮國
之山御製碑文賜之十二年及洪熙元年俱來朝貢
　　貢物(單目/用銀)
　　　珎珠　　　　　　　寶石
　　　金戒指　　　　　　金縧環
　　　龍腦　　　　　　　米腦
　　　梅花腦　　　　　　降香
　　　沉速香　　　　　　檀香
　　　丁香　　　　　　　肉豆䓻
　　　黄蠟　　　　　　　犀角
　　　玳瑁　　　　　　　龜筒
　　　螺殻　　　　　　　鶴頂
　　　熊皮　　　　　　　孔雀
　　　倒挂鳥　　　　　　五色鸚鵡
　　　黒小厮　　　　　　金銀八寳器
　　　百花國
洪武十一年遣使奉金葉表來朝貢
　　貢物
　　　白鹿　　　　　　　紅猴
　　　龜筒　　　　　　　玳瑁
　　　孔雀　　　　　　　鸚鵡
　　　倒挂鳥　　　　　　胡椒
　　　香　　　　　　　　蠟
　　　彭亨國
洪武十一年遣使奉金葉表貢畨奴及方物永樂十二
年復遣使朝貢
　　貢物
　　　金水罐　　　　　　檀香
　　　乳香　　　　　　　速香
　　　片腦　　　　　　　胡椒
　　　象牙
　　　淡巴國
洪武十年遣使奉表朝貢
　　貢物
　　　苾布　　　　　　兠羅綿被
　　　沉香　　　　　　　檀香
　　　速香　　　　　　　胡椒
　　　古里國
永樂三年遣使朝貢詔封爲古里國王給印及誥五年
七年復遣使來朝貢
　　貢物
　　　寶石　　　　　　　金繫腰
　　　珊瑚珠　　　　　　琉璃瓶
　　　琉璃碗　　　　　　拂郎雙刃刀
　　　寶鐡刀　　　　　　蘇合油
　　　阿思摸逹塗兒氣　　龍涎
　　　梔子花　　　　　　花氊單伯蘭布
　　　苾布　　　　　　　紅絲花手巾
　　　畨花人馬象物手巾　線結花靠枕
　　　木香　　　　　　　乳香
　　　檀香　　　　　　　錫
　　　胡椒
　　　滿喇加國
永樂三年遣使奉金葉表朝貢詔封爲國王給印及誥
使者言王慕義願同中國屬郡歲效職貢又請封其國
西山詔封爲鎮國之山御製碑文賜之九年國王率其
妻子及陪臣五百四十餘人朝貢命官往勞上御奉天
門宴之十年遣使來貢十二年國王母來二十二年宣
徳九年國王復來正統十年以後屢遣使來貢
　　貢物
　　　畨小厮　　　　　　犀角
　　　象牙　　　　　　　玳瑁
　　　鶴頂　　　　　　　鸚鵡
　　　黒熊　　　　　　　黒猿
　　　白麂　　　　　　　鎻袱
　　　金母鶴頂　　　　　金鑲戒指
　　　撒哈喇　　　　　　白苾布
　　　薑黄布　　　　　　撒都細布
　　　西洋布　　　　　　花縵
　　　片腦　　　　　　　梔子花
　　　薔薇露　　　　　　沉香
　　　乳香　　　　　　　黄速香
　　　金銀香　　　　　　降真香
　　　紫檀香　　　　　　丁香
　　　烏木　　　　　　　蘇木
　　　大楓子　　　　　　畨錫
　　　畨鹽
　　　娑羅國
永樂四年東王西王各遣使來朝貢
　　貢物
　　　黒小厮　　　　　　花焦布
　　　白焦布　　　　　　珎珠
　　　玳瑁殻　　　　　　降真香
　　　黄蠟
　　　小葛蘭國
永樂五年附蘇門荅喇等國來朝貢
　　貢物
　　　珍珠傘　　　　　　白綿布
　　　胡椒
　　　阿魯國
永樂五年附古里等國來朝貢
　　貢物
　　　象牙　　　　　　　熟腦
　　　榜葛喇國
永樂六年遣使來朝貢九年至太倉命行人往宴勞之
十二年又遣使貢麒麟等物正統三年貢同表用金葉
　　貢物
　　　馬　　　　　　　　馬鞍(金銀/事件)
　　　戧金琉璃噐皿　　　青花白磁
　　　撒哈喇　　　　　　者抹黒荅立布
　　　洗白苾布　　　　　兠羅綿
　　　糖霜　　　　　　　鶴頂
　　　犀角　　　　　　　翠毛
　　　鶯哥　　　　　　　乳香
　　　麤黄　　　　　　　熟香
　　　烏香　　　　　　　麻藤香
　　　烏爹泥　　　　　　紫膠
　　　藤竭　　　　　　　烏木
　　　蘇木　　　　　　　胡椒
　　　錫蘭山國
永樂九年以拒絶朝使歸路破其城生擒國王及家屬
命釋之擇其屬之賢者立爲王十年詔諭其國正統十
年天順三年皆遣使來貢
　　貢物
　　　寶石　　　　　　　珊瑚
　　　水晶　　　　　　　金戒指
　　　撒哈喇　　　　　　象
　　　乳香　　　　　　　木香
　　　樹香　　　　　　　土檀香
　　　沒藥　　　　　　　西洋細布
　　　藤竭　　　　　　　蘆薈
　　　硫黄　　　　　　　烏木
　　　胡椒　　　　　　　碗石
　　　蘇門荅喇國
永樂三年遣使來朝貢詔封爲國王給印及誥五年至
宣徳六年屢遣使來貢表用金葉十年復請封其子爲
王
　　貢物
　　　馬　　　　　　　　犀牛
　　　龍涎　　　　　　　撒哈喇
　　　梭眼　　　　　　　寶石
　　　木香　　　　　　　丁香
　　　降真香　　　　　　沈速香
　　　胡椒　　　　　　　蘇木
　　　錫　　　　　　　　水晶
　　　瑪瑙　　　　　　　畨刀
　　　弓　　　　　　　　石青
　　　回回青　　　　　　硫黄
　　　蘇禄國
永樂十五年蘇禄三國東王西王峒王各率妻子頭目
人等來朝貢十九年遣使來貢
　　貢物
　　　梅花腦　　　　　　米腦
　　　竹布　　　　　　　綿布
　　　玳瑁　　　　　　　降香
　　　蘇木　　　　　　　胡椒
　　　蓽茇　　　　　　　黄蠟
　　　畨錫
　　　須文逹那國
洪武間遣使奉金葉表貢馬并方物
　　　拂菻國
洪武四年遣使來朝貢
　　　覽邦國
洪武九年遣使來朝貢
　　　柯枝國
永樂二年遣使來朝貢十年復遣使來請封其國之山
詔封爲鎮國山御製碑文賜之
　　　古里班卒國
永樂三年遣使來朝貢
　　　吕宋國
永樂三年遣使來朝貢
　　　合猫里國
永樂三年遣使來朝貢
　　　碟里國
永樂三年遣使來朝貢
　　　打回國
永樂三年遣使來朝貢
　　　日羅夏治國
永樂三年遣使來朝貢
　　　忽魯母思國
永樂三年遣使來朝貢
　　　甘把里國
永樂十二年遣使來朝貢
　　　麻林國
永樂十三年遣使來朝貢麒麟等物
　　　古麻喇國
永樂間國王率其臣來朝至福州卒詔諡康靖勅葬閩
縣令有司歲時致祭
　　　忽魯謨斯國
永樂間遣使來朝貢
　　　沼納撲兒國
永樂間遣使詔諭其國
　　　加異勒國
永樂間遣使來朝貢
　　　祖法兒國
永樂間遣其臣來朝貢
　　　溜山國
永樂間遣其臣來朝貢
　　　阿哇國
永樂間遣使來朝貢
　　　白葛逹國
宣徳七年遣其臣來朝貢
　　　天方國
宣徳間遣其臣來朝貢
　　　黙徳那國
宣徳間遣使隨天方國使臣來朝貢
　　　南巫里國　　　　　急蘭丹國
　　　竒剌尼國　　　　　夏剌比國
　　　窟察尼國　　　　　烏渉剌踢國
　　　阿丹國　　　　　　魯密國
　　　彭加那國　　　　　捨剌齊國
　　　八可意國　　　　　坎巴夷賛國
　　　左法兒國　　　　　墨葛逹國
　　　㧞達克山　　　　　日落國
已上十六國永樂初各來朝貢
　
　
　
　
　
　
　
　
　
　明㑹典卷九十八
欽定四庫全書
　明㑹典卷九十九
　　禮部五十八
　　　朝貢四
　　事例
　　　土官
每三年朝覲差人進貢一次限本年十二月終到京
　　一貢物不等
　　　馬　　　　　　　　象
　　　金銀器皿　　　　　降香
　　　黄蠟
一方物及中途倒死馬匹例不給價其到京馬匹每匹
賜鈔一百錠
　　　迤北　　　　　　　衛喇特
永樂七年封迤北順寧賢義安樂三王賜印及誥各遣
人來貢以後貢無定期
　　貢物
　　　馬　　　　　　　　駝
　　　貂䑕皮　　　　　海青
　　　泰寧衛　　　　　諾延衛
　　　福餘衛
洪武二十一年東國遼王惠寧王諾延元帥府元帥等
各差人來朝二十二年泰寧衛指揮使等官各賜冠帶
永樂元年因泰寧衛指揮使等來朝仍設三衛以後襲
陞朝貢不絶每年聖節及正旦每衛許一百人來貢
　　貢物
　　　駝　　　　　　　　馬
　　　哈密
永樂四年封其酋長為忠順王以後襲封賜金印朝貢
不常成化元年令每年來朝一次多不過三百人八月
初旬驗放入闗起送三十人到京
　　貢物
　　　青金石　　　　　　必扎達
　　　鐵器　　　　　　　諸禽皮等物
　　　哈喇　　　　　　　喀三
　　　噶扎爾薩里莾　　　喀什噶爾
　　　哈達拉　　　　　　薩蘭
　　　繅林　　　　　　　額爾巴拉
　　　摩和勒　　　　　　博迪蘇
　　　巴勒赫　　　　　　阿里瑪
　　　圖沙瑪　　　　　　綽爾齊
　　　斡齊爾　　　　　　布哈爾
　　　保喇　　　　　　　實喇斯
　　　尼沙布爾　　　　　和斯摩哩
　　　塔布喇實　　　　　古薩克蘇
　　　和坦　　　　　　　和珍
　　　庫克新　　　　　　沙津哈雅
　　　雅蘇　　　　　　　雅爾哈
　　　戎　　　　　　　　白
　　　烏蘭　　　　　　　阿克蘇
　　　鄂端　　　　　　　伊蘇城
　　　坤城　　　　　　　沙克
　　　巴延　　　　　　　克結
已上皆西域諸國經哈密來貢者其貢期或三年或五
年許來朝一次起送者不過三五十人
　　　罕都　　　　　　　齊勤䝉古
永樂二年設肅州蒙古千户所賜印及誥
　　　安定衛
洪武七年西域安定王遣使來朝貢鎧甲刀劒等物遣
賜織金文綺四疋仍詔其酋長立為四部各賜印曰鄂
端曰阿榮曰庫克新曰特哩八年置安定鄂端二衛指
揮使司
　　　賽瑪爾堪
洪武二十年賽瑪爾堪等處地面回回二名為開通道
路進馬駝到京二十二年復進馬二十四年進海青以
後朝貢不常
　　　土魯畨
宣徳五年遣使來貢後朝貢不常
　　　烏思藏
洪武七年賜銀印給勘合後每三年一貢各畨王差人
填寫原降勘合闡化闡教輔教三王差來人從四川布
政司比號賛善王差來人從陜西布政司比號并賫有
印信畨本咨文方許入貢每貢各許一百人多不過一
百五十人大乘大寶二法王不給勘合進貢不常止許
差僧徒十人賫印信畨本隨同四王進貢之人赴京
　　貢物
　　　畫佛　　　　　　　銅佛
　　　銅塔　　　　　　　舍利
　　　各色珠勒瑪　　　　各色特爾默
　　　各色氆氌　　　　　珊瑚
　　　犀角　　　　　　　左髻
　　　毛纓　　　　　　　酥油
　　　明盔　　　　　　　明甲
　　　刀　　　　　　　　劒
　　　長河西魚通寧逺等處
洪武十六年置長河西等處軍民安撫使司每年一貢
給以勘合於四川比號雅州入貢每貢止許五六十人
多不過一百人方物該守闗官員辨驗申送都布按三
司審實起送
　　貢物
　　　各色珠勒瑪　　　　各色特爾黙
　　　各色氆氌　　　　　珊瑚
　　　舍利　　　　　　　犀角
　　　左髻　　　　　　　明盔
　　　刀　　　　　　　　畫佛
　　　毛纓
　　　朶甘思
洪武七年陞朶甘衛爲西安行都指揮使司給以銀印
十八年改朶甘思宣慰使司及萬戸府招討司東道萬
戸府搭爾千戸所後每年一貢給以勘合於四川比號
雅州入境每貢止許五六十人多不過一百人
　　貢物
　　　各色珠勒瑪　　　　各色特爾黙
　　　各色氆氌　　　　　左髻
　　　明盔　　　　　　　長刀
　　　董卜韓胡
每年一貢於四川比對勘合人數照朶甘思例
　　貢物
　　　各色氆氌　　　　　各色珠勒瑪
　　　各色特爾黙　　　　珊瑚
　　　明盔　　　　　　　鐡甲
　　　遮甲麻衣　　　　　白毛纓
　　　紅毛纓　　　　　　黒毛纓
　　　黄左髻
　　　四川威州保縣金川寺畨僧
每三年一貢每貢許一百人多不過一百五十人
　　　雜谷安撫司
每三年一貢每貢許一百人多不過一百五十人
　　　逹蠻思長官司
舊來朝貢至正統十年以後止𢎞治二年復來
　　　松潘茂州等處
本地畨僧每年朝貢許三十名多不過五十人附近烏
思藏地面者亦照烏思藏例每三年許二三十人多不
五六十人
　　　陜西洮岷等處畨僧
每寺許四五人每年終遇大節一次赴京朝貢
　　　洮岷等處畨簇
每二年一貢大簇起送爲首者四五人小簇起送一二
人存留聽賞者大簇不過十五人小簇不過七八人
　　貢物
　　　馬　　　　　　　　銅佛
　　　畫佛　　　　　　　舍利子
　　　酥油　　　　　　　青鹽
　　　足力麻　　　　　　鐡力麻
　　　氆氌　　　　　　　左髻
　　　毛纓　　　　　　　清木香
　　　明盔　　　　　　　明甲
　　　腰刀
　　　賔客
　　諸司職掌
凡四夷歸化人員及朝貢使客初至㑹同館主客部官
隨即到彼㸃視正從定其髙下房舍鋪陳一切處分安
妥仍加撫綏使知朝廷恩澤
一下程分豁正從人數剳付膳部五日一次照例支送
酒肉茶麫飲食之物
一管待量其來人重輕合與茶飯者定擬食品卓數劄
付膳部造辦主客部官一員或主席或分左右隨其高
下序坐以禮管待仍令教坊司供應
　　事例
洪武二年畨王至京師令本部官於㑹同館禮待　永
樂以後四夷來朝貢者本部奏待宴官員欽命内臣與
文武大臣或學士等官不拘員數　成化初凡東北國
及西畨朝貢以武職大臣待外國如朝鮮安南日本等
處并土官以本部官待而内臣皆預俱從本部奏請㸃
差設宴俱於㑹同館惟北使宴於本部本部官亦預
　
　
　
　
　明㑹典卷九十九
欽定四庫全書
　明會典卷一百
　　禮部五十九
　　　給賜一
朝廷給賜畨夷及官員人等事例不一或出一時特恩
不可勝紀今舉其可考者具列於後其軍功賞例則見
於兵部武選司賞賜項下
　　諸司職掌
一凡諸畨四夷朝貢人員及公侯官員人等一切給賜
如往年有例者止照其例無例者斟酌髙下等第題奏
定奪然後本部官具本奏聞闗領給賞
一凡賞賜金銀鈔錠疋帛之類金銀請長随内官闗領
疋帛係内承運庫收貯冠帶衣靴係工科工部官收掌
鈔錠係户部官收掌主客部官分投闗領其物或於奉
天門或奉天殿丹陛或華蓋殿用卓頓放引受賜人朝
北立置物於前受賜人叩頭畢以物授之如多至十人
百人則先以所賜之物唱名分授各人行列叩頭畢於
該科出帖赴午門倒換勘合照出所賜之物復令次日
謝恩
一凡逺夷之人或有長行頭匹及諸般物貨不係貢獻
之數附𢃄到京願納入官者照依官例具奏闗給鈔錠
酬其價值
　　　　在京文武官員人等(公差人員附/)
　　事例
　　　登極
宣德十年皇帝登極賜在京文武羣臣及軍民人等銀
絹布鈔公銀六十兩侯伯駙馬五十兩一品二品四十
兩三品二十兩四品至五品逓减五兩六品至九品逓
减二兩雜職三兩故侯伯之家及未承襲者各十兩将
軍校尉軍匠人等各二兩優給㓜官并紀錄㓜軍各於
其例减半辦事官監生生員人材吏典隂陽醫士樂人
各絹一疋在京廂民工匠厨役僧道人等各布一疋營
造山陵軍人鈔一百貫乾魚三斤聴選公差及四夷朝
貢人員各賜鈔有差
　　　修實錄
永樂元年賜監修官銀一百兩綵幣六表裏織金紗衣
一套鞍馬一副總裁官銀八十兩綵幣五表裏織金紗
衣一套鞍馬一副纂修官銀五十兩綵幣四表裏紗衣
一套催纂兼謄寫官銀三十兩綵幣二表裏紗衣一套
催纂官銀二十五兩綵幣二表裏紗衣一套謄寫監生
生員儒士各銀十兩鈔三十錠綵幣一表裏謄寫吏各
銀八兩鈔三十錠綵幣一表裏催督官鈔二十錠絹二
疋辦事吏各鈔二十錠絹一疋　𢎞治四年賜監修并
總裁官銀八十兩綵叚四表裏羅衣一套鞍馬一副副
總裁銀八十兩綵叚四表裏羅衣一套纂修官銀三十
兩綵叚四表裏羅衣一套催纂官銀二十兩綵叚二表
裏羅衣一套謄錄官銀十五兩綵叚二表裏羅衣一套
收掌文籍官銀十兩綵叚二表裏謄錄監生銀五兩綵
叚一表裏辦事吏典鈔二十錠絹一疋各色人匠鈔二
十錠布一疋官陞擢事故去任及監生事故去者乆近
不一賞賚有差
　　　視學
成化元年車駕視學祭酒率學官上表謝恩賜襲封衍
聖公紵絲衣一套犀帶一條顔孟子孫五經博士紵絲
衣一套帶一條各紗㡌一頂其餘族人俱紵絲衣一套
講官祭酒司業大紅織金紵絲羅衣各一套監丞以下
青織金紵絲各一套監生各鈔五錠吏典二錠
　　　冊立東宫
𢎞治元年文武官各分五等一等賜紵絲二表裏二等
至四等一表裏五等紗一疋南京同公差等項官亦同
京衛外衛見操官軍及侍衛帶刀直宿錦衣府軍等衛
御馬監并武驤左等四衛官舍将軍旗軍勇士午門等
門并正陽等九門官軍銀一兩錦衣等衛所官絹一疋
力士旗校軍奴并監局軍匠米一石内府軍厨民匠太
常光祿寺厨役米七斗
　　　經筵
凡經筵初開知經筵同知經筵侍班講書展書等官例
賜銀幣鈔錠各有等第其日講官或賜冠帶衣服等件
出自特恩
　　　時節給賜
凡每嵗端午節文武百官俱賜扇并五綵夀絲縷若大
臣及經筵官或别賜扇并綵絛艾虎等物各以品級為
等
凡每嵗各處進貢時鮮如青梅枇杷楊梅雪梨藕笋鰣
魚諸物賜文武大臣及日講官各以品級為等
　　　公差
凡總兵鎮守提督廵撫等官辭朝例賜銀幣寳鈔等物
各以事之輕重為等
凡文武大臣奉㫖勘事回還及督工選軍審囚等項事
畢例賜鈔幣羊酒等物各以事之輕重為等
　　　考滿
凡文職大臣考滿有賜寳鈔羊酒者以品級為等其有
賜宴及勑諭者出自特恩
　　　患病
凡文武大臣患病有賜羊酒米蔬等物者皆出特恩
　　　省親
凡在京官員給假省親例賜路費鈔錠各以品級為等
　　　致仕
凡文職大臣致仕有賜勑及銀幣等物者皆出特恩
　　　節令
洪武十六年令在京文武官吏人等正旦元宵節錢支
與胡椒斤兩不等　十七年令冬至節錢支鈔不等
二十二年重定賞例公侯伯鈔十錠武職一品二品七
錠三品至八品五錠文職二品至六品六錠七品至九
品三錠未入流官二錠監生一錠排色長一錠樂工二
貫樂舞生二貫各寺守座住持一錠衆僧一貫　二十
六年令自今聖節日在京官吏監生軍民僧道並賜鈔
　永樂二十二年令皇親遇節令照例賜鈔若大臣不
預宴公侯伯都督尚書賜鈔一千貫侍即五百貫　宣
徳正統以後遇節令文武官及外夷人員并國師以下
除有宴外其餘官吏人等俱照例闗支節錢官并監生
鈔一錠儒士知印吏典僧道樂工二貫若奉㫖免宴闗
與節錢大小官員各鈔一錠
　　　慶賀
凡各王府差來進表箋人員每人賜盤纒鈔十錠南京
并在外三司官及諸司差来人員各五錠各王府差來
進禮物人員二十錠内外官員内府别給綵叚一表裏
鳳陽等處皇陵祠祭署官員社長土民陵户女户人等
朝賀到京鈔十錠南京并三司官進表囘辭朝别賜鈔
出自特恩
　
　明㑹典卷一百
欽定四庫全書
　明㑹典卷一百一
　　禮部六十
　　　給賜一
　　　　諸畨四夷土官人等一
　　事例
　　　朝鮮國
洪武間賜國王金印并大統厯錦繡絨綺王母妃金綺
紗羅相國等官綵叚紗羅永樂間給國王冕服九章圭
玉佩玉春秋㑹通大學衍義等書王父紵絲紗羅妃珠
翠七翟冠紅紵絲大衫素紵絲員領霞帔金墜又給綾
絹茄藍香㡌珠鍍金銀匣象牙犀角通鑑綱目列女傳
等書腦麝沉香白花蛇等藥正統間給逺逰冠絳紗袍
翼善冠龍衮玉帶數各不等其品物同者不復具列又
以本國奏乞弓材牛角特許嵗買五十枝
一常貢馬匹方物例不給價
一差來進貢陪臣賞織金紵絲衣一套綵叚四表裏絹
五疋書状通事押物等官毎人素紵絲衣一套二表裏
絹二疋布一疋從人絹衣一套布一疋俱靴襪一雙
一差來奏事陪臣賞織金羅衣一套二表裏絹二疋通
事毎人素羅衣一套一表裏布二疋從人絹衣一套布
一疋靴韈同前
　　　暹羅國
洪武間賜國王大統厯織金紵絲紗羅等物永樂十五
年給王錦四疋紵絲紗羅各十疋内各織金四疋王妃
紵絲紗羅各六疋内各織金二疋宣徳間各减半以後
俱照此例
一賞賜使臣正副使及通事總管客人畨伴初到賞及
正賞衣服紵絲絹布靴襪及金銀帶紗㡌諸物有差
一使臣人等進到物貨例不抽分給與價鈔
一給賞畢日出給告示許於會同館開市除書籍及𤣥
黄紫皂大花西畨蓮叚疋并一應違禁之物不許收買
其餘聽貿易
　　　琉球國
洪武十六年賜國王鍍金銀印并文綺等物山南王亦
如之後賜中山王山南王山北王紵絲紗羅冠服王妃
紵絲羅王姪王相寨官絹公服
一賞賜差来正議大夫長史使者通事從人衣服紵絲
布絹及差来王弟王男衣服冠帶紵絲有差
一正貢例不給價附来貨物官抽五分買五分
　　　占城國
洪武二年賜國王鍍金銀印并大統厯使臣文綺紗羅
各一疋仍給冠帶永樂元年賜國王錦二疋紵絲六疋
紗羅各四疋王妃紵絲四疋紗羅各三疋以後俱照此
例
一貢物例不給價
一賞賜差来王弟王孫并通事總管火長從人衣服紵
絲紗羅有差
　　　真臘國
洪武六年賜國王大統厯并綵叚等物景㤗三年賜王
錦二叚紵絲六疋紗羅各四疋王妃紵絲四疋紗羅各
三疋
一賞賜差来頭目并通事總管火長衣服紵絲絹布有
差
　　　安南國
洪武元年賜國王鍍金銀印并大統厯綵叚等物景泰
二年照朝鮮國宣徳十年例給賜綵叚十表裏錦四叚
一賞賜差来陪臣鈔綵叚織金衣服行人從人鈔綵叚
紗羅衣服有差
一開市貿易與暹羅國同
　　　日本國
永樂間賜國王冠服紵絲紗羅金銀古器書畫等物宣
徳十年囬賜國王紵絲二十表裏紗羅各八疋錦二疋
銀二百兩妃銀一百兩以後俱照此例
一賞使差來正副使并僧人居座土官通事初到賞僧
衣靴㡌及正賞紗羅紵絲絹布銅錢諸物有差
一正貢例不給價正副使自進并官收買附來物貨俱
給價不堪者令自貿易
　　　𤓰哇國
永樂初賜東西王紵絲紗羅帳幔手巾羊酒器皿王妃
紵絲紗羅手巾等物正統三年賜王紵絲十疋紗羅各
三疋妃紵絲六疋紗羅各二疋以後回賜不為例景泰
三年因王求討給傘蓋一把蟒龍衣服一領
一賞賜使臣通事頭目人等初到賞織金素羅衣服靴
襪正賞紵絲紗羅絹布女使并女頭目俱同
一貢物例給價
　　　𤨏里國
洪武五年賜國王大統厯及織金綵叚紗羅各四疋使
臣綵叚紗羅各二疋傔從髙麗布各二疋
　　　西洋𤨏里國
洪武三年以其國來朝渉海道逺賜賚甚厚永樂元年
許來朝附載胡椒等物皆免稅
　　　三佛齊國
洪武四年賜國王大統厯及綵叚紗羅使臣紗羅綵叚
有差六年賜國王二十四疋正使三人各二疋衣一套
副使二人各一疋通事以下布帛有差十年給王及使
臣織金綵叚紗羅靴襪等物有差
　　　浡泥國
洪武四年賜國王織金綵叚紗羅及使者綺帛有差永
樂六年給王冠帶襲衣王子還國賜金廂玉帶一條金
百兩銀三千兩及錢鈔錦綺羅衾褥帳幔器皿等物王
母王叔以下各有賜俱加厚
一正賞外附帶物貨俱給價
　　　百花國
洪武十一年賜國王及使者織金綵叚紗羅衣服有差
　　　彭亨國
洪武十一年賜國王王妃紵絲紗羅共四十八疋使臣
織金綵叚衣服有差
　　　淡巴國
洪武十年賜國王織金綵叚紗羅使臣綵叚襲衣等物
有差
　　　古里國
永樂間賜國王王妃紵絲紗羅等物
　　　滿剌加國
永樂三年賜國王綵叚襲衣九年賜錦繡龍衣二套麒
麟衣二套及金銀器皿帷帳裀褥王妃及其子姪陪臣
傔從綵叚紗羅襲衣有差王還國給金廂玉帶一條儀
仗一副鞍馬二疋金百兩銀五百兩鈔四十萬貫銅錢
二千六百貫錦綺紗羅三百疋絹一百疋金綺二疋織
金文衣二件王妃冠服一副及銀鈔錦綺紗羅等物陪
臣賞物有差其後給賞俱從厚
一正賞外附來貨物皆給價其餘貨物許令貿易
　　　娑羅國
永樂四年賜國王紵絲紗羅共十六疋織金大紅錦手
巾一副王妃紵絲紗羅共八疋正副使并從人鈔紵絲
羅并衣服靴襪
　　　小葛蘭國
永樂五年差内官給賜頭目紵絲紗羅共十一疋
　　　阿魯國
永樂五年差内官給賜頭目紵絲紗羅共十疋
　　　榜葛剌國
永樂三年賜國王紵絲紗羅各四疋絹八疋王妃紵絲
紗羅各三疋絹六疋十二年給國王錦四叚綾六十疋
頭目人等給賞有差
　　　錫蘭山國
宣徳八年賜國王紵絲十八疋紗四疋王妃紵絲八疋
紗四疋正使正賞綵叚八表裏折鈔絹十疋紗羅三疋
織金紵絲衣一套副使正賞綵叚四表裏折鈔絹七疋
紗羅各二疋織金紵絲衣一套通事畨伴人等給賞有
差
一使臣人等自進物俱給價
　　　蘇門荅剌國
永樂三年賜國王綵叚襲衣宣徳六年賜錦二叚紗羅
各四疋絹十三疋妃紵絲五疋紗羅各四疋絹六疋進
馬回賜綵叚二十表裏以後俱照此例正使賞綵叚五
表裏紗羅各一疋折鈔絹四疋通事頭目使臣妻等各
賞有差
一正貢外使臣人等自進物俱給價
　　　蘇祿國
永樂間賜國王紗㡌金廂玉帶鈒花金帶金蟒龍等衣
服金銀錢鈔珍珠錦紵絲紗羅器皿鋪陳等物王妃冠
服銀錢鈔紵絲等物王男女親戚頭目使女冠帶衣服
諸物各有差
一貨物例給價免抽分
　　　土官
永樂二年給賜土官衙門
　　　木邦　　　　　　　八百大甸
　　　麓川平緬　　　　　緬甸
　　　車里　　　　　　　老□六宣慰使司
　　　干崖　　　　　　　大候
　　　里馬　　　　　　　茶馬四長官司
　　　潞江安撫司　　　　孟艮
　　　孟定　　　　　　　灣甸
　　　鎮康等府
各給信符勘合金字紅牌其制銅鑄信符五面内隂文
者一面上有文行忠信四字與四面合編某字一號至
一百號批文勘合底簿其字號如車里以車字為號緬
甸以緬字為號隂文信符勘合俱付土官底簿付雲南
布政司其陽文信符四面及批文一百道藏之内府凡
朝廷遣使則齎陽文信符及批文各一至布政司比同
底簿方遣人送使者以往土官比同隂文信符及勘合
即如命奉行信符之發一次以文字號二次行字號周
而復始又置紅牌鏤金字勑書諭之凡有調發及當辦
諸事須慿信符乃行如越次及比字號不同或有信符
而無批文有批文而無信符者即是詐偽許擒之赴京
治以死罪又編勘合一百道付各衙門勘合底簿一扇
付布政司凡有軍民疾苦及奉信符辦過事務進貢方
物之類俱於勘合内填寫遣人齎至布政司比號寫底
簿布政司都司遣官同齎所填勘合奏聞若邊境聲息
及土人詞訟從都司布政司按察司官㑹同計議行之
其事已行及承行縁由並填寫勘合奏聞如總兵官鎮
守遇有前事總兵官亦㑹三司計議仍用都司或布政
司印信文書寫總兵官處分之語方許奉行亦填寫勘
合具奏若朝廷命總兵官掛將軍印征討調遣軍馬不
待三司文移即時發遣亦填寫勘合差人奏聞填寫勘
合或字畫錯誤明白圈註以本司印信鈐蓋凡所收底
簿及勘合用之將盡具奏再頒或總兵官都司布政司
等官新除到任及遇時節不許齎禮物相慶仍以紙寫
一道付之或有貪婪無藉凌害者不待填寫勘合止具
本遣人齎勑不經總兵官及三司徑赴京陳奏者治以
重罪
一給賞差來到京土官弟男頭目人等各照衙門品級
髙下為差
　　　三品四品鈔一百錠綵叚三表裏
　　　五品鈔八十錠綵叚三表裏
　　　六品七品鈔六十錠綵叚二表裏
　　　八品九品鈔五十錠綵叚一表裏
　　　雜職衙門并頭目人等自進馬匹方物鈔四十
　　　錠綵叚一表裏
　　　差来通把事頭目每人鈔二十錠綵叚一表裏
　　　随来土官弟男并把事頭目人等每人鈔二十
　　　錠從人伴吏每人鈔一十錠
　　　數内有進馬一二疋與方物輕者止照雜職例
　　　賞
　　　凡該賞半表裏者折與濶生絹二疋鈔錠并馬
　　　價照舊
　　　凡到京過期者减半給賞後或全賞𢎞治三年
　　　以後正月内到者亦全賞二月内到者减半
　　　迤北
永樂宣徳間賜順寧王綵叚十表裏妃五表裏頭目一
等者五表裏二等至四等者四表裏　正統二年賜托克
托布哈王綵叚十五表裏虎斑絹十疋妃八表裏頭目
一等八表裏二等六表裏三等五表裏四等四表裏外
有加賜後一等二等遂為定例三等止與三表裏或二
表裏四等五等皆二表裏　六年賜太師額森叚絹如
托克托布哈王其妻每口五表裏一等二等數内頭目每
人加賜織金綵叚一表裏天順以後一等二等者不加
賜三等者俱二表裏
一賞賜差來正副使臣每人賞織金衣服一套靴韈各
一雙
　　七年賞例
一等正副使初到織金紵絲衣一套紅氊㡌一頂靴襪
各一雙
　正賞綵縀六表裏絹二疋
二等使臣初到賞同
　正賞綵叚四表裏絹三疋
三等帶牌并使臣初到賞同
　正賞綵叚二表裏絹二疋
四等初到賞紵絲衣一套小男與小衣紅氊㡌一頂靴
襪各一雙
　正賞綵叚一表裏絹一疋
五等各頭目差来使臣下從人初到賞與四等同
　正賞綵叚一表裏
正副使妻初到賞織金紵絲女衣一套靴襪各一雙
　正賞綵叚二表裏絹二疋
衆使臣妻女初到賞絹女衣一套小女賞小女衣靴韈
各一雙
　正賞絹二疋
從人妻初到賞絹女衣二件靴襪各一雙
　正賞絹一疋
　　自來男婦
男子初到賞絹衣二件小男與小衣紅氊㡌一頂
　正賞絹一疋
婦女初到賞絹衣二件小女與小衣靴襪各一雙
　正賞與男子同
　　後定賞例
一等正副使每人賞綵叚六表裏絹五疋
二等使臣綵叚四表裏絹三疋
三等綵叚二表裏絹二疋
四等綵叚一表裏絹一疋俱與紵絲衣一套紅氊㡌一
頂靴襪各一雙數内婦女不與紅氊㡌
使臣自進中等馬每匹綵叚二表裏折鈔絹二疋下等
馬綵叚一表裏絹八疋折鈔絹一疋下下等馬綵叚一
表裏絹六疋折鈔絹一疋
帶進在彼頭目馬匹不分等第每匹回賜綵叚二表裏
　　給賜在彼頭目
　　　一等每人綵叚八表裏
　　　二等六表裏
　　　三等三表裏
　　　四等二表裏
一等二等𦂳要頭目加賜織金綵叚一表裏
一回賜永樂九年回賜順寧等王上等馬者各綵叚十
表裏海青一連四表裏白狐皮二十七箇四表裏　宣
徳間囬賜順寧王及使臣人等進馬中等者毎匹二表
裏折鈔絹二疋下等者紵絲一疋絹八疋折鈔絹一疋
下下者絹六疋折鈔絹一疋駝毎隻三表裏折鈔絹十
疋中途寄留倒死新生駒馬每匹絹三疋折鈔絹半疋
駝每隻絹六疋折鈔絹一疋海青一連一表裏銀䑕皮
二百個十二表裏貂䑕皮二箇絹一疋青䑕皮十箇絹
一疋土豹一箇絹七疋半　正統元年回賜使臣銀䑕
皮每六箇絹一疋玉石每一斤絹一疋　二年回賜托
克托布哈王及頭目使臣人等馬每匹二表裏貂䑕皮五
十箇四表裏使臣者每二箇絹二疋銀䑕皮五十箇二
表裏使臣者十五箇絹一疋白兎皮三箇絹一疋白狐
皮一箇絹一疋小厮一名二表裏　三年貂䑕皮每十
箇一表裏　四年貂䑕皮每三箇絹一疋使臣人等到
京續進馬俱照下等馬例回賜　五年回賜銀䑕皮與
熟紅絹　六年青䑕皮每二十箇絹一疋使臣人等馬
分三等托克托布哈王并太師額森馬不分等第　八年
額森阿勒古馬每匹六表裏使臣馬每匹四表裏絹八
疋　九年進西馬者每匹五表裏絹十疋薩哈連毎叚
絹九疋　十二年阿勒古馬回賜四表裏
一求討在彼頭目一等二等并三等内有係酋長親及
親信用事者俱請㫖給賜　𢎞治三年三等以下不給
賜差來使臣𢎞治元年并三年四年俱有特賜
一貿易本部出給告示除違禁物不許貿易其叚絹布
疋聽於街市與官貟軍民人等兩平買賣正統十年許
買賣五日　十二年許衛喇特使臣賣馬　景泰元年許
買銅湯瓶鍋紅纓鞍轡剪子等物
　　　泰寧衛　諾延衛　福餘衛
凡差來并自來都督賞綵叚四表裏絹二疋都指揮綵
叚三表裏絹二疋指揮百户所鎮撫頭目每人綵叚二
表裏絹一疋各織金紵絲衣一套各加綵叚一表裏舍
人每人綵叚二表裏絹一疋織金衣一套從人每人綵
叚一表裏絹一疋素紵絲衣一套婦女有進貢者毎人
一表裏絹一疋紵絲女衣一套随來婦女一表裏絹一
疋絹女衣一套以上靴襪各一雙奏事進貢都指揮絹
二疋綵叚三表裏織金衣一套指揮毎人絹一疋綿布
一疋綵叚二表裏紵絲衣一套靴襪各一雙舍人因事
進貢者每人綵叚一表裏織金衣一套絹一疋靴襪各
一雙
一回賜自進并帶進過馬匹不分等第每匹回賜綵叚
二表裏絹一疋駝每隻三表裏絹十疋在衛都督指揮
毎貟加賜綵叚一表裏
一貿易領賞畢日許於㑹同舘開市三日舖行人等照
例将貨入館兩平交易其回還沿途貨買牛隻犁鏵鐡
鍋等件行移鴻臚寺㑹同大通事差本寺通事一貟伴
送及順天府轉行薊州遵化等處如遇三衛夷人回還
到彼聽令兩平交易每人止許收買牛一隻犁鏵一副
鍋一口不許将違禁之物私自夾賣違者許廵按御史
䆒治
一求討賞賜外復有求討請㫖量與物件到京者照名
給散在衞者請勑開付差来人領去
　眀㑹典卷一百一
欽定四庫全書
　明會典卷一百二
　　禮部六十一
　　　　諸畨四夷土官人等二
　　事例
　　　哈宻
永樂四年賜忠順王紵絲六十疋絹二百一十四疋祖
母母妃各紵絲六疋絹六疋嬸母紵絲四疋絹四疋
六年賜王紵絲五十疋絹二十疋織金紵絲衣三套皂
麂皮靴二雙氊襪二雙祖母母并妃各綵叚六表裏
成化三年故忠順王外孫為都督賜銅印并織金衣一
套　八年其都督赴京襲職除馬駝給價外加賞綵叚
絹織金紵絲衣并靴襪各一賞賜進貢到京使臣分五
等一等綵叚五表裏絹四疋二等四表裏絹三疋三等
三表裏絹二疋四等二表裏絹一疋布一疋五等一表
裏絹一疋俱紵絲衣一套靴襪各一雙存㽞甘州男婦
人等有進貢者照五等例賞無者每人絹布各一疋奏
事到京使臣不分等第每人綵叚二表裏絹一疋紵絲
衣一套靴襪各一雙　十二年奏准寄住苦峪城使臣
賞例仍分五等比前表裏絹各减其一俱不與衣服靴
襪存留甘州有進貢者照前五等例無者與絹一疋
一回賜大馬每匹四表裏逹馬不分等第毎匹二表裏
駝毎隻四表裏駝羔毎隻紵絲一疋絹二疋倒死駝絹
六疋折鈔絹一疋梭服每叚絹六疋金鋼鑚上等毎顆
絹四疋成化十年二等每顆絹二疋三等各顆絹一疋
四等每二顆絹一疋五等每顆布一疋畨砂水晶石不
與價　𢎞治三年奏准内府估驗定價例玉石毎斤絹
一疋夾玉石每四斤絹一疋速來蠻石二斤絹一疋青
金石一斤絹一疋把咱石十斤絹一疋魚牙靶小刀每
把絹二疋鑌鐡大刀每把絹五疋拐棍刀每把絹五疋
兩刀劒每把絹八疋鑌鐡銼一把鑌鐡鏡一面各絹二
疋撒哈剌馬黒瞞毎叚各絹九疋桚馥蘭每斤絹四疋
硝子阿思馬亦一箇絹一疋鐡角皮二條絹二疋豹皮
(即舍利遜皮/)每二張一表裏哈喇卜花二十張絹一疋
鑌鐡二斤絹一疋螺子石六塊絹一疋回回木梳細者
六箇絹一疋粗者十箇絹一疋獅子皮一張二表裏哈
剌虎剌皮每張一表裏蛇角二枝一表裏蛤蚧四箇絹
二疋馬服屯(即畨夏布/)每二叚絹一疋藍花手巾二條
絹一疋石頭靶八箇磠砂八斤各絹一疋雄黄十五斤
絹一疋銀䑕皮六箇貂䑕皮三箇青䑕皮二十箇白兎
皮三箇白狐皮一張駝皮獺皮每一箇各絹一疋梧桐
鹻每十斤絹一疋癿馬尺(即羊甸皮/)每五張絹二疋卜
剌硤兒皮(即牛甸皮/)每四張絹一疋樺皮弓一張絹八
疋羚羊角每四斤絹一疋金線豹皮一張一表裏刀紬
(畨名黄馬海牙児/)每叚絹一疋松都魯石(即水珀/)舊例
每斤鈔五十貫正統四年定每斤添作一百貫毎二百
貫折絹二疋虎力麻五疋絹二疋珊瑚珠正統中毎十
四兩絹四疋今定每一兩絹二疋鎻鎻葡萄每斤絹一
疋硝子遮眼(畨名矮納/)每三箇絹一疋使臣自進中等
馬每匹紵絲一疋絹八疋折鈔絹二疋下等馬毎匹紵
絲一疋絹七疋折鈔絹一疋新生馬駒中途倒死馬每
匹絹三疋駝毎隻三表裏絹四疋帶進西馬毎匹五表
裏阿魯骨馬毎匹六表裏
一貿易使臣進貢到京者毎人許買食茶五十斤青花
磁器五十副銅錫湯瓶五箇各色紗羅綾叚各十五疋
絹三十疋三梭綿布夏布各三十疋藥餌三十斤果品
砂糖乾薑各三十斤紙馬三百張花毯二條顔料五斤
綿花三十斤烏梅三十斤皂白礬十斤不許過多就館
中開市五日除違禁之物并鞍轡刀箭外其餘叚疋紗
羅等項不係黄紫顏色龍鳳花様者許官民各色鋪行
人等持貨入館兩平賣買該城兵馬司差人宻切闗防
及令通事管束毋得縱容鋪户夷人在外私自交易如
有将違禁等物及通事人等故違者許各該委官體察
通行拿問其奏討沿途收買牛羊鐡鍋犂鏵者聽於臨
洮府蘭州地方與軍民兩平收買不許過多仍令伴送
人貟及所在官司防範不許将熟鐡兵器夾賣及因而
生事擾人
一求討正統四年忠順王奏討與紵絲四表裏　天順
四年王母差來使臣領去厚榜紙中夾紙各三百張金
箔一百貼胡椒蓽茇各十斤桐油十斤白礬十斤心紅
三斤丁香乳香檀香各三斤良薑桂皮各五斤細茶二
十斤洗面銅盆一箇　成化十二年寄居苦峪城阿哩
雅等奏討加絹一疋十三年又准加折衣絹一疋十五
年再加絹一疋
　　　哈里　　　　　　　喀三
　　　哈薩爾沙迪滿　　　喀什噶爾
　　　哈達埒　　　　　　薩蘭
　　　色哷克　　　　　　額爾巴拉
　　　摩和勒　　　　　　博迪蘓
　　　拜勒哈　　　　　　阿勒瑪
　　　圖呼瑪克　　　　　綽爾齊
　　　斡齊爾　　　　　　布哈喇
　　　帕喇　　　　　　　實喇斯
　　　尼沙布爾　　　　　和斯摩哩
　　　特布哩斯　　　　　郭納錫納
　　　和坦　　　　　　　和爾展
　　　庫克新　　　　　　實喇哈雅
　　　約蘇　　　　　　　雅爾哈
　　　戎　　　　　　　　拜
　　　烏倫　　　　　　　阿克蘇
　　　鄂端　　　　　　　頁錫
　　　坤城　　　　　　　實瑪勒
　　　拜伊　　　　　　　克恰
　　　天方國　　　　　　日落國
　　　　已上諸國賞賜例與哈宻同
　　　罕都　　　　　　　齊勤䝉古
永樂二年賞賜差來都指揮指揮綵叚三表裏織金衣
一套靴襪各一雙千户綵叚二表裏舍人一表裏俱與
紵絲衣一套靴襪各一雙
一回賜帶過中等馬每匹二表裏駝毎隻四表裏自進
中等馬每匹紵絲一疋生絹八疋百户鎮撫俱照千户
例賞帶進下等馬每匹紵絲一疋生絹四疋存留甘州
男婦有進者每名口一表裏生絹一疋無者生絹一疋
布一疋自進駝四表裏
　　　安定衛
洪武八年賜襲封嗣王勑書誥命各一道織金紵絲衣
一套綵叚六表裏諭祭已故王祭文一道降香一炷新
鈔一千貫本部差通事一貟送請封人至西寧衛交割
本衛差頭目一貟齎勑誥衣服表裏同原來人前去本
地給賜授封别差頭目一員齎降去祭文香鈔另辦齋
粮五十石麻布五十疋食茶二百斤量帶軍士一同前
去
一賞賜到京國師綵叚四表裏絹二疋紵絲僧衣一套
舍人并使臣每人二表裏紵絲衣一套僧人每人一表
裏紵絲畨僧衣一套靴襪各一雙
一回賜自進并帶進駝每隻三表裏絹四疋馬每匹二
表裏
　　　賽瑪爾堪
洪武間進貢各賞銀并紵絲表裏衣服等物正統以前
賞例優厚成化間定王紵絲十五疋羅三疋紗三十疋
熟絹十五疋白氁絲十疋白将樂布十疋洗白布五十
疋紵絲㡌一頂硃紅漆戧金椀八箇王妻紵絲八疋羅
二疋紗二疋熟絹八疋白氁絲五疋白将樂布五疋洗
白布二十疋到京使臣并存㽞甘州男婦俱行審等第
照哈宻賞例
一回賜正統四年金線豹一隻八表裏西馬每疋五表
裏折鈔絹十疋獅子皮一張二表裏金線豹皮每張一
表裏　成化十九年阿黒麻王獅子二隻每隻比金線
豹例加五表裏　𢎞治三年獅子八表裏正副使并送
養人止正賞無加賞王止與回賜無特賜
　　　土魯畨
使臣到京并存留賞賜自進并帶進駝馬等物回賜及
賣買一應俱照哈宻例
　　　烏斯藏
洪武永樂以來給賜不等後定從四川起送來者到京
喇嘛畨僧人等每人綵叚一表裏紵絲衣一套存留喇
嘛畨僧人等每人該賞綵叚一表裏折與濶生絹四疋
紵絲衣一套内二件給本色衣一件折生絹三疋俱賞
鈔五十錠折靴襪鈔五十錠食茶六十斤從洮河州起
送來者到京喇嘛畨僧人等每人折衣綵叚一表裏紵
絲并綾貼裏衣二件存留畨僧人等每人該賞折衣綵
叚一表裏折生絹四疋紵絲并綾貼裏二件俱與食茶
五十斤靴襪鈔五十錠進過給軍中等馬毎匹紵絲一
疋鈔三百錠氆氌等物例不給價帶進方物回賜綵叚
四表裏
一賜封本部行吏部請給誥命内府各衙門闗造錦二
叚紵絲十表裏袈娑僧衣一套髙頂僧帽一頂水晶數
珠一串鈴杵二副白磁茶鍾二箇滿荅剌一箇連帶鸞
帶一條靴襪各一雙茶食一百斤檀香一炷請勑令大
慈恩寺推喇嘛二人為正副使帶領喇嘛十名同原來
請封喇嘛齎奉前去畨地授封差通事一貟伴送至四
川布政司交割從黎州或天全出境差去正副使每人
賞鈔八十錠喇嘛六十錠俱與畨僧衣一套靴襪各一
雙賛善王授封從陜西洮州出境闡化等三王從四川
出境成化五年授封闡化輔教二王差去正使人等自
帶買路物件食茶二萬五千斤紵絲三百疋羅一百疋
絹一千疋青紅布三千五百疋金箔一萬貼胡椒一百
斤十六年賞授封闡化王回還喇嘛覺義等三十貟名
正使禪師覺義每人鈔八十錠綵叚三表裏絹二疋副
使都綱鈔六十錠二表裏差去喇嘛每名鈔四十錠一
表裏俱與紵絲畨僧衣一套靴襪各一雙帶去徒衆毎
人鈔二十錠一表裏進過氆氌等物不給價
　　　長河西魚通寧逺等處
正統初賞賜宣慰使并指揮僉事自來進貢者宣慰使
鈔一百五十錠綵叚四表裏指揮僉事鈔一百錠綵叚
二表裏俱紵絲衣一套靴襪各一雙襲職進貢賞同國
師并國師姪男進貢到京者照宣慰使例都綱喇嘛畨
僧人等進貢到京者每人鈔五十錠綵叚一表裏紵絲
畨僧衣一套靴襪各一雙食茶六十斤存留賞同五年
喇嘛畨僧進馬到京毎人鈔五十錠綵叚一表裏折衣
綵叚二表裏靴襪各一雙進過馬不分等第每疋鈔一
百錠十年長河西招撫生畨照本處進貢畨僧例每人
止賞錠五十錠綵叚一表裏折衣綵叚二表裏靴襪各
一雙仍加賞折衣綵叚一表裏景泰四年每人鈔五十
錠綵叚一表裏不與衣服靴襪天順元年照舊給賞三
年尊勝寺清修翊善大國師䕶印帶進舍利等物照先
年烏斯蔵地方都指揮使等事例量給綵叚二表裏成
化初畨僧人等到京者每人濶生絹二疋鈔五十錠折
靴襪鈔五十錠折衣綵叚二表裏存留者除鈔絹俱照
到京例賞其折衣綵叚二表裏每人給本色一表裏内
一表裏折濶生絹四疋進過氆氌等物例不給價帶進
國師方物給賜綵叚二表裏十二年畨人九百名來貢
無賫勘合到京并存留畨人畨僧每人俱减絹二疋𢎞
治二年尊勝等寺并葛兒拶寺喇嘛畨人共一千三百
名來貢亦無賫勘合到京畨僧人等毎名减絹二疋存
留者毎名减絹三疋
　　　朶甘斯
凡宣慰司差來到京禪師畨僧人等每人賞鈔五十錠
綵叚一表裏紵絲衣一套存留畨僧人等每人鈔五十
錠折表裏濶生絹四疋紵絲衣一套内二件給本色衣
一件折濶生絹三疋俱與折靴襪鈔五十錠食茶六十
斤進氆氌等物例不給價指揮僉事例加絹四疋國師
比照禪師加絹二疋新招撫來貢者到京每人鈔五十
錠絹二疋折衣綵叚二表裏折靴襪鈔五十錠存留者
每人鈔五十錠絹二疋折衣綵叚一表裏濶生絹四疋
折靴襪鈔五十錠方物俱不給價　天順七年朶甘宣
慰使進貢到京賞鈔一百五十錠綵叚四表裏紵絲衣
一套靴襪各一雙
　　　董卜韓胡
凡差來到京國師禪師都綱道官喇嘛畨僧頭目寨官
人等每人賞綵叚一表裏存留頭目畨僧人等每人折
表裏濶生絹四疋俱與折鈔絹二疋靴襪鈔五十錠畨
僧每人紵絲綾貼裏僧衣一套頭目人等每人紵絲綾
貼裏俗衣一套進氆氌等物例不給價回賜土官綵叚
十表裏土官妻綵叚四表裏
　　　四川威州保縣金川寺畨僧
凡金川寺進貢到京喇嘛畨僧毎人賞綵叚一表裏折
衣綵叚二表裏存留者每人綵叚二表裏其折衣綵叚
二表裏内一表裏折生絹四疋一表裏折葉茶一百斤
俱與鈔六十錠折靴襪鈔五十錠氆氌等物不給價
　　　雜谷安撫司
與金川寺例同
　　　逹蠻思長官司
凡逹蠻思長官司正統間進貢到京并存留僧人等每
人賞鈔四十錠綵叚一表裏折衣二表裏靴襪各一雙
𢎞治二年差來畨僧人等到京者每人鈔四十錠一表
裏折衣一表裏存留者每人鈔四十錠一表裏折衣一
表裏仍折生絹四疋俱與折靴襪鈔十錠茂州文川縣
加渇□等寺進貢到京喇嘛畨僧頭目寨首每人綵叚
一表裏折衣二表裏存㽞畨僧人等每人綵叚一表裏
折衣二表裏每一表裏折絹四疋俱賞鈔六十錠折靴
襪鈔五十錠氆氌等物不給價
　　　松潘茂州等處
凡進貢到京馬每匹賞鈔一百錠鐡甲氆氌等物不給
價
　　　陜西洮岷等處畨僧
凡洮岷等處各寺喇嘛畨僧到京并存留毎人賞折衣
綵叚一表裏折靴襪鈔五十錠馬每匹紵絲一疋鈔三
百錠駝每隻綵叚三表裏絹四疋不由所在官司給文
起送私自来京謝恩等項進貢者止給馬駝價不賞
　　　洮岷等處畨族
凡各畨族到京并存留畨人毎人賞綵叚二表裏絹二
疋鈔二十錠折靴襪鈔五十錠進馬每匹紵絲一疋鈔
三百錠盔甲腰刀例不給賞
　　　畨貨價值
凡畨國進貢内國王王妃及使臣人等附至物貨以十
分為率五分抽分入官五分給還價值必以錢鈔相兼
國王王妃錢六分鈔四分使臣人等錢四分鈔六分又
以物折還如鈔一百貫銅錢五串九十五貫折物以次
加増皆如其數如奉㫖特免抽分者不為例
凡畨國進貢船内捜出私貨照例入官俱不給價其奉
㫖給與者不為例
凡回回并畨使人等進貢寶石等項内府估驗定價例
胡椒毎斤直鈔三貫丁香每斤一貫蓽茇每斤二貫速
香毎斤二貫木香每斤三貫乳香毎斤五貫蘇木每斤
五百文黄蠟每斤五百文油紅布毎叚一貫五百文青
布每叚一貫五百文玳瑁盒毎箇一貫玳瑁盂每箇一
貫藤葛裏襄毎斤一貫沒藥毎斤五貫金銀香毎斤五
百文大楓子每斤一百文錫毎斤五百文苾布毎疋一
十五貫肉荳䓻每斤五百文古剌水内大合一貫小合
五百文荳䓻花毎斤五百文腰刀毎把三貫鐡毎斤三
百文花布每叚一貫大花手巾毎條二貫小花手巾每
條一貫一應各様麄布毎叚一貫沉香毎斤三貫黄熟
香毎斤一貫蓽䔲茄毎斤一貫翠毛毎斤三百文烏爹
泥每斤五百文紅紋節知被毎條五貫鹽每斤一百文
梔子花毎斤一貫丁皮毎斤五百文悶蟲藥毎斤二百
文象牙每斤五百文花氊單毎條一十貫撒哈剌毎疋
一百貫珊瑚枝每斤三十貫血竭毎斤一十五貫龍涎
每兩三貫蘇合油每斤三貫玻瓈瓶每箇三貫小玻瓈
瓶毎箇二貫大玻瓈碗每箇三貫小玻瓈碗每箇二貫
玻瓈燈甌每箇二貫鶴頂每箇一貫赤金每兩五十貫
足色銀每兩十五貫降真香每斤五百文妥剔牙每斤
一貫膽礬每斤二貫回回石青每斤一貫珊瑚珠每兩
二貫烏木每斤五百文安息香毎斤五百文紫檀木每
斤五百文木鼈子每斤三百文雄黄每斤五百文阿魏
每斤二貫兠羅布毎叚一十貫絲手巾毎條二貫粟米
珠每兩五貫油血石每兩二貫畨砂每斤二百文夕牙
吸哈納每斤五百文八的阿納每斤四百文三額阿剌
必每斤五百文别模剌每斤五百文厥枯露毎斤二百
文加定每斤五百文哈都味思毎斤五百文阿思摸達
塗兒氣毎斤五百文暗花打布毎叚一貫沙連布毎叚
一貫青查禮布毎叚一貫加籠宜布每叚一貫烏連布
每叚一貫勿那朱布每叚一貫蘇麻達每斤二百文畨
弓毎張二貫畨箭每枝一百文
　　計折還物價
各色紵絲每疋折鈔五百貫綾子各色每疋三百貫紗
各色每疋三百貫絹各色每疋一百貫青絨氁子每疋
六百貫駝褐氁子每疋六百貫青花白磁盤每箇五百
貫碗每箇三百貫瓶每箇五百貫酒海每箇一千五百
文豆青碗盤每箇一百五十貫碗每箇一百貫瓶每
箇一百五十貫麝香每斤一千五百貫樟腦每斤一百
貫良薑每斤二十五貫大黄每斤三十貫鐡鍋三尺濶
面毎口一百五十貫
　　　各國額設通事
　　事例
洪武永樂以來設立御前荅應大通事有都督都指揮
指揮等官統屬一十八處小通事總理來貢四夷并來
降夷人及走回人口凡有一應夷情譯審奏聞　成化
五年奏定小通事額數總不過六十名遇有病故及為
事等項革去職役者照缺選補若事繁去處丁憂有過
三名者量補一名其新補通事鴻臚寺不支米辦事三
年無過再支米辦事二年送部考驗如果通夷語無過
者照例奏送吏部定奪冠帶不諳夷語及有過誤事者
發原籍為民
　　計四裔一十八處額設通事六十員名
　　　尼嚕罕通事七員名　成化十九年添二名
　　　達勒達通事七員名　成化十九年添一名
　　　回回通事七員名　　成化十九年添一名
　　　雲南百夷等處六員名
　　　安南國二貟名
　　　占城國三員名
　　　日本國四員名
　　　西畨五員名　　　　成化十九年添一名
　　　真臘國一員名　　　成化二十年添一名
　　　𤓰哇國二員名
　　　緬甸一員名
　　　朝鮮國五員名
　　　暹羅國三員名
　　　琉球國二員名
　　　河西一員名　　　　成化二十年添一名
　　　蘇門荅剌國一員名
　　　輝和爾二員名
　　　滿剌加國一員名
　　　交通朝貢畨人禁令
　　事例
𢎞治十一年令迤北小王子等差使臣人等赴京朝貢
官員軍民人等交易止許光素紵絲絹布衣服等件不
許将一應兵器并違禁銅鐡等物有違犯者處以極刑
　又令官員軍民人等私将應禁軍器賣與夷人圗利
者比依将軍器出境因而走泄事情者律各斬為首者
仍梟首衆　又令在京在外軍民人等與朝貢夷人私
通徃來投托管顧撥置害人因而透漏事情者俱問發
邊衛充軍軍職有犯調邊衛帶俸差操通事并伴送人
等係軍職者照軍職例係文職有贓者革職為民　又
令夷人朝貢到京㑹同館開市五日各鋪行人等入館
兩平交易染作布絹等項立限交還如賖買及故意拖
延騙勒夷人乆候不得起程并私相交易者問罪仍於
館前枷號一箇月若各夷故違潜入入家交易者私貨
入官未給賞者量為逓减通行守邊官員不許将曾經
違犯夷人起送赴京　又令㑹同館内外四隣軍民人
等代替夷人收買違禁貨物者問罪枷號一箇月發邊
衛充軍　十三年奏准甘肅西寧等處遇有畨夷到來
本都司委官關防提督聽與軍民人等兩平交易若勢
豪之家主使弟男子姪家人頭目人等将夷人好馬竒
貨包收逼令减價以賤易貴及将麄重貨物并瘦損頭
畜拘收取覔用錢方許買賣者聽使之人問發附近衛
分充軍干礙勢豪及委官知而不舉通同分利者叅問
治罪
　　　嵗進
各處嵗進茶芽及木瓜藥材俱從土産去處觧送轉送
該衙門供用各有定數今具列於後
　　事例
　　　茶芽
　計各處嵗進茶芽共四千二十二斤
　　直𨽻五百斤
　　　常州府宜興縣一百斤内二十斤南京禮部納
　　　廬州府六安州三百斤
　　　廣徳州七十五斤
　　　　建平縣二十五斤
　　浙江五百二十二斤
　　　湖州府長興縣三十斤南京納
　　　紹興府嵊縣八斤
　　　　㑹稽縣三十二斤
　　　温州府永嘉縣一十斤
　　　　樂清縣一十斤
　　　杭州府臨安縣二十斤
　　　　富陽縣二十斤
　　　寧波府慈谿縣二百六十斤
　　　處州府麗水縣一十五斤
　　　　縉雲縣六斤
　　　　青田縣六斤
　　　　遂昌縣六斤
　　　金華府蘭谿縣二十二斤
　　　　金華縣二十二斤
　　　衢州府龍㳺等縣共二十斤
　　　台州府臨海等縣共一十五斤
　　　嚴州府建徳縣五斤
　　　　淳安縣四斤
　　　　遂安縣三斤
　　　　夀昌縣三斤
　　　　桐廬縣二斤
　　　　分水縣一斤
　　江西四百五十斤
　　　南昌府七十五斤
　　　南康府二十五斤
　　　贑州府一十一斤
　　　袁州府一十八斤
　　　臨江府四十七斤
　　　九江府一百二十斤
　　　瑞州府三十斤
　　　建昌府二十三斤
　　　撫州府二十四斤
　　　吉安府一十八斤
　　　廣信府二十二斤
　　　饒州府二十七斤
　　　南安府南新縣一十斤
　　湖廣二百斤内十八斤南京納
　　　武昌府興國州六十斤
　　　岳州府臨湘縣十六斤
　　　寶慶府武岡州二十四斤
　　　　邵陽縣二十斤
　　　　新化縣十八斤
　　　長沙府安化縣二十二斤
　　　　寧鄉縣二十斤
　　　　益陽縣二十斤
　　福建二千三百五十斤内五十二斤南京納
　　　建寧府建安縣一千三百六十斤
　　　　探春二十七斤
　　　　先春六百四十三斤
　　　　次春二百六十二斤
　　　　紫笋二百二十七斤
　　　　薦新二百一斤
　　　　崇安縣九百九十斤
　　　　探春三十二斤
　　　　先春三百八十斤
　　　　次春一百五十斤
　　　　薦新四百二十八斤
　　　木瓜
　計直𨽻寧國府宣城縣嵗進木瓜二千三百箇
　　上瓜一千八百箇
　　中瓜五百箇
　　　藥材
　計廣西思明府嵗進解毒藥五方三十四味共三十
　八斤
　　錦地蘿一味重二斤
　　消食藥十味重十二斤
　　消毒藥十八味重十九斤
　　大衝藥一味重一斤
　　塞住藥四味重四斤
　計四川成都府嵗進藥材七味
　　天雄二十對
　　附子五十對
　　川烏三十對
　　漏藍二十對
　　仙茅二十一斤
　　補骨脂十五斤
　　巴豆四斤
　
　
　
　
　明㑹典卷一百二
欽定四庫全書
　明㑹典卷一百三
　　禮部六十二
　　　精膳清吏司
　　諸司職掌
郎中員外郎主事掌邦國牲豆酒膳辦其品數
　　　膳羞一
　　諸司職掌
一凡遇正旦聖節冬至或吉慶筵宴所用諸品膳羞酒
醴並湏提調光禄司供辦若管待諸畨國朝貢等使客
并外夷來降土官人等茶飯物料本部自行備辦其宴
之日赴㑹同館管待令教坊司供應若奉㫖管待之人
俱於本部筵宴正官主席
一土官使客至㑹同館除柴米鋪陳本館應付外本部
照依正從名數每五日一次支送下程
一管待物料先期一日本部劄付膳部照依時價收買
仍令物户親齎赴部對物給價其合用羊隻主事㕔具
手本赴光祿司闗領原編羊隻字號勘合於司牧局照
號闗取造辦管待畢日仍回呈本部開具買過物件同
支過價鈔數目主事㕔回呈闗過羊隻字號毛色斤重
本部判送立案通類開銷
一管待物件則例毎正一卓
　　　菓子五色　　　　　按酒五色
　　　湯三品　　　　　　小割
　　　正飯用羊
一支送下程則例五日每正一名
　　　猪肉二斤八兩　　　乾魚一斤四兩
　　　酒一瓶　　　　　　麫二斤
　　　塩醤各二兩　　　　茶油各一兩
　　　花椒二錢五分　　　燭毎房五枝
　　　　已上下程若奉㫖優待不拘此例
一衍聖公張真人到京下程
　　　鵞二隻　　　　　麫一十五斤
　　　酒四瓶　　　　　茶醤塩各一斤
　　　燭一十枝
一買辦管待物料鈔貫若支銷盡絶本部照例具奏依
數闗領鈔錠回部收貯在庫聴候買辦如支銷未盡依
上闗用
　　　筵宴
　　事例
郊祀慶成永樂二年上卓按酒五般果子五般茶食五
般燒煠五般湯三品雙下饅頭馬肉飯酒五鍾中卓按
酒四般菓子四般湯三品雙下饅頭馬猪羊肉飯酒五
鍾随駕将軍按酒一般粉湯雙下饅頭猪肉飯酒一鍾
金鎗甲士象奴校尉雙下饅頭教坊司樂人按酒一般
粉湯雙下饅頭酒一鍾　天順元年上卓寶粧茶食嚮
糖纒椀八箇棒子骨二塊大銀錠油酥八箇花頭二箇
鳳鴨一隻菜四色按酒五般湯三品小銀錠笑靨二楪
鴛鴦飯二塊大饅頭一分果子五般黒白餅一楪鮓一
楪每人酒五鍾上中卓寳粧茶食嚮糖纒椀八箇棒子
骨二塊大銀錠油酥八箇花頭二箇甘露餅四箇菜四
色按酒五般小銀錠笑靨二楪湯三品鴛鴦飯二塊大
饅頭二分果子五般毎人酒五鍾中卓寳粧茶食雲子
麻葉二楪甘露餅四箇大銀錠油酥八箇煠魚二塊小
銀錠笑靨二楪果子按酒各五般菜四色花頭二箇湯
三品熟猪羊飯二塊大饅頭四分毎人酒五鍾下卓寳
粧茶食大銀錠油酥八箇煠魚二塊果子四般按酒四
般菜四色湯三品馬肉飯二塊大饅頭二分每人酒五
鍾
聖節永樂十三年上卓按酒五般果子五般茶食燒煠
鳳雞雙棒子骨大銀錠大油餅湯三品雙下饅頭馬肉
飯酒五鍾上中卓按酒四般果子四般燒煠銀錠油餅
雙棒子骨湯二品雙下饅頭馬肉飯酒三鍾中卓按酒
四般果子四般燒煠茶食湯二品雙下饅頭羊肉飯酒
三鍾僧官等用素卓按酒五般果子茶食燒煠湯三品
雙下饅頭蜂糖糕飯将軍按酒一般夀麫雙下饅頭馬
肉飯酒一鍾金鎗甲士象奴校尉雙下饅頭酒一鍾教
坊司樂人按酒一般粉湯雙下饅頭酒一鍾給表内官
内使上卓按酒五般果子湯二品小饅頭酒三鍾中卓
按酒四般果子湯二品小饅頭
正旦莭永樂間上卓茶食像生小花果子五般燒煠五
般鳳雞雙棒子骨大銀錠大油餅按酒五般菜四色湯
三品簇二大饅頭馬牛羊胙肉飯酒五鍾上中卓茶食
像生小花果子五般按酒五般菜四色湯三品簇二大
饅頭馬牛羊胙肉飯酒五鍾中卓果子四般按酒四般
菜四色湯二品簇二饅頭馬猪牛羊胙肉飯酒三鍾隨
駕将軍按酒細粉湯椒醋肉并頭蹄簇二饅頭猪肉飯
酒一鍾金鎗甲士象奴校尉雙下饅頭教坊司樂人按
酒熝牛肉雙下饅頭細粉湯酒一鍾
冬至莭永樂間上卓按酒五般果子五般茶食湯三品
雙下饅頭馬羊肉飯酒五鐘中卓按酒四般果子四般
茶食湯三品雙下饅頭酒五鍾將軍按酒一般雙下饅
頭粉湯酒一鍾金鎗甲士象奴校尉雙下饅頭教坊司
樂人按酒一盤雙下饅頭粉湯酒一鍾
皇太后夀旦正統間上卓按酒四般菜四色夀麫一椀
酒三鍾中卓同但夀麫二椀酒六鍾
東宫千秋節宣德間上卓按酒四般菜四色夀麫一椀
酒三鍾中卓按酒五般菜四色夀麫二椀酒六鍾
立春節永樂間上卓按酒四般湯一椀春餅一楪菜四
色酒三鍾中卓按酒四般湯一椀春餅二楪菜四色酒
六鍾
元宵節永樂間上卓按酒四般果子茶食小饅頭粉湯
圓子一椀菜四色酒三鍾中卓按酒四般果子茶食小
饅頭粉湯圓子二椀菜四色酒六鍾
四月八節永樂間上卓按酒二般不落莢一楪凉糕一
楪小㸃心一楪菜四色湯一椀酒三鍾中卓按酒二般
不落莢一楪凉糕一楪小㸃心一楪菜四色湯二椀酒
六鍾
端午節永樂間上卓按酒五般果子小饅頭湯三品糕
一楪粽子一楪菜四色酒五鍾中卓按酒四般果子小
饅頭湯三品糕一楪粽子一楪菜四色酒五鍾教坊司
樂人按酒一般湯飯酒一鍾
重陽節永樂間上卓按酒二般糕二楪小㸃心一楪湯
一椀菜四色酒三鍾中卓按酒二般湯二椀小㸃心一
楪糕二楪菜四色酒六鍾
臘八節永樂間上卓按酒四般臘麫一椀菜四色酒三
鍾中卓按酒四般麫二椀菜四色酒六鐘
祭太廟享胙永樂元年上卓按酒五般果子五般小饅
頭粉湯酒三鍾中卓按酒四般果子四般小饅頭粉湯
酒四鍾
祭稷稷享胙永樂二年上卓按酒五般果子五般茶食
五般湯三品雙下饅頭馬猪羊肉飯酒五鍾中卓按酒
四般果子四般湯三品雙下饅頭猪肉飯酒五鍾
祭先農享胙永樂元年上卓按酒四般簇四小饅頭粉
湯酒六鍾
駕幸太學筵宴𢎞治元年上卓按酒五般果子五般大
銀錠大油酥寳粧鳯鴨小㸃心棒子骨湯三品菜四色
大饅頭羊背皮酒五鍾中卓按酒五般果子五般茶食
五般煠魚小㸃心大饅頭菜四色羊脚子飯湯三品酒
五鍾
進士恩榮宴永樂十三年上卓按酒燒煠四般寳粧茶
食果子五般軟按酒五般菜四色湯三品雙下大饅頭
羊肉飯酒五鍾上中卓按酒燒煠四般寳粧茶食果子
四般軟按酒四般菜四色湯三品雙下饅頭羊肉飯酒
五鍾　天順元年毎卓煠魚大銀錠堆花雙棒子骨寳
粧雲子麻葉甘露餅大油餅鳳雞􁪠猪肉􁪠羊肉小銀
錠笑靨兒椒醋猪肉椒末牛馬椒醋雞并魚湯三品果
子五般小饅頭雙下大饅頭牛羊肉飯酒五鍾　𢎞治
三年上卓按酒五般果子五般寳粧茶食五般鳳鴨一
隻小饅頭三楪小銀錠笑靨二楪棒子骨二塊羊背皮
一箇花頭二箇湯五品菜四色大饅頭一分米糕二楪
添換羊肉一楪酒七鍾上中卓寳粧茶食按酒果子各
五般鳳鴨一隻小饅頭三楪小銀錠笑靨二楪煠魚二
楪羊脚子飯二塊花頭二箇湯五品菜四色大饅頭二
分添換羊肉一楪酒七鍾中卓茶食按酒果子各五般
甘露餅一楪小饅頭二楪小銀錠笑靨二楪煠魚二楪
牛肉飯二塊花頭二箇湯五品菜四色大饅頭二分添
換羊肉一楪酒七鍾
　　　管待畨夷土官筵宴
凡諸畨國及四夷使臣土官人等進貢例有欽賜筵宴
一次二次本部預開筵宴日期奏請内臣一員大臣一
員待宴及行光禄寺備辦於㑹同館待教坊司用樂鴻
臚寺令通事及鳴讚供事儀制司領宴花人一枝若使
臣數多分二日宴回還之日差官伴送沿途備辦飲食
經過去處茶飯管待各有次數許鎮守總兵官或三司
或府衛正官二三員陪席
　　　朝鮮國
　　　　筵宴二次宣德三年使臣囬還薊州永平府
　　　　茶飯管待
　　　占城國　　　　　　琉球國
　　　𤓰哇國　　　　　　暹羅國
　　　　筵宴二次使臣回還至廣東布政司茶飯管
　　　　待一次
　　　哈蜜
　　　　筵宴二次使臣回還至良鄉湯飯陜西布政
　　　　司茶飯管待一次
　　　衛喇特
　　　　筵宴二次正統間使臣進貢至大同茶飯管
　　　　待一次回還良鄉湯飯至真定府陜西布政
　　　　司甘肅茶飯管待
　　　額爾巴拉
　　　　筵宴二次正統間使臣回還至真定府陜西
　　　　布政司甘肅茶飯管待　今例良鄉湯飯至
　　　　陜西布政司管待一次
　　　賽瑪爾堪
　　　　筵宴二次永樂間使臣回還至甘肅管待一
　　　　次　正統十二年使臣數少甘肅管待多則
　　　　陜西布政司管待甘肅止送下程　今例至
　　　　良鄉湯飯陜西布政司管待一次
　　　哈喇
　　　　筵宴二次宣德七年使臣朝貢至潼闗陜西
　　　　甘肅管待
　　　土魯畨
　　　　筵宴二次使臣回至良鄉湯飯陜西布政司
　　　　管待一次
　　　滿剌加國
　　　　筵宴二次使臣回至廣東布政司管待一次
　　　　永樂間使臣回經過府州管待　正統間濟
　　　　寧江西布政使廣東布政司管待　宣德八
　　　　年國王朝貢廣東布政司并南雄贑州臨江
　　　　淮安濟寧六府州茶飯管待至通州令行在
　　　　光禄寺辦送茶飯接待
　　　日本國
　　　　筵宴二次使臣回還至寧波府管待一次
　　　　宣德間使臣通州湯飯令行在光禄寺辦送
　　　　至濟寧州浙江布政司并寧波府茶飯管待
　　　錫蘭山國
　　　　筵宴二次使臣回至廣東布政司管待一次
　　　安南國　　　　　　尼嚕罕都督
　　　諾延三衛　　　　　雲南土官
　　　喇嘛畨僧　　　　　罕都衛
　　　養獅豹回回　　　　爉燭地面
　　　坤城地面　　　　　日羅國
　　　安定王　　　　　　鄂端地面
　　　　筵宴一次
　　　和卓　　　　　　　□呢國王
　　　竒爾瑪勒　　　　　阿克蘇地面
　　　和爾黙色國　　　　巴逹克山
　　　竒爾愛滿　　　　　米兒哈蘭
　　　甘把里國　　　　　柯枝國
　　　白松虎兒　　　　　古里國
　　　逹爾瑪　　　　　　納古爾
　　　諾爾布
　　　　永樂間筵宴一次
　　　哈坦國　　　　　　色佛哷國
　　　天方國　　　　　　嘉裕勒國
　　　黒葛達國　　　　　喀什爾噶
　　　　宣德間筵宴一次
　　　戎地面　　　　　　和囉海衛
　　　察遜衛　　　　　　竒木嘉色稜
　　　買買回回鎖魯丹
　　　　正統間筵宴一次
　　　齊勤䝉古衛
　　　　天順間筵宴一次
　　　蘇門荅剌
　　　　筵宴一次使臣回至廣東布政司管待一次
　　　榜葛剌國
　　　　筵宴一次使臣回經過府州茶飯管待
　　　伊伯格勒實巴爾
　　　　筵宴一次使臣回至大同茶飯管待一次
　　　實喇斯　　　　　　伊斯帕罕
　　　柳城
　　　　永樂間筵宴一次使臣回經過府衛茶飯管
　　　　待
　　　納木扎勒罕王
　　　　永樂間筵宴一次使臣回至保定真定彰德
　　　　衛輝懐慶河南各府潼闗衛陜西布政司平
　　　　凉府甘肅茶飯管待
　　　密實勒
　　　　永樂間筵宴一次使臣回至良鄉湯飯甘肅
　　　　管待一次
　　　瑪哈穆特王
　　　　永樂間筵宴一次使臣進貢經過有司茶飯
　　　　管待　天順四年陜西布政司茶飯管待一
　　　　次
　　　烏蘭哈逹
　　　　宣德間使臣朝貢沿途茶飯接待
　　　哈里
　　　　筵宴一次永樂間使臣朝貢經過府衛茶飯
　　　　管待至涿州良鄉令光禄寺辦送茶飯接待
　　　　回還自良鄉抵陜西布政司經過府州茶飯
　　　　管待
　　　呼爾察
　　　　永樂十四年使臣進貢經過府衛州縣管待
　　　蘇禄國
　　　　永樂十五年筵宴一次國王來朝經過府衛
　　　　茶飯管待回還亦如之
　　　真臘國
　　　　景泰間筵宴一次使臣回還廣東布政司管
　　　　待一次
　　　沙州衛
　　　　正統間筵宴一次使臣回還至良鄉湯飯甘
　　　　肅管待一次
　　　尚師　　　　　　　法王
　　　　永樂間尚師法王來朝經過府分茶飯管待
　　　　回還亦如之
　　　可脫癿
　　　　永樂間使臣進貢經過府分茶飯管待至良
　　　　鄉令光禄寺辦送茶飯接待
　　　討來思
　　　　宣徳六年使臣回至真定府陜西布政司甘
　　　　肅茶飯管待
　　　迤北
　　　　正統間筵宴二次　成化十一年使臣朝見
　　　　酒飯中卓按酒每楪加四兩茶食毎楪加二
　　　　兩果品内核桃榛子紅棗各加二兩膠棗一
　　　　楪加四兩餘同常例　𢎞治元年使臣進貢
　　　　至大同茶飯管待榆河驛湯飯回還至大同
　　　　茶飯管待
　　　筵宴畨夷土官卓面則例
永樂元年上卓按酒五般果子五般燒煠五般茶食湯
三品雙下大饅頭羊肉飯酒七鍾中卓按酒果子各四
般湯二品雙下饅頭牛馬羊肉飯酒五鍾　天順元年
上卓髙頂茶食雲子麻葉大銀錠油酥八箇棒子骨二
塊鳳鵝一隻小銀錠笑靨二楪茶食果子按酒各五般
米糕二楪小饅頭三楪菜四色花頭二箇湯三品大饅
頭一分羊背皮一箇添換小饅頭一楪按酒一般茶食
一楪酒七鍾中卓寳粧茶食雲子麻葉二楪甘露餅四
箇鮓魚二塊大銀錠油酥八箇小銀錠笑靨二楪果子
按酒各五般菜四色花頭二箇湯三品馬肉飯一塊大
饅頭一分添換小饅頭一楪羊肉一楪茶食一楪酒七鍾
　　　畨夷人等朔望朝及見辭酒飯常例
上卓按酒用牛羊等肉共五楪毎楪生肉一斤八兩茶
食五楪毎楪一斤果五楪核桃紅棗榛子毎楪一斤膠
棗柿餅毎楪一斤八兩中卓按酒用羊牛肉四楪毎楪
生肉一斤茶食四楪毎楪十兩果四楪核桃榛子紅棗
毎楪十兩膠棗十二兩酒三鍾湯飯各一椀
　明㑹典卷一百三
欽定四庫全書
　明㑹典卷一百四
　　禮部六十三
　　　膳羞二
　　　　下程
　　事例
　　　畨夷土官使臣下程
凡諸畨國及四夷土官使臣人等進貢等項到㑹同館
俱有常例并欽賜下程本部奏准通行光禄寺支送其
欽賜下程一次者仍支常例下程或五日十日一次者
常例下程住支若已經給賞兩月之外不行回還者住
支下程
　　常例下程
每人日支肉半斤酒半瓶米一升蔬菜㕑料
　　欽賜下程
　　　朝鮮國　　　　　　安南國
　　　占城國　　　　　　琉球國
　　　爪哇國　　　　　　暹羅國
　　　已上各一次毎五人羊鵞雞各一隻酒十瓶米
　　　七斗五升蔬菜㕑料(朝鮮國加果子茶食各四/盤柴炭各二百斤暹羅國)
　　　(加酒/十瓶)　正統六年占城王孫等二十三人下程
　　　牛二隻羊四隻鵞四隻雞十隻酒四十瓶米二
　　　石蔬菜㕑料天順四年占城王族下程與王孫
　　　同但減牛一隻
　　　海西尼嚕罕都督一次毎一人鵞一隻雞一隻酒
　　　二瓶米二斗麫二斤果子四色蔬菜㕑料
　　　日本國　　　　　　滿剌加國
　　　錫蘭山國　　　　　諾延三衛
　　　哈宻　　　　　　　衛喇特
　　　額爾巴拉　　　　　賽瑪爾堪
　　　土魯畨　　　　　　哈喇
　　　蘇門荅剌　　　　　伊伯格勒實巴爾
　　　戎地面　　　　　　米兒哈蘭
　　　密實勒　　　　　　博囉罕衛
　　　和囉海衛　　　　　買買回回鎖魯丹
　　　罕都衛　　　　　　鄂端地面
　　　迤北　　　　　　　納古爾
　　　已上各五日一次毎十人羊鵞雞各一隻(鄂端/地面)
　　　(減鵝/雞)酒二十五瓶(哈喇納古爾/各减五瓶)米五斗麫十二
　　　斤八兩果子一斗(蘇門荅剌納古/爾各果子四色)燒餅二十箇
　　　糖餅二十箇(米兒哈蘭减二十箇蘇門/荅剌加十箇納古爾減餅)蔬菜㕑
　　　料
　　　雲南土官十日一次毎十人羊鵝雞各一隻(送/牛)
　　　(肉地方毎人/牛肉二斤半)米一石(送糯米地方毎/人糯米一斗)酒二十五
　　　瓶果子四色蔬菜㕑料
　　　榜葛剌國一次毎五人羊鵝雞各一隻酒十瓶
　　　米五斗麫十斤果子四色蔬菜㕑料
　　　實喇斯宣德間使臣八人五日一次羊鵝雞各
　　　二隻酒二十瓶米四斗麫二十五斤燒餅八十
　　　箇果子十五斤蔬菜㕑料
　　　納木扎勒罕王永樂間使臣十八人一日一次羊
　　　五隻鵝四隻雞十隻酒三十瓶米一石麫百斤
　　　果子五斗燒餅一百箇糖餅六十箇蔬菜㕑料
　　　頭目等十六人三日一次羊四隻鵝三隻雞四
　　　隻酒二十瓶米七斗麫五十斤果子四斗燒餅
　　　八十箇糖餅三十箇蔬菜㕑料
　　　和卓永樂間使臣二十五人五日一次羊四隻
　　　鵝一隻雞四隻酒十五瓶麫三十斤米一石餅
　　　一百二十五箇果子四斗蔬菜㕑料
　　　養獅豹回回永樂間使臣九人一日一次羊一
　　　隻鵝一隻雞二隻酒十瓶米三斗麫五十斤餅
　　　五十箇
　　　蠟燭地面使臣五十人五日一次羊七隻鵝六
　　　隻雞十隻酒一百三十瓶米二石麫一百五十
　　　斤果子一石餅二百五十箇蔬菜厨料
　　　伊斯帕罕永樂間使臣四十四人一日一次羊
　　　八隻鵝二隻雞十隻酒三十瓶麫八十斤米一
　　　石果子六斗餅二百箇蔬菜㕑料
　　　哱呢國王永樂間使臣二十一人三日一次羊
　　　二隻鵝四隻雞八隻酒二十瓶米一石麫三十
　　　斤果子四色蔬菜㕑料　洪熈間使臣三十六
　　　人三日一次羊五隻鵝十隻雞二十隻酒十瓶
　　　米二石麫六十斤果子五盤(毎盤/十斤)鹽五斤醤三
　　　斤花椒一斤香油四斤醋四瓶茶二斤蔬菜㕑
　　　料
　　　阿蘇地面永樂間使臣一百十二人三日一次
　　　羊八隻鵝四隻雞八隻酒一百四十瓶米二石
　　　五斗麫一百五十斤果子四色燒餅一百二十
　　　箇蔬菜㕑料
　　　竒爾瑪勒永樂間使臣十一人五日一次羊二
　　　隻鵝二隻雞四隻酒十瓶麫三十斤米一石餅
　　　六十箇果子二斗蔬菜厨料
　　　沙哈魯永樂間使臣七十七人一日一次羊十
　　　二隻鵝四隻雞十四隻酒五十瓶米一石五斗
　　　果子一石麫一百二十斤燒餅二百箇糖餅一
　　　盤蔬菜㕑料
　　　和爾黙色永樂間使臣十四人三日一次羊三
　　　隻鵝二隻雞四隻酒十五瓶麫四十斤米一石
　　　餅八十箇果子四斗蔬菜厨料
　　　巴逹克山永樂間使臣四十人一日一次羊二
　　　隻鵝二隻雞五隻酒二十瓶米五斗麫二十斤
　　　果子二斗燒餅四十箇糖餅四十箇蜜二斤蔬
　　　菜㕑料三日一次添送羊一隻鵝一隻雞二隻
　　　米五斗
　　　柳城五日一次毎十人羊鵝雞各一隻酒七瓶
　　　麫十五斤米五斗果子二斗餅四十箇蔬菜㕑
　　　料
　　　竒爾愛滿五日一次毎十人羊鵝雞各一隻酒二
　　　十二瓶麫十五斤米五斗果子二斗餅五十箇
　　　蔬菜厨料
　　　瑪哈穆特王永樂間使臣十三人五日一次羊六
　　　隻雞十隻酒二十五瓶麫一百斤米一石餅一
　　　百六十箇果子七斗蔬菜㕑料頭目六人羊四
　　　隻鵝三隻雞四隻酒二十瓶麫八十斤米一石
　　　餅一百五十箇果子六斗蔬菜㕑料
　　　甘把里國　　　　　柯枝國
　　　已上永樂間使臣各六人三日一次羊一隻鵝
　　　二隻雞四隻酒十瓶麫二十斤米五斗果子四
　　　色蔬菜厨料
　　　白松虎児永樂間使臣十六人一日一次羊二
　　　隻鵝二隻雞四隻酒十瓶果子二斗米四斗麫
　　　二十斤餅六十箇糖餅一盤蔬菜厨料
　　　古里國永樂間使臣十八人三日一次羊二隻
　　　鵝四隻雞八隻酒二十瓶米一石麫三十斤果
　　　子四色蔬菜厨料
　　　日落國　　　　　　烏蘭哈逹
　　　哈烈　　　　　　　尼嚕罕都指揮等官
　　　呼爾察　　　　　　烏思藏等處喇嘛畨僧
　　　蘇禄王　　　　　　尚師
　　　法王　　　　　　　婆羅門
　　　可脫癿　　　　　　討來思
　　　癿加思蘭
　　　已上止支常例下程(土官畨僧人等/無闗文者不支)
　　　達爾瑪永樂間使臣十八人五日一次羊二隻
　　　鵝二隻雞四隻酒十瓶麫三十斤米一石果子
　　　二斗餅六十箇蔬菜厨料
　　　敏真誠等處永樂間使臣四十人一次羊三隻
　　　鵝一隻雞二隻酒四十瓶米一石五斗麫四十
　　　斤果子二斗燒餅五十箇糖餅四十箇蔬菜厨
　　　料
　　　諾爾布十日一次毎五人羊鵝雞各一隻酒十
　　　瓶米五斗麫十六斤果子四色蔬菜厨料
　　　安定王十日一次毎十人羊一隻鵝四隻雞八
　　　隻酒五十瓶米一石麫二十五斤果子四色蔬
　　　菜㕑料
　　　哈坦國宣德間使臣四人三日一次羊鵝雞各
　　　一隻米三斗麫十斤酒五瓶果子四色餅二十
　　　箇蔬菜㕑料
　　　多爾濟巴勒正統間使臣四人十日一次羊一隻
　　　鵝雞各二隻米四斗麫十斤果子一升燒餅二
　　　十箇蔬菜厨料
　　　色佛哷國宣德間使臣四人三日一次羊鵝雞
　　　各一隻米三斗麫十五斤酒六瓶果子四色餅
　　　三十箇蔬菜厨料
　　　察遜衛宣德間使臣七人五日一次羊鵝各一
　　　隻雞三隻米三斗酒二十瓶麫十五斤果子四
　　　色蔬菜㕑料　正統間使臣二人十日一次羊
　　　一隻酒十瓶麫五斤米二斗果子四色燒餅糖
　　　餅各八箇蔬菜厨料
　　　天方國　　　　　　嘉裕爾國
　　　已上宣德間使臣各二人三日一次羊雞各一
　　　隻米二斗麫十斤酒三瓶果子四色餅二十箇
　　　蔬菜厨料
　　　沙州衛正統間使臣四人五日一次羊鵝各一
　　　隻雞二隻酒十瓶米二斗麫五斤果子四色蔬
　　　菜㕑料
　　　喀什噶爾宣德間使臣十四人三日一次羊鵝
　　　各二隻雞三隻酒二十一瓶米四斗二升麫二
　　　十一斤果子一斗四升蜜一斤餅四十五箇蔬
　　　菜厨料
　　　齊勤䝉古衛天順間使臣四人五日一次鵝二
　　　隻雞四隻酒八瓶米八斗麫八斤果子四色蔬
　　　菜厨料
　　　真臘國十日一次毎十人羊鵝雞各二隻酒二
　　　十瓶米一石五斗蔬菜厨料
　　　黒葛達國宣德間使臣十一人三日一次羊一
　　　隻鵝二隻雞四隻酒十七瓶米四斗麫十五斤
　　　果子四色蔬菜厨料
　　　凡使臣進貢沿途闗支廩給口糧回還亦如之
　　　　成化十九年令夷人進貢及回至陜西布政
　　　司限二十日内照例茶飯管待起程如過期及
　　　中途無故停止一日之上者廩給住支
　　　凡使臣進貢回還沿途茶飯廩給口糧之外支
　　　送下程
　　　朝鮮國　　　　　　占城國
　　　琉球國　　　　　　爪哇國
　　　暹羅國　　　　　　滿剌加國
　　　日本國　　　　　　錫蘭山國
　　　迤北
　　　已上毎人肉半斤酒半瓶
　　　哈蜜　　　　　　　衛喇特
　　　賽瑪爾堪　　　　　土魯畨
　　　已上毎十人羊一隻酒二瓶半皆日止支一處
　　　　宣德二年各國畨王王親頭人等朝貢到於
　　　福建廣東等處除筵宴及本等廩給口糧外日
　　　用下程畨王毎人雞二隻肉二斤酒一瓶柴薪
　　　厨料王親毎人肉一斤酒一瓶柴薪厨料使臣
　　　頭目毎人肉半斤酒半瓶柴薪厨料畨伴女使
　　　人等止支口糧柴薪　七年實喇斯等處使臣
　　　回到甘州月送羊酒半年之外止支本等廩給
　　　口糧　正統三年衛喇特使臣停止去處每十人
　　　五日一次羊二隻酒十五瓶柴薪厨料
　　　衍聖公張真人下程
洪熈元年衍聖公進表赴京欽賜羊一隻鵝三隻酒十
瓶麫二十五斤茶鹽醬各二斤油燭二十枝　宣德四
年衍聖公張真人到京欽賜羊一隻鵝二隻酒六瓶麫
二十斤茶鹽醬各二斤油燭十枝
　　　王國下程
永樂間親王之國㕑料醬一百斤香油五十斤椒二十
斤乾魚一百斤醃羊一隻子鱭魚四十斤醃猪一口醃
鵝一隻醃鹿一隻醃麂二隻醃雞九隻白麫一百斤茶
芽五斤葉茶二十斤醬𤓰四十條黒沙糖十斤藕煎五
斤木𤓰湯煎五斤醬茄一百五十箇醋蒜三百箇酒五
十瓶醋二十瓶芝蔴一石糖茄一百五十箇米三石
洪熈元年靖江王府輔國將軍來朝欽賜羊十隻鵝十
隻雞二十隻酒一百瓶米四石果子五色茶食五盤柴
三百斤蔬菜㕑料又靖江王府奉國將軍來朝欽賜羊
五隻鵝五隻雞十隻酒十五瓶米二石果子五色茶食
五盤柴一百五十斤蔬菜厨料　宣德間趙世子安陽
王來朝欽賜羊三隻鵝三隻雞六隻酒三瓶米一石五
斗柴四百斤蔬菜厨料　又令親王之國厨料照永樂
間例仍加猪二十隻羊二十隻酒一百瓶　天順元年
襄王來朝回還沿途飲膳厨料并祇待隨從内外官校
人等經過軍衛有司量給供用　成化間親王之國照
宣德間例經過有司去處量送鵝二隻時新菜蔬供用
　凡各王府差來人員常例下程一次鵝二隻雞二隻
酒五瓶米五斗蔬菜厨料
　　　厨役
　　諸司職掌
一凡選取各項厨役或事故新僉光禄司具呈本部照
數類行各處選取精壯慣熟無過犯殘疾之人起送到
部轉發光禄司着役若有厨役病故遺下家小呈送到
部劄付應天府給引或遞送回還原藉
　　事例
凡光禄寺厨役起送來京有司連當房妻小給與口糧
脚力紅船其告補者遇有弟男等項本部查勘明白發
寺替補其告老疾無丁代替者本部先送光禄寺勘驗
明白取具該署官吏人等不扶結狀繳部覆審無礙具
奏類送順天府給引照回免其雜泛差役仍行有司僉
補其逃厨兒男告補者本部行勘明白暫令補役正身
自首仍行文替出其在逃者三月之外參送法司問罪
送回轉發着役三月之内免送問隨發着役其在逃三
次者依律責罸畢仍發口外為民當房家小隨住其各
王府奏保典膳本部移咨吏部查照年深無過者選用
其郡王厨役毎位四名行令有司䕶衛人户内中半僉撥
凡太常寺厨役洪武間定四百名永樂中添二百名景
泰六年添三百名成化十五年添三百名𢎞治五年添
三百名共一千五百名分撥太廟郊壇供祀其在逃未
及三月者收役三月之外者送問及逃厨兒男告補暫
替者俱與光禄寺例同其父母原籍病故者本部行查
無礙給引照回奔喪限半年十箇月仍回復役其有刑
餘喪過者不許登壇其有為事曽經法司的决者改送
光禄寺當差其弟男等項告替者𢎞治七年奏准照景
泰間例俱本部查勘明白一年二次類奏替補送寺着
役其老疾無丁代替者本部查勘明白亦類奏送順天
府給引放回仍行原籍僉補
凡太常寺光禄寺厨役私自逃回原籍潛住者𢎞治十
三年奏准許里甲人等首官解部不許津貼盤纒其在
原籍中途及到部挾詐誆騙告害人者問罪立案不行
逃回至三次以上者問發口外為民
凡太常寺厨役但係訐告詞訟及因人連累問該笞杖
罪名者納鈔仍送本寺着役徒罪以上及姦盜詐偽并
有誤供祀等項不分輕重俱的决做工改撥光禄寺應
役
　　　俸給
　　諸司職掌
一毎嵗㑹計合用俸米數目户部定撥糧長到部送納
本部劄付膳部并委官眼同依數交收在倉隨即出給
倉鈔付納户收領候齊足出給通闗一樣三本交付糧
長收領仍將收過米數通咨户部其所收糧米專一放
支本部并合屬衙門官吏月俸
一本部官吏該支月俸毎月初本部通類立案劄付膳
部及委官或儀部祠部主客部官一員眼同放支膳部
主事㕔出給印信俸帖付官吏收執赴倉闗支仍將放
過某字號倉糧米數目分豁正米附餘開呈本部判送膳
部立案
一帶支太常司翰林院等衙門官吏俸給毎月預先將
合支數目開呈本部立案通類劄付膳部委官照依各
衙門齊到印信俸帖赴倉依數闗支畢日依數開呈
　　　一帶支衙門
　　　太常司(今為寺/)　　　光禄司(今為寺/)
　　　翰林院　　　　　　春坊
　　　儀禮司(今為鴻臚寺/)　司經局
　　　欽天監　　　　　　行人司
　　　鑄印局　　　　　　教坊司
　　　欽天回回監(後革/)
　　　　(後太常寺翰林院鴻臚寺欽天監行人司/各自立倉春坊司經局俱於詹事府帶支)
　　　藏氷
　　諸司職掌
一毎嵗氷結之時本部堂上官預先奏聞膳部官赴内
官監闗支鑰匙錦衣衛差撥力士或工部差撥脚夫各
備器具赴正陽門外打掃氷窨就行户部闗撥新鮮稻
草并蘆蓆襯墊完備伺候氷凍揀擇潔浄去處取氷節
次挑赴氷窨内如法收藏封鎖將鑰匙送付内官仍移
付祠部照例祭祀着軍人㸔守以備應用内府氷窨收
藏氷雪係内官監官自行提調合用襯墊蘆蓆稻草本
部照例移咨户部依數支撥就差人送内府氷窨處所
交收
　　　器皿
　　諸司職掌
一凡宴享合用一應器皿及各項厨役懸帶雙魚銅牌
光禄司開呈本部移咨工部照數造完轉發光禄司收
用
一鑄完厨役雙魚銅牌本部具印信手本開寫號數送
赴内府印綬監收掌凡遇光禄司厨役合用銅牌本司
自具手本赴本監闗用
　(今宴享器皿毎嵗器皿厰造一萬件/發光禄寺收用見工部都水司職掌)
　　　行移
　　諸司職掌
一凡有一應行移在外事務儀部等四部各開事件移
付通具印信手本赴禮科闗填勘合照㑹各布政司并
劄付直𨽻府州照依坐去勘合内事件轉行所屬作急
理辦如有遲悞不完仍行催督毎於年終各該有司分
豁已未完結事件連原填去勘合張數造冊差人親齎
奏繳仍用備細開報本部以憑查銷
　　事例
凡填寫勘合本部照依地方編寫字號内外底簿二扇
并勘合字號紙編寫畢押印完備外號底簿發去各布
政司并直𨽻府州收掌内號底簿并勘合號紙本部收
貯候儀制等四司凡有一應行移在外事務移付精膳
司送發勘合科填寫號紙照㑹各布政司并劄付直𨽻
府州赴通政司掛號送發兵部車駕司轉發各司府州
比對硃墨字號相同將開去事件作急完報如號紙盡
絶照字號接編如前各該司府州候年終將發去勘合
并底簿拆粘具本奏繳仍具清冊一本送部稽考
　　　勘合字號
　　　浙江以字　　　　江西准字
　　　陜西誠字　　　　廣東及字
　　　廣西即字　　　　河南正字
　　　湖廣各字　　　　雲南若字
　　　貴州柔字　　　　山東格字
　　　山西致字　　　　四川其字
　　　福建皆字　　　　安慶府能字
　　　松江府賢字　　　蘇州府功字
　　　淮安府平字　　　鳳陽府修字
　　　廬州府勤字　　　保定府雨字
　　　應天府雲字　　　揚州府齊字
　　　河間府露字　　　徽州府貴字
　　　寧國府原字　　　真定府騰字
　　　順德府麗字　　　常州府故字
　　　池州府亨字　　　大名府結字
　　　永平府金字　　　廣平府霜字
　　　鎮江府親字　　　太平府賔字
　　　保安府崗字　　　滁州官字
　　　徐州治字　　　　隆慶州崑字
　　　廣德府列字　　　和州利字
　
　
　
　
　
　
　
　
　
　
　
　
　
　
　
　明㑹典卷一百四
欽定四庫全書
　明㑹典卷一百五
　　禮部六十四
　　　南京禮部
　　　　儀制清吏司
　　事例
凡南京吏部等衙門毎年慶賀萬夀聖節表文俱本部
具本輪差南京六部都察院通政司大理寺堂上官一
員齎進若慶賀皇太子千秋節箋文俱具本輪差南京
太常寺光禄寺太僕寺國子監鴻臚寺翰林院欽天監太
醫院堂上官一員齎進若慶賀冬至正旦表箋文俱具
本輪差屬官一員齎進
凡禮部咨送舉人及嵗貢等項生員到部劄付南京國
子監收發肄業其坐監歴事舉人告應㑹試者咨送禮
部若下第回部違限者限外不准坐監歴事日期
凡新舊舉人監生入監復監者本部准禮部咨俱限七
箇半月到部違者依例送問
凡南監坐監舉人監生丁憂者本部憑原籍官司文書
養病者本司憑本監典簿㕔保勘畢姻及搬取家小送
幼子還鄉者本司定與限期俱送應天府給引回還
凡南京公侯駙馬伯應用囚充儀從俱准刑部各司手
本轉送着役
凡南京各衙門送到該驗印信俱本司帖下鑄印局辨
驗回報
　　　祠祭清吏司
　　事例
凡南京陵寢等項祭祀本部毎年准禮部咨預行南京
太常寺等衙門各以時致祭惟歴代帝王廟遇子午卯
酉年朝廷傳制遣道士齎香帛致祭各陵寢本廟不祭
凡南京各衛官軍毎年打掃天地壇一次本部先准禮
部咨行南京中軍都督府差撥應用
凡南京祭祀犧牲本部准禮部咨預行浙江等布政司
及直𨽻寧國府和州應天府江浦縣解納牛犢山北羊
隻照數解部發南京太常寺犧牲所收養待用
凡南京太常寺樂舞生事故名缺本部查勘收補
凡毎年三月内禮部咨送到次年大統厯様發南京欽
天監刋造印完至十一月初一日給散南京各衙門及
直𨽻太平等府州縣
凡各處該解南京欽天監造厯紙劄毎年以六月終為
限違者叅䆒
凡考試南京欽天監天文生本部覆審明白行令本監
堂上官帶領考官赴部公同出題考試中者照例題奏
請收充食糧辦事不中者仍令習學再考
凡考選南京欽天監推筭觀候子弟本部揀選分撥各
令父兄教習聽用
凡南京太醫院醫士醫生名缺本部取勘明白行令着
役
凡湖廣等布政司解到藥味本部送發南京太醫院交
納取庫收附卷備照
凡南京僧道録司申到各寺觀住持名缺本部覆勘明
白咨禮部劄付住持
凡南京教坊司官及排長色長名缺本部查勘明白咨
禮部奏補
　　　主客清吏司
　　事例
凡浙江湖州府長興縣直𨽻常州府宜興縣湖廣寳慶
府新化縣毎年送至薦新茶芽及福建建寧府建安縣
毎年送至茶芽紫筍并直𨽻滁州衛毎年二次送至天
鵝雁鷀䳓鵪鶉鯽魚俱本部收送南京光禄寺供薦
凡直𨽻寧國府宣城縣雪梨蘇州府吳縣柑橘浙江杭
州府錢塘仁和二縣甘蔗俱本部收送南京太常寺供
薦
凡福建廣東等布政司解到畨國所貢硫黄蘇木胡椒
畨錫等物俱本部送南京内府廣積等庫收貯
　　　精膳清吏司
　　事例
凡各處解到南京太常寺光禄寺在逃厨役本部送南
京刑部問發該寺收役若厨役告稱有疾願將報冊弟
姪兒男替役者本部行該寺勘結發令頂替其告鰥寡
老疾無丁者行該寺勘結送應天府給引寧家行令原
籍於相應民户内僉補
　　　行人司
洪武十三年置行人司正九品衙門設行人左右行人
職専奉使之事又改行人為司正左右行人為司副更
設行人三百四十五員二十七年陞正七品衙門減行
人為三十三員
　　洪武禮制
　　　出使禮儀
一凡使者欽齎詔書赴王府至王城門外一里逺下馬
隨龍亭由中門靠東邊入龍亭至殿中使者立於殿外
東序西向候行禮畢使者見王行四拜禮
一凡使者欽齎詔書至各處開讀預期一日報知本處
官司照依已降儀式迎接行禮使者到郊外下馬候龍
亭到來親捧詔書置龍亭中使者立於龍亭之東本處
官具服行五拜禮訖衆官前導使者上馬在龍亭後東
邊行至衙門下馬隨龍亭後由中門入至㕔上立於龍
亭之東候衆官四拜訖使者取詔授開讀人開讀人跪
受使者復立位所宣讀訖開讀人捧詔授使者使者復
置龍亭中候衆官行禮畢本處官改服與使者於後㕔
行禮使者居東本處官居西俱荅拜
一凡使者欽齎勑符丹符到處多係機宻重事不許先
期報知亦不許本處官司迎接若與衆官直至本衙門
開看置勑符於案使者立於案東衆官四拜使者取符
宣讀訖符復置於案衆官再行四拜禮畢本處官遂與
使者行禮若與一兩人止於本家接符從便置放使者
以符授本官本官叩頭開看禮畢乃與使者行禮
一凡遇詔赦經過道路官員軍民人等即於道傍俯伏
候詔赦過畢方起
一凡出使在外如遇詔赦到各處出迎郊外與本處官
一同隨班行五拜三叩頭禮有職者隨品序列無職差
使人便服隨具服班之後不許攙越行禮畢同本處官
導龍亭至衙門中隨大班依上項班次行禮
一凡行人開讀詔赦宴㑹則與本處正官並坐位在東
席其餘公差行人之類在外不許預坐官照品級序列
一凡出使官員及行人公差在外如遇旦節慶賀有職
者隨品序列無職差使人便服隨具服班之後不許攙
越一同大班行禮若係齎詔勅使臣則於月臺上先行
五拜三叩頭禮退
一凡行人奉㫖公差在外與本處官列東西坐行人居
東如在州縣則居中靠東坐非特㫖差使齎各衙門印
信公文止許投下公文隨即入館不許在㕔與在職官
列坐
　　事例
凡開讀詔赦奉使四夷諭勞賞賜賑濟徵聘賢才整㸃
大軍及軍務祭祀等事例該本衙門官差遣不許别衙
門侵奪如臨時乏人方許别官兼差
凡差文武大臣往各王府持節行冊封禮本司官例充
副使
凡陜西四川産茶地方洪武間毎嵗三月至九月差行
人於各處禁約私茶出境後改差御史本司官不差
凡審諭罪囚洪武三十年置政平訟理二旛除武臣死
罪上親鞫問其餘法司以所犯具奏後引罪囚至承天
門本司官持訟理旛傳㫖諭之其無罪應釋者持政平
旛宣德意遣之後不行
凡刑部都察院問過充軍犯人送五軍都督府編發者
毎五日各開報本司本司歴事監生填寫精微文簿填
滿繳進内府
凡本司官吏監生月糧舊於禮部帶支後奏准本司自
行收支
凡本司合用紙劄於刑部闗用印色於順天府買用
　　　南京行人司
本司今止司副一員署印
　
　
　
　
　
　
　
　
　
　
　
　明㑹典卷一百五
欽定四庫全書
　明㑹典卷一百六
　　兵部一
　　諸司職掌
尚書侍郎之職掌天下軍衛武官選授之政其屬有四
曰司馬職方駕部庫部
　後改司馬為武選駕部為車駕庫部為武庫職方仍
　舊俱稱清吏司
　　　武選清吏司
　　諸司職掌
郎中員外郎主事掌武官勲禄品命
　　　銓選
本司銓選除勲禄詳見吏部其官制資格及除授襲替
陞用總小旗俱有舊行及新増事例未該載者今各以
類附見於後
　　　　官制
　　諸司職掌
凡内外大小軍職衙門官員俱有額數(後武職陞授漸/多不拘額數但)
　(有見任帯/俸之别)
　　都督府
　　　左都督　　　　　　右都督
　　　都督同知　　　　　都督僉事
　　留守司
　　　正留守　　　　　　副留守
　　　指揮同知
　　都指揮司
　　　都指揮使二員　　　都指揮同知二員
　　　都指揮僉事四員
　　衛
　　　指揮使一員　　　　指揮同知二員
　　　指揮僉事四員　　　衛鎮撫二員
　　所
　　　正千户一員　　　　副千户二員
　　　所鎮撫二員　　　　百户一十員
　　儀衛司
　　　儀衛正一員　　　　儀衛副二員
　　　典仗六員
　　洪武三十年改土官屬本部續附於後
　　宣慰使司
　　　正官
　　　宣慰使各一員　　　同知各一員
　　　副使各一員　　　　僉事各一員
　　宣撫司
　　　正官
　　　宣撫各一員　　　　同知各一員
　　　副使各一員　　　　僉事各一員
　　安撫司
　　　正官
　　　安撫各一員　　　　同知各一員
　　　副使各一員　　　　僉事各一員
　　招討司
　　　正官
　　　招討　　　　　　　副招討
　　長官司
　　　正官
　　　長官　　　　　　　副長官
　　蠻夷官司
　　　長官　　　　　　　副長官
　　蠻夷官
　　苖民官
　　千夫長
　　　千夫長　　　　　　副千夫長
　　　勲禄
　　諸司職掌
凡武官一品至六品所授上柱國至武騎尉曰勲嵗支
俸米曰禄遇有除授官員須要明白照品定擬其品級
次第詳於吏部職掌
　　　武官資格
　　諸司職掌
凡内外軍職官員俱有原定資格
　　正一品
　　　左都督　　　　　　右都督
　　從一品
　　　都督同知
　　正二品
　　　都督僉事　　　　　正留守
　　　都指揮使
　　從二品
　　　都指揮同知
　　正三品
　　　副留守　　　　　　都指揮僉事
　　　各衛指揮使
　　從三品
　　　留守司指揮同知　　各衛指揮同知
　　正四品
　　　各衛指揮僉事
　　正五品
　　　儀衛正　　　　　　正千户
　　從五品
　　　衛鎮撫　　　　　　儀衛副
　　　副千户
　　正六品
　　　典仗　　　　　　　百户
　　從六品
　　　所鎮撫
　　　土官資格
　　從二品
　　　宣慰使
　　正四品
　　　宣慰司同知
　　從四品
　　　宣慰司副使　　　　宣撫司宣撫
　　正五品
　　　宣慰司僉事　　　　宣撫司同知
　　從五品
　　　招討司招討　　　　宣撫司副使
　　　安撫司安撫
　　正六品
　　　副招討　　　　　　宣撫司僉事
　　　安撫司同知
　　從六品
　　　安撫司副使　　　　長官司長官
　　正七品
　　　安撫司僉事　　　　蠻夷官司長官
　　從七品
　　　蠻夷官司副長官
　　　　除授官員
　　諸司職掌
凡武官或有功陞除或調除别衛或為事復職若見缺
官員應合調補遇有前項官員到部須要審取從軍脚
色委官賫赴内府比對貼黄中間歸附年月征克地方
陞轉月日衛所流官世襲相同然後具本明著縁由連
人引至御前陳奏請㫖轉調除授或奉特㫖陞遷随將
欽與職事花名衛所流官世襲及陞調縁由就於御前
陞選仍照選簿内條冩榜文次日入奏將引選過官員
看畢抄榜給慿定限到任仍行該府轉行所在衛所催
任繳慿
　　事例
洪武初令護衛儀衛司等官陞除王具本奏知從兵部
選授　三十五年令在京武職有願調除外任者聽原
管事者管事原帯俸者帯俸　永樂初令凡奉天征討
守城征哨拏人有功欽陞都督都指揮者照洪武舊制
與流官見陞指揮除已定流世者仍舊未定者俱與流
官其千百户鎮撫儀衛正副典仗俱與世襲若係致仕
官及因官下舍人除授并義男女婿等項襲替者俱與
流官已行厯功與世襲者仍前世襲各衛所官旗軍有
全城歸順江上朝見并招船招人擒首奸惡逃叛等項
欽陞官員若係洪武年間原授職役今陞千百户衛所
鎮撫者俱與世襲陞指揮者與流官革除年間陞授及
徳州等處選署今陞職者亦與流官其各都司衛所官
有革除年間除授及徳州等處選署曽經管事者與流
官止終本身　十年令總兵官在外遇官軍有功合與
官者先諭告使知具姓名功蹟奏聞除授　凡武官陞
試職未經實授者須立功方許實授　宣徳三年令凡
内官傳㫖除授官員不問職之大小有𠡠無𠡠皆須覆
奏然後施行　本部奏定武選條式一脚色二狀貎三
才行四封贈五襲廕仍具有無殘疾從親管及同僚同
隊及首領官保勘以慿稽考　正統三年定官員調衛
例南京及江南直𨽻調北京附近衛所北京直𨽻并江
北直𨽻山東調山海宣府等衛所山西河南調大同延
安綏徳等衛所陜西調甘肅寧夏衛所浙江江西調福
建廣東衛所湖廣調貴州四川衛所福建調廣東廣東
調廣西四川調雲南雲南調廣西廣西調貴州　四年令額
外多餘武職聽於有糧衛所添註　景泰二年議淮軍
職與王府姻親者但係方面重任改調其護衛及外衛
官俱不必調　天順元年令錦衣衛官為事復職雖遇
赦仍調在京别衛𢃄俸王府官為事復職者亦調衛
成化十四年奏准在外各衛指揮以功陞都指揮者俱
改註都司在内者仍舊　𢎞治七年令王親同城居住
及附近者查係見任調五百里之外管事願帯俸者存
留其王妃夫人郡主縣主亡故年乆無親生子者王親
子孫並許推用管事不在帯俸改調之例　凡軍官給
慿南京上十二衛并南北直𨽻衛分給本衛慿五府屬
衛給該府慿中都留守司及外都司屬衛給各司憑
凡單本選過軍職遇大選仍通類具本附選凡職官人
等不由銓選推舉朦朧奏請以圖進用及夤縁奔競乞
恩傳奉沮壊選法者職官問罪降級調衛旗軍舍餘問
發邊衛俱𢃄俸食糧差操
　　　陞賞功次
軍職官有功查勘明白造册到部當陞賞者各照立功
地方則例具奏陞賞其論功以捍禦北敵為首朶顔三
衛次之西畨及苖蠻又次之内地反賊又次之其捕盗
并緝獲妖言亦有陞賞之例附見於後
　　事例
洪武十九年令從征官沒於陣所者子孫襲職陞一等
　二十九年令各衛指揮千百户獲倭船一艘及賊者
陞一級賞銀五十兩鈔五十錠在船軍士生擒殺獲倭
賊一人者賞銀五十兩陸地交戰生擒殺獲一人者賞
銀二十兩　三十五年令官軍對敵之際能立竒功者
陞二級頭功陞一級次功不陞　永樂四年令一家陣
亡二三人者陞二級　宣徳九年定南方殺蠻賊例凡
斬賊首三顆以上及斬獲首賊者俱陞一級斬首一顆
俘獲一二人斬從賊首一顆以上及目兵兵欵有功者
俱加賞不陞　㬌泰元年令馬邑等處當先殺賊者百
户所鎮撫以上陞署職一級總旗以下陞實授一級不
賞軍職舍人有冠帯者陞實授百户無者陞所鎮撫文
職舍人陞試所鎮撫義男餘丁人等不分有無冠帯俱
陞小旗有不願者俱給賞其南方金沙江等處頭功四
次三次及衝冐瘴毒亡者陞一級陣亡者陞二級　二
年令遼東官軍二次當先斬獲敵首馬疋者陞一級加
賞被傷及戰回死者陞一級陣亡陞二級俱給賞一次
斬獲者陞一級不賞　三年令貴州香爐山等處獲功
九次至十七次者陞一級内百户所鎮撫以上殺獲三
名顆者陞實授不及數者陞署職　四年令父在而子
孫隨軍陣亡别無應繼者陞其父二級　五年令自已
獲功該陞而同籍親人有陣亡無嗣者許併其功於見
存之人通論陞賞　六年令浙江福建殺賊官軍獲功
五次至七次者陞一級不賞民快人等冠𢃄終身陣亡
者與其子冠帯仍給賞一次至四次給賞不陞　天順
元年令陜西殺敵領軍官并敵退刼營兵丁當先敗敵
及擒斬首級為首并陣亡者俱陞一級給賞齊力向前
幷生擒斬獲為從者給賞不陞其南方誘獲苖蠻偽王
侯殺賊二十五次至三十九次斬首三顆擒賊首一二
名及陣亡者陞一級給賞十三次至十九次斬首三顆
者陞一級不賞殺賊二十五次至三十九次斬首不及
數及陣亡土官人等俱加賞不陞凡土官有功無陞例
　六年令擒斬畨敵一名顆為首陞一級不賞為從及
傷故者給賞不陞　七年令六次先登殺敗敵兵者陞
一級加賞三次及陣亡者陞一級給賞齊力策應者給
賞不陞　成化二年令官軍妄報功次冐受陞賞者事
發革去仍降原職役一級調衛差操　四年令四川平
山都掌官軍擒斬八名顆以上及俘獲男女者陞二級
加賞七名顆以下有俘獲及陣亡者陞一級量賞五名
顆以下有俘獲陞一級不賞三名顆以下及土官擒斬
四名顆以上與陣亡土兵俱加賞不陞　六年令夜不
收出境哨探被賊殺死者陞賞依陣亡例奪去馬疋免
追　十四年申明陞賞功次一甘肅寧夏陜西延綏偏
頭關大同宣府山海關一帯外兵一人擒斬一名顆陞
一級至三名顆陞三級二人共擒斬一名顆為首陞一
級至三名顆陞三級驗係壯男與實授幼男婦女與署
職為從及四名顆以上俱給賞一遼東女直一人擒斬
二名顆陞一級至六名顆陞三級驗係壯男與實授幼
男婦女與七名顆以上并不及數者俱給賞不陞一陜
西甘肅四川貴州湖廣兩廣畨賊苖蠻一人擒斬三名
顆陞一級至九名顆陞三級驗係壯男與實授幼男婦
女與十名顆以上并不及數者俱給賞一内地反賊一
人擒斬六名顆陞一級至十八名顆陞三級驗係壯男
與實授幼男婦女與十九名以上并不及數者俱給賞
其功次須騐不係一日一處者方如前例若係一日一
處之數止擬一級其餘給賞陣亡官軍與哨探被殺夜
不收人等俱陞一級一陣前刀箭重傷者陞署職一級
當先次數多者分别等第加賞無傷而當先數多者止
給賞有輕傷者亦加賞一俘獲賊屬人口奪獲頭畜器
械并齊力助陣者量賞人口就給俘獲原主一把總領
軍官所部五百人擒斬敵兵五名顆陞一級每五名加
一級所部一千人者十名顆陞一級每十名加一級俱
至三級而止二級實授一級署職若係都指揮使以上
止陞署職二級其餘加賞别種賊冦推類而行已陞之
外功次更多并不及數者給賞一陣前當先殿後斬將
搴旗擒斬賊首等項竒功臨時奏擬陞賞一土官功次
各照前項地方則例陞散官至三級而止其餘功次與
土人俱厚賞不陞一報㨗官舍人等以擒斬敵兵多寡
為等第七十名顆以上賞衣服一套九十名顆以上者
賞鈔一千貫陞一級一百十名顆以上賞衣服一套陞
試所鎮撫别種賊冦遞加女直三倍畨賊苖蠻六倍反
賊十倍一軍人有功陞一級至小旗舍人陞一級至冠
𢃄小旗小旗陞一級至總旗冠帯小旗陞一級至冠帯
總旗總旗陞一級至試百户冠𢃄總旗陞一級至實授
百户試所鎮撫陞一級至實授所鎮撫實授所鎮撫陞
一級至實授百户百户陞副千户副千户陞正千户正
千户陞指揮僉事僉事陞指揮同知同知陞指揮使該
陞都指揮都督者類推而行其軍人舍人至小旗小旗
至總旗舍人至試所鎮撫總旗至試百户俱無署職惟
百户以上聽以次署陞其署職至實授亦作一級有縁
事該降即以此為則遞降一官軍人等爭奪擒斬功次
者不許紀録一詐冐功次者勘問降一級功次不准一
出師監督總兵等官并鎮守總兵廵撫紀功供給等官
班師之日本部照功次册具奏陞賞凡逺年功次不許
奏擾　𢎞治元年令領兵守備官不得自報功次所部
旗軍斬獲不及五名顆者領軍官不准陛賞　十三年
奏准跟隨内臣將官頭目不分有無職役若非奏帯不
許報功果係奏𢃄獲功該陞職役只合註於本管衙門
不許希求註於錦衣衛違者該陞職役俱革罷扶同勘
報者㕘究治罪　凡臨陣報有斬獲賊級者紀功官從
公審驗若用錢買者賣者俱問罪係官旗就在本衛係
軍發邊衛民并軍丁人等發附近俱充軍若外兵扺邊
官兵明知被獲人口遺棄在彼囚而妄殺冐作賊級者
與殺平人者一體論斷　凡擅殺平人報功其本管將
官頭目失於黔束者問罪量其所殺多寡輕則降級調
衛重則罷職充軍俱奏請定奪
　　　捕盗(緝獲妖言附/)
　　明令
凡常人捕獲强盗一名竊盗二名各賞銀二十兩强盗
五名以上竊盗十名以上各與一官名數不及折筭賞
銀應捕入不在此限
　　事例
宣德元年令擒獲强盗賞鈔二千貫為首官旗軍校陞
一級民匠人等免差役一年　十年令凡軍官於所轄
地方擒獲强盗即係應捕人員不准陞賞若不係該管
地方及公差在外擒獲者指揮四名以上千户衛鎮撫
三以上百户所鎮撫二名以上照例陞賞旗校軍民匠
役等不限地方　成化二年令緝獲妖言提督官陞一
級官校給賞　十九年令官校捕盗至三百名以上提
督官陞一級　𢎞治二年令捕獲出境妖人搆結邊外
謀為不軌為首者陞一級為從陞一級　十年令捕盗
至四百名以上者提督官陞一級
　　　推舉
　　事例
凡五軍都督府缺掌印管事官本部具奏㑹官於公侯
伯都督内推舉錦衣衛缺掌印管事官於本衛及各衛
指揮等官内推舉中都留守司缺正副留守於皇親勲
舊及内外武臣并保舉將材内推舉
　　　考選軍政
　　事例
宣德八年令在外都司衛所缺軍政官行廵按御史及
按察司等官公同考選每都司及衛俱掌印官一員佐
貳官二員每千户所俱掌印官一員非遇𦂳急軍情不
許輙調　成化二年令軍政官每五年一次通以見任
掌印帯俸差操及新襲職官一體考選　八年令帯俸
武職先雖犯罪後能改過自新父祖雖為事或脫逃子
孫能自立行止有守有為者並許考選管事　十三年
議准㑹同五府官將所屬官員通行考選每衛不限指
揮使同知僉事共三員衛鎮撫一員如無鎮撫選相應
千户署管每所不拘正副千户一員百户十員專管軍
政俱限年二十五嵗以上五十嵗以下有六十以上精
力未衰者驗實存留見任不敷許選别衛先儘見任次
𢃄俸後遇在外五年之期在京亦復舉行南京衛所照
例其終身帯俸官除犯貪滛五年之外能改過自新者
從廵撫廵按官保用　十五年令軍政急缺在外從廵
撫廵按定委奏保兩京從各衛軍政首領官保舉五府
覆勘係親軍者兩京兵部覆勘定奪不拘五年後犯貪
滛等罪連坐舉主　十六年令騰驤等四衛官員有不
職者聽本部及科道官察訪舉劾　二十一年令百户
襲職回衛就得管事不在考選之例　𢎞治七年令南
京各衛所軍政員缺不許以千户署衛事百户署所事
漕運有缺亦行南京兵部照軍政事例選補不許坐名
行取掌印佐貳官員代替　十三年申明凡軍職五年
考選有營求囑託者指名黜退永令𢃄俸其不得與選
生事教唆陷害己選官員者問罪不分官軍俱調邊衛
帯俸食糧差操凡帯俸官俱不許管軍管事
　　　襲職替職
　　諸司職掌
凡軍官亡故年老征傷須以嫡長兒男承襲替職或嫡
長男早喪及篤廢殘疾則嫡孫襲替如無嫡子嫡孫則
庶長子孫襲替若嫡庶子孫俱無方許弟姪襲替其應
合承繼弟男子姪務要曾經操練弓馬熟閑并當該衛
所正官保結呈送其審供查黄引選等項縁由並與除
授官員相同
　　事例
凡左右都督至都指揮僉事俱係流官有缺從朝廷陞
調不許世襲　洪武十八年令武職年五十之上者許
以子替職　二十二年令都指揮原係世襲指揮使者
出職仍授世襲指揮使若指揮同知陞都指揮同知者
出職仍授指揮同知　二十九年令祖從軍父為事典
刑襲祖職父從軍兄為事典刑襲父職父從軍就為事
典刑者發充軍　三十年令武職子孫應襲替而無文
書來告者不准襲　永樂元年令官舍旗軍餘丁曽厯
戰功陞授職役者其子准承襲無子其父兄弟姪見受
職役小者俱准襲職事相等無應襲者義子女婿不准
襲若先不曾立功就與職役後亦無戰功者不准襲指
揮千百户子弟隨征有功陞指揮千百户後又征進有
功陞職者准承襲不曽征進者不准若已致仕後有功
陞職亡故并告代者原替職或見支優給子孫職任小
者就與父兄所陞職事若職事相等不許以次子孫别
襲　十一年令新官義男女婿已襲流官一次者不許
再襲　十二年令武職犯罪充軍者子孫襲職俱調衛
犯强刼典刑者子孫襲祖職調沿海衛　十五年令委
保襲替詐冐不實者本身及保勘官俱罷職揭黄永不
許襲　宣徳四年令武職及子弟有犯不孝并烝父妾
收兄弟之妻敗倫傷化者不許復職承襲永為定例
五年令武職守城失機貽患邊方者不准襲　十年奏
准武職并子弟有犯不孝并敗倫傷化者本身問罪許
子孫承襲嫡長有犯嫡次子孫承襲　正統二年令武
職應襲子孫十年之内人文到部者准令襲若止移文
徃來人不到部雖稱患病事故而月日在十年之外者
不准襲若原籍行移回報雖出十年而曽於限内告者
亦准襲　七年令武職故而嫡長子孫年十嵗以下者
庻男弟姪許借職候嫡長出幼令還職違者充軍十嵗
以上不許　本部議准侍衛將軍係永樂年間世襲千
户者子孫襲替授百户係實授百户試百户者襲替授
總旗　十四年令武職臨陣退怯致所部失陷二十人
者不准襲有犯不孝致典刑者取祖父以次子孫承繼
本犯子孫不許　景泰三年令武職有因年逺及典刑
等項例不應襲而有嫡子孫弟姪者給與冠𢃄操備月
支米一石有功照舍人例陞賞　四年令納粟補軍職
者不准襲　天順元年奏准武職自永樂後陞官不以
軍功者總小旗比試中箭陞職者總小甲冐補總小旗
後有功陞職者永樂年間王府保陞官無世襲者皇親
及内官家人傳奉陞職及保陞者襲替俱减革　三年
令擒獲强盗陞職者不准襲　成化元年令正統十四
年守城有功陞職者被兵走回遇駕拏馬及出使瓦剌
乞陞者天順初迎駕陞者擒獲妖言陞者俱革不准襲
　六年奏准武職絶嗣許從軍立功一祖子孫承繼其
為原籍疎族不許凡納粟官例許承襲止許子與孫承
襲　八年令武職原係帯俸者子孫襲替仍帯俸係管
事者仍管事　十三年令試職署職遇天順元年及八
年例實授者襲替俱减革　十四年令武職降調充軍
本身在不准襲　十五年令納粟招軍陞職者俱承襲
三軰革其自己立功陞官後為事罷職及充軍者革
十七年奏准武職絶嗣傍枝不許承襲如己襲者不許
再襲義男女婿詐冐承襲不改正者照例治罪　二十
一年令内外武職有犯强盗典刑者子孫不許承襲調
邊衛充軍　二十二年令降級官見在而子孫願就見
降職事者准令襲逃官不知去向三年者亦准襲被告
脫逃該徒以上問革為民者至六十乃許襲　𢎞治元
年奏准武職襲替有請託内外權要乞陞官職者照奸
詐犯法在逃例革職為民取應繼子孫承襲　三年奏
准傍支承襲例如髙曾祖原係功陞總小旗以後從曾
伯叔祖或從伯叔祖堂伯叔又立功陞都指揮革襲試
百户千户　革襲署百户子孫准承襲百户革充冠𢃄
總旗一軰子孫止替旗役其試職署職如無軍功雖遇
例不許實授若髙曾祖不係功陞旗役者傍支子孫不
准承襲　四年令緝獲謀反犯人陞職者襲二軰革招
撫夷人陞職者襲一軰革强盗窩主不分贓及不行者
襲職降一等　五年令武職為人命典刑者子孫襲職
調别衛為事脫逃革職者子孫仍照舊例襲職　六年
奏准侍衛將軍係永樂二十二年七月十八日以前陞
除者准世襲以後遞加减革其减革依正統七年例
七年令武職有犯刼盗問擬明白者不分典刑監故子
孫永不許襲其已前充軍襲調事例更不施行　本年
奏准護衛官有選充儀賔者子仍襲本衛　九年令應
襲舍人犯刼盗者弟姪照祖職降一等承襲該優給者
依此例　十一年令妄保襲替者不分受財不受財及
借職病故致仕悉照永樂十五年例施行　十二年令
武職一祖從軍代役立功之人絶嗣者其親弟姪並許
相沿承襲弟姪長房絶嗣次房子孫為堂兄弟者亦准
襲若隔一二軰不曾承襲今來告者其原立功之人係
指揮者减襲試百户千户减襲署百户百户替冠帯總
旗一軰以後止替總旗若堂伯叔兄弟旁支子孫不分
己未襲替俱不許襲　十三年奏准武職子孫襲替被
人奏告姦生乞養倫序不明等情已經勘明繳告到部
而原告又行奏告者軍調邊衛民發口外為民原詞立
案　凡武職乞恩陞者不准襲報㨗陞者不准襲缺唇
跛足矮短殘疾不准襲舍人有功陞職過於父祖者子
孫襲所陞職開原職不及父祖者襲原職開所陞職嫡
長男已襲職嫡次有功陞職而絶嗣者别支不許襲襲
職官為事革罷者子孫襲祖職　凡武職為事械故監
故未復職者問發立功病故者子孫襲職俱調衛　凡
調衛者子孫襲替不得還原衛　凡武職年未六十有
告殘疾願替職者在内從本部騐實在外從原衛勘明
本部查照引奏附選　凡軍職襲替有不由軍功例該
减革而揑奏官吏沮壊選法者問調邊衛帯俸　凡軍
官子孫襲替其經該官司查勘明白過違二年不與保
送并勒要財物者問發𢃄俸差操
　　　土官襲替
　　事例
洪武二十七年令土官無子許弟承襲　三十年令土
官無子弟而婿為夷民信服者令婿襲或許其妻襲
永樂十五年令土官告襲雖出十年亦准襲　正統二
年奏准土官應襲者預為勘定造册在官依次承襲
天順八年令土官告襲者勘明㑹奏就彼冠帯　𢎞治
二年令土官應襲子　年五嵗以上者勘定立案告襲
之日年十五以上即令襲職如年未及暫令恊同流官
管事　五年令土官襲職後令習禮三月回任管事
十三年奏准土官襲替有撥置不該承襲之人爭奪讎
殺者俱問發極邊烟瘴地充軍
　　　夷人襲替
　　事例
洪武永樂年間降附逹官亡故者子孫襲替降一級
正統間令海西建州等女直襲替授職二十五年陞一
級　成化間令逹官襲替免降級新遷安揷者許就衛
所襲替係流官者仍减襲其海西等女直襲替乞陞不
拘父子但乞一次者不許再乞　𢎞治六年令海西等
處人告襲者查原齎𠡠書除天順以前陞授職事俱仍
舊成化以後乞陞者都指揮行大通事勘明即與襲替
都督仍行鎮廵等官勘奏定奪其襲陞誥𠡠人給一道
係總𠡠者悉與除銷　凡哈宻等處使臣求襲父職者
查有原降誥𠡠照例襲替換給誥𠡠其餘外夷乞討官
封俱臨時奏請定奪
　　　比試
　　事例
凡遇内外襲替官舍比試行移中軍都督府㑹同内外
官於大教塲内令官舍跪聽聖諭畢給事中㸃定對數
錦衣衛官校看守每馳馬越一墻一溝開弓發箭矢凡
三矢畢兩人相向馳馬使鎗箭俱中鎗不避利便者鳴
鑼二聲為䨇收一聲者為單收不鳴者為不中查例施
行　洪武初令應襲子弟送都督府比試騎射閑習始
許襲替若年幼者紀名候長比試然後襲替　二十七
年令子弟未及二十嵗者襲職至年二十乃比試年及
者即與試初試不中襲職署事食半俸二年後再比中
者食全俸仍不中者降充軍雲南土官襲職免比試
永樂初令洪武三十一年至三十五年奉天征討獲功
陞職者為新官子孫年十六出幼襲替免比試三十一
年以前者為舊官子孫年十五出幼襲替俱比試永樂
元年以後獲功者出幼比試與舊官同　六年令比試
一次不中者發開平再試不中者發交阯三試不中者
發烟瘴地面俱充軍别選子弟襲職　十年復舊制再
比不中仍令食半俸三試不中者發充軍　十二年令
四川䕶衛官襲替就彼比試　正統間令比試違限係
無力者三年以上住俸二年半二年以上住俸一年一
年以上住俸半年　十二年令武職𨽻雲南都司者依
守備官例就本處㑹官比試　景泰四年令冠帯總旗
署百户事者承襲照例比試　𢎞治六年令比試不中
者悉照永樂十年例施行　十二年令武職自來不曾
比試者子孫襲職俱住俸三年
　　　　陞用總小旗(併鎗附/)
　　諸司職掌
凡總小旗缺役務選年深精壯勇敢軍人小旗併鎗軍
人併鎗得勝陞小旗小旗併鎗得勝陞總旗須慿各府
照會開繳當該衛所保結文狀到部然後類冩具奏請
㫖准用仍咨呈該府行下各該衛所收補或奏㫖取用
年深總旗除授須自各衛取勘從軍脚色保結呈送到
部仍審實來厯相同具本引奏選用其附選出榜抄榜
給慿催任一如除授官員施行
　　事例
凡總小旗補役以併鎗勝負為陞降遇有應併人役到
部照依比試事例行移㑹官於中軍都督府前監併其
分别勝負亦與比試相同　洪武初令䕶衛總小旗從
王所補授　二十五年令總小旗亡故親男弟姪及義
男女婿能併鎗者俱准併勝者補原役䕶衛總小旗併
鎗免赴京雲貴四川兩廣從本都司官監併後奏准福
建遼東陕西都司山西行都司俱照此例　二十八年
令異姓併鎗得勝者授役年月從本身始不勝者總旗
子降小旗小旗子降充軍異姓者不分總小旗名下俱
充軍但不勝者俱不許再併其有陣亡失陷傷故殘疾
出海運糧覆沒者補役免併鎗　永樂間令奉天征討
有功者免併鎗一次　正統二年奏准南京直𨽻衛所
總小旗從守備及兵部堂上官㑹併湖廣浙江江西山
東河南萬全山西大寧都司福建行都司中都留守司
具由申部轉行各司㑹同廵按按察司官監併四川行
都司所屬布按二司同本司正官監併　八年令總旗
代役未併鎗獲功一級該陞試百户者以功准併鎗補
實授總旗竒功一次頭功二次該陞實授百户者各除
一級准併鎗陞試百户　十二年令應併鎗之人違限
十年或年過三十例該收軍者發沿邊立功五年滿日
併補若限内獲功一級准免併鎗即與實授凡陣亡征
傷殘疾旗役例免併鎗者以十年為率若替役十年之
外不經告明者不准　天順元年令總小旗係總兵等
官及各衛編置不經本部奏補者有功止依軍人例陞
賞　成化六年令奉天征討小旗未經類引獲功二級
該陞試百户者准未併鎗例减一級實授總旗其本身
獲功陞授者不在此例延綏等處守邊總小旗依湖廣
等處例申部轉行就本處㑹官監併　𢎞治十三年奏
准凡謀故殺死總小旗者就於犯人户内勾取壯丁抵
充軍數其旗役仍令本户餘丁補當
　
　
　
　
　
　
　
　
　
　
　
　
　明㑹典卷一百六
欽定四庫全書
　明會典卷一百七
　　兵部二
　　　貼黄
國初置軍職黄簿以便稽考永樂後委官清理事例甚
詳今具載於後其缺官及更名復姓等項各見本條
　　　　寫黄續黄
　　諸司職掌
凡除官開寫年籍從軍脚色赴内府清理明白寫黄仍
寫内外貼黄與正黄關防走號合同請寶鈐記正黄送
銅櫃收貯内外黄各置文簿附貼亦於内府收掌遇有
陞調襲替官員次日即具陞轉襲替縁由奏聞貼掲續
附如有事故亦須總為置簿掲下附貼以慿稽考
　　　清黄
　　事例
凡武職除授後有陞調襲替及降調减革等項毎三嵗
一次清理以本部侍郎一員總其事都御史一員主紏
察翰林院官一員主編纂本部仍委主事一員管理取
撥監生辦事官吏供用將清黄之嵗預行在京衛所在
外各都司衛所令各官具親供申部以慿清理
一取送到各官親供類見都司衛所抄出所供𦂳關大
畧將類進貼黄舊册照名挨查如貼黄有名與令供脚
色相同者銷作重名其不同者謄出
一取謄出親供於厯年征克册内查其所供征克地方
於誥勑簿内查其所供受過誥勑於選簿及陞除册内
查其所供除授年月職事仍將舊貼黄對欵通查如供
報明白者照例繕寫若有漏報父兄本身舊名及調守
衛所從軍征克地方年月不同或給授誥勑不供流世
者依舊貼黄添改有供除授職名與原除日期不同者
依選簿陞除册改正若親供詳細而貼黄不開或親供
流官而貼黄作世襲親供調權試職而貼黄作流官或
貼黄歸附年深而親供年淺之類並依親供寫黄
一若有詐冐情弊或以流官作世襲試職署職作實授
或應襲一輩而冐襲二輩或應减革而未經减革或總
小旗妄引事例未經併鎗或調守衛所年月空歇不明
等項難以寫黄者俱駁出造册照問俟繳報另行
一各官繳到回報照問脚色須將原照問總册查對如回
稱拘收誥勑者須開是何年月衛所拘收給還誥勑係千
户者須開寫正副稱父及伯叔兄弟者須開各人姓名稱
病故者須開本官有無子孫承襲合拘收誥勑者須開本
官父祖姓名衛所職事誥勑道數字號以慿燒毁有重受
誥勑者須開曾無燒毁拘收縁故几查對明白然後寫黄
一寫大黄備開脚色凡姓名舊名年甲貫址從軍歸附
來厯征克地方殺獲次數受賞名目陞授職役調守衛
所并給授誥勑俱要細開仍每姓類作一處分寫或係
逹官另行類出每寫一官後空白六行以備續附寫畢
仍將各姓見任官父祖脚色與類姓舊册通查有相同
者銷作重名止將見任襲替縁由續附若與見任官同
者亦銷作重名如將陞調止將陞調縁由續附凡供殺
獲人馬非親手者不許開寫更名復姓者依今改姓名
冩黄
一小黄止存從軍歸附征克𦂳要地方并衛所流世職
事總集開寫二本一為内黄一為外黄其紙式指揮千
百户大小不等每寫一官後各空半幅以備續附
一為事充軍抄沒無承襲及義男女婿充總旗者另行
類姓用白紙開寫仍具事故縁由
一寫畢内外黄依類姓資次編寫字號内黄左比外黄
右比凡編號用武字編訖仍分類都司衛所依式分貼
一清理逹官貼黄於逹官總册選簿并承勑郎審過册
内查對所供鄉貫舊職歸附起數除授陞轉縁由及有
姓無姓有姓者仍舊無姓者類奏賜姓依百家姓編排
其寫黄不類姓上開某人下來歸其編號用逹字餘並
與武官同
一寫黄後將各起逹官親供脚色編寫勘合與黄同進
本部用印鈴記照例給散
　　　　缺官
　　諸司職掌
凡遷調致仕并犯罪罷職等項官員行移到部知㑹即
便作缺類寫缺本進赴内府遇有欽依除調補缺官員
随於御前銓注以慿附選
　　事例(見除授官員項下/)
　　　　更名復姓
　　諸司職掌
凡軍官或年幼過房乞養今將本姓或幼名到部更改
必須明著縁由奏聞准改仍將改換縁由續附貼黄
　　事例
洪武十九年令武臣士卒有欲復姓更名者兵部具奏
改正　永樂元年令各衛韃靼人同名無姓者照洪武
年間例賜以姓氏仍編置勘合以備稽考中國人不得
冐韃□名以避管事違者治罪　十一年令新官義男
女壻例襲流官一次不許出新有擅改姓名詐冐承襲
者處極刑首告者給賞　成化十八年令清黄之年將
更名復姓官員類造一册送内府備照
　　　優給
武職子孫妻女有優給之典後又分優飬之例具列於
後
　　諸司職掌
凡軍官亡故遺下嫡長子女年未出幼或母年老或無
嫡子嫡孫次及庶子或弟或姪合得優給養贍者須慿
各衛保結起送到部審取故官從軍脚色一體委官賫
赴内府比對貼黄相同具奏如是奉㫖欽與優給隨即
於御前附寫欽與優給文簿扣筭出幼年分明白開寫
嵗數至某年住支或奉特㫖陞等優給及流官特與世
襲亦須隨即明白注冩通行抄出縁由立案行移錦衣
衛作數放支其征進陣亡傷故病故總小旗兒男一體
引奏定奪
　　事例
洪武三年令世襲武臣沒後子孫應繼襲而年幼者紀
其姓名給與半俸沒於王事者給全俸候長襲職　四
年定優給例凡軍職陣亡無子弟而有父母若妻者給
全俸三年後給半俸有子弟而年幼者亦同候襲職給
本俸有特㫖令其子孫㕘隨厯練及未授職者給半俸
其病故無子弟而有父母若妻者給半俸終身有子弟
年幼者初年給半俸次年又半之俟襲職給本俸特㫖
㕘隨及未授職者亦給半俸軍士陣亡有妻者月糧全
給三年後守節無依者月給米六斗終身病故有妻者
初年全給次年總小旗月給米六斗軍士給月糧一半
守節者給終身將士守禦城池戰沒病故妻子無依者
守禦官討其家屬有司給行糧送至京優給願還鄉者
亦給糧送回願留見處者依例優給　五年奏准凡優
給從征死事者全給從征病故者半給守禦病故及從
征病回而故者不在此例　六年令武官殘疾者月給
米二石優養十年有子准承襲無子為民　十九年令
故官子女幼者給全俸女出嫁住支父母老者給全俸
終身　二十年令京衛官老疾無子孫者全俸優養己
襲替而故再無承襲者亦同　二十七年重定優給例
凡武臣在任亡故及征傷失陷者自指揮至所鎮撫妻
並給米五石終身無子孫者亦如之為事亡故無承襲
者不給　永樂元年令奉天征討陣亡官員幼男送錦
衣衛優給總小旗幼男錦衣衛食糧出幼原衛補役其
雜犯為事亡故并典刑之子俱照祖職與全俸優給在
外優給官舍婦女有親可依不願赴京者俸糧照例於
所在支給　正統七年令武職子弟優給但在父兄沒
後十年内曽告衛者行勘雖出十年亦准十年外告者
不准　十四年令優給優養官願回原籍或南京者俸
糧随所在官司關支願在京者俱折銀布　景泰二年
令口外官願留在京優給優養者俱於後軍都督府𢃄
管　天順元年令逹官病故無應襲而有正妻者月支
米一石優養終身　成化五年令世襲官陣亡其子合
陞流官者依該陞俸優給流官病故其子止給世襲俸
　七年令户絶官優養不分新舊母女俱月支米五石
妻二石母妻終身女係新官者出嫁住支係舊官者十
四嵗住支犯姦反改節者不准　𢎞治七年令武職亡
故無子孫承襲有親叔年老不堪承襲者仍月支米三
石優養待十年無子照例為民　九年令應襲舍人犯
强盗者其弟姪依父原職降一級優給　十年令優給
子孫在京各衛按季具名數引赴專管官司審驗在外
從本衛掌印官按季查㸃
凡武職年老户無承襲者支全俸優養入大選應襲人
殘疾者舊官依洪武六年例新官給全俸入大選不限
年嵗母女支優養者新舊官俱入大選妻不准繼母與
嬸優養視妻例月支米二石若武職故其子優給亦故
户無次丁者其母止作故官妻月支米二石優養舊官
為失機等事問發未復職者子孫優給與半俸
　　　誥勑
　　　　給授
　　諸司職掌
凡武官所授一品至五品曰誥命六品以下曰勑命其
有應合給授者須慿各官報到從軍脚色比對内外貼
黄年籍并見授職事流世相同然後奏聞謄黄照品定
奪散官寫誥給授如犯法得罪應合追奪到部進送内
府收貯若充軍征進者置簿編收其典刑及亡故無嗣
者㑹官燒毁
　　　正一品(初授特進榮禄大夫/陞授特進光禄大夫)
　　　從一品(初授榮禄大夫/陞授光禄大夫)
　　　正二品(初授驃騎將軍/加授龍虎將軍)　(陞授金吾將軍/)
　　　從二品(初授鎮國將軍/加授奉國將軍)　(陞授定國將軍/)
　　　正三品(初授昭勇將軍/加授昭武將軍)　(陞授昭毅將軍/)
　　　從三品(初授懐逺將軍/加授安逺將軍)　(陞授定逺將軍/)
　　　正四品(初授明威將軍/加授廣威將軍)　(陞授宣威將軍/)
　　　從四品(初授宣武將軍/加授信武將軍)　(陞授顯武將軍/)
　　　正五品(初授武徳將軍/陞授武節將軍)
　　　從五品(初授武畧將軍/陞授武毅將軍)
　　　正六品(初授昭信校尉/陞授承信校尉)
　　　從六品(初授忠顯校尉/陞授忠武校尉)
　　　　續冩
　　事例
凡武官誥勑正統後專差通政司官一員提督遇有襲
職替職等項官員賫誥前來告續者查對明白照例續
冩類奏給還凡已經給授者並依此例不許重給
　　　　封贈
　　諸司職掌
凡武職有功應封贈祖父母父母妻室者照依欽定資
格一品封贈三代二品三品封贈二代四品以下封贈
一代各照見任職事依例封贈
　　　正一品至從六品
　　　　曾祖父祖父父各照見授職事對品封贈
　　　正從一品
　　　　曾祖母祖母母妻各封贈夫人
　　　正從二品
　　　　祖母母妻各封贈夫人
　　　正從三品
　　　　祖母母妻各封贈淑人
　　　正從四品
　　　　母妻各封贈㳟人
　　　正從五品
　　　　母妻各封贈宜人
　　　正從六品
　　　　母妻各封贈安人
　　事例
洪武二十四年令凡武職父見任不封嫡繼母在所生
庻母不封再醮之婦不封嫡繼母已故所生母見在合
照子職封嫡繼母及所生母故止贈嫡母繼母或在嫡
母已故合封繼母贈嫡母兄從軍弟襲其職合封贈父
母伯叔從軍姪代襲者係為人後合封贈伯叔父母襲
祖職者止封贈本父母其致仕官陞除不與陞授止與
原授凡試職官及弟男子姪并致仕官不授誥有特㫖
與者不在例其父祖原授官職大未經封贈今子孫見
襲官職小該給誥命其祖母并母俱依父祖原職封贈
若父祖原授官職小今子孫見授官職大其祖母并母
俱依子孫職封贈　二十九年令凡義男承襲義父官
職又随義父姓者當封贈義父母若出姓者不封贈其
親父母亦未得封贈若本官以後自立功陞職者許封
贈親父母若代義父總旗先鋒身沒後自立功得官而
尚随義父姓者封贈義父母出姓者封贈親父母女壻
承襲妻父職事者封贈妻父母若代妻父總小旗役後
自得官者當封贈父母　永樂二十年令武職已故妻
有子承襲者准贈無子者不許　正統六年令武官有
廢疾或年幼其弟若叔替職者兄姪終身無子方得封
妻婦人夫與子俱有官依文職例從其髙者封贈　天
順四年奏准朶顔三衛等原授職事勑書有賫至告襲
者拘收在部俟定奪職事後給與新勑照回拘收舊勑
通類年終會官燒毁
凡土官無封贈父祖例止給與本身誥勑
　　　　加贈
　　諸司職掌
凡武官殁於王事者照依生前職事加贈二等死於鋒
鏑者照依生前職事褒贈三等
　　　軍務
軍務除開設衛所仍係本司其餘見屬職方司掌行今
並載職掌原文及事例以存舊制
　　　　開設衛所
　　諸司職掌
凡内外衛所軍士隊伍俱有定數如是奉㫖差人㸃視
填給勘合户由於内明冩收軍來歴縁由除開設衙門
原有旗軍外其續後調到補伍軍士必須窮䆒原伍旗
軍下落明白庶不迷失軍伍如是伍内空歇未填勘合
亦須咨呈該府著令勾補以慿填給其新收軍人應關
户由者一體照户出給勘合户由
　　事例(見職方司及車駕司守衛項下/)
　　　　聲息
　　諸司職掌
凡腹裏邊境險要去處或有嘯聚者飛報聲息到部火
速入奏母得遲滯
　　事例(見職方司/)
　　　賞賜
朝廷賞賜軍官原無定例其功次賞賜則有等第今附
列於後
　　諸司職掌
几奉特㫖賞賜軍官須慿來文開冩姓名職事衛所欽
賞銀鈔叚疋等項數目審對明白具本引奏給賞
　　事例
凡軍功賞賜之等有三曰加賞曰給賞曰量賞俱查照
功次移文禮部照例施行其軍前激賞勘合銀牌遇有
奏討臨時請㫖關給
　　　見行賞賜等第
　　　　給賞
陜西三邊都指揮每員銀五兩綵段一表裏指揮每員
銀三兩綵段一表裏千百户鎮撫每員銀二兩絹二疋
旗軍舍餘總小甲人等每名銀二兩布二疋
大同宣府與陜西三邊同
遼東都指揮每員銀二兩綵段一表裏指揮每員銀一
兩絹布各二疋千百户鎮撫每員絹布各二疋旗軍舍
餘人等每名絹二疋
雲南都指揮每員鈔一千貫綵叚三表裏指揮每員鈔
八百貫綵叚二表裏千户衛鎮撫每員鈔六百貫綵叚
一表裏百户所鎮撫每員鈔五百貫絹三疋旗軍舍餘
每名鈔三百貫絹布各一疋
四川指揮每員鈔六百貫綵叚一表裏千户每員鈔五
百貫絹三疋旗軍每名鈔三百貫絹布各一疋
湖廣都指揮每員鈔八百貫綵叚二表裏指揮每員鈔
六百貫綵叚一表裏千户衛鎮撫每員鈔六百貫絹三
疋百户所鎮撫每員鈔五百貫絹二疋旗軍人等每名
鈔三百貫絹布各一疋
廣東貴州與湖廣同
　　　　加賞
各照地方則例於正賞外仍加一倍
　　　　量賞
陜西三邊應得銀兩綵叚表裏者减去綵叚表裏加絹
二疋應得銀兩絹布者减去絹布
大同宣府都指揮每員銀三兩綵叚一表裏指揮每員
銀二兩絹一疋千百户等官每員銀一兩絹一疋旗軍
人等每員銀一兩布一疋
遼東都指揮每員銀一兩絹布各二疋指揮每員銀一
兩絹布各一疋千百户等官每員絹二疋旗軍舍餘人
等每名絹布各一疋
雲南指揮每員鈔七百貫綵叚一表裏千户衛鎮撫每
員鈔五百貫絹三疋百户所鎮撫每員鈔四百貫絹二
疋旗軍舍餘人等每名鈔二百貫布一疋
四川應得鈔貫綵叚絹布者减去鈔貫
湖廣廣東貴州與四川同
文職按察使照都指揮例知府及土官知府宣慰宣撫
照指揮例同知通判知州推官知縣及土官千户安撫
長官照千户例經厯知事檢校縣丞主簿教諭訓導典
史廵檢大使等官照百户例掾史省祭官義官隂陽生
醫生千夫長百夫長吏舍老人總小甲民壯民欵土舍
逹軍黎兵人等照旗軍例
　明會典卷一百七
欽定四庫全書
　明㑹典卷一百八
　　兵部三
　　　職方清吏司
　　諸司職掌
郎中員外郎主事之職掌天下地圖及城隍鎮戍烽堠之政
　　　城隍一(謂城池也/)
國初設太平等翼元帥府以統諸道兵設總制親兵都
指揮使司及都鎮撫以總禁衛後改諸翼為親軍立大
都督府設内外衛所及各處都指揮使司後又分大都
督府為五府外衛統於都司而都司及内衛各以其方
𨽻五軍都督府惟親軍不屬其都司衛所自永樂以來
添革改調前後不一各處土官衙門有屬都司衛所統
轄及後來添設未經該載本司見管與諸司職掌所載
互有同異今備載職掌舊文而以後定衛所别開於後
所屬有土官者随處附見其沿革大畧各註本條之下
　　諸司職掌
凡天下都司并衛所城池軍馬數目必合周知或遇所
司移文修築須要奏聞差人相度准令守禦軍士或所
在民人築造然後施行
　計天下都司衛所
　　　都司一十七處
　　　留守司一處
　　　内外衛三百二十九處
　　　守禦千户所六十五處
　　上十二衛
　　　金吾前衛　　　　金吾後衛
　　　羽林左衛　　　　羽林右衛
　　　府軍衛　　　　　府軍左衛
　　　府軍右衛　　　　府軍前衛
　　　府軍後衛　　　　虎賁左衛
　　　錦衣衛　　　　　旗手衛
　五軍都督府所屬衛所
　　左軍都督府
　　在京(凡本府在京屬衛曽經永樂十八年調守北/京者各註其下曰調北京其年月不重出後)
　　　　(四府/同)
　　　留守左衛(調北京/)　鎮南衛(調北京/)
　　　水軍左衛　　　　驍騎右衛(調北京/)
　　　龍虎衛(調北京/)　　英武衛
　　　瀋陽左衛(調北京/)　瀋陽右衛(調北京/)
　　在外
　　浙江都司
　　　杭州右衛　　　　杭州前衛
　　　台州衛　　　　　寧波衛
　　　處州衛　　　　　紹興衛
　　　海寧衛　　　　　昌國衛
　　　温州衛　　　　　臨山衛
　　　松門衛　　　　　金鄉衛
　　　定海衛　　　　　海門衛
　　　盤石衛　　　　　觀海衛
　　　海寧千户所　　　衢州千户所
　　　嚴州千户所　　　湖州千户所
　　遼東都司
　　　定遼左衛　　　　定遼右衛
　　　定遼中衛　　　　定遼前衛
　　　定遼後衛　　　　鐡嶺衛
　　　東寧衛　　　　　瀋陽中衛
　　　海州衛　　　　　葢州縣
　　　金州衛　　　　　復州衛
　　　義州衛　　　　　遼海衛
　　　三萬衛　　　　　廣寧左屯衛
　　　廣寧右屯衛　　　廣寧前屯衛
　　　廣寧後屯衛　　　廣寧中護衛(後為中/屯衛)
　　山東都司
　　　青州左護衛(後為天/津右衛)青州護衛(革/)
　　　兖州護衛(革/)　　　兖州左護衛(後為臨/津衛)
　　　登州衛　　　　　青州左衛
　　　萊州衛　　　　　寧海衛
　　　濟南衛　　　　　平山衛
　　　徳州衛(後改屬/後府)　　樂安千户所(後改名武/定屬後府)
　　　膠州千户所　　　諸城千户所
　　　滕縣千户所
　　右軍都督府
　　在京
　　　虎賁右衛(調北京/)　留守右衛(調北京/)
　　　水軍右衛　　　　武徳衛(調北京/)
　　　廣武衛
　　在外
　　雲南都司
　　　雲南左衛　　　　雲南右衛
　　　雲南前衛　　　　大理衛
　　　楚雄衛　　　　　臨安衛
　　　景東衛　　　　　曲靖衛
　　　金齒衛　　　　　洱海衛
　　　蒙化衛　　　　　馬隆衛(改雲南右/護衛革)
　　　平夷衛　　　　　越州衛
　　　六涼衛　　　　　鶴慶千户所(革/)
　　貴州都司
　　　貴州衛　　　　　永寧衛
　　　普定衛　　　　　平越衛
　　　烏撒衛　　　　　普安衛
　　　層臺衛　　　　　赤水衛
　　　威清衛　　　　　興隆衛
　　　新添衛　　　　　清平衛
　　　平埧衛　　　　　安莊衛
　　　龍里衛　　　　　安南衛
　　　都匀衛　　　　　畢節衛
　　　黄平千户所
　　四川都司
　　　成都左護衛(後為龍虎左衛/𨽻南京左府)
　　　成都中護衛(後為豹韜左衛/𨽻南京前府)
　　　成都左衛(革/)　　　成都右衛
　　　成都前衛　　　　成都後衛
　　　成都中衛　　　　寧川衛
　　　茂州衛　　　　　建昌衛(後屬行/都司)
　　　重慶衛　　　　　叙南衛
　　　蘇州衛(後為寧/畨衛)　　瀘州衛
　　　松潘軍民指揮司　巖州衛
　　　青川千户所　　　保寧千户所
　　　威州千户所　　　雅州千户所
　　　大渡千户所
　　陜西都司
　　　西安左護衛(後為神/武右衛)　西安右護衛
　　　西安中護衛(後為神/武前衛)　西安左衛
　　　西安右衛(改西安中/護衛)　西安前衛
　　　西安後衛　　　　　華山衛(改西安/左護衛)
　　　泰山衛(改西安/右護衛)　　　延安衛
　　　綏徳衛　　　　　　平涼衛
　　　慶陽衛　　　　　　寧夏衛
　　　臨洮衛　　　　　　鞏昌衛
　　　西寧衛(後屬行/都司)　　　漢中衛
　　　涼州衛(後屬行/都司)　　　莊浪衛(後屬行/都司)
　　　蘭州衛　　　　　　秦州衛
　　　岷山軍民指揮司　　洮州衛
　　　河州軍民指揮司　　甘肅衛(後為甘/州後衛)
　　　山丹衛(後屬行/都司)　　　永昌衛(後屬行/都司)
　　　鳳翔千户所　　　　金州千户所
　　　寧夏中護衛　　　　甘州中護衛(後屬行/都司)
　　　西河中護衛(後改雲南/中護衛革)
　　廣西都司
　　　桂林左衛(後為廣西/護衛)　桂林右衛
　　　桂林中衛　　　　　南寧衛
　　　桞州衛　　　　　　馴象衛
　　　梧州千户所
　　中軍都督府
　　在京
　　　留守中衛(調北京/)　　神策衛(調北京/)
　　　廣洋衛　　　　　　應天衛(調北京/)
　　　和陽衛　　　　　　牧馬千户所(調北京/)
　　在外
　　直𨽻
　　　揚州衛　　　　　　和州衛
　　　髙郵衛　　　　　　淮安衛
　　　鎮海衛　　　　　　滁州衛
　　　太倉衛　　　　　泗州衛
　　　夀州衛　　　　　邳州衛
　　　大河衛　　　　　沂州衛
　　　金山衛　　　　　新安衛
　　　蘇州衛　　　　　儀真衛
　　　徐州衛　　　　　安慶衛
　　　宿州千户所
　　中都留守司
　　　鳳陽右衛　　　　鳳陽中衛
　　　皇陵衛　　　　　鳳陽衛
　　　留守左衛　　　　留守中衛
　　　長淮衛　　　　　懐逺衛
　　　洪塘千户所
　　河南都司
　　　歸徳衛(後屬/中府)　　　陳州衛
　　　𢎞農衛　　　　　汝寧衛(後改千户/所屬中府)
　　　潼關衛(後屬/中府)　　　　河南衛
　　　睢陽衛　　　　　　宣武衛
　　　信陽衛　　　　　　彰徳衛
　　　武平衛(後屬/中府)　　　　南陽衛
　　　寧國衛(後為涿鹿左/衛屬後府)　懐慶衛
　　　寧山衛(後屬/後府)　　　　潁川衛
　　　安吉衛(後為通州/衛親軍)　　潁上千户所
　　　河南左護衛　　　　河南中護衛
　　　河南右護衛(三䕶衛後/併彭城衛)
　　前軍都督府
　　在京
　　　天策衛(後分為保/安右衛)　　龍驤衛(調北京/)
　　　豹韜衛(調北京/)　　　龍江衛(後改龍/江左衛)
　　　飛熊衛
　　在外
　　直𨽻
　　　九江衛
　　湖廣都司
　　　茶陵衛　　　　　　武昌衛
　　　武昌左衛　　　　　黄州衛
　　　永州衛　　　　　　岳州衛
　　　蘄州衛　　　　　　施州衛
　　　長沙護衛(革/)　　　　辰州衛
　　　安陸衛(後屬行/都司)　　　襄陽衛(後屬行/都司)
　　　常徳衛　　　　　　沅州衛
　　　寶慶衛　　　　　　沔陽衛
　　　長沙衛　　　　　　衡州衛
　　　瞿塘衛(後屬行/都司)　　　鎮逺衛
　　　平溪衛　　　　　　清浪衛
　　　偏橋衛　　　　　　五開衛
　　　九溪衛
　　　荆州左護衛(後為荆州左/衛屬行都司)
　　　荆州中護衛(革/)　　　靖州衛
　　　永定衛　　　　　　郴州千户所
　　　夷陵千户所(後屬行/都司)　桂陽千户所
　　　徳安千户所(後屬行/都司)　忠州千户所
　　　安福千户所　　　　道州千户所
　　　大庸千户所　　　　西平千户所
　　　麻遼千户所　　　　枝江千户所(後屬行/都司)
　　　武崗千户所　　　　崇山千户所(革/)
　　　長寧千户所(後屬行/都司)
　　　武昌左右中三䕶衛(左改東昌衛右改徐衛/州左衛中改武昌䕶)
　　福建都司
　　　福州中衛　　　　　福州左衛
　　　福州右衛　　　　　興化衛
　　　泉州衛　　　　　　漳州衛
　　　福寧衛　　　　　　鎮東衛
　　　平海衛　　　　　　永寧衛
　　　鎮海衛
　　福建行都司
　　　建寧左衛　　　　　建寧右衛
　　　建陽衛　　　　　　延平衛
　　　邵武衛　　　　　　汀州衛
　　　將樂千户所
　　江西都司
　　　南昌左衛　　　　　南昌前衛
　　　袁州衛　　　　　　贑州衛
　　　吉安衛(後為千/户所)　　　饒州千户所
　　　安福千户所　　　　㑹昌千户所
　　　永新千户所　　　　南安千户所
　　　建昌千户所　　　　撫州千户所
　　　鉛山千户所　　　　廣信千户所
　　廣東都司
　　　廣州前衛　　　　　廣州左衛
　　　廣州右衛　　　　南海衛
　　　潮州衛　　　　　雷州衛
　　　海南衛　　　　　清逺衛
　　　惠州衛　　　　　肇慶衛
　　　廣州後衛　　　　程鄉千户所
　　　髙州千户所　　　亷州千户所(後為亷/州衛)
　　　萬州千户所　　　儋州千户所
　　　崖州千户所　　　南雄千户所
　　　韶州千户所　　　徳慶千户所
　　　新興千户所　　　陽江千户所
　　　新㑹千户所　　　龍川千户所
　　後軍都督府
　　在京
　　　横海衛　　　　　鷹揚衛(調北京/)
　　　興武衛(調北京/)　　江隂衛
　　　䝉古左衛　　　　䝉古右衛(革/)
　　在外
　　北平都司
　　　燕山左衛　　　　燕山右衛
　　　燕山前衛　　　　大興左衛
　　　永清左衛　　　　永清右衛
　　　濟川衛　　　　　濟陽衛
　　　彭城衛　　　　　通州衛(已上後俱/為親軍)
　　　薊州衛　　　　　宻雲衛(後為宻雲後/衛屬後府)
　　　真定衛　　　　　永平衛
　　　山海衛　　　　　遵化衛
　　　居庸關千户所(後為隆慶衛已/上俱屬後府)
　　北平行都司(後為大/寧都司)
　　　大寧左衛(後為營州左護/衛改隆慶左衛)
　　　大寧右衛(後為營州右䕶/衛改隆慶左衛)
　　　大寧中衛　　　　大寧前衛
　　　大寧後衛(後為營州中䕶/衛改寛河衛)
　　　㑹州衛(已上後俱/屬後府)　營州中護衛(注見大/寧後衛)
　　　興州中䕶衛(革/)
　　山西都司
　　　太原左衛　　　　太原右衛
　　　太原前衛　　　　振武衛
　　　平陽衛　　　　　鎮西衛
　　　潞州衛　　　　　蒲州千户所
　　　廣昌千户所　　　沁州千户所
　　　寧化千户所　　　鴈門千户所
　　山西行都司
　　　大同左衛　　　　大同右衛
　　　大同前衛　　　　蔚州衛
　　　朔州衛
　　北平三䕶衛
　　　燕山左䕶衛　　　燕山右䕶衛
　　　燕山中護衛(後俱為/親軍)
　　山西三護衛
　　　太原左護衛　　　　太原右護衛
　　　太原中護衛(俱革/)
　後定天下都司衛所
　　都司二十一處
　　留守司一處
　　　内外衛四百九十一處
　　　守禦屯田羣牧千户所三百一十一處
　　　儀衛司三十三處
　　　宣慰司二處
　　　招討使一處
　　　宣撫司六處
　　　安撫司十六處
　　　長官司七十處
　　　畨夷都司衛所等四百七處
　　上二十二衛
舊制上十二衛後添設十衛俱稱親軍指揮使司不屬
五府又設騰驤等四衛亦係親軍并武功永清彭城及
長陵等十一衛俱不屬府
　　　金吾前衛　　　　金吾後衛
　　　羽林左衛　　　　羽林右衛
　　　府軍衛　　　　　府軍左衛
　　　府軍右衛　　　　府軍前衛
　　　府軍後衛　　　　虎賁左衛
　　　錦衣衛　　　　　旗手衛(右上十/二衛)
　　　金吾左衛　　　　金吾右衛
　　　羽林前衛(右北平三護衛洪/武三十五年陞)
　　　燕山左衛　　　　燕山右衛
　　　燕山前衛　　　　大興左衛
　　　濟陽衛　　　　　濟州衛
　　　通州衛(右北平都司七/衛永樂四年陞)
　　　　已上親軍
　　　騰驤左衛　　　　　騰驤右衛(舊為神武/前衛)
　　　武驤左衛
　　　武驤右衛(已上宣徳八年以各衛養馬/軍士及神武前衛官軍開設)
　　　武功中衛(洪武年/間設)　　武功左衛(宣徳二/年設)
　　　武功右衛(宣徳六/年設)　　永清左衛
　　　永清右衛
　　　彭城衛(右北平三衛改常山三䕶衛宣徳初復/為本衛又併河南三䕶衛多餘官軍於)
　　　　　　(彭城/衛)
　　　長陵衛(南京羽林右衛永/樂二十二年改)
　　　景陵衛(武成右衛宣/徳元年改)　獻陵衛(武成左衛宣/徳十年改)
　　　裕陵衛(武成前衛天/順八年改)　茂陵衛(武成後衛成化/二十二年改)
　　　　已上俱不屬五府
　　五軍都督府所屬衛所
　　左軍都督府
　　在京
　　　留守左衛　　　　　鎮南衛
　　　驍騎右衛　　　　龍虎衛
　　　瀋陽左衛
　　　瀋陽右衛(俱南京舊衛永/樂十八年分調)
　　在外
　　浙江都司
　　　杭州前衛　　　　杭州右衛
　　　台州衛　　　　　寧波衛
　　　處州衛　　　　　紹興衛
　　　海寧衛　　　　　昌國衛
　　　温州衛　　　　　臨山衛
　　　松門衛　　　　　金鄉衛
　　　定海衛　　　　　海門衛
　　　盤石衛　　　　　觀海衛
　　　海寧千户所　　　衢州千户所
　　　嚴州千户所　　　湖海千户所
　　　金華千户所　　　澉浦千户所
　　　乍浦千户所　　　三江千户所
　　　􁏏海千户所　　　三山千户所
　　　大嵩千户所　　　霩衢千户所
　　　龍山千户所　　　石浦前千户所
　　　石浦後千户所　　爵溪千户所
　　　錢倉千户所　　　新河千户所
　　　桃渚千户所　　　健跳千户所
　　　隘頑千户所　　　楚門千户所
　　　平陽千户所　　　瑞安千户所
　　　海安千户所　　　蒲門千户所
　　　壯士千户所　　　沙園千户所
　　　蒲岐千户所　　　寧村千户所
　　　新城千户所
　　遼東都司
　　　定遼左衛　　　　定遼右衛
　　　定遼中衛　　　　定遼前衛
　　　定遼後衛　　　　鐡嶺衛
　　　東寜衛　　　　　瀋陽衛
　　　海州衛　　　　　盖州衛
　　　金州衛　　　　　復州衛
　　　義州衛　　　　　遼海衛
　　　三萬衛　　　　　廣寧左屯衛
　　　廣寧右屯衛　　　廣寧前屯衛
　　　廣寧後屯衛　　　廣寧中屯衛
　　　廣寧衛(已下/添設)　　　廣寧左衛
　　　廣寧右衛　　　　廣寧中衛
　　　寧逺衛　　　　　撫順千户所
　　　蒲河千户所
　　山東都司
　　　登州衛　　　　　青州左衛
　　　萊州衛　　　　　寧海衛
　　　濟南衛　　　　　平山衛
　　　安東衛(已下/添設)　　　靈山衛
　　　鼇山衛　　　　　大嵩衛
　　　威海衛　　　　　成山衛
　　　靖海衛　　　　　東昌衛
　　　臨清衛　　　　　濟寧衛
　　　兖州護衛　　　　膠州千户所
　　　諸城千户所　　　滕縣千户所
　　　肥城千户所(已下/添設)　海陽千户所
　　　東平千户所　　　寧津千户所
　　　雄崖千户所　　　浮山千户所
　　　福山千户所　　　竒山千户所
　　　濮州千户所　　　魯府儀衛司
　　　徳府羣牧所　　　涇府羣牧所
　　　徳府儀衛司　　　涇府儀衛司
　　　衡府羣牧所　　　衡府儀衛司
　　右軍都督府
　　在京
　　　留守右衛　　　　虎賁右衛
　　　武徳衛(俱南京舊衛永/樂十八年分調)
　　在外
　　直𨽻
　　　宣州衛(添設/)
　　雲南都司
　　　雲南左衛　　　　雲南右衛
　　　雲南前衛　　　　大理衛
　　　楚雄衛　　　　　臨安衛
　　　景東衛　　　　　曲靖衛
　　　金齒軍民指揮司　洱海衛
　　　蒙化衛　　　　　平夷衛
　　　越州衛　　　　　六涼衛
　　　雲南中衛(已下/添設)　　雲南後衛
　　　大羅衛　　　　　廣南衛
　　　瀾倉衛　　　　　騰衝軍民指揮司
　　　木宻關千户所　　姚安中屯千户所
　　　姚安千户所　　　洱海千户所
　　　安寧千户所　　　宜良千户所
　　　太和千户所　　　金齒千户所
　　　永昌千户所　　　騰衝千户所
　　　易門千户所　　　馬隆千户所
　　　通海千户所　　　定逺千户所
　　　楊林堡千户所
　　　　土官(屬布政司及府州者/見户部圖志後同)
　　　茶山長官司　　　潞江安撫司
　　　鳳溪長官司　　　施甸長官
　　　鎮道安撫司　　　楊塘安撫司(右屬金/齒司)
　　貴州都司
　　　貴州衛　　　　　永寧衛
　　　普定衛　　　　　平越衛
　　　烏撒衛　　　　　普安衛
　　　赤水衛　　　　　威清衛
　　　興隆衛　　　　　新添衛
　　　清平衛　　　　　平埧衛
　　　安莊衛　　　　　龍里衛
　　　安南衛　　　　　都匀衛
　　　畢節衛　　　　　貴州前衛(添設/)
　　　黄平千户所　　　普市千户所
　　　重安千户所　　　安籠千户所
　　　白撒千户所　　　摩尼千户所
　　　關索嶺千户所　　阿落宻千户所
　　　平夷千户所　　　安南千户所
　　　樂民千户所
　　　　土官
　　　新添長官司　　　小平伐長官司
　　　把平寨長官司　　丹平長官司
　　　丹行長官司(右屬新/添衛)　楊義長官司
　　　樂平長官司(改屬都/匀府)　平伐長官司
　　　大平伐長官司(右屬龍/里衛)都匀長官司(改屬都/匀府)
　　　平浪長官司
　　　九名九姓獨山州長官司(右屬都/匀衛)
　　　平定長官司(改屬都/匀府)
　　四川都司
　　成都左護衛　　　　　成都右衛
　　　成都前衛　　　　　成都後衛
　　　成都中衛　　　　　寧川衛
　　　茂州衛　　　　　　重慶衛
　　　叙南衛　　　　　　瀘州衛
　　　松潘軍民指揮司　　利州衛(添設/)
　　　青川千户所　　　　保寧千户所
　　　威州千户所　　　　雅州千户所
　　　大渡河千户所　　　黔江千户所(已下/添設)
　　　疊溪千户所　　　　廣安千户所
　　　灌縣千户所　　　　七星關千所
　　　小河千户所　　　　蜀府儀衛司
　　　夀府儀衛　　　　　夀府羣牧所
　　　　土官
　　　天全六畨招討使司(屬都/司)
　　　隴木頭長官使　　　静州長官司
　　　岳希蓬長官司　　　石砫宣撫司
　　　酉陽宣撫司(右屬重/慶府)　石耶洞長官司
　　　邑梅洞長官司(右屬酉陽/宣撫司)
　　　占藏先結簇長官司　蠟匝簇長官司
　　　白馬路簇長官司　　山洞簇長官司
　　　阿昔洞簇長官司　　北定簇長官司
　　　麥匝簇長官司　　　者多簇長官司
　　　牟力簇長官司　　　班班簇長官司
　　　祈命簇長官司　　　勒都簇長官司
　　　包藏簇長官司　　　阿昔簇長官司
　　　思曩兒簇長官司　　阿用簇長官司
　　　潘斡寨長官司　　　八郎安撫司
　　　阿角寨安撫司　　　麻兒匝安撫司
　　　芒兒者安撫司(右俱屬松潘/軍民指揮司)
　　　疊溪長官司　　　鬱即長官司(右屬疊溪/千户所)
　　四川行都司
　　　建昌衛(舊為四川/都司屬衛)　　寧畨衛(舊為四川/蘇州衛)
　　　建昌前衛(已下/新設)　　　㑹川衛
　　　鹽井衛　　　　　　越嶲衛
　　　禮州後千户所　　　打冲河中前千户所
　　　徳昌千户所　　　　迷易千户所
　　　禮州中中千户所　　打冲河中左千户所
　　　冕山橋後千户所　　鎮西後千户所
　　　　土官
　　　昌州長官司　　　　威龍長官司
　　　普濟長官司(右屬建/昌衛)　馬剌長官司(屬鹽/井衛)
　　　卭部長官司(屬越/巂衛)
　　陜西都司
　　　西安右護衛　　　　西安左衛
　　　西安前衛　　　　　西安後衛
　　　延安衛　　　　　　綏徳衛
　　　平涼衛　　　　　　慶陽衛
　　　寧夏衛　　　　　　臨洮衛
　　　鞏昌衛　　　　　　漢中衛
　　　蘭州衛　　　　　　秦州衛
　　　岷州衛　　　　　　河州衛
　　　洮州衛　　　　　　階州衛
　　　寧夏中護衛　　　　安東中護衛(已下/添設)
　　　甘州中護衛　　　　寧夏前衛
　　　寧夏中衛　　　　　寧夏左屯衛
　　　寧夏右屯衛　　　　寧羌衛
　　　靖虜衛　　　　　　固原衛
　　　榆林衛　　　　　　鳳翔千户所
　　　金州千户所　　　　文縣千户所
　　　沔縣千户所　　　　禮店千户所
　　　階州千户所　　　　環縣千户所
　　　汧陽千户所　　　　靈州千户所
　　　西安州千户所　　　西固城軍民千户所
　　　歸徳千户所　　　　鎮羌千户所
　　　安邊千户所　　　　靈山千户所
　　　花馬千户所　　　　秦府儀衛司
　　　慶府儀衛司　　　　肅府儀衛司
　　　韓府儀衛司　　　　寧夏羣牧所
　　　安東羣牧所　　　　甘州羣牧所
　　陜西行都司(洪武十二/年添設)
　　　甘州左衛　　　　　甘州右衛
　　　甘州中衛　　　　　甘州前衛
　　　甘州後衛(已上陜西甘/肅衛分設)永昌衛
　　　涼州衛　　　　　　莊浪衛
　　　西寧衛　　　　　　山丹衛(已上舊為陜/西都司屬衛)
　　　肅州衛　　　　　　鎮畨衛
　　　鎮夷千户所　　　　古浪千户所
　　　髙臺千户所
　　廣西都司
　　　桂林右衛　　　　　桂林中衛
　　　南寧衛　　　　　　栁州衛
　　　馴象衛　　　　　　南丹衛
　　　慶逺衛　　　　　　潯州衛
　　　奉議衛　　　　　　廣西護衛
　　　梧州千户所　　　　懐集千户所
　　　武縁千户所　　　　貴縣千户所
　　　賀縣千户所　　　　全州千户所
　　　太平千户所　　　　象州千户所
　　　平樂千户所　　　　鬱林千户所
　　　賔州千户所　　　　來賔千户所
　　　富州千户所　　　　容縣千户所
　　　融縣千户所　　　　灌陽千户所
　　　河池千户所　　　　武宣千户所
　　　白武千户所　　　　五屯屯田千户所
　　　遷江縣屯田千户所　靖江府儀衛司
　　中軍都督府
　　在京
　　　留守中衛　　　　　神策衛
　　　應天府　　　　　　和陽衛(俱南京舊衛永/樂十八年分調)
　　　牧馬千户所(南京舊所永樂/二十二年分調)
　　　蕃牧千户所(成化十三/年添設)
　　在外
　　直𨽻
　　　揚州衛　　　　　　髙郵衛
　　　淮安衛　　　　　鎮海衛
　　　滁州衛　　　　　太倉衛
　　　泗州衛　　　　　夀州衛
　　　邳州衛　　　　　大河衛
　　　沂州衛　　　　　金山衛
　　　新安衛　　　　　蘇州衛
　　　儀真衛　　　　　徐州衛
　　　安慶衛　　　　　宿州衛(舊為千/户所)
　　　潼關衛(已下舊為河/南都司屬衛)歸徳衛
　　　武平衛　　　　　鎮江衛(已下/添設)
　　　廬州衛　　　　　六安衛
　　　徐州左衛　　　　建陽衛
　　　汝寧千户所　　　松江千户所
　　　青村千户所　　　南匯嘴千户所
　　　嘉興千户所　　　呉淞江千户所
　　　崇明千户所　　　興化千户所
　　　通州千户所　　　泰州千户所
　　　鹽城千户所　　　東海千户所
　　　海州千戸所　　　莒州千户所
　　　蒲州千户所
　　中都留守司
　　　鳳陽衛　　　　　鳳陽中衛
　　　皇陵衛　　　　　鳳陽右衛
　　　留守左衛　　　　留守中衛
　　　長淮衛　　　　　懐逺衛
　　　洪塘千户所
　　河南都司
　　　河南衛　　　　　𢎞農衛
　　　陳州衛　　　　　睢陽衛
　　　宣武衛　　　　　信陽衛
　　　彰徳衛　　　　　南陽衛
　　　懐慶衛　　　　　潁川衛
　　　南陽中護衛(已下/添設)　洛陽中護衛
　　　潁上千户所　　　嵩縣千户所
　　　衛輝千户所　　　林縣千户所
　　　鄧州千户所　　　唐州千户所
　　　周府儀衛司　　　唐府儀衛司
　　　伊府儀衛司　　　趙府羣牧所
　　　趙府儀衛司　　　鄭府儀衛司
　　　崇府羣牧所　　　崇府儀衛司
　　　徽府羣牧所　　　徽府儀衛司
　　前軍都督府
　　在京
　　　留守前衛　　　　龍驤衛
　　　豹韜衛(俱南京舊衛永/樂十八年分調)
　　　南京前府所屬七衛(永樂年/間帯管)
　　在外
　　直𨽻
　　　九江衛
　　湖廣都司
　　　武昌衛　　　　　武昌左衛
　　　黄州衛　　　　　永州衛
　　　岳州衛　　　　　蘄州衛
　　　施州衛　　　　　辰州衛
　　　常徳衛　　　　　沅州衛
　　　寶慶衛　　　　　沔陽衛
　　　長沙衛　　　　　茶陵衛
　　　衡州衛　　　　　鎮逺衛
　　　偏橋衛　　　　　清浪衛(已上三衛在/貴州境内)
　　　平溪衛　　　　　五開衛
　　　九溪衛　　　　　靖州衛
　　　永定衛　　　　　寧逺衛(已下/添設)
　　　銅鼓衛　　　　　武昌護衛
　　　襄陽護衛　　　　郴州千户所
　　　麻寮千户所　　　添平千户所
　　　安福千户所　　　忠州千户所(在四川/境内)
　　　大庸千户所　　　桂陽千户所
　　　武崗千户所　　　澧州千户所
　　　寧溪千户所　　　常寧千户所
　　　鎮溪千户所　　　桃川千户所
　　　枇杷千户所　　　錦田千户所
　　　寧逺千户所　　　江華千户所
　　　天柱千户所　　　汶溪千户所
　　　廣安千户所　　　大田千户所
　　　黎平千户所　　　中潮千户所
　　　新化屯千户所　　新化亮寨千户所
　　　隆里千户所(已上五所在/貴州境内)
　　　宜章千户所　　　平茶千户所
　　　平茶屯千户所　　銅鼓千户所
　　　荆州羣牧所　　　楚府儀衛司
　　　荆府羣牧所　　　荆府儀衛司
　　　雍府羣牧所　　　雍府儀衛司
　　　榮府羣牧所　　　榮府儀衛司
　　　岷府儀衛司　　　吉府羣牧所
　　　吉府儀衛司
　　　　土官
　　　永順軍民宣慰使司(屬都/司)
　　　臘惹洞長官司　　麥著黄洞長官司
　　　驢遲洞長官司　　施溶溪長官司
　　　白崖洞長官司　　田家洞長官司(右屬永順/宣慰司)
　　　保靖州軍民宣慰坪
　　　草子坪長官司(右屬保靖/宣慰司)施南宣撫司(屬施/州衛)
　　　東鄉五路安撫司(右屬施南/宣撫司)
　　　把揺峒長官司　　上愛茶峒長官司
　　　下愛茶峒長官司　鎮逺蠻夷長官司
　　　隆奉蠻夷長官司(右屬東鄉五/路安撫司)
　　　忠孝安撫司　　　　忠路安撫司(右屬施南/宣撫司)
　　　劒南長官司(屬忠路/安撫司)　金峒安撫司(屬施南/宣撫司)
　　　西坪蠻夷長官司(屬金峒/安撫司)
　　　散毛宣撫司(屬施/州衛)　　龍潭安撫司
　　　大旺安撫司(右屬散毛/宣撫司)東流蠻夷長官司
　　　臘壁蠻夷長官司(右屬大旺/安撫司)
　　　忠建宣撫司(屬施/州衛)　　忠峒安撫司
　　　髙羅安撫司(右屬忠建/宣撫司)木冊長官司(屬髙羅/安撫司)
　　　鎮南長官司　　　　唐崖長官司
　　　容美宣撫司(右俱屬/施州衛)　椒山瑪瑙長官司
　　　五峯石寶長官司　　水盡源通塔嶴長官司
　　　石梁下洞長官司(右屬容羙/宣撫司)
　　　桑植安撫司(屬九/溪衛)
　　　臻剖六洞横坡等處長官司(屬鎮/逺衛)
　　湖廣行都司
　　　荆州衛　　　　　　荆州左衛
　　　荆州右衛　　　　瞿塘衛
　　　襄陽衛　　　　　安陸衛
　　　鄖陽衛(添設/)　　　夷陵千户所
　　　徳安千户所　　　枝江千户所
　　　長寧千户所　　　逺安千户所
　　　竹山千户所　　　均州千户所
　　　房縣千户所　　　遼府儀衛司
　　　襄府儀衛司　　　興府羣牧所
　　　興府儀衛
　　福建都司
　　　福州中衛　　　　福州左衛
　　　福州右衛　　　　興化衛
　　　泉州衛　　　　　漳州衛
　　　福寧衛　　　　　鎮東衛
　　　平海衛　　　　　永寧衛
　　　鎮海衛　　　　　大金千户所
　　　定海千户所　　　梅花千户所
　　　萬安千户所　　　莆禧千户所
　　　福泉千户所　　　金門千户所
　　　中左千户所　　　髙浦千户所
　　　浦城千户所　　　六鰲千户所
　　　銅山千户所　　　𤣥鍾千户所
　　　崇武千户所
　　福建行都司
　　　建寧左衛　　　　建寧右衛
　　　延平衛　　　　　邵武衛
　　　汀州衛　　　　　將樂千户所
　　　武平千户所　　　永安千户所
　　江西都司
　　　南昌左衛　　　　南昌前衛
　　　袁州衛　　　　　贑州衛
　　　吉安千户所(舊為吉/安衛)饒州千户所
　　　安福千户所　　　會昌千户所
　　　永新千户所　　　南安千户所
　　　建昌千户所　　　撫州千户所
　　　鉛山千户所　　　廣信千户所
　　　信豐千户所　　　寧府儀衛司
　　　淮府羣牧所　　　淮府儀衛司
　　　益府羣牧所　　　益府儀衛司
　　廣東都司
　　　廣州前衛　　　　廣州後衛
　　　廣州左衛　　　　廣州右衛
　　　南海衛　　　　　潮州衛
　　　雷州衛　　　　　海南衛
　　　清逺衛　　　　　惠州衛
　　　肇慶衛　　　　　廣海衛(已下/添設)
　　　碣石衛　　　　　神電衛
　　　亷州衛　　　　　新㑹千户所
　　　韶州千户所　　　南雄千户所
　　　龍川千户所　　　程鄉千户所
　　　徳慶千户所　　　新興千户所
　　　陽江千户所　　　髙州千户所
　　　儋州千户所　　　萬州千户所
　　　崖州千户所　　　增城千户所
　　　東筦千户所　　　大鵬千户所
　　　香山千户所　　　連州千户所
　　　河源千户所　　　長樂千户所
　　　平海千户所　　　海豐千户所
　　　㨗勝千户所　　　甲子門千户所
　　　大城千户所　　　海門千户所
　　　靖海千户所　　　蓬州千户所
　　　四㑹千户所　　　陽春千户所
　　　海朗千户所　　　雙魚千户所
　　　寧川千户所　　　信宜千户所
　　　石城千户所　　　永安千户所
　　　欽州千户所　　　靈山千户所
　　　海康千户所　　　海安千户所
　　　樂民千户所　　　錦囊千户所
　　　清瀾千户所　　　昌化千户所
　　　南山千户所　　　從化千户所
　　　瀧水千户所
　　後軍都督府
　　在京
　　　留守後衛　　　　鷹揚衛
　　　興武衛(俱南京舊衛永/樂十八年分調)大寧中衛
　　　大寧前衛　　　　會州衛(俱北平行/都司舊衛)
　　　富峪衛(下添設并北平/山西等衛改調)寛河衛
　　　神武左衛　　　　神武後衛
　　　忠義左衛　　　　忠義右衛
　　　忠義前衛　　　　忠義後衛
　　　義勇中衛　　　　義勇右衛
　　　義勇後衛　　　　義勇前衛
　　　武成中衛　　　　義勇左衛
　　　蔚州左衛
　　　南京後府所屬五衛(永樂年/間帯管)
　　在外
　　直𨽻
　　　薊州衛　　　　　真定衛
　　　永平衛　　　　　山海衛
　　　遵化衛　　　　　宻雲中衛
　　　宻雲後衛　　　　開平中屯衛
　　　興州左屯衛　　　興州右屯衛
　　　興州中屯衛　　　興州前屯衛
　　　興州後屯衛　　　隆慶衛
　　　東勝左衛　　　　東勝右衛
　　　鎮朔衛　　　　　涿鹿衛
　　　定邊衛　　　　　神武右衛
　　　神武中衛　　　　忠義中衛
　　　盧龍衛　　　　　武清衛
　　　撫寧衛　　　　　徳州衛
　　　寧山衛　　　　　大同中屯衛
　　　瀋陽中屯衛
　　　定州衛(已上舊為北平山東山西河/南等處衛所永樂初調改)
　　　天津衛(已下/添設)　　　天津左衛
　　　天津右衛　　　　通州左衛
　　　通州右衛　　　　涿鹿左衛
　　　涿鹿右衛　　　　河間衛
　　　徳州左衛　　　　武定千户所
　　　梁城千户所　　　平定千户所(已下/添設)
　　　滄州千户所　　　倒馬關千户所
　　大寧都司(舊為北平行都司/永樂元年改設)
　　　保定左衛　　　　保定右衛
　　　保定前衛　　　　保定中衛
　　　保定後衛(俱永樂/元年設)　營州左屯衛
　　　營州右屯衛　　　營州中屯衛
　　　營州前屯衛
　　　營州後屯衛(俱洪武舊衛/永樂初改屬)
　　　茂山衛(已下添/設)　　寛河千户所
　　萬全都司(宣徳五年分直𨽻及/山西等處衛所添設)
　　　萬全左衛　　　　萬全右衛
　　　宣府前衛　　　　宣府左衛
　　　宣府右衛　　　　懐安衛
　　　開平衛　　　　　延慶左衛
　　　延慶右衛　　　　保安衛
　　　龍門衛　　　　　保安右衛
　　　蔚州衛　　　　　永寧衛
　　　懐來衛　　　　　興和千户所
　　　羙峪千户所　　　廣昌千户所
　　　四海冶千户所　　長安千户所
　　　雲川千户所　　　龍門千户所
　　山西都司
　　　太原左衛　　　　太原右衛
　　　太原前衛　　　　振武衛
　　　平陽衛　　　　　鎮西衛
　　　潞州衛　　　　　瀋陽中護衛
　　　汾州衛　　　　　沁州千户所
　　　寧化千户所　　　鴈門千户所
　　　保徳州千户所(已下/添設)偏頭關千户所
　　　磁州千户所　　　寧武千户所
　　　晉府羣牧所　　　晉府儀衛司
　　　瀋府儀衛司　　　代府羣牧所
　　　代府儀衛司
　　山西行都司
　　　大同左衛　　　　大同右衛
　　　大同前衛　　　　朔州衛
　　　大同後衛(已下俱山西大同等/處衛所調改及添設)
　　　鎮虜衛　　　　　安東中屯衛
　　　陽和衛　　　　　玉林衛
　　　髙山衛　　　　　雲川衛
　　　天城衛　　　　　威逺衛
　　　平虜衛　　　　　山隂千户所
　　　馬邑千户所　　　井坪千户所
　　南京見設衛所
　　親軍衛
　　　金吾前衛　　　　金吾後衛
　　　羽林左衛　　　　羽林右衛
　　　府軍衛　　　　　府軍左衛
　　　府軍右衛　　　　府軍前衛
　　　府軍後衛　　　　虎賁左衛
　　　錦衣衛　　　　　旗手衛
　　　金吾左衛　　　　金吾右衛
　　　江淮衛　　　　　濟川衛
　　　孝陵衛
　　五軍都督府所屬
　　左軍都督府(本府所屬衛仍/𨽻北京左府)
　　　留守左衛　　　　鎮南衛
　　　水軍左衛　　　　驍騎右衛
　　　龍虎衛
　　　龍虎左衛(舊為成都右護衛/宣徳六年改調)
　　　英武衛　　　　　瀋陽左衛
　　　瀋陽右衛　　　　龍江右衛
　　右軍都督府(本府所屬衛仍/𨽻北京右府)
　　　虎賁右衛　　　　留守右衛
　　　水軍右衛　　　　武徳衛
　　　廣武衛
　　中軍都督府(本府所屬衛仍/𨽻北京中府)
　　　留守中衛　　　　神策衛
　　　廣洋衛　　　　　應天衛
　　　和陽衛　　　　　牧馬千户所
　　前軍都督府(本府所屬衛仍/𨽻北京前府)
　　　留守前衛　　　　龍江左衛
　　　龍驤衛　　　　　飛熊衛
　　　天策衛　　　　　豹韜衛
　　　豹韜左衛(舊為成都中護衛/宣徳六年改調)
　　後軍都督府(本府所屬衛仍/𨽻北京後府)
　　　留守後衛　　　　横海衛
　　　鷹揚衛　　　　　興武衛
　　　江隂衛
　
　
　
　明㑹典卷一百八
欽定四庫全書
　明㑹典卷一百九
　　兵部四
　　　城隍二
　　　　東北諸國
東北諸國有數種洪武永樂間相率歸附朝廷官其部
長為都督都指揮指揮千百户鎮撫等官賜以勑書印
記所設有都司衛所等處今具錄于後
　　都司一
　　　尼魯罕都司
　　衞三百二十八(案明時諸衛多係空名所稱山川/城站俱在傳聞疑似之間未嘗親)
　　　(涉其地故譯對訛舛名目重複一地而三四名/一名而三四見者甚多又如黒龍江屯河呼爾)
　　　(哈河與明邉界相去絶逺而亦列于衛所未免/過為夸大至正統間所置伊實等百數十衛皆)
　　　(寄住摩琳衛中尤空文無實/今悉為譯改並識其誤于此)
　　　諾延衛　　　　　泰寧衛
　　　扶餘衛　　　　　摩琳衛
　　　寄住摩琳衛　　福題希衛
　　　沃濟衛　　　　沃濟前衛
　　　哈喇烏蘇衛　　雅罕河衛
　　　伊實左衛　　　肥河衛
　　　伊爾們河衛　　齊努温衛
　　　伊爾登河衛　　訥穆河衛
　　　科博欒衛　　　鄂古河衛
　　　屯河衛　　　　哈爾費延衛
　　　和囉噶衛　　　哈爾敏衛
　　　塔舒爾河衛　　珠敦河衛
　　　沃楞河衛　　　尼瑪拉衛
　　　哈勒琿衛　　　伊爾庫魯衛
　　　巴爾達河衛　　雙城衛
　　　蘇完河衛　　　博勒和衛
　　　右城衛　　　　伊拉齊河衛
　　　沃濟右衛　　　沃濟左衛
　　　沃濟後衛　　　瑪延山衛
　　　圗勒哩山衛　　費雅河衛
　　　綏滿河衛　　　塔山衛
　　　達喜穆魯衛　　阿蘇江衛
　　　安河衛　　　　賡金河衛
　　　竒集河衛　　　嘉河衛
　　　薩里衛　　　　都爾弼河衛
　　　海蘭城衛　　　穆遜河衛
　　　枯凌河衛　　　額烈河衛
　　　推屯河衛　　　察爾圖山衛
　　　圖倫衛　　　　伊罕河衛
　　　恰庫衛　　　　猷特哩衛
　　　伊實衛　　　　通墾山衛
　　　呼爾哈河衛　　綽拉題山衛
　　　穆倫河衛　　　烏爾堅山衛
　　　額哲密河衛　　格林衛
　　　界藩河衛　　　哈實瑪衛
　　　扎凌衛　　　　呼爾哈衛
　　　多林山衛　　　穆霞衛
　　　塔瑪實克衛　　阿倫衛
　　　實勒們衛　　　色珠倫河衛
　　　弼勒古河衛　　靉河衛
　　　阿濟河衛　　　費克圖河衛
　　　穆克圖哩山衛　固里河衛
　　　烏登河衛　　　祜實哈哩衛
　　　噶穆衛　　　　穆瑚埒河衛
　　　巴延衛　　　　佛爾們河衛
　　　塔克題音衛　　沙蘭衛
　　　烏拉衛　　　　實勒們衛
　　　呼蘭山衛　　　竒穆尼衛
　　　沃楞衛　　　　塔納河衛
　　　錫璘衛　　　　竒塔穆河衛
　　　托漠河衛　　　宣城衛
　　　蘇穆嚕河衛　　瑚爾穆衞
　　　塔瑪實克衞　　實勒們衞
　　　噶穆河衞　　　尼瑪呼山衞
　　　吉灘衛　　　　鄂勒歡衛
　　　穆勤衞　　　　和屯衛
　　　喀本河衛　　　和通吉河衛
　　　薩爾滸衛　　　額伊瑚衛
　　　呼勒河衛　　　和通吉衞
　　　尼滿河衞　　　伊實衞
　　　伊穆河衞　　　阿爾拉山衞
　　　穆霞河衞　　　呼拉爾吉山衛
　　　額音河衛　　　們河衛
　　　古魯山衛　　　伊拉喀衛
　　　克黙爾河衞　　黙爾根衞
　　　吉灘河衞　　　富勒堅衛
　　　尼嚕罕衛　　　伊穆河衛
　　　阿都齊河衛　　色埒河衞
　　　訥穆衞　　　　納爾吉河衞
　　　噶齊克衞　　　佛訥赫衞
　　　哈實瑪衞　　　瑚葉衞
　　　額蘇倫衞　　　順民衛
　　　達罕山衞　　　博和哩衞
　　　烏雅山衞　　　托漠衛
　　　呼勒山衞　　　哈瑪爾衛
　　　塔山前衞　　　黙爾根河衞
　　　穆遜河衞　　　伊爾們河衞
　　　伊拉齊衞　　　烏爾琿山衞
　　　托罕河衞　　　扎穆圖衞
　　　洮爾河衞　　　三屯河衞
　　　阿嚕河衞　　　穆瑚埒衞
　　　穆當阿山衞　　羅羅衞
　　　勒克山衛　　　克音河衛
　　　噶哈衞　　　　呼濟河衛
　　　多隆武衞　　　阿濟納河衞
　　　額埒衛　　　　阿蘇衛
　　　遜河衛　　　　納爾吉衛
　　　塔拉河衞　　　薩喇衛
　　　伊實衛　　　　費克圖河衛
　　　扎津衛　　　　伊屯河衛
　　　温托琿河衞　　法河衛
　　　額蘇倫衛　　　拉林河衞
　　　拉拉山衞　　　阿濟衞
　　　通懇山衛　　　烏屯河衛
　　　第拉衞　　　　伊拉齊河衛
　　　哈爾費延衛　　赫圖河衛
　　　拉們河衛　　　圖河衛
　　　赫圖衛　　　　竒穆尼衛
　　　富色克摩衛　　薩里河衛
　　　哈實瑪衛　　　額埒河衛
　　　雅魯衛　　　　呼嚕山衛
　　　農額勒衛　　　希禪衛
　　　法勒圖河衛　　穆克圖哩衛
　　　噶勒弼河衛　　雅竒山衛
　　　伊努衛　　　　噶穆衛
　　　色珠倫衛　　　温河衛
　　　托里山衞　　　斐森衞
　　　噶穆河衞　　　拉拉衞
　　　烏屯河衞　　　察罕山衞
　　　瞻屯衞　　　　穆陳衞
　　　伊努山衞　　　希禪衞
　　　噶哈衞　　　　拉哈衞
　　　吉河衛　　　　敦珠克山衞
　　　占尼河衛　　　實山衛
　　　伊屯河衞　　　齊巴噶衞
　　　扎敦衞　　　　濟爾瑪台衞
　　　阿都齊衛　　　納蘇濟勒河衛
　　　博和哩衛　　　敦敦河衛
　　　伊遜河衛　　　察喇圖衛
　　　呼圖哩河衞　　雅魯河衞
　　　布爾堪衛　　　穆倫河衛
　　　喜塔爾河衛　　三汊河衞
　　　伊嚕河衞　　　錫里呼衛
　　　老哈河衞　　　伊遜河衞
　　　雅爾河衛　　　舒繙河衛
　　　佛林河衛　　　烏蘇哩河衛
　　　烏圖哩衞　　　穆勒肯山衛
　　　推屯河衞　　　扎凌山衛
　　　博囉河衛　　　都爾弼河衞
　　　穆丹河衞　　　薩里衛
　　　富倫河衛　　　　密拉圖山衛
　　　佛爾們衛　　　　實勒們河衞
　　　黙倫河衞　　　　費克圖河衞
　　　實爾固辰衞　　　綽拉題衛
　　　察察爾圖河衛　　舒繙河衛
　　　綽拉題衛　　　　布爾哈圖河衛
　　　烏蘇衛　　　　　額埒衛
　　　呼勒河衛　　　　實勒們河衛
　　　烏拉河衞　　　　靉河衛
　　　薩哈勒察衛　　　布爾哈圖河衛
　　　黙倫衛　　　　　哈魯河衛
　　　布拉衛　　　　　扎哈喇哈衛
　　　齊努温河衛　　　率賓江衞
　　　浩喇圖吉衞　　　齊努温衞
　　　阿津河衛　　　　率賔江衛
　　　鄂山衛　　　　　佛林衛
　　　碩隆山衛　　　　伊屯衛
　　　穆河衛　　　　　珠敦衛
　　　噶穆衛　　　　　海蘭衛
　　　薩爾布衛　　　　實山衛
　　　海蘭衛　　　　　珠敦衛
　　　赫什赫河衛　　　古城衛
　　　福河衛　　　　　哈勒琿衛
　　　烏登河衛　　　　鄂古衛
　　　斐森衛　　　　　烏塔里衛
　　　拉新河衛　　　　錫璘河衛
　　　多爾裕衞　　　　呼嚕河衛
　　　穆霞河衛　　　　富爾哈河衛
　　　齊巴噶山衛　　　老哈衛
　　　珠倫河衛　　　　吉達納河衛
　　　扎穆圖衛　　　　伊蘇圖衛
　　　色珠倫衛　　　　阿木河衛
　　　版長衛
　　所二十四
　　　沃濟屯河千户所　鄂爾琿山千户所
　　　沃濟奎瑪千户所　呼特亨千户所
　　　徳里沃赫千户所　沃濟沃勒齊千户所
　　　岳色千户所　　　烏延千户所
　　　沃濟堅河千户所　瞻河千户所
　　　烏登千户所　　　屯河千户所
　　　哈克三千户所　　沃濟屯河千户所
　　　喀本千户所　　　五因千户所
　　　索爾和綽河千户所沃濟昆河千户所
　　　法坦河千户所　　烏屯河千户所
　　　喀勒達千户所　　鄂爾琿千户所
　　　温托琿河千户所　沃濟色勒千户所
　　站七
　　　博爾徳站　　　　黒龍江地方黙勒特伊站
　　　佛多河站　　　　伊罕河衛哈必蘇站
　　　哈必蘇站　　　　富達里站
　　　武都竒站
　　地面七
　　　穆遜河地面　　　們河地面
　　　雍濶地面　　　　薩哈地面
　　　尼瑪河伊都地面　噶穆地面
　　　黑龍江地面
　　寨
　　　黑龍江和勒博寨
　　　　西北諸國
西北諸國在國初皆服屬中國因授以指揮等官俱給
誥印若哈密又為諸畨入貢要道至封為王給以金印
所設諸衛具錄于後
　　衞六
　　　齊勤䝉古衛　　　罕都衛
　　　安定衛　　　　　鄂端衛
　　　察遜衛　　　　　哈密衛
　　　　西畨
西畨即古土畨種類洪武初遣人招諭又令各族舉舊
有官職者至京授以國師及都指揮宣慰使元帥招討
等官俾因俗以治自是畨僧有封灌頂國師及賛善闡
化等王大乗大寶法王者俱給以印誥傳以為信其所
設有都指揮使司指揮司等處今具錄于後
　　都指揮司二
　　　烏思藏都指揮使司
　　　朶甘衛都指揮使司
　　指揮使司一
　　　隴荅衛指揮使司
　　宣慰使司三
　　　朶甘宣慰使司　　董卜韓胡宣慰使司
　　　長河西魚通寧逺宣慰使司
　　招討司六
　　　朶甘思討討司　　朶甘隴荅招討司
　　　朶甘丹招討司　　朶甘倉溏招討司
　　　朶甘川招討司　　磨兒勘招討司
　　萬户府四
　　　沙兒可萬户府　　乃竹萬户府
　　　羅思端萬户府　　别思麻萬户府
　　千户所十七
　　　朶甘思千户所　　刺宗千户所
　　　孛里加千户所　　長河西千户所
　　　多八三孫千户所　加八千户所
　　　兆日千户所　　　納竹千户所
　　　倫荅千户所　　　果由千户所
　　　沙里可哈忽的千户所
　　　孛思加思千戸所　撒里土兒千户所
　　　參卜郎千戸所　　剌錯牙千户所
　　　泄里壩千户所　　闊則魯孫千户所
　
　
　
　
　
　
　
　
　
　
　
　
　
　
　明㑹典卷一百九
欽定四庫全書
　明㑹典卷一百十
　　兵部五
　　　鎮戍
凡天下要害處所專設官統兵鎮戍其總鎮一方者曰
鎮守獨守一路者曰分守獨守一城一堡者曰守備有
與主將同處一城者曰協守又有備倭提督提調巡視
等名其官稱掛印專制者曰總兵次曰副總兵曰㕘將
曰逰撃將軍舊制俱於公侯伯都督都指揮等官内推
舉充任永樂初始命内臣鎮守遼東開原及山西等處
自後各邉以次添設相沿至今其鎮戍地方或遇事增
添改革俱本部奏請定奪今以見設鎮守分守守備地
方并合行事例開具於後而協守遊撃備倭等項附見
各條之下(分守等項後有添設及/守備無勑者亦不備載)
　　　　鎮守(二十一處/)
　　北直𨽻薊州永平山海等處
　　　大喜峯口提督
　　　界嶺口提督
　　南直𨽻淮安
　　　協同漕運
　　　揚州備倭
　　浙江等處
　　　備倭
　　江西等處
　　湖廣等處
　　　洞庭湖巡視
　　福建等處
　　　備倭
　　两廣等處
　　　廣東備倭
　　廣西等處
　　四川等處
　　雲南等處
　　貴州等處
　　　協守
　　河南等處
　　陜西等處
　　　逰撃
　　延綏
　　　協守
　　　逰撃
　　寧夏
　　　協守
　　甘肅
　　　逰撃
　　山東等處
　　　備倭
　　遼東等處
　　　廣寧中路協守
　　山西等處(兼提督鴈門三關/)
　　大同
　　　協守
　　　逰撃
　　宣府
　　　協守
　　　逰撃
　　　　分守(三十三處/)
　　北直𨽻
　　　馬蘭谷
　　　燕河營
　　　居庸關
　　　宻雲古北口
　　　通州
　　湖廣
　　　靖州等處
　　廣東
　　　髙雷亷肇四府
　　廣西
　　　潯梧等處
　　　桞慶等處
　　四川
　　　建昌行都司
　　　松潘等處
　　　　南路協守
　　　　東路協守
　　雲南
　　　金齒騰衝
　　陜西
　　　延綏西路
　　　延綏東路
　　　寧夏東路
　　　　協守
　　　寧夏西路
　　　　協守
　　　固原等處
　　　固靖等處
　　　肅州
　　　凉州
　　　　協守
　　　莊浪
　　遼東
　　　遼陽等處
　　　錦義二城
　　　開原
　　山西
　　　代州等處(兼督鴈門等三關/)
　　　偏頭關
　　大同
　　　東路
　　　西路
　　　　協守
　　宣府
　　　獨石馬營
　　　萬全右衛等處
　　　懐來永寧等處
　　　宣府西路
　　　順聖川等處
　　　　守備(一百處/)
　　北直𨽻
　　　天夀山
　　　薊州鮎魚石等營
　　　薊州黄崖口
　　　薊州等城
　　　䑓頭營等處
　　　山海關等處
　　　峨嵋山等處
　　　永平等處
　　　遵化灤陽等關
　　　劉家口
　　　遵化等城
　　　涿州
　　　真定地方
　　　黄花鎮
　　　紫荆關
　　　倒馬關
　　　浮圖峪口
　　南直𨽻
　　　儀真揚州等處
　　　歸徳武平等處
　　　九江安慶等處
　　浙江
　　　温州處州
　　江西
　　　南安贑州
　　湖廣
　　　武岡等處
　　　川江峽瞿塘等處
　　　永道等處
　　　郴桂等處
　　　清浪等處
　　　靖州等處
　　　施州等處
　　　鄖襄等處
　　福建
　　　汀州漳州
　　四川
　　　越嶲等衛
　　　叙瀘大壩等處
　　　雅州等處
　　貴州
　　　迤東都匀等衛地方
　　　迤西普安等衛地方
　　　永寧等五衛地方
　　河南
　　　汝寧信陽等處
　　　南陽等處
　　陜西
　　　洮州
　　　階文
　　　固原
　　　環慶等處
　　　靖虜衛
　　　蘭州
　　　河州
　　　岷州
　　　靈州
　　　西寧
　　　鎮番
　　　紅城子
　　　山丹
　　　永昌
　　山東
　　　臨清
　　　徳州等處
　　　沂州等處
　　遼東
　　　寧逺等處
　　山西
　　　代州(兼督鴈門關/)
　　　寧武關
　　大同
　　　大同左衛城
　　　大同右衛城
　　　朔州衛暖㑹隘口
　　　朔州衛城
　　　陽和城
　　　威逺衛城
　　　天城等處
　　　渾源城
　　　懐仁城
　　　平魯城
　　　山隂城
　　　應州城
　　宣府
　　　保安舊城
　　　馬營
　　　中路葛峪等堡
　　　獨石城
　　　保安新城
　　　懐來城
　　　萬全左衛
　　　萬全右衛
　　　龍門城
　　　龍門所等處
　　　懐安城
　　　赤城堡
　　　順聖西域
　　　柴溝堡
　　　西陽河堡
　　　張家口堡
　　　蔚州
　　　洗馬林堡
　　　隆慶州
　　　雲州堡
　　　長安嶺
　　　鵰鶚堡
　　　永寧城等處
　　　新河口堡
　　　新開口堡
　　　四海冶
　　　廣昌城
　　　順聖川東城
　　事例
洪武二十二年令守禦邉塞官軍不得與外域交通如
有假公事出境交通及私市易者全家坐罪　宣徳七
年令居庸山海關荆子村黑峪口北抵獨石西抵天城
每三月差武臣二員御史二員㸃視　正統六年令出
境征勦鎮守總兵官參將内止遣一二員仍留一二員
居守以備不虞　景泰元年令凡監鎗内臣專管神機
火器其餘一切征務毋得干預沮壊軍政　成化元年
令邉軍遇敵如曾率衆對敵及衆寡不敵者雖失利不
罪其閉門坐視見敵先退者乃坐失機　十六年令在
外副總兵參將係侯伯或都督者劄付都司若都指揮
雖掛印充總兵官於五府亦稱具呈指揮推舉守備者
軍中以都指揮體統臨下其公移於都指揮用手本於
所部指揮用帖文所部指揮稱具呈　二十年令鎮守
官官舍隨任者許五人分守許三人其軍伴鎮守内外
官二十名分守十五名守備十名團營官軍非警急不
許輙便調遣　二十一年令各邉每年自九月起至明
年三月止俱常川操練四月初具操過軍馬并大風大
雪免操日期奏報　又令各處盗賊生發如事干城池
衙門殺官刼庫刼獄并積至百人以上者限一月以裏
不獲聼鎮守巡撫巡按官將分巡分守守備及府州縣
衛所巡司掌印巡捕官住俸戴罪挨拿盡絶照舊支俸
管事半年不獲者聼巡按御史提問三司掌印官常例
發落其餘每一起將守備守禦州縣巡司掌印巡捕等
官降一級二起府衛掌印官降一級每三起分巡分守
官降一級俱調邉逺去處　𢎞治十三年奏准各處鎮
守内臣所在選能通書筭軍餘二名總兵官并分守監
鎗守備等官各一名令其跟隨書辦與免征操奏本公
文内俱照令史僉書以防欺弊其餘官軍號稱主文干
預書辦者聼巡撫巡按并按察司官舉問俱調極邉衛
所帶俸食糧差操　凡各處備禦官軍失班不到者拿
獲問罪免其納鈔的决觧送各鎮邉巡官查審軍一班
不到者在原備邉處罰班五箇月軍两班官一班不到
者改撥本處城堡罰班八箇月軍三班官两班以上不
到者極邉城堡發班一年其補班日月各自扣筭若來
遲不曾失班者止補來遲日月　凡各處鎮守總兵内
外官跟隨軍伴二十四名協守副總兵二十名逰撃將
軍與分守内外官十八名監鎗内官十六名守備内外
官十二名俱不許額外役占及賣放軍人辦納月錢違
者許巡撫巡按官查照軍職役占賣放事例上請其巡
按御史年終仍將各官有無多占賣放縁由具奏　凡
各邉將官并管軍頭目私役軍民及軍民私出外境釣
豹捕鹿砍木掘鼠等項并把守之人知情故縱該管里
老官旗軍吏扶同𨼆蔽若夜不收出境哨探而與夷人
交易者除真犯死罪外其餘俱調發烟瘴地靣民人里
老為民軍丁充軍官旗軍吏帶俸食糧差操　凡各邉
關堡墩䑓等項守備去處若官軍用財買閒者官員問
罪調極邉衛分守禦旗軍人等發沿邉枷號一箇月常
川守哨若原在關營官軍逃回原籍潛住及架砲夜不
收守墩軍人寅夜回家輪班不去者俱照前項調衛枷
號守哨發落　凡失誤軍機除律有正條者議擬監候
奏請外若敵擁大衆入冦官軍卒遇交鋒損傷被獲數
十人之上不曾虧折大衆或被敵衆入境殺傷軍民數
十人之上不曾掠去大衆或被兵白晝寅夜突入境内
搶掠頭畜衣糧數多不曾殺擄軍民者俱問守備不設
被敵侵入境内擄掠人民本律發邉逺充軍若是交鋒
入境損傷擄殺四五人搶去頭畜衣糧不多者亦問前
罪數内情輕律重有礙發落者仍備由奏請處置其有
被敵入境將爪探夜不收及飛報聲息等項公差官軍
人等一時殺傷捉去事出不測者俱問不應杖罪還職
如境外被敵殺掠爪探夜不收非智力所能防範者免
其問罪　凡各邉及腹裏地方遇敵入境若是殺擄男
婦十名口以上牲畜三十頭隻以上不行開報者軍民
職官問罪降一級加前數一倍者降二級加二倍者降
三級甚者罷職其上司及總兵等官知情扶同事發參
究治罪　凡各處備倭貼守軍人其把總等官縱容舍
餘人等代替者正軍問調沿海衛分舍餘人等就收該
衛充軍把總等官參問治罪　凡大同山西宣府延綏
寧夏遼東薊州紫荆宻雲等邉分守守備備禦并府州
縣官員禁約該管官旗軍民人等不許擅將應禁林木
砍伐販賣違者問發南方烟瘴衛所充軍若前項官員
有犯軍職俱降二級發囘原衛所都司終身帶俸差操
文職降邉逺叙用鎮守并副參等官有犯指實參奏其
經過河道守把官軍容情縱放者究問治罪　凡西山
一帶宻邇京師地方内外官豪勢要之家私自開窯賣
煤鑿山賣石立厰燒灰者問罪枷號一箇月發邉衛充
軍干碍内外官員參奏提問　凡沿邉沿海旗軍舍餘
犯該監守常人盗竊盗掏摸搶奪至徒罪以上者俱送
總兵官處查撥缺人墩䑓守哨滿日踈放　凡川廣雲
貴陜西等處但有漢人交結夷人互相買賣借貸誆騙
引惹邉釁及潛住苖寨教誘為亂貽害地方者俱問發
邉衛永逺充軍　凡官民人等擅造二桅以上違式大
船將帶違禁物貨下海入番國買賣潛通海賊同謀結
聚及為嚮導刼掠良民者正犯處以極刑全家發邉衛
充軍若止將大船雇與下海之人分取番貨及雖不曾
造有大船而紏通下海之人接買番貨或探聼番貨到
來私買販賣若蘇木胡椒至一千斤以上者俱問發邉
衛充軍番貨入官若小民撑使小船於海邉近處捕取
魚蝦採打柴木者巡捕官兵不許擾害　凡沿邉操備
官軍一年一班每班以十月初到明年十月滿復留與
次班守冬至後年正月還次班亦然　凡每嵗七月本
部請勑各邉遣官軍徃敵人出没之地三五百里外乗
風縱火焚燒野草以絶兵馬名曰燒荒事畢以撥過官
軍燒過地方造册繳奏　凡每嵗十月本部請勑各邉
鎮守總兵巡撫官遇冬年節不許宴樂仍轉行分守守
備等官一體遵守　凡各邉軍馬數目逺邉一年一報
近邉半年一報本部每三年一次具題差文武大臣各
一員同行閱實每年一次具題差御史二員分行巡視
有設置未備器械未精軍伍不足守卒年久未更代者
逐一理之　凡各邉每嵗四月八月遣官軍修葺邉墻
墩堡增築草塲封堆時加巡察有越塞耕種移徙界至
者治罪
　
　
　
　
　
　
　
　
　
　
　
　明㑹典卷一百十
欽定四庫全書
　明㑹典卷一百十一
　　兵部六
　　　營操
國朝京營之制主訓練在京官軍永樂遷都於北又於
中都大寧山東河南附近衛所摘撥官軍輪班上操以
内衛京師外備四方征伐其建置沿革并合行事例開
具於後而禁衛諸營亦附見焉
　　　　大營
國初立大小教塲以練五軍將士永樂初既有五軍營
又有三千營以司寳纛令旗神機營以司神鎗火器是
為三大營各營管操官曰提督各哨分管官曰坐營曰
坐司俱本部奏請於公侯伯都督都指揮内推選永樂
間始兼用内臣而神機火器則特命内臣監之曰監鎗
又有掌號把總把司把牌等官俱於都指揮指揮内推
選
　　五軍營
　　　中軍
　　　左掖
　　　右掖
　　　左哨
　　　右哨
　　　　管操練京衛及中都留守司山東河南大寧
　　　　三都司各衛輪班馬歩官軍
　　　千二營
　　　　管隨駕擺列馬隊官軍
　　　圍子手
　　　　管操練上直义刀手及京衛步隊官軍
　　　㓜官舍人營
　　　　管操練京衛㓜官及應襲舍人
　　　殫忠效義營
　　　　管操練京衛報効舍人餘丁
　　三千營
　　　一司
　　　　管執大駕龍旗寳纛勇字旗負御寳及兵仗
　　　　局什物等件上直官軍
　　　一司
　　　　管左右二十隊勇字旗大駕旗纛金鼓等件
　　　　上直官軍
　　　一司
　　　　管傳令營令旗令牌御用監盔甲尚冠尚衣
　　　　尚履什物等件上直官軍
　　　一司
　　　　管執大駕勇字旗五軍紅盔貼直官軍上直
　　　　官軍
　　　一司
　　　　管殺虎手馬轎及前哨馬營上直明甲官軍
　　　　隨侍營隨侍東宫官舍遼東備禦囘還官軍
　　神機營
　　　中軍
　　　左掖
　　　右掖
　　　左哨
　　　右哨
　　　　管操演神銃神砲等項火器
　　　五千下
　　　　管操演火器及隨駕䕶衛馬隊官軍
　　　　團營
景泰初選三大營精鋭官軍分立十營團操以備警急
調用是為團營每營官軍一萬員名其提督及坐營掌
號把總等内外官員略如三大營之制而命本部尚書
或都御史一同提督天順初罷立八年復置成化初罷
三年復置分為十二營
　　中軍
　　　奮武營
　　　耀武營
　　　練武營
　　　顯武營
　　　敢勇營
　　　果勇營
　　　効勇營
　　　鼓勇營
　　　立威營
　　　伸威營
　　　揚威營
　　　振威營
十二營内各分五軍三千神機三營五軍營管内外馬
步官軍三千營管内外馬隊官軍神機營管内外步隊
官軍
　　　　將軍營
錦衣衛侍衛將軍自為一營遇下班之日照例操練從
管領侍衛官提督
　　　　四衛營
騰驤左等四衛勇士軍人餘丁别為一營從御馬監官
提督操練其坐營等官並於四衛指揮等官内推選
　　事例
洪武六年定教練軍士律凡騎卒必善馳射及鎗刀步
兵必善弓弩及鎗凡射十二箭内六箭逺可到近可中
者為試中逺可到將士以一百六十步軍士以一百二
十步近可中以五十步凡射弩每用十二箭内五箭逺
可到蹶張以八十步划車以六十步凡用鎗以進退習
熟為試中凡在京衛所每一衛以五千人為則内取一
千人令所管指揮千百戸總小旗領赴御前試驗餘以
次輪班在外都司衛所每衛五千人内取一千人令千
百戸總小旗領赴京師一體試驗餘以次輪班其所試
軍士如騎卒騎射便熟善鎗刀步軍善弓弩及鎗者所
管指揮千百戸總小旗各以其能受賞不中者降罰軍
士中者受賞不中者亦給錢六百文為道里費指揮所
管軍士一千人内三百人至四百人不中者住俸四箇
月四百人以上至五百人不中者住俸半年五百人至
六百人不中者住俸十箇月六百人至七百人不中者
住俸一年七百人以上不中者指揮使降同知同知降
僉事僉事降千戸千户所管軍士一千人内二百人至
四百人不中者住俸半年四百人至六百人不中者住
俸一年六百人以上不中者降百户百戸所管軍士一
百人内二十人至四十人不中者住俸半年四十人至
六十人不中者住俸一年六十人以上不中者降充總
旗總旗所管五十人内二十五人以上不中小旗所管
十人内五人以上不中者皆降為軍在京衛所發廣西
南寧桞州守禦在外衛所北方者發極南烟瘴地方南
方者發迤北極邉衛分守禦各都指揮使司所試軍士
四分以上不中者住俸一年六分以上不中者都指揮
罷職　十六年令天下衛所善射者十選其一於冬月
農隙輪班赴京較試不中者罰其指揮千百戸中者賞
鈔五錠連中者六錠中不及者三錠不中者亦給道里
費各邉軍士就於本衛較射　宣徳元年調河南山東
大寧都司中都留守司直𨽻睢陽等衛及宣府軍士至
京操備令每嵗輪班徃來　正統十四年令外衛輪班
京操者前班三月還八月到後班八月還次年三月到
河南山東江北直𨽻强壯官軍皆𨽻前班　成化元年
令大營提督官每月二次赴團營㑹操每年二月十五
日上操五月十五日止八月十五日上操十一月十五
日止歇操之日仍十日一赴教塲㸃視　𢎞治元年令
都司衛所除軍政守城管操管運外餘分两班輪操五
年一代周而復始　十三年奏准凡輪操軍士沿途刼
財殺傷人命占奪車船作踐田禾等項除真犯死罪外
徒罪以上發邉衛充軍其管操官不行鈐束并故縱者
參問調衛　凡輪操官軍遇有地方災傷具奏驗實先
期放囘
　　　　已上操練
洪武中令京營士馬之數按月開報　景泰三年令營
操軍士有納賄買閒者御史訪察本部委屬官分行㸃
視赴操過限三箇月者軍發邉衛官降三級終身守邉
　天順八年差給事中御史各一員巡察各營上操軍
士　成化三年令各營官軍糧册每三年本部委官同
給事中御史清查本部屬官仍每季查勘軍士事故者
三箇月一開報操官在逃者每月類參　十二年令輪
操官軍有違限一箇月之上者參問其撥補逃故等項
違两箇月以上者解人連坐若軍士一班不到者罰班
六箇月軍两班官一班不到者發居庸宻雲山海關罰
班六箇月軍三班官两班不到者發大同宣府邉衛罰
班一年官三班不到者發邉衛罰班一年半自首者俱
免罰邉衛若見操在逃一次至三次應罰操者比前例
逓减一等　𢎞治六年令班軍不足都司五百名以上
衛一百名以上所三十名以上各該掌印官提問住俸
都司一百名以上衛五十名以上者止提問其領班都
指揮缺五百名以上提問一千名以上者提問住俸其
奉勑領軍都指揮所管一千名以上不到者亦提問凡
查欠春班以四月終秋班以十月終為率住俸以三箇
月為率過此許支半俸凡領操官下班之日一體僉書
比較輪操軍馬　十三年奏准輪操官軍逃在京城内
外潛住者俱照成化間欽定例初犯打七十再犯打一
百送操其逃囘原衛原籍者以越關論逃三次者免打
京衛調外衛外衛調邉衛帶俸食糧差操　凡該操官
員故行搆訟不肯赴操者除所犯應更替外其餘聼撫
巡官鎻項解部發操抗拒或挾私排䧟者調邉衛帶俸
　　　　已上閱實
永樂十二年令凡交鋒之際突入賊陣透出其背殺敗
賊衆者勇敢入陣斬將搴旗者本隊已敗賊衆别隊勝
負未决而能救援克敵者受命能任其事出竒破賊成
功者皆為竒功齊力進前首先敗賊者前隊交鋒未决
後隊向前殺敗賊衆者皆為頭功　凡建立竒功頭功
者其親管頭目即為報知妄報者治以重罪行營及下
營之時擒獲奸細者陞賞准頭功哨馬生擒外敵一人
者賞銀三十两斬首一級者二十两　凡行營之時遇
有鞍馬衣服器械不同者衣甲器械相同而喝問答號
不同者皆即擒之來降外畨所携人口財畜分毫不許
侵犯即時來報　凡與賊對陣須齊力殺賊不許聚為
一處掣拽空缺如力不能支不能决勝無勇無謀及不
盡力殺賊者全伍皆斬　凡隊伍已定不許馬軍入步
隊步軍入馬隊違者重罪如臨陣混戰失其本隊揷入
别隊者不拘　凡殺敗敵兵須盡力進勦不許搶掠人
畜財物違者重罪如所乗馬困乏許以所擒賊馬換乗
　凡對敵之際一隊逓看一隊有不齊力前進者戰勝
之後許連隊之人首告治以重罪容情不首者罪同
凡管軍頭目須愛恤軍士軍士聼令不許怠慢如伍中
有一人不在小旗報總旗總旗報百户以次報至總兵
官總兵官奏知從征官軍有在逃者斬該管頭目不報
者重罪　凡軍士須人馬相應不許以軟弱不堪者揷
入隊伍如人壯馬弱或馬壯人弱者許弱者以馬與壯
者若自己有馬臨戰之際能借與驍勇者殺賊有功許
借馬人分賞不願分者聼其戰馬臨敵許騎無事騎者
治罪各營馬驢須愛惜䭾載該管官時常㸃閱有故違
及將軍器抛失或盗賣者俱重罪　凡軍士行糧該管
官旗時行㸃閱有過用及遺棄者并該管頭目皆斬
凡軍行及下營之時須各認隊伍不許擅離及雜入别
營别隊違者併該管頭目俱重罪　凡夜行相遇即喝
問有答號不得者擒送辨驗果是奸細照例陞賞故不
答號及見而不擒者事覺俱治以重罪　凡軍中遇夜
以各様大小銅角笛聲為號不許聲音相同各聼號聲
識認隊伍不許呌營違者論罪但夜間有喧譁者即問
所起之處及左右應聲之人與該管頭目皆治以重罪
　凡行營須待大營旗纛起行或聼駕前銅角聲各營
方許起行每日下營量撥步軍或五隊十隊馬軍五隊
或三四隊步軍披甲馬軍不摘鞍伺候長圍及架砲者
布列已定方許入營休息有盗人衣糧諸物及盗驢馬
宰殺并檢括𨼆藏人遺失物者俱斬知情首實者給賞
知而不首者同罪若收得馬驢騾垜者即送該軍轉送
大營召人識認如有遺失被後哨官軍收獲者收後官
治以重罪　凡各營有失火者即是與賊逓送消息并
該管頭目俱重罪其每日行營不許在途炊飯違者并
本管頭目皆斬下營掘井必令人監守不許作踐及占
藏自用　凡軍中有病者管隊官旗即令醫療掌藥科
官及醫士常加巡視不許勒取財物違者重罪　凡長
圍及坐冷者須晝夜關防各營架砲者務依方瞭望有
灰塵揚起人馬徃來若聞哨馬營及四靣砲響即時傳
報其管事官遇有事隨即飛報不許頃刻遲慢　凡掠
陣官臨敵時視有畏避退後者即斬之紀功過官遇有
功者即紀之有過者即録之以憑賞罰　凡臨陣令内
官持象牙牌視有勇敢當先殺賊能立竒功頭功者即
與牙牌收執徑赴大營給與勘合以憑陞賞　凡軍中
有妄談災異及妖言或漏泄軍機者皆斬知情不首者
罪同首實者重賞　凡見鹿及野馬黄羊諸物驚走突
入營伍及望見塵起或旋風揚沙野獸騰踏及見死馬
牛羊與牛羊駝馬遺穢踪跡或拾得一應物件若男女
衣服首飾并文字等項不論久近隨即報知　凡軍行
在道不許圍獵或逺望似馬非馬似鹿非鹿似人非人
白日見烟入夜見火不論是非即報　凡功次務須實
報有虚誑者重罪所報實者給與勘合無勘合者不准
陞賞　凡號令總兵官告都指揮都指揮告指揮指揮
告千戸千戸告百戸百戸告總旗總旗告小旗小旗吿
軍士務令遵守　正統十四年令每隊伍中立公正掌
令官二人務令頭目軍士死生相顧臨陣有進無退若
頭目不顧軍士先自退怯者掌令官即斬其首别選頭
目代之若軍士不顧頭目先自退怯者許後隊斬前隊
准常功陞賞軍士不勇不進致頭目失䧟者斬其前隊
頭目不勇不進致軍士失䧟十人者斬首至二十人者
斬首不與承襲至三十人及全隊者斬首籍没其家凡
軍士頭目應斬而有竒功者量與贖免其總兵官申令
不明不嚴致十隊退怯者罰俸一年至三十隊者降二
級至五十隊以上者罷職全軍退怯者斬但降敵者全
家斬首籍没財産行軍之際有敢搶擄民財至十貫以
上者斬首示衆頭目縱容軍士搶掠至十人者罷職充
軍二十人以上至全隊者梟首營門軍士並皆處死軍
中及召募新來之人不知軍法敢有造言惑亂人心沮
撓號令致壊事機者凌遲處死籍没其家臨陣在逃及
不聼總兵號令者斬　成化元年令總兵官出師臨敵
軍中有違犯號令者聼以軍法從事尋常出哨等項不
許　𢎞治十三年奏准凡官軍遇有征調㸃選已定避
難在逃者依律問㫁若征期已過發宣府獨石等處沿
邉哨瞭半年滿日囘衛若仍發出征及哨瞭而復逃者
依從征私逃再犯者律處絞
　　　　已上行軍號令
　　　選用將材
武官以職受任者既有常制其餘或謀勇出衆可任用
者難拘資格故有選用將材之例
　　事例
宣徳五年令天下都司衛所於所屬官及行伍内每嵗
選智勇亷能者一人送京試用　正統八年令軍民之
中有軍謀勇力者聼官司保舉以軍謀舉者試攻守策
以勇力舉者試弓馬及負重至二石以上　成化八年
令文武官員軍民人等有諳曉兵法謀勇過人弓馬熟
閑者並許保舉試中者無官授以冠帶有官仍舊職撥
團營操練聼調邉方舉者就在各邉操備其有材兼文
武堪為大將恥於自進者府部都察院通政司大理寺
科道并在外衙門各舉所知本部奏請擢用
　　　武舉
武舉之法試其謀畧藝能列其等第而擢用之與文士
科舉畧同間嘗舉行今具列事例於後
　　事例
凡武舉每六年一試於文舉鄉試後九月開科武學幼
官子弟及天下軍民人等材堪應舉者先期赴部聼候
入試中式及下第者俱照後開事例施行　天順八年
令天下文武衙門各詢訪所屬官員軍民人等有通曉
兵法謀勇出衆者從公保舉從巡撫巡按㑹同三司官
考試直𨽻從巡按御史考試中者禮送兵部㑹同總兵
官於帥府内試策畧教塲内試弓馬答策二問騎中四
矢步中二矢以上者為中式官量加署職二級旗舍餘
丁授所鎮撫民授各衛試經歴俱月支米三石若答策
二問騎中二矢步中一矢以上者次之官量加署職一
級旗舍餘丁授冠帶總旗民授各衛試知事俱月支米
二石並送京營量用把總管隊聼調有功照例陞賞
𢎞治初定凡武舉人試策二道文理優韜畧熟及射中
試者陞二級文不甚優射雖偶中止陞一級雖善行文
射不中式及射雖合式策不佳者俱暫黜以候再試中
者送團營或分送各邉俱賛畫方畧量用把總或守備
城堡免令管隊後每六年九月一次考試軍衛有司果
有材堪應舉者聼於應試之期禮送赴部考退生員并
曾經問㫁行止有虧者不許凡再試不中者發囘原衛
原籍供本等職役後又令先策畧後弓馬如策不佳即
不許騎射或答策雖佳不能騎射者亦黜　凡中武舉
人添支月米遇陞用之日即與住支
　
　
　
　
　
　明㑹典卷一百十一
欽定四庫全書
　明㑹典卷一百十二
　　兵部七
　　　軍役
軍政至重其目有收補重役冐名缺伍老疾等項皆見
於諸司職掌以後又有存䘏之法今附録之
　　諸司職掌
凡内外衛所軍士俱有定數大率以五千六百名爲一
衛一千一百二十名爲一千户所一百一十一名爲一
百户所其有衛分軍士數多千百戸所統則一每一百
户内設總旗二名小旗一十名管領鈐束大小相維以
成隊伍管軍官員操練撫綏務在得宜毋敢紊亂空歇
若逃故老疾勾丁代補中間冐解同名并各項充軍重
復非止一端條開於後
　　　　收補軍士
　　諸司職掌
凡遇各布政司并直𨽻府州縣勾解内外衛所逃故軍
人正身并戸丁到部審實明白逃軍照例斷發有能自
首者免罪復役其補役戸丁如在京衛分填給勘合差
人送發該衛交割在外衛所送赴該府通類差人押送
取收管囬照仍行移各衛收役年老殘疾發囬兊換壯
丁其㓜小戸下無丁者年十三四以上送衛操練七八
歳以下或發在營或發原籍依親行移該衛紀録候長
成勾補其有奸頑故推老疾不將壮丁補役者問罪如
律仍勾壮丁若長解不行用心管押依律責限發囬根
捕受贓脫放送法司問罪其有民人首報投軍并逺年
歇役軍丁首報着役無衛分者照發外衛有原衛者就
發充軍仍行原籍官司體勘若有規避即提送法司問
罪
　　　　重役
　　諸司職掌
凡有陳告一戸或為垜集首報收集或為事問發在京
在外衛所重復充軍二名三名者須行各衛着落當該
官吏保勘明白及掲照黄册果係同户别無人丁具奏
定奪其有為事免罪充軍正身并丁多者不准如有隠
瞞丁口朦朧陳告者問罪如律
　　事例
洪武二十三年令天下衛所有一户充軍二名者免一
名為民　洪熈元年令軍户重役者不問二處三處止
併一處其餘悉與開豁　宣徳四年令軍戸重役止有
㓜丁二人者出幼之日以一丁補止役一丁補軍餘餘
衛皆免若調發别衛而本衛又勾户丁補役者勘實發
囬聼補見役衛分軍伍其招募等項見丁充軍事故照
名勾補者先解一名次具實有人丁申部擬奏定奪
　　　　冒名
　　諸司職掌
凡有陳告本户係是民籍止與故軍同名同姓被里甲
人等賣放正軍朦朧冒解者發囘合干有司提對曾經
府縣陳告不理着令所管上司衙門歸問若俱不理必
須給批差人先提當該吏典并事内干問人數送法司
對問其有干問府縣官員具奏提取若被在衛軍人供
指就便送法司對問果係故軍生前妄報坐名勾取者
掲照黄册是實改正發囘為民仍行原衛着落親管官
旗挨勾應補正軍
　　事例
宣德四年令民户與軍姓名相同冒勾解補者照例審
實開豁若同姓同名之人已經到衛食糧三年之上者
不准　十年令有妄指同姓同名為軍者雖有該部文
移坐取有司即與保明不許朦朧冒解　正統二年令
軍丁訴告冒解者暫收着役行移照勘果係冒解改正
為民妄告者行本衛究治
　　　　軍士缺伍
　　諸司職掌
凡内外衛所軍人或有死亡户絶或有陞調或為事起
發等項缺下隊伍須要行移衛所保勘明白許令除豁
即於多餘軍内撥補若死亡止有幼丁許令本衛紀録
在伍作數其在逃未獲務要根勾正身俱各不許撥補
　　事例(見收補軍士及武庫司清軍項下/)
　　　　老疾軍人
　　諸司職掌
凡内外衛所軍人或征進工作傷殘或患痼疾及年老
不堪征差者須要保勘相驗是實許令户下壯丁代役
若無少壯止有幼小人丁許令該衛紀録操練仍令老
疾隨營如果户絶無人掲籍查勘明白具奏除豁聼令
隨營或依親還鄉缺下軍伍於多餘軍内撥補
　　事例
洪武十五年令各衛軍士年老及殘疾有丁男者許替
役所管官旗留難者坐罪　二十三年令老疾軍有子
年一嵗二嵗該紀録者皆與正糧候成丁收役不許别
勾以亂隊伍　天順八年令府軍前衛㓜軍俱終本身
不必遷補　成化十七年奏准幼軍有老疾者相視明
白具奏踈放開伍但逃者仍勾其户丁補役其補役者
亦終本身
　　　　存恤
　　事例
宣德元年令新勾到衛軍士限半月收幇月糧两月葺
理居室俟其安定方許差操　四年令天下衛所每軍
一名免原籍户下一丁差役在營軍餘亦免一丁令專
一供給　正統二年差給事中御史各一員本部主事
一員督同五城兵馬巡㸃存恤有限内差撥及私役科
擾者𠫭奏問罪其各衛仍委官一員專管　三年令新
軍逃亡過二百人者該衛存䘏官罰俸五箇月過百人
者二箇月不及百人者两箇月在外衛所依在京例仍
從巡按按察司官㸃視　五年令新到軍人係曾勾赴
衛存恤一次重復在逃者不拘正軍户丁即送着役不
在存恤之例　𢎞治十三年奏准内外都司衛所官吏
求索新軍財物因而逼勒在逃者指揮十名以上千户
鎮撫六名以上百户四名以上各問罪降一級每十名
六名四名各照數逓降不及前數及不曾得財者照常
發落
　　　　僉充民壯
軍籍之外有民壯有司僉㸃以備警急即古民兵之遺
意今附於軍役之後
　　事例
洪武初立民兵萬户府簡民間武勇之人編成隊伍以
時操練有事用以征戰事平復還為民有功者一體陞
賞　正統十四年令各處招募民壯就令本地官司率
領操練遇警調用事定仍復為民　天順元年令招募
民壯鞍馬器械悉從官給本户有糧與免五石仍免户
下二丁以資供給如有事故不許勾丁　𢎞治二年令
選取民壯須年二十以上五十以下精壯之人州縣七
八百里者每里僉二名五百里者每里三名三百里者
每里四名一百里以上者每里五名春夏秋每月操二
次至冬操三歇三遇警調集官給行糧其餘照天順元
年例　六年令官司私役民壯者照依私役軍餘例問
罪
　
　
　
　
　
　
　
　
　
　
　
　明㑹典卷一百十二
欽定四庫全書
　明㑹典卷一百十三
　　兵部八
　　　關津一
關津巡檢司提督盤詰之事已見諸司職掌今以合行
事例及天下巡司具列於後
　　　　設置巡檢司
　　諸司職掌
凡天下要衝去處設立巡檢司專一盤詰徃來奸細及
販賣私塩犯人逃軍逃囚無引面生可疑之人須要常
加提督或遇所司呈禀設置巡檢司差人踏勘果係𦂳
關地靣奏聞准設行移工部盖造衙門吏部銓官禮部
鑄印行移有司照例於丁糧相應人戸内僉㸃弓兵應
役
　　事例
凡巡檢司不係𦂳關應裁革者具奏行移吏部削除官
制禮部拘銷印信弓兵發囘有司當差　凡弓兵在京
五城兵馬司在外府州縣及巡檢司俱一年更替其湖
廣辰州府西關渡口巡檢司沅州晃州巡檢司貴州都
匀衛獨山鎮巡檢司四川黄平安撫司重安渡口巡檢
司係原撥囚人充當者事故勾丁補役　凡軍民人䓁
徃來但出百里者即驗文引　凡各處巡檢司縦容境
内隠藏逃軍一嵗中被人盤獲十名以上者提問如律
　凡軍民無文引及内官内使來歴不明有藏匿寺觀
者必須擒拏送官仍許諸人首告得實者賞縦容者同
罪
　計天下巡檢司
　　順天府
　　　　宛平縣　　盧溝橋巡檢司
　　　　　　　　　王平口巡檢司
　　　　　　　　　齊家荘巡檢司
　　　　　　　　　石港口巡檢司
　　　　固安縣　　河寕巡檢司
　　　　昌平縣　　白洋口巡檢司
　　　　　　　　　黄花鎮巡檢司
　　　通州　　　　張家灣巡檢司
　　　　　　　　　北關巡檢司
　　　　　　　　　𢎞仁橋巡檢司
　　　　三河縣　　泥窪舖巡檢司
　　　　武清縣　　楊村巡檢司
　　　　　　　　　小直沽巡檢司
　　　　　　　　　河西務巡檢司
　　　　寳坻縣　　蘆臺巡檢司
　　　　漷縣　　　楊村巡檢司
　　　覇州　　　　苑家口巡檢司
　　　薊州
　　　　豐潤縣　　馬家窩巡檢司
　北直𨽻
　　大名府
　　　　元城縣　　小灘巡檢司
　　　　濬縣　　　新鎮巡檢司
　　　　東明縣　　杜勝巡檢司
　　　　滑縣　　　老岸鎮巡檢司
　　　　内黄縣　　囘隆廟巡檢司
　　　開州　　　　金堤巡檢司
　　　　長垣縣　　大崗巡檢司
　　順徳府
　　　　邢臺縣　　西王巡檢司
　　廣平府
　　　　永年縣　　臨洺鎮巡檢司
　　河間府
　　　　獻縣　　　單橋巡檢司
　　　　交河縣　　泊頭鎮巡檢司
　　　景州　　　　安陵巡檢司
　　　滄州　　　　長蘆巡檢司
　　真定府
　　　　靈夀縣　　义頭鎮巡檢司
　　　　平山縣　　十八盤下口村巡檢司
　　　定州
　　　　行唐縣　　两嶺口巡檢司
　　保定府
　　　　定興縣　　河陽巡檢司
　　　　唐縣　　　周家舖口巡檢司
　　　　　　　　　倒馬關巡檢司
　　　　　　　　　軍城鎮巡檢司
　　　　　　　　　岳嶺口巡檢司
　　　易州　　　　五虎嶺巡檢司
　　　　　　　　　官座嶺巡檢司
　　　　　　　　　竒峰嶺口巡檢司
　　　　　　　　　金坡鎮巡檢司
　　　　淶水縣　　乾河口巡檢司
　　永平府
　　　灤州
　　　　樂亭縣　　新橋海口巡檢司
　　　隆慶州　　　紅門口巡檢司
　　　　　　　　　棒槌峪巡檢司
　　應天府　　　　江淮巡檢司
　　　　　　　　　秣陵鎮巡檢司
　　　　　　　　　江東巡檢司
　　　　上元縣　　淳化鎮巡檢司
　　　　句容縣　　龍潭巡檢司
　　　　江浦縣　　西江口巡檢司
　　　　髙淳縣　　廣通鎮巡檢司
　　　　溧陽縣　　上興埠巡檢司
　　　　六合縣　　𤓰埠巡檢司
　南直𨽻
　　鎮江府
　　　　丹徒縣　　丹徒鎮巡檢司
　　　　　　　　　安港巡檢司
　　　　　　　　　髙資鎮巡檢司
　　　　　　　　　姜家觜巡檢司
　　　　丹陽縣　　呂城鎮巡檢司
　　　　　　　　　包港巡檢司
　　　　金壇縣　　湖溪巡檢司
　　常州府
　　　　武進縣　　奔牛鎮巡檢司
　　　　　　　　　小河巡檢司
　　　　　　　　　澡港巡檢司
　　　　宜興縣　　張渚巡檢司
　　　　　　　　　下邾巡檢司
　　　　　　　　　湖□巡檢司
　　　　無錫縣　　望亭巡檢司
　　　　　　　　　髙橋巡檢司
　　　　江隂縣　　利港巡檢司
　　　　　　　　　范港巡檢司
　　　　　　　　　石頭港巡檢司
　　　　靖江縣　　馬䭾沙新港巡檢司
　　蘓州府
　　　　長洲縣　　吳塔巡檢司
　　　　　　　　　陳墓巡檢司
　　　　吳縣　　　角頭巡檢司
　　　　　　　　　木瀆巡檢司
　　　　　　　　　横金巡檢司
　　　　　　　　　東山巡檢司
　　　　嘉定縣　　顧逕巡檢司
　　　　　　　　　吳塘巡檢司
　　　　　　　　　劉家港巡檢司
　　　　　　　　　江灣巡檢司
　　　　常熟縣　　甘草巡檢司
　　　　　　　　　許浦港巡檢司
　　　　　　　　　白茅港巡檢司
　　　　　　　　　福山港巡檢司
　　　　　　　　　黄泗浦巡檢司
　　　　崑山縣　　茜涇巡檢司
　　　　　　　　　石浦巡檢司
　　　　　　　　　巴城巡檢司
　　　　　　　　　唐茜涇港口巡檢司
　　　　吳江縣　　震澤巡檢司
　　　　　　　　　欄溪巡檢司
　　　　　　　　　汾湖巡檢司
　　　　　　　　　平望巡檢司
　　　　　　　　　因瀆巡檢司
　　　　　　　　　長橋巡檢司
　　　　　　　　　同里巡檢司
　　　　　　　　　簡村巡檢司
　　　　崇明縣　　三沙巡檢司
　　　　　　　　　西沙巡檢司
　　松江府
　　　　華亭縣　　小貞村巡檢司
　　　　　　　　　澱山巡檢司
　　　　　　　　　金山巡檢司
　　　　　　　　　泖橋巡檢司
　　　　　　　　　陶宅鎮巡檢司
　　　　　　　　　戚木涇巡檢司
　　　　上海縣　　三林莊巡檢司
　　　　　　　　　吳淞江巡檢司
　　　　　　　　　新涇巡檢司
　　　　　　　　　南蹌巡檢司
　　　　　　　　　黄浦巡檢司
　　徽州府
　　　　歙縣　　　黄山巡檢司
　　　　　　　　　街口巡檢司
　　　　　　　　　王子寨巡檢司
　　　　休寧縣　　黄竹嶺巡檢司
　　　　績溪縣　　濠寨巡檢司
　　　　祁門縣　　良禾嶺巡檢司
　　　　婺源縣　　太白巡檢司
　　寧國府
　　　　宣城縣　　水陽巡檢司
　　　　　　　　　黄池鎮巡檢司
　　　　寧國縣　　岳山巡檢司
　　　　　　　　　胡樂巡檢司
　　　　太平縣　　宏潭巡檢司
　　　　南陵縣　　峩嶺巡檢司
　　　　涇縣　　　茹麻嶺巡檢司
　　太平府
　　　　繁昌縣　　三山巡檢司
　　　　　　　　　荻港巡檢司
　　　　當塗縣　　大信巡檢司
　　　　　　　　　采石巡檢司
　　　　蕪湖縣　　河口鎮巡檢司
　　池州府
　　　　貴池縣　　李陽河巡檢司
　　　　　　　　　池口鎮巡檢司
　　　　銅陵縣　　大通巡檢司
　　　　東流縣　　吉陽鎮巡檢司
　　　　　　　　　鴈汊巡檢司
　　　　　　　　　香口鎮巡檢司
　　鳳陽府
　　　　五河縣　　上店巡檢司
　　　潁州　　　　沈丘鄉巡檢司
　　　　太和縣　　北原和巡檢司
　　　　亳縣　　　義門巡檢司
　　　泗州
　　　　盱眙縣　　舊縣巡檢司
　　　　天長縣　　城門鄉巡檢司
　　　夀州　　　　北爐橋巡檢司
　　　　　　　　　正陽巡檢司
　　　　霍丘縣　　開順鎮巡檢司
　　　　　　　　　丁塔店巡檢司
　　　　　　　　　髙塘店巡檢司
　　揚州府
　　　　江都縣　　歸仁巡檢司
　　　　　　　　　𤓰州鎮巡檢司
　　　　　　　　　邵伯鎮巡檢司
　　　　　　　　　萬夀巡檢司
　　　　　　　　　上官橋巡檢司
　　　　泰興縣　　口岸巡檢司
　　　　　　　　　黄橋巡檢司
　　　　　　　　　印莊巡檢司
　　　　儀真縣　　舊江口巡檢司
　　　髙郵州　　　時堡巡檢司
　　　　　　　　　張家溝巡檢司
　　　　寳應縣　　槐樓巡檢司
　　　　　　　　　衡陽鎮巡檢司
　　　　興化縣　　安豐巡檢司
　　　通州　　　　石港巡檢司
　　　　　　　　　狼山巡檢司
　　　　海門縣　　吳陵巡檢司
　　　　　　　　　張港巡檢司
　　　泰州　　　　寧鄉鎮巡檢司
　　　　　　　　　西溪巡檢司
　　　　　　　　　海安巡檢司
　　　　如臯縣　　掘港巡檢司
　　　　　　　　　西塲巡檢司
　　　　　　　　　石莊巡檢司
　　淮安府
　　　　山陽縣　　廟灣巡檢司
　　　　　　　　　馬邏鄉巡檢司
　　　　　　　　　羊寨鄉巡檢司
　　　　鹽城縣　　清溝巡檢司
　　　　　　　　　喻口鎮巡檢司
　　　　清河縣　　馬頭巡檢司
　　　　安東縣　　長樂巡檢司
　　　　　　　　　壩上巡檢司
　　　海州　　　　東海巡檢司
　　　　　　　　　惠澤巡檢司
　　　　　　　　　髙橋巡檢司
　　　　贑榆縣　　臨洪鎮巡檢司
　　　　　　　　　荻水鎮巡檢司
　　　邳州　　　　直河口巡檢司
　　　　宿遷縣　　劉馬莊巡檢司
　　廬州府
　　　　廬江縣　　冷水關巡檢司
　　　　合淝縣　　廬鎮關巡檢司
　　　無為州　　　奥龍河鎮巡檢司
　　　　　　　　　黄洛河巡檢司
　　　　　　　　　土橋河鎮巡檢司
　　　　　　　　　泥汊河鎮巡檢司
　　　　巢縣　　　焦湖巡檢司
　　　六安州　　　故埠巡檢司
　　　　　　　　　上土市巡檢司
　　　　　　　　　和尚灘巡檢司
　　　　　　　　　麻埠巡檢司
　　　　英山縣　　七引店巡檢司
　　安慶府
　　　　懐寧縣　　觀音港巡檢司
　　　　　　　　　長楓夾鎮巡檢司
　　　　望江縣　　雷港口巡檢司
　　　　　　　　　楊灣口巡檢司
　　　　宿松縣　　涇江口鎮巡檢司
　　　　　　　　　小孤山巡檢司
　　　　　　　　　歸林灘鎮巡檢司
　　　　桐城縣　　源子港鎮巡檢司
　　　　　　　　　馬踏石巡檢司
　　　　　　　　　六百丈巡檢司
　　　　　　　　　北夾關巡檢司
　　　　灊山縣　　天堂寨巡檢司
　　　　太湖縣　　小池巡檢司
　　　　　　　　　後部巡檢司
　　　　　　　　　白沙巡檢司
　　　廣徳州　　　杭村巡檢司
　　　　　　　　　陳陽巡檢司
　　　　　　　　　廣安巡檢司
　　　　建平縣　　陳村巡檢司
　　　　　　　　　梅渚鎮巡檢司
　　　滁州　　　　大鎗嶺巡檢司
　　　徐州　　　　吕梁洪巡檢司
　　　　蕭縣　　　趙家圈巡檢司
　　　和州　　　　裕溪河鎮巡檢司
　　　　　　　　　浮沙口巡檢司
　　　　　　　　　牛屯河巡檢司
　浙江
　　杭州府
　　　　海寧縣　　赭山巡檢司
　　　　　　　　　石墩巡檢司
　　　　富陽縣　　東梓巡檢司
　　　　昌化縣　　手□巡檢司
　　紹興府
　　　　山隂縣　　三江巡檢司
　　　　　　　　　白洋巡檢司
　　　　上虞縣　　梁湖壩巡檢司
　　　　　　　　　黄家堰巡檢司
　　　　餘姚縣　　廟山巡檢司
　　　　　　　　　眉山巡檢司
　　　　　　　　　三山巡檢司
　　　　蕭山縣　　漁浦巡檢司
　　嚴州府
　　　　桐廬縣　　桐江巡檢司
　　金華府
　　　　蘭溪縣　　平渡巡檢司
　　　　浦江縣　　楊家埠巡檢司
　　　　東陽縣　　永寧巡檢司
　　　　永康縣　　孝義巡檢司
　　衢州府
　　　　龍游縣　　湖鎮巡檢司
　　　　江山縣　　仙霞關東山巡檢司
　　　　　　　　　小竿嶺巡檢司
　　　　開化縣　　馬金鎮巡檢司
　　處州府
　　　　青田縣　　談洋巡檢司
　　　　　　　　　黄壇巡檢司
　　　　龍泉縣　　慶元巡檢司
　　　　遂昌縣　　馬步巡檢司
　　　　松陽縣　　凈居巡檢司
　　　　宣平縣　　鮑村巡檢司
　　　　景陵縣　　沐溪巡檢司
　　　　　　　　　盧山巡檢司
　　台州府
　　　　臨海縣　　連盤巡檢司
　　　　　　　　　蛟湖巡檢司
　　　　黄巖縣　　長浦巡檢司
　　　　僊居縣　　田市巡檢司
　　　　寧海縣　　長亭巡檢司
　　　　　　　　　越溪巡檢司
　　　　　　　　　鐡場巡檢司
　　　　　　　　　竇奥巡檢司
　　　　　　　　　曼奥巡檢司
　　　　太平縣　　盤馬巡檢司
　　　　　　　　　沙角巡檢司
　　　　　　　　　小鹿巡檢司
　　　　　　　　　蒲岐巡檢司
　　　　　　　　　三山巡檢司
　　温州府
　　　　永嘉縣　　中界山巡檢司
　　　　樂清縣　　館頭巡檢司
　　　　　　　　　北監巡檢司
　　　　平陽縣　　江口巡檢司
　　　　　　　　　龜峰巡檢司
　　　　　　　　　三魁巡檢司
　　　　　　　　　僊口巡檢司
　　　　　　　　　舥艚斗門巡檢司
　　　　　　　　　鴉陽巡檢司
　　　　瑞安縣　　梅頭巡檢司
　　　　　　　　　池村巡檢司
　　寧波府　　　　岱山巡檢司
　　　　　　　　　螺峯巡檢司
　　　　　　　　　寳陀巡檢司
　　　　　　　　　岑江巡檢司
　　　　鄞縣　　　甬東巡檢司
　　　　定海縣　　長山巡檢司
　　　　　　　　　管界巡檢司
　　　　　　　　　上岸太平奥山巡檢司
　　　　　　　　　穿山巡檢司
　　　　　　　　　霞嶼奥山巡檢司
　　　　奉化縣　　塔山巡檢司
　　　　　　　　　鮚﨑巡檢司
　　　　慈谿縣　　松浦巡檢司
　　　　　　　　　向頭巡檢司
　　　　象山縣　　石浦巡檢司
　　　　　　　　　爵溪巡檢司
　　　　　　　　　趙奥巡檢司
　　　　　　　　　陳山巡檢司
　　湖州府
　　　　歸安縣　　璉市巡檢司
　　　　烏程縣　　後潘村巡檢司
　　　　　　　　　大錢湖口巡檢司
　　　　徳清縣　　新市巡檢司
　　　　　　　　　下塘巡檢司
　　　　安吉縣　　獨松巡檢司
　　　　　　　　　松坑口巡檢司
　　　　孝豐縣　　天目山巡檢司
　　　　長興縣　　四安巡檢司
　　　　　　　　　臯塘巡檢司
　　嘉興府
　　　　海鹽縣　　海口巡檢司
　　　　　　　　　澉浦鎮巡檢司
　　　　秀水縣　　王江涇巡檢司
　　　　　　　　　衫青閘巡檢司
　　　　嘉善縣　　魏塘鎮巡檢司
　　　　平湖縣　　白沙灣巡檢司
　　　　　　　　　乍浦鎮巡檢司
　　　　桐鄉縣　　皂林巡檢司
　江西
　　南昌府
　　　　南昌縣　　市汊巡檢司
　　　　新建縣　　吴城巡檢司
　　　　　　　　　昌邑巡檢司
　　　　　　　　　烏山巡檢司
　　　　　　　　　趙家圍巡檢司
　　　　豐城縣　　柿源巡檢司
　　　　　　　　　江滸口巡檢司
　　　　奉新縣　　羅坊巡檢司
　　　　進賢縣　　鄔子巡檢司
　　　　　　　　　潤陂巡檢司
　　　　　　　　　龍山巡檢司
　　　寧州　　　　定江巡檢司
　　　　　　　　　杉柿巡檢司
　　　　　　　　　八疊嶺巡檢司
　　瑞州府
　　　　髙安縣　　隂崗嶺巡檢司
　　　　新昌縣　　大姑嶺巡檢司
　　　　上髙縣　　離婁橋巡檢司
　　臨江府
　　　　清江縣　　清江鎮巡檢司
　　　　新淦縣　　峽江巡檢司
　　　　　　　　　柸山巡檢司
　　袁州府
　　　　宜春縣　　黄圃巡檢司
　　　　　　　　　澗髙嶺巡檢司
　　　　萍鄉縣　　安樂巡檢司
　　　　　　　　　大安里巡檢司
　　　　　　　　　草市巡檢司
　　　　萬載縣　　鐡山界巡檢司
　　吉安府
　　　　廬陵縣　　井崗巡檢司
　　　　　　　　　敖城巡檢司
　　　　　　　　　富田巡檢司
　　　　永寧縣　　升鄉寨巡檢司
　　　　吉水縣　　白沙巡檢司
　　　　永新縣　　栗什寨巡檢司
　　　　　　　　　禾山寨巡檢司
　　　　　　　　　新安寨巡檢司
　　　　　　　　　上坪寨巡檢司
　　　　泰和縣　　早禾市巡檢司
　　　　　　　　　花石潭巡檢司
　　　　永豐縣　　層山巡檢司
　　　　　　　　　沙溪巡檢司
　　　　　　　　　視田巡檢司
　　　　　　　　　表湖巡檢司
　　　　萬安縣　　皂口巡檢司
　　　　　　　　　灘頭巡檢司
　　　　安福縣　　羅塘巡檢司
　　　　　　　　　黄茆巡檢司
　　　　龍泉縣　　禾原巡檢司
　　　　　　　　　北鄉巡檢司
　　　　　　　　　秀洲巡檢司
　　贑州府
　　　　贑縣　　　長洛巡檢司
　　　　　　　　　桂源巡檢司
　　　　　　　　　磨刀寨巡檢司
　　　　寧都縣　　下河寨巡檢司
　　　　㑹昌縣　　承鄉巡檢司
　　　　　　　　　湘鄉寨巡檢司
　　　　　　　　　河口巡檢司
　　　　雩都縣　　青塘寨巡檢司
　　　　　　　　　平頭寨巡檢司
　　　　龍南縣　　下歴巡檢司
　　　　安逺縣　　板石巡檢司
　　　　　　　　　大墩巡檢司
　　　　　　　　　雙橋巡檢司
　　　　興國縣　　㢠龍寨巡檢司
　　　　　　　　　衣錦巡檢司
　　　　信豐縣　　新田巡檢司
　　　　瑞金縣　　瑞林巡檢司
　　　　　　　　　湖陂巡檢司
　　　　石城縣　　捉殺寨巡檢司
　　南安府
　　　　大庾縣　　欝林鎮巡檢司
　　　　　　　　　赤石嶺巡檢司
　　　　上猶縣　　過歩鎮巡檢司
　　　　　　　　　浮龍巡檢司
　　　　南康縣　　潭口鎮巡檢司
　　　　　　　　　相安巡檢司
　　建昌府
　　　　南城縣　　盧溪巡檢司
　　　　　　　　　藍田巡檢司
　　　　南豐縣　　龍池巡檢司
　　　　新城縣　　極髙巡檢司
　　　　　　　　　同安巡檢司
　　　　廣昌縣　　秀嶺巡檢司
　　　　　　　　　白水鎮巡檢司
　　撫州府
　　　　臨川縣　　白竿巡檢司
　　　　　　　　　古熂巡檢司
　　　　宜黄縣　　止馬市巡檢司
　　　　樂安縣　　望仙巡檢司
　　　　　　　　　南平巡檢司
　　　　　　　　　龍義巡檢司
　　廣信府
　　　　上饒縣　　鄭家坊巡檢司
　　　　　　　　　八房塲巡檢司
　　　　玉山縣　　桞都寨巡檢司
　　　　弋陽縣　　了巖寨巡檢司
　　　　永豐縣　　柘陽寨巡檢司
　　　　鉛山縣　　石佛寨巡檢司
　　　　貴溪縣　　管界寨巡檢司
　　饒州府
　　　　鄱陽縣　　棠隂巡檢司
　　　　　　　　　石門巡檢司
　　　　徳興縣　　白沙巡檢司
　　　　樂平縣　　仙鶴寨巡檢司
　　　　　　　　　八澗巡檢司
　　　　餘干縣　　康山巡檢司
　　　　浮梁縣　　桃樹鎮巡檢司
　　南康府
　　　　星子縣　　長嶺巡檢司
　　　　建昌縣　　蘆潭巡檢司
　　　　都昌縣　　左蠡巡檢司
　　　　　　　　　柴棚巡檢司
　　九江府
　　　　徳化縣　　城子鎮巡檢司
　　　　　　　　　龍開河鎮巡檢司
　　　　　　　　　南湖觜巡檢司
　　　　彭澤縣　　峯山磯巡檢司
　　　　　　　　　馬當鎮巡檢司
　　　　湖口縣　　湖口鎮巡檢司
　　　　　　　　　茭石磯鎮巡檢司
　湖廣
　　武昌府
　　　　江夏縣　　金口鎮巡檢司
　　　　　　　　　滸黄州鎮巡檢司
　　　　　　　　　鮎魚口鎮巡檢司
　　　　武昌縣　　白湖鎮巡檢司
　　　　　　　　　三江口鎮巡檢司
　　　　　　　　　赤石磯鎮巡檢司
　　　　　　　　　金子磯鎮巡檢司
　　　　蒲圻縣　　羊樓巡檢司
　　　　嘉魚縣　　簰州鎮巡檢司
　　　　　　　　　石頭口巡檢司
　　　興國州　　　富池鎮巡檢司
　　　　　　　　　黄顙口鎮巡檢司
　　　　大冶縣　　道士袱巡檢司
　　黄州府
　　　　黄岡縣　　中和鎮巡檢司
　　　　　　　　　團風鎮巡檢司
　　　　　　　　　陽邏巡檢司
　　　　　　　　　赤壁磯鎮巡檢司
　　　　黄陂縣　　大城潭鎮巡檢司
　　　　麻城縣　　雙城鎮巡檢司
　　　　　　　　　虎頭關巡檢司
　　　　羅田縣　　多雲鎮巡檢司
　　　　蘄水縣　　蘭溪巡檢司
　　　　　　　　　巴河鎮巡檢司
　　　蘄州　　　　茅山巡檢司
　　　　　　　　　大同鎮巡檢司
　　　　廣濟縣　　武家穴鎮巡檢司
　　　　　　　　　馬口鎮巡檢司
　　　　黄梅縣　　新開口鎮巡檢司
　　　　　　　　　清江觜鎮巡檢司
　　荆州府
　　　　江陵縣　　郝穴口巡檢司
　　　　　　　　　虎渡口巡檢司
　　　　　　　　　沙市巡檢司
　　　　石首縣　　調絃口巡檢司
　　　　公安縣　　油河巡檢司
　　　　監利縣　　瓦子灣巡檢司
　　　　　　　　　窑圻巡檢司
　　　　　　　　　白螺磯巡檢司
　　　歸州　　　　南邏口巡檢司
　　　　　　　　　牛口巡檢司
　　　　興山縣　　興山巡檢司
　　　　巴東縣　　石柱關巡檢司
　　　　　　　　　連天關巡檢司
　　　夷陵州　　　南津口巡檢司
　　　　宜都縣　　清江口巡檢司
　　　　逺安縣　　金竹坪巡檢司
　　　　長陽縣　　蹇家園巡檢司
　　　　　　　　　漁陽關巡檢司
　　　荆門州　　　新城鎮巡檢司
　　　　　　　　　樂鄉橋巡檢司
　　　　　　　　　仙居口巡檢司
　　　　　　　　　建陽巡檢司
　　　　當陽縣　　漳河口巡檢司
　　常徳府
　　　　桃源縣　　髙都巡檢司
　　　　　　　　　白馬渡巡檢司
　　　　龍陽縣　　鼎港口巡檢司
　　　　　　　　　小江口巡檢司
　　永州府
　　　　零陵縣　　髙溪市巡檢司
　　　　東安縣　　盧洪市巡檢司
　　　　　　　　　結陂市巡檢司
　　　　祁陽縣　　永隆太平市巡檢司
　　　　　　　　　江湘市巡檢司
　　　　　　　　　歸陽市巡檢司
　　　　　　　　　白水市巡檢司
　　　道州
　　　　永明縣　　白靣墟巡檢司
　　　　　　　　　桃川市巡檢司
　　　　　　　　　白象巡檢司
　　　　江華縣　　濤墟巡檢司
　　　　　　　　　錦岡巡檢司
　　　　　　　　　錦田寨巡檢司
　　　　寧逺縣　　白靣寨巡檢司
　　寶慶府
　　　　邵陽縣　　隆囘巡檢司
　　　　新化縣　　蘇溪巡檢司
　　　武岡州　　　城歩巡檢司
　　　　　　　　　蓼溪隘巡檢司
　　　　　　　　　紫陽關巡檢司
　　　　　　　　　硤口巡檢司
　　　　　　　　　石門隘巡檢司
　　　　新寧縣　　靖位巡檢司
　　辰州府　　　　鎮溪巡檢司
　　　　　　　　　髙巖巡檢司
　　　　沅陵縣　　明溪巡檢司
　　　　　　　　　池蓬巡檢司
　　　　　　　　　㑹溪巡檢司
　　　　盧溪縣　　河溪巡檢司
　　　　　　　　　溪洞巡檢司
　　　　　　　　　院塲坪巡檢司
　　　　辰溪縣　　渡口巡檢司
　　　　溆浦縣　　龍潭巡檢司
　　　　　　　　　鎮寧巡檢司
　　　沅州　　　　晃州巡檢司
　　　　　　　　　西關渡口巡檢司
　　　　黔陽縣　　安江巡檢司
　　　　麻陽縣　　巖口巡檢司
　　長沙府
　　　　長沙縣　　喬口鎮巡檢司
　　　　善化縣　　暮雲市巡檢司
　　　　湘隂縣　　營田巡檢司
　　　　湘潭縣　　下攝市巡檢司
　　　　瀏陽縣　　瞿家寨巡檢司
　　　　攸縣　　　鳳嶺巡檢司
　　　　湘鄉縣　　武障市巡檢司
　　　　醴陵縣　　淥口巡檢司
　　　茶陵州　　　視渡口巡檢司
　　衡州府
　　　　衡陽縣　　江東巡檢司
　　　　　　　　　松栢市巡檢司
　　　　衡山縣　　雷家埠巡檢司
　　　　安仁縣　　安平巡檢司
　　　　　　　　　潭湖巡檢司
　　　　耒陽縣　　羅渡巡檢司
　　　桂陽州　　　牛橋巡檢司
　　　　　　　　　泗州寨巡檢司
　　　　臨武縣　　赤土巡檢司
　　　　　　　　　两路口巡檢司
　　　　藍山縣　　乾溪巡檢司
　　　　　　　　　毛俊堡巡檢司
　　　　　　　　　張家陂巡檢司
　　　　　　　　　小山堡巡檢司
　　　　　　　　　大橋巡檢司
　　襄陽府
　　　　襄陽縣　　油坊灘巡檢司
　　　　　　　　　雙溝巡檢司
　　　　　　　　　樊城巡檢司
　　　　南漳縣　　七里灘巡檢司
　　　　　　　　　方家堰巡檢司
　　　　　　　　　金廂坪巡檢司
　　　　榖城縣　　石花街巡檢司
　　　　光化縣　　積營巡檢司
　　　均州　　　　黒虎廟巡檢司
　　鄖陽府
　　　　房縣　　　板橋山巡檢司
　　　　竹山縣　　尹店巡檢司
　　　　　　　　　吉陽關巡檢司
　　　　上津縣　　江口巡檢司
　　　　鄖縣　　　雷峯啞巡檢司
　　岳州府
　　　　巴陵縣　　鹿角巡檢司
　　　　臨湘縣　　城陵磯巡檢司
　　　　　　　　　鴨欄巡檢司
　　　　平江縣　　長夀巡檢司
　　　　華容縣　　明山古樓巡檢司
　　　　　　　　　黄家穴巡檢司
　　　　　　　　　北河巡檢司
　　　澧州　　　　嘉山鎮巡檢司
　　漢陽府
　　　　漢陽縣　　漢口鎮巡檢司
　　　　　　　　　沌口鎮巡檢司
　　　　　　　　　蔡店鎮巡檢司
　　　　　　　　　新灘巡檢司
　　　　　　　　　百八磯鎮巡檢司
　　　　漢川縣　　劉家隔巡檢司
　　徳安府
　　　隨州　　　　梅坵鎮巡檢司
　　　　　　　　　唐縣鎮巡檢司
　　　　　　　　　出山鎮巡檢司
　　　　應山縣　　平里市巡檢司
　　　安陸州　　　髙竅鎮巡檢司
　　　　雲夢縣　　興安鎮巡檢司
　　　　孝感縣　　馬溪河巡檢司
　　　　　　　　　小河溪巡檢司
　　　　應城縣　　巖山鎮巡檢司
　　　沔陽州　　　沙鎮巡檢司
　　　　　　　　　茅鎮巡檢司
　　　　景陵縣　　乾鎮巡檢司
　　　郴州　　　　石陂巡檢司
　　　　宜章縣　　赤石巡檢司
　　　　　　　　　白沙巡檢司
　　　　桂東縣　　髙分巡檢司
　　　　永興縣　　安福巡檢司
　　　　　　　　　髙亭巡檢司
　　　　桂陽縣　　鎮安巡檢司
　　　　　　　　　濠村巡檢司
　　　　　　　　　益將巡檢司
　　　　　　　　　長樂山口巡檢司
　　　　興寧縣　　州門巡檢司
　　　靖州　　　　零溪巡檢司
　　　　㑹同縣　　江東巡檢司
　　　　　　　　　若水巡檢司
　　　　　　　　　鎮逺巡檢司
　　　　通道縣　　播揚巡檢司
　　　　　　　　　牧溪巡檢司
　　　　綏寧縣　　青坡巡檢司
　　　　　　　　　臨口巡檢司
　　　　五寨長官司
　　　　　　　　　杜望巡檢司
　　　　　　　　　隂隆江巡檢司
　　　　筸子坪長官司
　　　　　　　　　滑石江巡檢司
　
　
　
　
　
　
　
　
　
　
　
　
　
　
　
　明㑹典卷一百十三
欽定四庫全書
　明㑹典卷一百十四
　　兵部九
　　　闗津一
　　廵檢司
　福建
　　福州府
　　　　閩縣　　五虎門官毋嶼廵檢司
　　　　　　　　閩安鎮廵檢司
　　　　候官縣　竹崎廵檢司
　　　　懐安縣　五縣寨廵檢司
　　　　福清縣　壁頭山廵檢司
　　　　　　　　牛頭門廵檢司
　　　　　　　　澤朗山廵檢司
　　　　古田縣　杉洋廵檢司
　　　　永福縣　際門廵檢司
　　　　連江縣　北茭廵檢司
　　　　長樂縣　松下廵檢司
　　　　　　　　石梁蕉山廵檢司
　　　　　　　　小祉山廵檢司
　　　福寜州
　　　　　　　　松山廵檢司
　　　　　　　　大篔簹廵檢司
　　　　　　　　清灣廵檢司
　　　　　　　　水澚廵檢司
　　　　　　　　髙羅廵檢司
　　　　　　　　延停廵檢司
　　　　　　　　石洋廵檢司
　　　　福安縣　白石廵檢司
　　　　寜徳縣　東陽麻嶺廵檢司
　　邵武府
　　　　邵武縣　水口廵檢司
　　　　光澤縣　大寺寨廵檢司
　　　　建寜縣　西安廵檢司
　　建寜府
　　　　甌寜縣　營頭街廵檢司
　　　　建安縣　籌嶺廵檢司
　　　　崇安縣　分水闗廵檢司
　　　　松溪縣　二十四都廵檢司
　　　　　　　　東闗廵檢司
　　　　政和縣　赤巖廵檢司
　　　　浦城縣　盆亭廵檢司
　　　　　　　　髙泉廵檢司
　　　　　　　　溪源廵檢司
　　　　壽寜縣　漁溪廵檢司
　　延平府
　　　　南平縣　大歴廵檢司
　　　　　　　　嵢峽廵檢司
　　　　將樂縣　萬安寨廵檢司
　　　　尤溪縣　英果寨廵檢司
　　　　　　　　髙才坂廵檢司
　　　　順昌縣　仁壽廵檢司
　　　　沙縣　　北鄉寨廵檢司
　　　　永安縣　安砂鎮廵檢司
　　　　　　　　湖口廵檢司
　　興化府
　　　　莆田縣　迎仙寨廵檢司
　　　　　　　　嵌頭廵檢司
　　　　　　　　青山廵檢司
　　　　　　　　吉了廵檢司
　　　　　　　　小嶼廵檢司
　　　　　　　　沖沁廵檢司
　　泉州府
　　　　晉江縣　祥芝廵檢司
　　　　　　　　深滬廵檢司
　　　　　　　　圍頭廵檢司
　　　　　　　　烏潯廵檢司
　　　　南安縣　澚頭廵檢司
　　　　同安縣　髙浦廵檢司
　　　　　　　　峯上廵檢司
　　　　　　　　官澚廵檢司
　　　　　　　　田浦廵檢司
　　　　　　　　塔頭山廵檢司
　　　　　　　　陳坑廵檢司
　　　　　　　　苧溪廵檢司
　　　　　　　　烈嶼廵檢司
　　　　惠安縣　小岞廵檢司
　　　　　　　　峯尾廵檢司
　　　　　　　　獺窟廵檢司
　　　　　　　　黄崎廵檢司
　　　　徳化縣　安仁廵檢司
　　　　　　　　髙鎮廵檢司
　　　　安溪縣　源口渡廵檢司
　　漳州府
　　　　漳浦縣　洪淡廵檢司
　　　　　　　　後葛廵檢司
　　　　　　　　青山廵檢司
　　　　　　　　金石廵檢司
　　　　　　　　盤陀嶺廵檢司
　　　　　　　　井尾廵檢司
　　　　　　　　島尾廵檢司
　　　　　　　　古雷廵檢司
　　　　　　　　東沉赤山廵檢司
　　　　龍溪縣　濠門廵檢司
　　　　　　　　栁營江廵檢司
　　　　　　　　海門社廵檢司
　　　　龍巖縣　鴈門廵檢司
　　　　　　　　東西洋廵檢司
　　　　南靖縣　九龍嶺廵檢司
　　　　　　　　小溪廵檢司
　　　　　　　　寒溪廵檢司
　　　　　　　　和溪廵檢司
　　　　　　　　永豐廵檢司
　　　　長泰縣　朝天嶺廵檢司
　　　　漳平縣　歸化廵檢司
　　　　　　　　溪南廵檢司
　　　　　　　　桃源店廵檢司
　　汀州府
　　　　長汀縣　古城寨廵檢司
　　　　寜化縣　安逺寨廵檢司
　　　　武平縣　永平寨廵檢司
　　　　　　　　象洞寨廵檢司
　　　　清流縣　鐡石磯頭廵檢司
　　　　連城縣　北團寨廵檢司
　　　　歸化縣　夏陽廵檢司
　　　　永定縣　興化鄉廵檢司
　　　　　　　　太平廵檢司
　　　　　　　　三層嶺廵檢司
　廣東
　　廣州府
　　　　南海縣　馬寜廵檢司
　　　　　　　　神安廵檢司
　　　　　　　　西南廵檢司
　　　　　　　　三江廵檢司
　　　　　　　　胥江廵檢司
　　　　　　　　黄鼎廵檢司
　　　　　　　　江浦廵檢司
　　　　　　　　金利廵檢司
　　　　番禺縣　鹿步廵檢司
　　　　　　　　茭塘廵檢司
　　　　　　　　沙灣廵檢司
　　　　　　　　慕徳里廵檢司
　　　　　　　　獅嶺廵檢司
　　　　清逺縣　潖江廵檢司
　　　　　　　　濵江廵檢司
　　　　　　　　横石磯廵檢司
　　　　　　　　迴岐廵檢司
　　　　香山縣　香山廵檢司
　　　　　　　　小黄圃廵檢司
　　　　東莞縣　中堂廵檢司
　　　　　　　　京山廵檢司
　　　　　　　　白沙廵檢司
　　　　　　　　缺口鎮廵檢司
　　　　　　　　官富廵檢司
　　　　　　　　福永廵檢司
　　　　増城縣　烏石廵檢司
　　　　　　　　茅田廵檢司
　　　　　　　　上龍門廵檢司
　　　　新㑹縣　沙岡廵檢司
　　　　　　　　牛肚灣廵檢司
　　　　　　　　望髙廵檢司
　　　　　　　　潮連廵檢司
　　　　　　　　沙村廵檢司
　　　　　　　　藥逕廵檢司
　　　　　　　　大瓦廵檢司
　　　　順徳縣　馬寜廵檢司
　　　　　　　　伍斗口廵檢司
　　　　　　　　馬岡廵檢司
　　　　　　　　都寜廵檢司
　　　　　　　　江村廵檢司
　　　　　　　　紫泥廵檢司
　　　連州
　　　　陽山縣　星子廵檢司
　　　　　　　　朱岡廵檢司
　　　　　　　　西岸廵檢司
　　惠州府
　　　　歸善縣　寛仁里廵檢司
　　　　　　　　馴雉里廵檢司
　　　　　　　　内外管里廵檢司
　　　　　　　　碧甲廵檢司
　　　　博羅縣　石灣廵檢司
　　　　　　　　善政里廵檢司
　　　　河源縣　忠信里廵檢司
　　　　　　　　長吉里廵檢司
　　　　　　　　藍口廵檢司
　　　　海豐縣　甲子門廵檢司
　　　　　　　　長沙港口巡檢司
　　　　龍川縣　和平巡檢司
　　　　　　　　通衢巡檢司
　　　　　　　　十一都巡檢司
　　　　興寜縣　十三都巡檢司
　　　　　　　　水口巡檢司
　　　　長樂縣　清溪巡檢司
　　　　　　　　十二都巡檢司
　　肇慶府
　　　　髙要縣　三水巡檢司
　　　　　　　　祿步巡檢司
　　　　　　　　横石巡檢司
　　　　　　　　古耶巡檢司
　　　　　　　　横查巡檢司
　　　　四㑹縣　南津巡檢司
　　　　　　　　金溪巡檢司
　　　　　　　　扶溪巡檢司
　　　　新興縣　羅苛巡檢司
　　　　　　　　四合巡檢司
　　　　　　　　立將巡檢司
　　　　陽春縣　古良巡檢司
　　　　陽江縣　海陵巡檢司
　　　　　　　　恩平巡檢司
　　　　髙明縣　太平巡檢司
　　　徳慶州　　晉康鄉巡檢司
　　　　　　　　悅城鄉巡檢司
　　　　　　　　都城鄉巡檢司
　　　　開建縣　古令巡檢司
　　　　封川縣　文徳巡檢司
　　　　瀧水縣　建水鄉巡檢司
　　　　　　　　開陽鄉巡檢司
　　韶州府
　　　　曲江縣　濛􁫳巡檢司
　　　　　　　　平圃巡檢司
　　　　仁化縣　扶溪巡檢司
　　　　　　　　恩村巡檢司
　　　　乳源縣　武陽巡檢司
　　　　樂昌縣　黄圃巡檢司
　　　　　　　　髙勝巡檢司
　　　　　　　　羅家渡巡檢司
　　　　英徳縣　清溪巡檢司
　　　　　　　　象岡巡檢司
　　　　　　　　浛光巡檢司
　　　　　　　　洸口巡檢司
　　　　翁源縣　桂山了巡檢司
　　　　　　　　黄峒巡檢司
　　南雄府
　　　　保昌縣　紅梅巡檢司
　　　　　　　　平田巡檢司
　　　　　　　　百順巡檢司
　　　　始興縣　黄塘巡檢司
　　　　　　　　清化逕巡檢司
　　潮州府
　　　　海陽縣　楓洋巡檢司
　　　　　　　　闢望巡檢司
　　　　掲陽縣　鮀浦巡檢司
　　　　　　　　湖口巡檢司
　　　　　　　　北寨巡檢司
　　　　潮陽縣　招寜巡檢司
　　　　　　　　神泉巡檢司
　　　　　　　　門闢巡檢司
　　　　　　　　吉安巡檢司
　　　　　　　　桑田巡檢司
　　　　程鄉縣　太平鄉巡檢司
　　　　　　　　豐順鄉巡檢司
　　　　　　　　石窟巡檢司
　　　　饒平縣　黄岡巡檢司
　　雷州府
　　　　海康縣　黑石巡檢司
　　　　　　　　清道巡檢司
　　　　遂溪縣　湛川巡檢司
　　　　　　　　潿洲巡檢司
　　　　徐聞縣　寜海巡檢司
　　　　　　　　東場巡檢司
　　　　　　　　遇賢巡檢司
　　亷州府
　　　　合浦縣　髙仰巡檢司
　　　　　　　　珠塲巡檢司
　　　　　　　　永平巡檢司
　　　欽州　　　如昔巡檢司
　　　　　　　　管界巡檢司
　　　　　　　　沿海巡檢司
　　　　　　　　長墪巡檢司
　　　　靈山縣　西鄉巡檢司
　　　　　　　　林墟巡檢司
　　瓊州府
　　　　瓊山縣　清瀾巡檢司
　　　　澄邁縣　澄邁巡檢司
　　　　文昌縣　鋪前巡檢司
　　　　　　　　青藍頭巡檢司
　　　　㑹同縣　調囂巡檢司
　　　　臨髙縣　田牌巡檢司
　　　　　　　　博鋪巡檢司
　　　崖州　　　藤橋巡檢司
　　　　　　　　抱嵗巡檢司
　　　　　　　　通逺巡檢司
　　　　感恩縣　延徳巡檢司
　　　儋州　　　安海巡檢司
　　　　　　　　鎮南巡檢司
　　　萬州　　　蓮塘巡檢司
　　　　陵水縣　牛嶺巡檢司
　　髙州府
　　　　茂名縣　赤水巡檢司
　　　　　　　　博茂巡檢司
　　　　電白縣　平山村巡檢司
　　　　　　　　立石巡檢司
　　　　信宜縣　中道巡檢司
　　　化州　　　梁家沙巡檢司
　　　　吳川縣　寜村巡檢司
　　　　石城縣　淩禄巡檢司
　廣西
　　桂林府
　　　　臨桂縣　蘆田市巡檢司
　　　　　　　　兩江口巡檢司
　　　　　　　　湘山渡巡檢司
　　　　靈川縣　白石潭巡檢司
　　　　　　　　千秋峽口廵檢司
　　　　興安縣　鹽沙寨巡檢司
　　　　　　　　唐家鋪巡檢司
　　　　　　　　融江六洞巡檢司
　　　　陽朔縣　白竹寨巡檢司
　　　　　　　　伏荔市巡檢司
　　　　　　　　都樂墟巡檢司
　　　　古田縣　常安鎮巡檢司
　　　　　　　　富禄鎮巡檢司
　　　　　　　　桐木鎮巡檢司
　　　　義寜縣　桑江口巡檢司
　　　　永福縣　蘭麻鎮巡檢司
　　　　　　　　桐古市巡檢司
　　　全州　　　西延巡檢司
　　　　　　　　栁浦巡檢司
　　　　　　　　建安巡檢司
　　　　灌陽縣　吉寜鄉崇順里巡檢司
　　栁州府
　　　　栁城縣　東泉鎮巡檢司
　　　　　　　　洛好鎮巡檢司
　　　　　　　　古􁪱鎮巡檢司
　　　　　　　　吉清鎮巡檢司
　　　　　　　　廖洞鎮巡檢司
　　　　來賔縣　界牌鎮巡檢司
　　　　馬平縣　都博鎮巡檢司
　　　　　　　　歸化鎮巡檢司
　　　　　　　　辛興鎮巡檢司
　　　　洛容縣　平樂鎮巡檢司
　　　　　　　　江口鎮巡檢司
　　　　　　　　章駱鎮巡檢司
　　　　羅城縣　安湘鎮巡檢司
　　　　　　　　樂善鎮巡檢司
　　　　　　　　莫離鎮巡檢司
　　　　　　　　武陽鎮巡檢司
　　　　　　　　通道鎮巡檢司
　　　　　　　　中峒鎮巡檢司
　　　　融縣　　清流鎮巡檢司
　　　　　　　　長安鎮巡檢司
　　　　　　　　思管鎮巡檢司
　　　　　　　　鵝頸隘巡檢司
　　　　　　　　保江鎮巡檢司
　　　　　　　　西峒鎮巡檢司
　　　　　　　　理源鎮巡檢司
　　　　　　　　太約鎮巡檢司
　　　　懐逺縣　潯江鎮巡檢司
　　　　　　　　丹陽鎮巡檢司
　　　　　　　　萬石鎮巡檢司
　　　　　　　　宜良鎮巡檢司
　　　象州　　　鵝頸鎮巡檢司
　　　　　　　　龍門鎮巡檢司
　　　　　　　　尖山鎮巡檢司
　　　　武宣縣　縣郭鎮巡檢司
　　　　　　　　周冲巡檢司
　　　　　　　　安永鎮巡檢司
　　　　　　　　東鄉巡檢司
　　　賔州　　　安城鎮巡檢司
　　　　遷江縣　羅目鎮巡檢司
　　　　　　　　李廣鎮巡檢司
　　　　　　　　清水鎮巡檢司
　　　　上林縣　三畔鎮巡檢司
　　　　　　　　思龍鎮巡檢司
　　　　　　　　三門灘鎮巡檢司
　　梧州府
　　　　蒼梧縣　羅粒寨巡檢司
　　　　　　　　長行鄉巡檢司
　　　　　　　　安平鄉巡檢司
　　　　岑溪縣　烏峽寨巡檢司
　　　　　　　　連城鄉義平巡檢司
　　　　藤縣　　竇家寨巡檢司
　　　　　　　　白石寨巡檢司
　　　　　　　　赤水鎮巡檢司
　　　　容縣　　粉壁寨巡檢司
　　　　　　　　波羅里大洞巡檢司
　　　　懐集縣　武城鄉巡檢司
　　　　　　　　慈樂寨巡檢司
　　　鬱林州
　　　　北流縣　䨇威寨巡檢司
　　　　博白縣　周羅寨巡檢司
　　　　　　　　沙河寨巡檢司
　　　　陸川縣　温水寨巡檢司
　　潯州府
　　　　桂平縣　常林鄉巡檢司
　　　　　　　　大黄江口巡檢司
　　　　　　　　思隆鄉巡檢司
　　　　　　　　大宣鄉巡檢司
　　　　　　　　靖寜鄉巡檢司
　　　　　　　　木盤浦巡檢司
　　　　平南縣　武林鄉巡檢司
　　　　　　　　秦川鄉巡檢司
　　　　　　　　大同鄉巡檢司
　　　　貴縣　　五州寨巡檢司
　　　　　　　　辛安寨巡檢司
　　　　　　　　北山巡檢司
　　平樂府
　　　　平樂縣　昭平寨巡檢司
　　　　　　　　龍平寨巡檢司
　　　　　　　　古眉寨巡檢司
　　　　　　　　羣峯巡檢司
　　　　　　　　榕津寨巡檢司
　　　　㳟城縣　西嶺寨巡檢司
　　　　　　　　白面寨巡檢司
　　　　　　　　鎮峽寨巡檢司
　　　　富川縣　寨下市巡檢司
　　　　　　　　邊蓬寨巡檢司
　　　　　　　　白霞寨巡檢司
　　　　賀縣　　信都寨巡檢司
　　　　　　　　沙田寨巡檢司
　　　　　　　　樊家寨巡檢司
　　　　　　　　大寜寨巡檢司
　　　　　　　　白花洞口巡檢司
　　　　荔浦縣　峯門寨巡檢司
　　　　　　　　南源寨巡檢司
　　　　修仁縣　麗壁市巡檢司
　　南寜府
　　　　宣化縣　那龍寨巡檢司
　　　　　　　　遷隆寨巡檢司
　　　　　　　　䭾演寨巡檢司
　　　　　　　　那樓寨巡檢司
　　　　　　　　那南寨巡檢司
　　　　　　　　渠樂寨巡檢司
　　　　　　　　金城寨巡檢司
　　　　　　　　八尺寨巡檢司
　　　　武縁縣　髙井寨巡檢司
　　　　　　　　横山寨巡檢司
　　　　　　　　鏌鎁寨巡檢司
　　　　　　　　西舍寨巡檢司
　　　　　　　　愽澁寨巡檢司
　　　横州　　　古江口巡檢司
　　　　　　　　南鄉巡檢司
　　　　水淳縣　南里鄉巡檢司
　　　　　　　　武羅鄉巡檢司
　　　　　　　　修徳鄉巡檢司
　　慶逺府　　　東蘭州文州隘口巡檢司
　　　　　　　　目州隘口巡檢司
　　　　宜山縣　大曹鎮巡檢司
　　　　　　　　東江鎮巡檢司
　　　　　　　　徳勝鎮巡檢司
　　　　　　　　懐逺鎮巡檢司
　　　　忻城縣　三寨巡檢司
　　　　天河縣　東禪鎮巡檢司
　　　　　　　　思農鎮巡檢司
　　　　　　　　歸仁鎮巡檢司
　　　　河池縣　土堡鎮巡檢司
　　　　　　　　金城鎮巡檢司
　　　　　　　　都銘鎮巡檢司
　　　　思恩縣　北蘭鎮巡檢司
　　　　　　　　普義鎮巡檢司
　　　　　　　　吉定鎮巡檢司
　　　　　　　　安化鎮巡檢司
　　　　　　　　歸恩鎮巡檢司
　　　　荔波縣　䝉村巡檢司
　　　　　　　　窮來巡檢司
　　　　　　　　方村巡檢司
　　思明府　　　永平寨巡檢司
　　鎮安府　　　胡閏寨巡檢司
　　　泗城州　　羅愽闗巡檢司
　四川
　　成都府
　　　　華陽縣　馬軍寨巡檢司
　　　　資縣　　銀山鎮巡檢司
　　　　内江縣　椑木鎮巡檢司
　　　　簡縣　　龍泉鎮巡檢司
　　　　灌縣　　蠶崖鎮巡檢司
　　　　彭縣　　白石溝巡檢司
　　　　石泉縣　馬坪口巡檢司
　　　　資陽縣　資陽鎮巡檢司
　　　崇慶州　　清溪口巡檢司
　　　漢州　　　三水闗巡檢司
　　　綿州　　　魏城巡檢司
　　　　羅江縣　白馬闗巡檢司
　　　茂州
　　　　汶川縣　寒水巡檢司
　　重慶府
　　　　巴縣　　壁山巡檢司
　　　　江津縣　清平巡檢司
　　　　綦江縣　東溪巡檢司
　　　忠州　　　臨江巡檢司
　　順慶府
　　　　南充縣　北津渡巡檢司
　　保寜府
　　　　巴縣　　米倉闗巡檢司
　　叙州府
　　　　富順縣　趙化鎮巡檢司
　　　　長寜縣　鹽水壩巡檢司
　　　　珙縣　　洞門巡檢司
　　　　髙縣　　江口巡檢司
　　　　宜賓縣　宣化巡檢司
　　　　　　　　横江鎮巡檢司
　　　　筠連縣　三岔巡檢司
　　䕫州府
　　　　雲陽縣　鐵檠巡檢司
　　　　萬縣　　武寜巡檢司
　　　　逹縣　　明通巡檢司
　　　　大寜縣　袁溪巡檢司
　　　　大昌縣　大昌巡檢司
　　　瀘州　　　李市鎮巡檢司
　　　　　　　　石棚鎮巡檢司
　　　　納溪縣　納溪河口巡檢司
　　　　江安縣　板橋巡檢司
　　　嘉定州　　金石井巡檢司
　　　　犍為縣　四望溪口巡檢司
　　　　　　　　石馬灘巡檢司
　　　　蛾眉縣　中鎮巡檢司
　　　　蒲江縣　䨇路巡檢司
　　　雅州
　　　　蘆山縣　臨闗巡檢司
　　　眉州　　　魚耶鎮巡檢司
　　　　青神縣　犁頭灣巡檢司
　　馬湖府
　　　　泥溪長官司
　　　　　　　　侮泥溪巡檢司
　　　　蠻夷長官司
　　　　　　　　寜戎巡檢司
　　烏撒軍民府　可渡河巡檢司
　　　　　　　　趙班巡檢司
　　　　　　　　阿赫闗巡檢司
　　　　　　　　永寜南邊界首烏撒七星闗
　　　　　　　　巡檢司
　　龍州宣撫司　明月巡檢司
　四川都司
　　　黄平安撫司重安渡口巡檢司
　　　黎州安撫司大渡河巡檢司
　　酉陽宣撫司　俊寜江巡檢司
　四川行都司
　　建昌衛軍民指揮使司
　　　　　　　　龍溪巡檢司
　　　　　　　　白水巡檢司
　　　　　　　　打沖河巡檢司
　　　　　　　　瀘溪巡檢司
　　　普濟長官司麻剌村巡檢司
　　㑹川衛軍民指揮使司
　　　　　　　　塔田渡巡檢司
　雲南
　　雲南府
　　　　昆明縣　赤水鵬巡檢司
　　　　　　　　清水江巡檢司
　　　　宜良縣　湯池巡檢司
　　　嵩明州　　兎兒闗巡檢司
　　　安寜州　　禄脿巡檢司
　　　　禄豐縣　南平闗巡檢司
　　　　羅次縣　煉象闗巡檢司
　　大理府
　　　　太和縣　神摩洞巡檢司
　　　　　　　　觀音山箐口巡檢司
　　　　　　　　金沙江巡檢司
　　　　　　　　白羊市巡檢司
　　　趙州　　　定西嶺巡檢司
　　　　　　　　乾海子巡檢司
　　　　　　　　蔓神寨巡檢司
　　　　　　　　迷途市巡檢司
　　　　雲南縣　楚塲巡檢司
　　　　　　　　安南坡巡檢司
　　　　　　　　伱甸巡檢司
　　　　　　　　赤石崖巡檢司
　　　鄧川州　　青索鼻巡檢司
　　　　浪穹縣　上江觜巡檢司
　　　　　　　　下江觜巡檢司
　　　　　　　　順盪井巡檢司
　　　　　　　　上五井巡檢司
　　　　　　　　十二闗巡檢司
　　　　　　　　師井巡檢司
　　　　　　　　箭桿塲巡檢司
　　　　　　　　蒲草崆巡檢司
　　　　　　　　鳳羽鄉巡檢司
　　蒙化府　　　様備巡檢司
　　　　　　　　甸頭巡檢司
　　　　　　　　備溪江巡檢司
　　　　　　　　甸尾巡檢司
　　　雲龍州　　雲龍甸巡檢司
　　臨安府
　　　　嶍峩縣　伽羅巡檢司
　　　　　　　　興衣鄉巡檢司
　　　　䝉自縣　箐口闗巡檢司
　　　　河西縣　曲陀巡檢司
　　　寜州　　　甸苴巡檢司
　　　建水州　　曲江巡檢司
　　　　　　　　納更山巡檢司
　　　石屏州　　寶秀巡檢司
　　　阿迷州　　部舊村巡檢司
　　　　　　　　東山口巡檢司
　　曲靖軍民府
　　　　南寜縣　白水闗巡檢司
　　　霑益州　　松韶鋪巡檢司
　　　　　　　　阿幢橋巡檢司
　　　馬龍州　　魯婆伽嶺巡檢司
　　楚雄府
　　　　定逺縣　黑鹽井巡檢司
　　　　　　　　琅井巡檢司
　　　　　　　　㑹基闗巡檢司
　　　　　　　　羅平闗巡檢司
　　　　楚雄縣　吕合巡檢司
　　　　廣通縣　回蹬闗巡檢司
　　　　　　　　沙矣舊巡檢司
　　　　　　　　捨資巡檢司
　　　鎮南州　　沙橋巡檢司
　　　　　　　　鎮南巡檢司
　　　　　　　　英武闗巡檢司
　　　　　　　　阿雄村巡檢司
　　澂江府
　　　　江川縣　闗索嶺巡檢司
　　　新興州　　鐡爐闗巡檢司
　　姚安軍民府
　　　姚州　　　白鹽井巡檢司
　　　　　　　　三巢巡檢司
　　　　　　　　普淜巡檢司
　　　　　　　　前塲巡檢司
　　　　　　　　普昌巡檢司
　　鶴慶軍民府　觀音山巡檢司
　　　　　　　　宣化闗巡檢司
　　　　　　　　清水江巡檢司
　　　劔川州　　彌沙井巡檢司
　　武定軍民府
　　　和曲州　　金沙江巡檢司
　　　　　　　　羅摩洱巡檢司
　　　　　　　　小甸巡檢司
　　　　　　　　龍街闗巡檢司
　　　　南甸縣　乾海子巡檢司
　　　禄勸州
　　　　石舊縣　普渡河巡檢司
　　元江軍民府　禾摩村巡檢司
　　麗江軍民府
　　　通安州　　石門闗巡檢司
　　景東府　　　保甸巡檢司
　　孟艮府
　　　灣甸州　　摩沙勒巡檢司
　雲南都司
　　騰衝軍民指揮使司
　　　　　　　　鎮夷闗巡檢司
　　　　　　　　龍川江巡檢司
　　金齒軍民指揮使司
　　　　　　　　沙木和巡檢司
　　　　　　　　石甸巡檢司
　　　　　　　　浪滄江巡檢司
　　　　　　　　水眼巡檢司
　　　　　　　　金齒巡檢司
　　　　　　　　甸頭巡檢司
　　　　永平縣　打牛坪巡檢司
　　　　　　　　上甸定夷闗巡檢司
　貴州
　　思安府
　　　　婺川縣　都儒五堡三坑等處巡檢司
　　石阡府　　　板橋巡檢司
　　永寜州　　　盤江巡檢司
　　貴州宣慰使司沙溪巡檢司
　　　　　　　　六廣河巡檢司
　　　　　　　　的澄河巡檢司
　　　　　　　　黄沙渡巡檢司
　貴州都司
　　都匀衛軍民指揮使司
　　　　　　　　獨山鎮巡檢司
　河南
　　開封府
　　　鄭州
　　　　汜水縣　古崤闗巡檢司
　　　陳州　　　界首巡檢司
　　　　西華縣　常社巡檢司
　　　　項城縣　香臺巡檢司
　　　　　　　　南頓巡檢司
　　　歸徳州　　丁家道口巡檢司
　　　　寜陵縣　桃源集巡檢司
　　河南府
　　　　孟津縣　孟津巡檢司
　　　　永寜縣　髙門闗巡檢司
　　　　　　　　崇陽鎮巡檢司
　　　　鞏縣　　黒石渡巡檢司
　　　　嵩縣　　舊縣巡檢司
　　　　　　　　没大嶺巡檢司
　　　　沔池縣　南村巡檢司
　　　陜州　　　硤石巡檢司
　　　　靈寶縣　號畧鎮巡檢司
　　　　盧氏縣　杜館鎮巡檢司
　　　　　　　　朱陽巡檢司
　　　　　　　　欒川鎮巡檢司
　　彰德府
　　　磁州　　　車騎闗巡檢司
　　　　武安縣　固鎮巡檢司
　　　　涉縣　　偏店巡檢司
　　衛輝府
　　　　輝縣　　侯趙川巡檢司
　　　　　　　　鴨子口巡檢司
　　懐慶府
　　　　濟源縣　邵源鎮巡檢司
　　南陽府
　　　　唐縣　　桐柏鎮巡檢司
　　　　泌陽縣　象河巡檢司
　　　鄧州
　　　　内鄉縣　金斗山巡檢司
　　　　　　　　西峽口巡檢司
　　　　淅川縣　花園頭巡檢司
　　　汝州
　　　　魯山縣　歇馬嶺巡檢司
　　汝寜府
　　　　汝陽縣　真陽鎮巡檢司
　　　　　　　　陽埠巡檢司
　　　信陽州
　　　　確山縣　竹溝巡檢司
　　　　　　　　明港巡檢司
　　　　羅山縣　大勝闗巡檢司
　　　　　　　　九里闗巡檢司
　　　光州
　　　　光山縣　沙窩鎮巡檢司
　　　　固始縣　朱臯鎮巡檢司
　　　　息縣　　楊庄店巡檢司
　陜西
　　西安府
　　　商州　　　武闗巡檢司
　　　　　　　　豐陽巡檢司
　　　　洛南縣　石家坡巡檢司
　　　　　　　　三要巡檢司
　　　　山陽縣　竹林闗巡檢司
　　　　商南縣　富水堡巡檢司
　　　　鎮安縣　舊縣巡檢司
　　　　　　　　三岔巡檢司
　　　　　　　　五郎壩巡檢司
　　　耀州
　　　　同官縣　金鎻闗巡檢司
　　　　三水縣　石門巡檢司
　　　邠州　　　宜禄巡檢司
　　延安府
　　　　安塞縣　敷政巡檢司
　　　　保安縣　順寜巡檢司
　　　鄜州　　　直羅巡檢司
　　　　洛川縣　鄜城巡檢司
　　　綏徳州　　官菜園渡口巡檢司
　　　　米脂縣　碎金鎮巡檢司
　　鳳翔府
　　　　寶鷄縣　益門鎮二里散闗巡檢司
　　　　　　　　虢川巡檢司
　　　　麟遊縣　石窯巡檢司
　　　隴州　　　龍安巡檢司
　　　　　　　　故闗大寨巡檢司
　　　　　　　　香泉巡檢司
　　鞏昌府
　　　　安定縣　巉口巡檢司
　　　　成縣　　黄渚巡檢司
　　　　㑹寜縣　青家驛巡檢司
　　　階州　　　七防闗巡檢司
　　　秦州　　　髙橋巡檢司
　　　　禮縣　　漩水巡檢司
　　　　　　　　板橋山巡檢司
　　　　清水縣　盤嶺巡檢司
　　　徽州　　　虞闗巡檢司
　　臨洮府
　　　　狄道縣　摩雲嶺巡檢司
　　　　渭源縣　分水嶺巡檢司
　　　蘭州　　　河橋巡檢司
　　　河州　　　定𦍑巡檢司
　　平涼府
　　　　華亭縣　瓦亭巡檢司
　　　　　　　　三鄉巡檢司
　　　　　　　　馬鋪嶺巡檢司
　　　　開城縣　固原巡檢司
　　　　鎮原縣　平安寨巡檢司
　　　涇州　　　金家凹巡檢司
　　慶陽府　　　靈州巡檢司
　　　　合水縣　華池巡檢司
　　　　安化縣　定邊巡檢司
　　　　　　　　槐安巡檢司
　　　　　　　　馬驛闗巡檢司
　　　寜州　　　襄樂巡檢司
　　　　真寜縣　雕嶺巡檢司
　　漢中府
　　　　褒城縣　鷄頭闗巡檢司
　　　　畧陽縣　九股樹巡檢司
　　　　鳳縣　　留壩巡檢司
　　　金州　　　乾祐巡檢司
　　　　洵陽縣　閭闗巡檢司
　　　　石泉縣　池河巡檢司
　山東
　　濟南府
　　　　歴城縣　堰頭鎮巡檢司
　　　　長清縣　石都寨巡檢司
　　　　肥城縣　大石巡檢司
　　　武定州　　清河鎮巡檢司
　　　　海豐縣　大沽河海口巡檢司
　　　　樂陵縣　舊縣鎮巡檢司
　　　泰安州　　泰安巡檢司
　　　　新泰縣　上四莊巡檢司
　　　濱州
　　　　霑化縣　久山鎮巡檢司
　　　　利津縣　豐國鎮巡檢司
　　兖州府
　　　　嶧縣　　鄒烏鎮巡檢司
　　　濟寜州　　魯橋巡檢司
　　　　鉅野縣　安興墓巡檢司
　　　曹州
　　　　曹縣　　安陵巡檢司
　　　東平州　　金線閘口巡檢司
　　　　平隂縣　滑口鎮巡檢司
　　　沂州　　　羅滕鎮巡檢司
　　　　費縣　　闗陽川巡檢司
　　　　　　　　毛陽鎮巡檢司
　　萊州府
　　　　掖縣　　柴葫寨巡檢司
　　　　　　　　海滄巡檢司
　　　平度州　　亭口鎮巡檢司
　　　　昌邑縣　魚兒鎮巡檢司
　　　　濰縣　　固堤店巡檢司
　　　膠州　　　古鎮巡檢司
　　　　　　　　逢猛巡檢司
　　　　即墨縣　栲栳島巡檢司
　　登州府
　　　　蓬萊縣　楊家店巡檢司
　　　　　　　　髙山巡檢司
　　　　福山縣　孫大川鎮巡檢司
　　　　黄縣　　馬停鎮巡檢司
　　　　招逺縣　東良海口巡檢司
　　　　萊陽縣　行村寨巡檢司
　　　寜海州　　乳山寨巡檢司
　　　　文登縣　赤山寨巡檢司
　　　　　　　　辛汪寨巡檢司
　　　　　　　　温泉鎮巡檢司
　　東昌府
　　　　清平縣　魏家灣巡檢司
　　　臨清州
　　　　館陶縣　南館陶巡檢司
　　　髙唐州
　　　　武城縣　甲馬營巡檢司
　　　　夏津縣　裴家圏巡檢司
　　　濮州
　　　　范縣　　水保巡檢司
　　青州府
　　　　益都縣　顔神鎮巡檢司
　　　　樂安縣　髙家港巡檢司
　　　　　　　　樂安巡檢司
　　　　諸城縣　南龍灣海口巡檢司
　　　　　　　　信陽鎮巡檢司
　　　　壽光縣　廣陵鎮巡檢司
　　　　臨胊縣　穆陵闗巡檢司
　　　　䝉隂縣　紫金闗巡檢司
　　　莒州　　　葛溝店巡檢司
　　　　　　　　十字路巡檢司
　　　　日照縣　夾倉鎮巡檢司
　山西
　　太原府
　　　　祁縣　　龍舟谷巡檢司
　　　　靜樂縣　婁煩巡檢司
　　　　　　　　故鎮巡檢司
　　　　臨縣　　尅狐寨巡檢司
　　　石州　　　赤堅嶺巡檢司
　　　忻州　　　沙溝巡檢司
　　　　　　　　忻州寨西巡檢司
　　　　　　　　牛尾莊巡檢司
　　　代州　　　太和嶺巡檢司
　　　　　　　　水勤口巡檢司
　　　　　　　　胡峪北口巡檢司
　　　　崞縣　　陽武峪巡檢司
　　　　　　　　蘆板寨巡檢司
　　　　　　　　吊橋嶺巡檢司
　　　　五臺縣　髙洪口巡檢司
　　　　　　　　飯僊山巡檢司
　　　　　　　　大峪口巡檢司
　　　　繁峙縣　北樓口巡檢司
　　　　　　　　平州嶺巡檢司
　　　　　　　　茹越口巡檢司
　　　岢嵐州　　岢嵐鎮巡檢司
　　　　嵐縣　　鹿徑嶺巡檢司
　　　　興縣　　孟家谷巡檢司
　　　　　　　　界河口巡檢司
　　　保徳州　　得馬水巡檢司
　　平陽府
　　　　蒲縣　　張村岔巡檢司
　　　絳州
　　　　垣曲縣　横嶺背巡檢司
　　　蒲州
　　　　河津縣　禹門渡巡檢司
　　　　臨晉縣　吳王寨巡檢司
　　潼闗衛　　　風陵渡巡檢司
　　　　　　　　永樂鎮巡檢司
　　　　　　　　大慶闗巡檢司
　　　隰州
　　　　永和縣　永和闗巡檢司
　　　　石樓縣　上平闗巡檢司
　　　　大寜縣　馬鬬闗巡檢司
　　　吉州　　　平渡闗巡檢司
　　　　　　　　烏仁闗巡檢司
　　　　鄉寜縣　龍尾磧巡檢司
　　　解州　　　長樂巡檢司
　　　　　　　　鹽池巡檢司
　　　　安邑縣　聖惠鎮巡檢司
　　　　平陸縣　白浪渡巡檢司
　　　　　　　　沙澗茅津渡巡檢司
　　　　芮城縣　陌底渡巡檢司
　　　霍州
　　　　靈石縣　靈石口巡檢司
　　大同府
　　　朔州　　　神池口巡檢司
　　　蔚州　　　石門口巡檢司
　　　　　　　　美峪巡檢司
　　　　　　　　九宫口巡檢司
　　　渾源州　　磁窑口巡檢司
　　　　　　　　亂嶺闗巡檢司
　　　澤州　　　横望鎮巡檢司
　　　　沁水縣　東烏嶺巡檢司
　　　汾州　　　黄蘆嶺巡檢司
　　　　平遥縣　普同村巡檢司
　　　　介休縣　闗子嶺巡檢司
　　　潞州
　　　　襄垣縣　五㠝山巡檢司
　　　　黎城縣　吾兒峪巡檢司
　　　沁州
　　　　沁源縣　綿上巡檢司
　　　遼州　　　十八盤巡檢司
　　　　榆社縣　黄花嶺巡檢司
　　　　和順縣　黄榆嶺巡檢司
　　　　　　　　松子嶺巡檢司
　　　　斷𤼵逃軍囚徒
　　諸司職掌
凡各處巡檢司弓兵并老人里甲人等獲解内外衛所
逃軍及囚徒無引人并販賣私塩犯人等項到部審問
明白一次二次在逃囚軍本部照例刺字依律杖斷原
伍舊軍并餘丁照例刺字若係在京軍人調𤼵外衛在
外衛所軍人仍𤼵原衛着役隨營塩徒編發充軍私塩
進納載塩船隻驢匹入官原捕弓兵人等照例給賞其
有征進在逃并三次在逃軍人及囚徒無引等項俱送
法司并原問衙門查照𤼵落
　　事例
洪武二十七年令凡在逃為事囚軍送原問衙門查照
𤼵落在京舊伍正軍在逃一次紀罪𤼵衛着役二次依律
的决調外衛在外舊伍正軍并囚軍戸丁補役人丁一
次二次𤼵原衛依律的决着役逃三次者俱送法司問
罪　宣徳四年令凡逃軍三犯者監候申詳依律處决
先以戸丁解補　正統二年令逃軍一次二次者記罪
免工作𤼵原衛着役三犯處决勾補戸丁調𤼵外衛若
係老疾者依律收贖别選壯丁補調　𢎞治十一年令
今後各王府軍校逃囘在京潛住者錦衣衛五城兵馬
司訪察得獲押𤼵極邊衛分充軍窩藏及兩隣不首者
一體𤼵遣充軍　十三年奏准居庸山海等闗隘引送
口外邊衛逃軍過闗并守把盤詰之人賣放者俱問𤼵
邊衛充軍
凡雜犯死罪立功做工在逃者行提問罪解至配所從
新立功拘役若立功逃囘生事害人者立功滿日就註
彼處衛所終身帶俸差操
凡問𤼵充軍人犯逃囘原犯真犯死罪免死充軍者照
依原問死罪處决雜犯死罪以下充軍者問罪枷號三
個月改𤼵極邊衛分充軍
凡撥置王府軍民人等問𤼵充軍逃囘再犯者許隣里
火甲諸人首告所在官司即便緝拏問罪枷號三箇月
改調極邊烟瘴衛分永逺充軍若影射藏匿及占恡不
𤼵者就將輔導官叅䆒隣里火甲知而不首者各治以
罪
凡盤獲私販硫黄五十斤熖硝一百斤以上者問罪硝
黄入官賣與外夷者不拘多寡比照私將軍器出境律
條坐罪其合成火藥賣與鹽徒者問𤼵邊衛充軍兩隣
知而不舉者各治以罪
　　　烽堠(謂煙/墩也)
　　諸司職掌
凡邊防去處合設煙燉并看守堠夫務必時加提調整
㸃須要廣積稈草晝夜輪流看望遇有𦂳急晝則舉煙
夜則舉火接遞通報毋致損壊有悞軍情聲息
　　事例
永樂十一年令築煙墩髙五丈有奇四圍城髙一丈五
尺外開壕塹釣橋門道上置水櫃煖月盛水寒月盛冰
墩置官軍守瞭以繩梯上下　天順二年令墩上設懸
樓礧木塌窖賺坑　成化二年令邊堠舉放𤇺砲若見
敵一二人至百餘人舉放一𤇺一砲五百人二烽二砲
千人以上三𤇺三砲五千以上四𤇺四砲萬人以上五
烽五砲傳報得宜致尅敵者准奇功違者處以軍法
　　　聲息
各邊聲息舊例武選司掌行今歸本司具載事例於
此
　　事例
凡各邊奏報一應聲息具奏行移隄備其有重大賊情
應出師征勦及地方軍馬數少應調兵䇿應者計處具
奏定奪　𢎞治十三年奏准各處巡撫巡按等官遇有
報到賊情即行都布按三司分巡分守及掌印官嚴督
捕盗官兵人等緝捕如有隠蔽賊情不行開報事發之
日應提問者就便拏問應叅奏者奏請拏問畢日一二
次不報者住俸挨補三次不報者戴罪挨補至四次以
上不報者不分軍民職官俱監候奏請降等叙用
　　　圖本
戸部所掌有圖志而諸邊疆界各有圖本以覽知地形
為守禦之計者則屬本部故列于此
　　諸司職掌
凡天下要衝及險阻去處各畫圖本并軍人版籍須令
所司成造送部務知險易
　　事例
成化元年令圖本戸口文冊俱限三年一次造報　𢎞
治元年定圖本及官軍戸口馬騾文冊限期在京并北
直𨽻衛所大寜萬分二都司限二月南京并南直𨽻中
都河南浙江江西山東遼東山西等都司限三月終陜
西福建湖廣限四月終貴州四川及陜西行都司限五
月終兩廣雲南限六月終其圖本自各邊沿海以至腹
裏都司一體造報
　計開造圖冊地方
　　　陜西　　　　　　寜夏
　　　甘肅　　　　　　四川
　　　貴州　　　　　　兩廣
　　　雲南　　　　　　湖廣
　　　河南　　　　　　遼東
　　　大同　　　　　　宣府
　　　山西　　　　　　山東
　　　延綏等處　　　　松潘等處
　　　鄖陽等處　　　　鳳陽等處
　　　蘇松等處　　　　鴈門等關
　　　紫荆等闗　　　　薊州等處
　　　順天等府　　　　腹裏城池各都司總造
　
　
　明㑹典卷一百十四
欽定四庫全書
　明㑹典卷一百十五
　　兵部十
　　　車駕清吏司
　　諸司職掌
郎中員外郎主事掌邦國輿輦車乘及天下傳驛廐牧
　　　鹵簿
鹵簿儀仗陳設𨽻本部諸司職掌所載與後來増定詳
畧不同間有未經該載者今並列于後若造作制度則
别具工部職掌
　　諸司職掌
凡正旦冬至聖節㑹同錦衣衛陳鹵簿大駕於殿之東
西須要各依次序毋得錯亂有失朝儀
　　　黄麾一對　　　　降引旛五對
　　　告止旛五對　　　傳教旛五對
　　　信旛五對　　　　龍頭竿五對
　　　戈氅十對　　　　　㦸氅十對
　　　儀鍠氅十對　　　　朱雀幢一
　　　𤣥武幢一　　　　　青龍幢一
　　　白虎幢一　　　　　金節三對
　　　豹尾二對　　　　　羽葆幢三對
　　　梧杖三對　　　　　立瓜三對
　　　卧瓜三對　　　　　儀刀三對
　　　㦸十二對　　　　　斑劍三對
　　　響節十二對　　　　龍㦸三對
　　　鐙仗三對　　　　　金鉞三對
　　　骨朶三對　　　　　金水罐一
　　　金盆一　　　　　　金脚踏一
　　　金馬杌一　　　　　鞍籠一
　　　紅紗燈籠一對　　　紅油紙燈籠三對
　　　紫羅素方傘四把　　紅羅素方傘四把
　　　黄羅直柄繡傘四把　紅羅曲柄繡傘四把
　　　紅羅單龍扇十把　　黄羅單龍扇十把
　　　黄羅雙龍扇二十把　紅羅雙龍扇二十把
　　　紅羅素扇二十把　　黄羅素扇二十把
　　　紅羅繡雉方扇十二把
　　　紅羅繡花扇十二把　玉輅一乘
　　　大輅一乘　　　　　九龍車一乘
　　　步輦一乘　　　　　馬十二匹
　　永樂三年増定
　　　肅靖旗一對　　　　金鼓旗一對
　　　金龍畫角二十四枝　鼓四十八靣
　　　金四面　　　　　　金鉦四面
　　　杖鼓四箇　　　　　笛四管
　　　板四串　　　　　　白澤旗一對
　　　門旗四對　　　　　黄旗四十面
　　　金龍旗十二面　　　日月旗二面
　　　風雲雷雨旗四面　　木火金水土星旗五面
　　　列宿旗二十八面　北斗旗一面
　　　東嶽旗一面　　　南嶽旗一面
　　　中嶽旗一面　　　西嶽旗一面
　　　北嶽旗一面　　　江河淮濟旗四面
　　　青龍旗一面　　　白虎旗一面
　　　朱雀旗一面　　　𤣥武旗一面
　　　天鹿旗一面　　　天馬旗一面
　　　鸞旗一面　　　　麟旗一面
　　　熊旗一面　　　　羆旗一面
　　　紅纛二把　　　　皂纛一把
　　　紅節二把　　　　小銅角二箇
　　　大銅角二箇　　　纓頭一箇
　　　豹尾一箇　　　　麾一把
　　　戯竹一對　　　　簫十二管
　　　笙十二攅　　　　龍笛十二管
　　　頭管十二管　　　方響四架
　　　􁐼八架　　　　　琵琶八把
　　　箜篌八把　　　　杖鼓三十六箇
　　　板四串　　　　　大鼓二面
　　　弓矢百副　　　　御杖六十根
　　　誕馬二十四匹　　領頭六對
　　　黄麾一對　　　　絳引旛五對
　　　傳教旛五對　　　告止旛五對
　　　信旛五對　　　　龍頭竿五對
　　　豹尾二對　　　　儀鍠氅十對
　　　戈氅十對　　　　㦸氅十對
　　　單㦸三對　　　　龍㦸三對
　　　斑劍三對　　　　梧杖三對
　　　立瓜三對　　　　卧𤓰三對
　　　儀刀三對　　　　金鐙三對
　　　金鉞三對　　　　骨朶三對
　　　羽葆幢五對　　　青龍幢一
　　　白虎幢一　　　　　朱雀幢一
　　　𤣥武幢一　　　　　響節十二對
　　　金節三對　　　　　方天㦸十二對
　　　鳴鞭四條　　　　　金馬杌一
　　　金交椅一　　　　　金脚踏一
　　　金水盆一　　　　　金水罐一
　　　金香爐一　　　　　金香盒一
　　　金唾盂一　　　　　金唾壺一
　　　拂子四把　　　　　紅紗燈籠六對
　　　紅油紙燈籠三對　　魫燈三對
　　　紫羅素方傘四把　　紅羅素方傘四把
　　　紅羅直柄華葢繡傘四把
　　　紅羅曲柄繡傘四把　黄羅直柄繡傘四把
　　　紅羅直柄繡傘四把
　　　黄羅曲柄繡傘二把(銀鈴/全)
　　　青羅銷金傘三把　　紅羅銷金傘三把
　　　黄羅銷金傘三把　　白羅銷金傘三把
　　　黒羅銷金傘三把
　　　黄油絹銷金雨傘一把
　　　紅羅繡花扇十二把
　　　紅羅繡雉方扇十二把
　　　紅羅單龍扇十把　　黄羅單龍扇十把
　　　紅羅雙龍扇二十把　黄羅雙龍扇二十把
　　　紅羅素扇二十把　　黄羅素扇二十把
　　　壽扇二把
　　　黄羅銷金九龍傘一把
　　　黄羅曲柄繡九龍傘一把
　　　仗馬六匹　　　　　硃紅馬杌四箇
　　　鞍籠二箇　　　　　金銅玲瓏香爐一
　　　寶匣一座　　　　　板轎一乘
　　　步輦一乘　　　　　大涼步輦一乘
　　　大馬輦一乘　　　　小馬輦一乘
　　　玉輅一乘　　　　　大輅一乘
　　　黄帳房一座
　　　丹陛駕
凡常日奉天門早朝設丹陛駕於午門外及金水橋南
　　　單龍㦸三對　　　　雙龍㦸三對
　　　斑劍三對　　　　　梧杖三對
　　　儀刀三對　　　　　立𤓰三對
　　　卧𤓰三對　　　　　鐙杖三對
　　　金鉞三對　　　　　骨朶三對
　　　單龍扇二十把　　　雙龍扇二十把
　　　黄葢傘二把　　　　黄曲柄傘二把
　　　五方傘五把　　　　鳴鞭四條
　　　弓矢五十副
　　　太后鹵簿
　　　紅杖一對　　　　　清道旗一對
　　　黄麾一對　　　　　絳引旛三對
　　　傳教旛二對　　　　告止旛二對
　　　信旛二對　　　　　龍頭竿五對
　　　儀鍠氅五對　　　　戈氅五對
　　　㦸氅五對　　　　　梧杖三對
　　　立𤓰三對　　　　　卧𤓰三對
　　　儀刀三對　　　　　斑劍三對
　　　鐙杖三對　　　　　金鉞三對
　　　骨朶三對　　　　　響節六對
　　　羽葆幢二對　　　　紫方傘二把
　　　紅方傘二把　　　　黄銷金傘一把
　　　黄繡曲柄傘二把　　紅繡傘一把
　　　紅素圓傘二把　　　紅繡雉方扇六把
　　　紅繡花圓扇六把　　青繡方扇六把
　　　紅羅素圓扇六把　　黄羅素圓扇六把
　　　拂子二把　　　　　紅紗燈籠二對
　　　紅油紙燈籠一對　　魫燈一對
　　　金交椅一把　　　　金脚踏一箇
　　　金水盆一箇　　　　金水罐一箇
　　　金香爐一箇　　　　金香金一箇
　　　金唾盂一箇　　　　金唾壺一箇
　　　行障二葉　　　　　坐障一葉
　　　輅一乘　　　　　　安車一乘
　　　太皇太后鹵簿同前
　　　中宫鹵簿
　　　紅杖一對　　　　　清道旗一對
　　　黄麾一對　　　　　絳引旛三對
　　　傳教旛二對　　　　告止旛二對
　　　信旛二對　　　　　龍頭竿五對
　　　儀鍠氅五對　　　　戈氅五對
　　　㦸氅五對　　　　　梧杖三對
　　　立𤓰三對　　　　　卧𤓰三對
　　　儀刀三對　　　　　斑劍三對
　　　鐙杖三對　　　　　金鉞三對
　　　骨朶三對　　　　　響節六對
　　　羽葆幢二對　　　　紫方傘二把
　　　紅方傘二把　　　　黄銷金傘一把
　　　黄繡曲柄傘二把　　紅繡傘一把
　　　紅素圓傘二把　　　紅繡雉方扇六把
　　　紅繡花圓扇六把　　青繡方扇六把
　　　紅羅素圓扇六把　　黄羅素圓扇六把
　　　拂子二把　　　　　紅紗燈籠二對
　　　紅油紙燈籠一對　　魫燈一對
　　　金交椅一把　　　　金脚踏一箇
　　　金水盆一箇　　　　金水罐一箇
　　　金香爐一箇　　　　金香盒一箇
　　　金唾盂一箇　　　　金唾壺一箇
　　　行障二葉　　　　　坐障一葉
　　　輅一乘　　　　　　安車一乘
　　　羽儀
　　諸司職掌
凡郊祀弔䘮臨祭車駕出入合用某等羽儀導引㑹同
錦衣衛須要各依定制陳布毋得相參
　　事例
一郊祀鹵簿大駕全設前期視牲用丹陛駕
一祭社稷鹵簿大駕内去白澤旗以下至𤣥武豹尾大
涼步輦至大輅不設餘同郊祀
一祭太廟
一祭山川並與社稷同
一耕籍田
一幸太學俱用鹵簿大駕
　
　
　
　明㑹典卷一百十五
欽定四庫全書
　明㑹典卷一百十六
　　兵部十一
　　　儀仗
　　諸司職掌
凡皇太子親王出入合用儀仗依制陳導如有損壊移
咨工部如法修飾
　　　　皇太子儀仗
　　諸司職掌
　　　金交椅一把脚踏全　金盆罐一副手巾全
　　　紅紵絲拜褥一條　　青孔雀扇六把
　　　青花扇四把　　　　青方扇四把
　　　紅繡直柄傘二把(銀鈴/全)青方傘二把
　　　紅羅銷金傘一把　　紅羅銷金雨傘一把
　　　羽葆幢三對　　　　絳引旛一對
　　　儀鍠氅三對　　　　戈氅三對
　　　㦸氅三對　　　　金節二對
　　　響節六對　　　　骨朶二對
　　　金鉞二對　　　　金鐙二對
　　　立𤓰二對　　　　卧𤓰二對
　　　儀刀二對　　　　斑劍二對
　　　梧杖二對　　　　㦸六對
　　　紗燈三對　　　　魫燈三對
　　　帳房一座　　　　幃幕一對
　　　金馬杌一副
　　永樂三年增定
　　　令旗一對　　　　清道旗二對
　　　􁏢弩一張　　　　刀盾十對
　　　弓箭二十副　　　白澤旗二面
　　　青旗二面　　　　紅旗二面
　　　黄旗二面　　　　白旗二面
　　　黒旗二面　　　　青素旗二十面
　　　金鼓旗二面　　　金龍畫角十二枝
　　　花匡鼓二十四面　掆鼓二面
　　　金鉦二面　　　　金二面
　　　板二串　　　　　笛二管
　　　杖鼓二箇　　　　小銅角一對
　　　大銅角一對　　　纓頭一箇
　　　戱竹一對　　　　大鼓一面
　　　板一串　　　　　杖鼓十二箇
　　　龍笛二管　　　　笙二攅
　　　箜篌二把　　　　􁐼二架
　　　琵琶二把　　　　方響二架
　　　頭管二管　　　　簫二管
　　　領頭四對　　　　絳引旛一對
　　　傳教旛一對　　　告止旛一對
　　　信旛一對　　　　羽葆幢三對
　　　儀鍠氅三對　　　戈氅三對
　　　㦸氅三對　　　　　梧杖二對
　　　儀刀二對　　　　　斑劍二對
　　　金鉞二對　　　　　立𤓰二對
　　　卧𤓰二對　　　　　骨朶二對
　　　鐙杖二對　　　　　殳义一對
　　　㦸十對　　　　　　矟十對
　　　夾矟一對　　　　　麾一把
　　　幢一把　　　　　　節一把
　　　金節二對　　　　　響節六對
　　　青方傘二把　　　　紅方傘二把
　　　紅銷金傘一把　　　紅繡直柄圓傘一把
　　　紅繡曲柄圓傘二把　紅繡直柄傘二把(銀鈴/全)
　　　紅圓傘二把　　　　青圓傘二把
　　　紅油絹銷金雨傘一把
　　　青繡孔雀圓扇六把　青繡花圓扇四把
　　　紅繡花圓扇四把　　紅繡孔雀方扇四把
　　　青繡花方扇四把　誕馬八匹
　　　鞍籠一箇　　　　金馬杌一箇
　　　金交椅一把　　　金脚踏一箇
　　　拂子二把　　　　紅紵絲拜褥一條
　　　金水盆一箇　　　金水罐一箇
　　　金香爐一箇　　　金香盒一箇
　　　金唾盂一箇　　　金唾壺一箇
　　　紅紗燈籠三對　　紅油紙燈籠三對
　　　魫燈三對　　　　仗馬二匹
　　　鞍籠二箇　　　　金輅一乘
　　　青帳房一座
　　　　親王儀仗(世子同/)
　　諸司職掌
　　　金交椅一把脚踏全　間抹金盆罐一副
　　　金香爐一箇　　　抹金銀香盒一箇
　　　斑劍一對　　　　儀刀四對
　　　梧杖一對　　　　　響節四對
　　　羽葆幢一對　　　　絳引旛一對
　　　骨朶一對　　　　　卧𤓰一對
　　　立𤓰一對　　　　　金鉞一對
　　　金鐙一對　　　　　儀鍠氅一對
　　　殳义一對　　　　　傳教旛一對
　　　信旛一對　　　　　告止旛一對
　　　金節一對　　　　　挑心節一把
　　　麾幢一對　　　　　㦸十對
　　　夾矟一對　　　　　矟十對
　　　盾十對　　　　　　戈氅一對
　　　㦸氅一對　　　　　紅羅銷金圓傘一把
　　　紅羅曲葢繡傘二把　紅羅繡圓傘二把
　　　紅羅繡方傘四把　　紅羅素圓傘二把
　　　紅羅素方傘二把　　紅絹銷金雨傘一把
　　　紅羅繡方扇四把　　紅羅繡圓扇四把
　　　青羅繡孔雀圓扇六把
　　　紅紗燈籠一對
　　永樂三年増定
　　　令旗一對　　　　　清道旗二對
　　　㦥弩一張　　　　　刀盾十對
　　　弓箭二十副　　　　白澤旗一對
　　　金鼓旗一對　　　　畫角十二枝
　　　花匡鼓二十四面　　杖鼓二箇
　　　金鉦二面　　　　　鑼二面
　　　掆鼓二面　　　　　板一串
　　　笛二管　　　　　　小銅角一對
　　　大銅角一對　　　　戲竹一對
　　　大鼓一面　　　　　板一串
　　　杖鼓十二面　　　　笛四管
　　　頭管四管　　　　　絳引旛一對
　　　傳教旛一對　　　　告止旛一對
　　　信旛一對　　　　　儀鍠氅一對
　　　戈氅一對　　　　　㦸氅一對
　　　梧杖一對　　　　　儀刀二對
　　　班劍一對　　　　　立𤓰一對
　　　卧𤓰一對　　　　　骨朶一對
　　　金鉞一對　　　　　金鐙一對
　　　殳义一對　　　　　㦸十對
　　　矟十對　　　　　　夾矟一對
　　　麾一把　　　　　　幢一把
　　　節一把　　　　　　響節四對
　　　紫方傘二把　　　　紅方傘二把
　　　紅銷金傘一把　　　紅繡圓傘一把
　　　紅曲柄傘二把　　　紅油絹銷金雨傘一把
　　　青繡圓扇四把　　　紅繡圓扇四把
　　　紅繡方扇四把　　　誕馬八匹
　　　鞍籠一箇　　　　　金馬杌一箇
　　　拂子二把　　　　　間抹金銀交椅一把
　　　間抹金銀脚踏一箇　間抹金銀水盆一箇
　　　間抹金銀水罐一箇　渾抹金銀香爐一箇
　　　渾抹金銀香盒一箇　間抹金銀唾盂一箇
　　　間抹金銀唾壺一箇　紅紵絲拜褥一條
　　　紅紗燈籠二對　　　紅油紙燈籠二對
　　　魫燈一對　　　　　象輅一乘
　　　帳房一座
　　　　郡王儀仗
　　永樂三年定
　　　令旗一對　　　　　青道旗一對
　　　㦥弩一張　　　　　刀盾八對
　　　弓箭十八副　　　　金鼓旗一對
　　　畫角十枝　　　　　花匡鼓二十面
　　　掆鼓一面　　　　　金鉦一面
　　　鑼二面　　　　　　板一串
　　　笛二管　　　　　　戲竹一對
　　　大鼓一面　　　　　板一串
　　　杖鼓八面　　　　　笛四管
　　　頭管四管　　　　　絳引旛一對
　　　傳教旛一對　　　　告止旛一對
　　　信旛一對　　　　　梧杖一對
　　　儀刀二對　　　　　立𤓰一對
　　　骨朶一對　　　　　斧一對
　　　㦸八對　　　　　　矟八對
　　　麾一把　　　　　　幢一把
　　　節一把　　　　　　響節三對
　　　紅銷金圓傘一把　　紅圓傘一把
　　　紅曲柄傘二把　　　紅方傘二把
　　　青圓扇四把　　　　紅圓扇四把
　　　誕馬四匹　　　　　鞍籠一箇
　　　間抹金銀馬杌一箇　拂子二把
　　　間抹金銀交椅一把脚踏全
　　　間抹金銀水盆一箇　間抹金銀水罐一箇
　　　渾抹金銀香爐一箇　渾抹金銀香盒一箇
　　　紅紵絲拜褥一條　　紅紗燈籠二對
　　　魫燈一對　　　　　帳房一座
　　　　皇妃儀仗
　　永樂三年定
　　　紅杖一對　　　　　青道旗一對
　　　絳引旛一對　　　　戈氅一對
　　　㦸氅一對　　　　　儀鍠氅一對
　　　梧杖一對　　　　　儀刀一對
　　　班劍一對　　　　　立𤓰一對
　　　卧𤓰一對　　　　　鐙杖一對
　　　骨朶一對　　　　　金鉞一對
　　　響節二對　　　　　青方傘二把
　　　紅繡圓傘一把　　　紅繡方扇四把
　　　紅花圓扇四把　　　青繡圓扇四把
　　　間抹金銀交椅一把　間抹金銀脚踏一箇
　　　拂子二把　　　　　間抹金銀水盆一箇
　　　間抹金銀水罐一箇　間抹金銀香爐一箇
　　　間抹金銀香盒一箇　間抹金銀唾盂一箇
　　　間抹金銀唾壺一箇　紅紗燈籠二箇
　　　鳳轎一乘　　　　　行障二葉
　　　坐障一葉
　　　　東宫妃儀仗
　　永樂三年定
　　　紅杖一對　　　　　清道旗一對
　　　絳引旛一對　　　　儀鍠氅一對
　　　戈氅一對　　　　　㦸氅一對
　　　梧杖一對　　　　　儀刀一對
　　　班劍一對　　　　　立𤓰一對
　　　卧𤓰一對　　　　　鐙杖一對
　　　骨朶一對　　　　　金鉞一對
　　　響節二對　　　　　青方傘二把
　　　紅繡圓傘一把　　　紅素圓傘二把
　　　紅繡方扇四把　　　紅繡花圓扇四把
　　　青繡圓扇四把　　　渾抹金銀交椅一把
　　　渾抹金銀脚踏一箇　拂子二把
　　　渾抹金銀水盆一箇　渾抹金銀水罐一箇
　　　渾抹金銀香爐一箇　渾抹金銀香盒一箇
　　　紅紗燈籠二對　　　鳳轎一乘
　　　小轎一乘　　　　　行障二葉
　　　坐障一葉
　　　　親王妃儀仗(公王世子妃同/)
　　　紅杖一對　　　　　清道旗一對
　　　絳引旛一對　　　　㦸氅一對
　　　梧杖一對　　　　　儀刀一對
　　　班劍一對　　　　　立𤓰一對
　　　卧𤓰一對　　　　　骨朶一對
　　　鐙杖一對　　　　　響節二對
　　　青方傘二把　　　　紅彩畫雲鳳傘一把
　　　青孔雀圓扇四把　　紅花圓扇四把
　　　間抹金銀交椅一把　間抹金銀脚踏一箇
　　　間抹金銀水盆一箇　間抹金銀水罐一箇
　　　紅紗燈籠二對　　　拂子二把
　　　鳳轎一乘　　　　　小轎一乘
　　　行障二葉　　　　　坐障一葉
　　　　郡王妃儀仗
　　永樂三年定
　　　紅杖一對　　　　　清道旗一對
　　　絳引旛一對　　　　㦸氅一對
　　　梧杖一對　　　　　班劍一對
　　　立𤓰一對　　　　　骨朶一對
　　　響節一對　　　　　青方傘二把
　　　紅圓傘一把　　　　青圓扇二把
　　　紅圓扇二把　　　　間抹金銀交椅一把
　　　間抹金銀脚踏一箇　拂子二把
　　　紅紗燈籠一對　　　間抹金銀水盆一箇
　　　間抹金銀水罐一箇　翟轎一乘
　　　行障二葉　　　　　坐障一葉
　　　　郡主儀仗
　　永樂三年定
　　　紅杖一對　　　　　清道旗一對
　　　班劍一對　　　　　梧杖一對
　　　立𤓰一對　　　　　骨朶一對
　　　響節一對　　　　　青方傘一把
　　　紅圓傘一把　　　　青圓扇二把
　　　紅圓扇二把　　　　間抹金銀交椅一把
　　　間抹金銀脚踏一箇　間抹金銀水盆一箇
　　　間抹金銀水罐一箇　拂子二把
　　　翟轎一乘　　　　　行障二葉
　　　坐障一葉
　
　
　
　
　
　
　
　
　
　
　
　
　
　明㑹典卷一百十六
欽定四庫全書
　明㑹典卷一百十七
　　兵部十二
　　　侍衛
朝廷侍衛將軍等項人員各設官統領凡正旦冬至聖
節三大朝㑹大祀誓戒册封遣祭傳制御殿則用全直
常朝則更畨其衣甲器仗及陳列位次各有定制具列
于後
　　事例
凡大朝御殿華葢殿導駕錦衣衛將軍十人金盔甲懸
金牌佩刀執金𤓰盝頂門將軍八人紅盔青甲懸金牌
佩刀執金𤓰
奉天殿御座左右將軍一百十八人錦衣衛九十八人
四十二人金盔甲十六人明盔甲俱懸金牌佩刀執金
𤓰二十人明盔甲懸金牌執大紅刀二十人紅盔青甲
懸金牌佩刀執金𤓰三千營二十人十人紅盔青甲懸金
牌執金𤓰十人盔甲如前懸金牌弓矢佩刀
簾下錦衣衛將軍四人金盔甲懸金牌佩刀執金𤓰
殿門將軍三十六人錦衣衛十六人金盔甲金牌佩刀
執金𤓰三千營二十人紅盔青甲懸金牌弓矢佩刀
傘下錦衣衛將軍六人
扇頭二人
殿角及石柱各二人俱金盔甲懸金牌佩刀執金𤓰
丹陛將軍六十人錦衣衛二十人四人金盔甲十六人
明盔甲俱懸金牌佩刀執金𤓰三千營四十人紅盔青
甲懸金牌執大紅刀
上下纒腰將軍三十四人錦衣衛四人金盔甲金牌佩
刀執金𤓰三千營三十人紅盔青甲懸金牌執鵓鴿頭
刀
上下踏凳將軍三十二人錦衣衛十六人紅盔青甲懸
金牌佩刀執鐡𤓰三千營十六人紅盔青甲懸金牌弓
矢佩刀
東西戧廊將軍十六人錦衣衛八人紅盔青甲懸金牌
執金𤓰三千營八人盔甲如前懸金牌弓矢佩刀
中左中右門將軍十六人錦衣衛八人紅盔青甲懸金
牌佩刀執金𤓰三千營八人紅盔青甲懸金牌弓矢佩
腰刀
丹墀左右將軍二千八百五十六人錦衣衛一千六十
有六人九百五十二人紅盔青甲懸金牌弓矢佩刀五
十人紅皮盔戧金甲五十人紅皮盔描銀甲俱懸金牌
佩刀執金𤓰十四人紅盔青甲懸金牌執開鞘大刀三
千營一千七百九十人一千三百有十人紅盔青甲懸
金牌弓矢佩刀執金𤓰及大黒刀四百八十人明盔甲
懸金牌弓矢佩刀俱重行長擺
丹墀四隅錦衣衛將軍二百人紅盔青甲懸金牌佩刀
作四隊周圍五軍官軍二千人紅盔青甲執义刀及金
鎗作四十隊
奉天門將軍二十四人錦衣衛八人金盔甲八人明盔
甲四人紅盔青甲三千營四人紅盔青甲俱懸金牌佩
刀執金𤓰
東西角門將軍二十四人錦衣衛十六人紅盔青甲懸
金牌佩刀執金𤓰三千營八人紅盔青甲懸金牌弓矢
佩刀
金水橋三千營將軍八人紅盔青甲懸金牌佩弓矢腰
刀
左右品牌三千營將軍各八人
左右順門各四人
東西城路各二人俱紅盔青甲懸金牌弓矢腰刀
凡常朝御奉天門
掌領侍衛官三員管大漢將軍及府軍前衛帶刀官一
員管紅盔將軍一員管义刀官軍俱鳳翅盔鎖子甲懸
金牌佩繡春刀直左右䦨干首
錦衣衛將軍二十四人明盔甲懸金牌佩刀執金𤓰列
䦨干内
勲衛散騎舍人四員府軍前衛官二十員明盔鎖子甲
懸金牌佩刀夾左右陛
錦衣衛指揮一員常服懸金牌列御道西千戸二員百
戸十員俱常服懸金牌列其下
錦衣衛將軍八人明盔甲懸金牌佩刀夾御道左右八
人明盔甲懸金牌佩刀執金𤓰掖兩陛下四人明盔甲
懸金牌佩刀執金𤓰直左右石匱
錦衣衛將軍二十人三千營將軍二十人俱紅盔青甲
懸金牌佩刀直左右踏蹬
錦衣衛將軍二十八人明盔甲懸金牌佩刀執金𤓰二
十八人明盔甲懸金牌執大紅刀列丹墀文武班後四
十人紅盔青甲懸金牌執金𤓰四十人紅盔青甲懸金
牌執大刀次之六十六人紅盔青甲懸金牌佩刀又次
之三千營將軍七百二人紅盔青甲懸金牌執𤓰刀次
錦衣衛將軍後二百四十人明盔甲懸金牌弓矢器仗
又次之
五軍營官軍五百人紅盔青甲銅牌執义刀次三千營
將軍後五百人披執如前列金水橋南
旗守等衛官四十員常服懸金牌佩刀列义刀後
錦衣衛將軍八人明盔甲懸金牌佩刀執金瓜八人紅
盔青甲懸金牌佩刀執鐡瓜三千營將軍八人紅盔青
甲懸金牌弓矢佩刀列金水橋左右
錦衣衛將軍八人紅盔青甲懸金牌弓矢佩刀三千
營將軍八人紅盔青甲懸金牌弓矢佩刀直東西角
門
錦衣衛將軍八人三千營八人披執如前直左右順
門
錦衣衛將軍四人三千營四人披執如前直東西城
路
錦衣衛校尉五百人鳴鞭及擎執傘扇儀仗者鵞帽只
孫抹金銅束帶皂靴列午門内外其餘方巾青衣抹金
銅帶雙魚銅牌執鐡狼牙等器仗列御道西
凡各項侍衛將軍遇郊祀等項聖駕出入則於鹵簿儀
仗中分行扈從至則䕶衛齊宫及分守郊壇等處内外
門禁
凡毎日輪將軍一百名分早晩兩班於午門東西聽候
夜則坐更
凡遇經筵該班大漢將軍二十人有官者便服烏紗㡌
無官者明盔便服佩刀執金𤓰於文華殿内東西侍衛
凡五軍义刀官軍毎夜於皇城直宿
凡管大漢將軍及管义刀官毎日侍衛管紅盔將軍官
錦衣衛官勲衛散騎舍人府軍前衛旗手衛官各色把
總及將軍官軍旗校等俱三日一更畨
凡勲衛散騎舍人舊制擇公侯都督及指揮嫡長次子
為之俸秩視八品侍衛直宿外或令署各衛所事及聽
差遣有才器超卓者不次擢用天順間令俸秩比正千
戸月支米十六石
凡將軍舊制選軀幹豐偉有勇力者為之立千百戸總
旗統屬其衆年深者以次陞補成化初令侍衛二十年
退閒者冠帶榮身十五年令侍經筵八年者授試百戸
凡千百尸照品給俸其餘月支米二石身故而子孫願
代及投充者驗中方許
凡侍衛金牌𤓰刀盔甲等件天順八年奏准撥左闕門
下祗待房一間頓放
凡府軍前衛帶刀官四十員毎班二十員旗手等二十
衛帶刀官一百八十員毎班四十員錦衣衛將軍一千
五百七員名毎班三百二十五員名三千營紅盔將軍
一千五百員名毎班七百五十員名把總指揮十六員
明盔將軍四百八十員名毎班二百四十員名把總指
揮四員五軍义刀手三千名毎班一千名把總指揮八
員
　
　
　明㑹典卷一百十七
欽定四庫全書
　明㑹典卷一百十八
　　兵部十三
　　　守衛
國初置都鎮撫司總領禁衛又以親軍諸衛分畨守衛
而改都鎮撫司為留守五衛時常巡察後差官㸃閘其
法漸宻今悉載之若大明律所具者見刑部律令項
下
　　計各衛分定地方
皇城四門自午門左至闕左門東第五鋪午門右至闕右
門西第五鋪端門左至承天門左橋南端門右至承天
門右橋南長安左門至外皇城以東第六鋪長安右門
至外皇城以西第十一鋪
　右旗手濟陽濟州府軍虎賁左金吾前燕山前羽林
　前八衛官軍分守
東華門左盡左第十一鋪東至東上門左東華門右
盡右第一鋪東至東上門右東安門左外盡左第十
四鋪内至東上南北門左東安門右外盡右第十四
鋪内至東上南北門右
　右金吾左羽林左府軍左燕山左四衛官軍分守
西華門左盡左第一鋪西至西上南北門左西華門右
盡右第九鋪西至西上南北門右西安門左外盡左第
十二鋪内至乾明門左西安門右外盡右第七鋪内至
乾明門右
　右金吾右羽林右府軍右燕山右四衛官軍分守
𤣥武門左盡左第五鋪北至北上門北上西門以左𤣥
武門右盡右第四鋪北至九上門北上東門以右北安
門左外盡左第十二鋪内至北上西門外以左北安門
右外盡右第八鋪内至北上東門外以右
　右金吾後府軍後通州大興左四衛官軍分守
　　事例
凡各門守衛官員照依地方各領銅符収掌守衛
承天門領承字號
東安門領東字號
西安門領西字號
北安門領北字號俱隂文右比留守衛巡城官員領承
字等四號銅符俱陽文左比
凡守衛官遇巡城官到來將銅符比騐相同方許㸃閘
凡各門守衛官員遇夜各領令牌賫執巡警
午門領申字一號至四號
長安左右門及東華門領申字五號至八號
西華門領申字九號至十二號
北安門領申字十三號至十六號
凡皇城毎日輪都督一員𢃄刀千百戸一員領申字十
七號令牌於内直宿仍㸃各門守衛軍士
凡内皇城四圍二十八鋪設銅鈴二十八毎更初自闕
右門𤼵鈴傳逓至闕門第一鋪止次日納鈴於闕右門
第一鋪夜逓如初外皇城四圍七十二鋪銅鈴七十
八毎更初自長安右門𤼵鈴傳逓至長安左門止次日
納鈴於長安右門第一鋪夜逓如初
凡内皇城左右毎夕輪坐更將軍一百人毎更二十人
凡内皇城四門設走更官八員於内府給領簿籍毎更
各門官交互往來於簿上用印一顆為信
東華門官南至闕左門北至𤣥武門西華門官北至𤣥
武門南至闕右門其三門官更赴東華西華二門亦如
之
凡官員人等出入四門無牙牌者附冩水牌
凡外皇城各門設馬直百戸十八員各領全伍以備隨
駕
洪武二十七年聖㫖榜例自古到如今各朝皇帝差軍
守衛皇城務要本隊伍正身當直上至頭目下至軍人
不敢頂替這等守衛是緊要的勾當若是頂替干係利
害撥散隊伍守衛尤其利害且如論隊伍守衛撥那所
軍若用軍多盡本所守衛若用少或五百三百二百一
百務要整百戸守衛若軍别無事故各各見在衛所其
當該管軍人員不行仔細檢㸃照依原伍上直致令小
人賣放或閒居在衛所或私自縱放不在衛所㸃視不
到定將本管指揮千百戸衛所鎮撫總小旗各杖一百
指揮降千戸調邊逺千戸降百戸調邊逺百戸降總旗
調邊逺衛鎮撫降所鎮撫調邊逺總旗降小旗調邊逺
小旗降做軍調邊逺如是受財賣放以致隊伍不全係
是圍宿重事不問贓多少處以重罪
一當直之時不問全所或一百戸上直必定無全伍何
故無全伍且如父母妻子或死䘮或因病或本身有病
或嫁娶或公差或因事被監或種植蔬菜五穀看守果
木婦人産難此數等皆是軍人有妨上直之時理合明
白開冩是數事内何等妨占自此等别無虛冒難以問
罪理合逐件准該
一若本無前條數事倚法為奸妄稱數事内一事不行
上直非官吏該管容縱罪坐本軍杖一百流烟瘴若所
管官旗人等受財冒為此事不拘贓多少處以重罪
一軍人在京衛分近處不出百里之外死䘮慶弔許告
假行本衛親管官旗首領官吏即時准告放行以快人
情敢有留難笞五十上官罸俸一月
一凡當直之日務要各千戸差調本管百戸各帥本隊
伍旗軍一名一名務要着實不許頂替若有事故儘有
事故開除見在不問多少從實當直若將本隊伍一百
戸軍調做三四次當直或一旗一直兩旗一直或五名
一直三名一直多少不等折散隊伍處以重刑家遷化
外
一若死䘮親姻疾病産難隨即告知本管官旗即時放
行毋得刁蹬留難若有刁蹬留難即時親身赴御前陳
告若當直之時本身若有暴疾本管官旗即放歸營所
請醫調治或看視遲慢放回猶豫致令病甚親管小旗
杖一百總旗杖九十百戸住俸一月其病軍食錢帶去
不必瑣碎來奏
一若軍人别無餘丁家有父母或父或母一時染病不
能痊可似這等軍許不當直告知明白在家侍奉父母
病疾管甚麽十日五日半月一月不拘幾時直待父母
痊可纔方上直若父母病痊及父母無病詐稱有病閘
驗是實治以重罪輕則流入烟瘴
一軍人單夫隻妻者若妻有病本軍許不上直看覷妻
室病痊之後纔方上直設或無病稱病病痊不直閘驗
是實調入烟瘴
一若官旗首領官吏不畏法度擅將上直軍人撥散隊
伍許本隊伍内不問軍旗人等赴御前陳奏閘驗是實
賞鈔五十錠作弊官吏處以重刑
一凡㸃大軍病疾不許扛擡赴㸃㓜軍自十三赴㸃十
二以下皆不赴㸃止㸃視於營中
一凡一應闗請有孕婦女不許入内違者本管官旗杖
一百若不令官旗知㑹匿孕私入者罪坐本婦
一凡當直之時守衛何門本日外人於内辦事事畢仍
於本門囘還若自本門入不自本門出不問是何等人
却被别門擒拏雖係國戚亦當即時奏聞區處將所入
之門守直官旗軍人俱各處重刑擒拏之門直守軍旗
受賞
一凡整㸃大軍本管官旗私下縱令正軍不入隊伍臨
㸃之際却乃雇覔他人代替㸃視者官旗與雇覔之人
俱各處以重刑有能首告者賞鈔一百錠官首告陞一階
總旗首告陞百戸小旗首告陞百戸軍人首告陞百戸
仍賞鈔一百錠本管官旗自行舉覺者不在陞賞之例
一在京軍人戸下壯丁多者或弟兄子姪或見贅在戸
女婿凡遇上直做工公差許輪流代替不輪者聽若遇
出征調遣正軍親行正軍軟弱戸下壯丁願隨行代替
者亦聽本管官旗首領官吏敢有刁蹬者杖一百罷職
總小旗首領官吏邊逺充軍
一遇朝叅先放直日都督將軍散騎帶刀人員及應直
帶刀指揮千百戸衛所鎮撫進然後百官進朝不許攙
越混雜
一守衛官員凡遇當直須待朝後辰時方許交班違者
問罪
一凡内官内使小火者出入各門守門官軍務要捜檢
精細揣揑交襠或將帶金銀叚疋衣服等項須慿勘合
放出或有公差幹辦事務明白附冩前去某處公幹及
辨驗身上衣服是何顔色見數明白隨即附記事畢囘
還依數㸃進但有㸃對不同即時奏聞
一内官内使須要比對銅符依前捜檢放出若内官内
使出門本無銅符及有銅符不行比對明白輒便放出
者守門官軍治以重罪
一各處進納官物長解及内府做工諸色人等誤帶鈔
貫等物入門守門官軍務要用心捜檢止當寄放方許
進門若進門之時捜撿潔淨比候出門捜出有帶出物
件即時拏奏
一官員軍民人等入奏事務守衛官軍人等不許問其
縁故所將文書亦不許開看隨即徑直引奏若擅問縁
故及將文書開看者依律論罪
　　承天門紅牌
一官員人等說謊者處斬
一凡大小官員奏事語言不一轉換支吾面欺者斬
宣徳三年令皇城四門常差御史一員往來巡視　五
年令各門進出事件毎日從守衛官具奏　天順元年
添差給事中一員巡視各門　五年令守衛官有懸帶
金牌棄置兵仗擅離信地者錦衣衛官校并巡視給事
中御史拏送法司問罪決杖一百𤼵遼東邊衛差操
成化四年革馬直官軍選精壯者補宿衛　十一年令
留守衛官毎日巡行各門㸃閘二次　十二年奏准毎
日長安左右門初開先放常朝及見辭等項官吏盡絶
方許驗牌放進各監局工役人等有攙越混進及夾帶
財物入内買賣者守衛官具奏治罪　𢎞治元年奏准
朝叅文武官隨從官吏人等俱官給木牌懸帶守衛官
軍辨驗放入其謝恩見辭工滿囚人進春進厯送納錢
糧諸色人經該衙門給與牌面事畢收囘人數多者給
印信手本送守衛官照入　二年令留守衛官毎夜分
行各門㸃閘二次　十年令各門守衛官軍隻日輪給
事中䨇日輪御史及兵部委官㸃閘　十三年奏准凡
左道邪術及焼煉丹藥之人擅入皇城夤縁求進而守
衛官軍不行闗防捜拏者叅奏治罪　十四年令各門
進納錢糧所在守門軍士及門吏邀索財物者聽㸃城
及巡視科道官叅提問罪
　　　　守衛軍士食錢
　　諸司職掌
凡在京上十二衛守衛隨駕軍人毎名一直三日食錢
鈔三百文先期一日令各衛將軍名數具手本報進内
府本部官一員攅類軍名并該支鈔錠總數送禮科闗
鈔令該管守衛官領去給散如有公差患故名數食錢
明白扣除不許將軍人頂替冒支
　　事例
洪武二十八年設皇城四門厨房恩軍為守衛軍士做
造飯食長安左右門厨房二所恩軍二百二十五名管
軍百戸二員金吾前衛鎮撫司帶管東安門厨房一所
恩軍九十七名管軍百戸一員羽林左衛鎮撫司帶管
西安門厨房一所恩軍一百十一名管軍百戸一員羽
林右衛鎮撫司帶管北安門厨房一所恩軍一百十二
名管軍百戸一員金吾後衛鎮撫司帶管　永樂七年
以後毎官軍守衛三日於京倉支直米五升　正統六
年復設各門厨房分調南京原額恩軍一百名及於在
京撥補共五百名簡選百户五員分領做飯其帶管食
糧悉依洪武舊例　𢎞治二年令守衛官軍毎直於各
門内倉支直米五升
　　　　牌面
　　諸司職掌
凡隨駕官員力士校尉須憑牌面守衛其牌面内府印
綬監掌管輪直官員人等於簿上明白附寫花名畫字
給領如遇下直務要交割明白勾銷庻無差失其在外
新設衛所申索守禦夜巡銅牌須要定奪數目編置字
號行移禮部鑄造就送該部給𤼵
　　事例(詳見尚寶司/)
　　　　東宫侍衛
凡千秋節正旦冬至朝賀俱有將軍及各項官舍旗校
左右侍衛
文華殿内外
管領侍衛官二員
錦衣衛明盔將軍三十人
三千營紅盔將軍三十人
丹陛丹墀及文華門左右
錦衣衛擎執傘扇儀仗官校四百十九人
荅應官校六十六人
旗手衛陳列金鼓旗幟官軍一百三十五人隨侍營帯
刀官舎一百五十八人荅應控馬等項官舎二百二十
人
五軍义刀官軍三百二人
䕶衛官舎一千五百八十二人
凡將軍旗校人等從各營衛於應直人員照例差撥
凡隨侍官舎於公侯伯都督都指揮指揮千百戸之家
選人物端正年力相應者充仍推指揮二員管領從三
千營提調
凡隨侍官舎分為三班遇朝賀全集其毎月朔望朝叅止
輪一班
　
　
　
　
　
　明㑹典卷一百十八
欽定四庫全書
　明㑹典卷一百十九
　　兵部十四
　　　驛傳
自亰師達於四方設水馬驛并遞運所以便公差人
員往來其間有軍情重務必給符驗以防詐偽至於
公文遞送又置鋪舎以免稽遲及應役人等各有事
例今并驛遞名目具照官制開列於後後裁革不一
不復詳載
　　諸司職掌
凡天下水馬驛遞運所專一遞送使客飛報軍情轉運
軍需等項合用馬驢船車人夫必因地里要衝偏僻量
宜設置其僉㸃人夫設置馬驢船車什物等項俱有定
例須要常加提督有司整治或差人㸃視不許空歇但
有人夫馬驢船車什物損壞缺少將有司并驛所當該
官吏坐罪仍督併修理補買
　　　　㑹同館
　　事例
國初改南京公館為㑹同館永樂初設㑹同館於北京
三年併烏蠻驛入本館正統六年定為南北二館設大
使一員副使二員内副使一員分管南館
一接待各王府公差進奏人員及四裔朝貢使客原設
馬驢館夫鋪陳什物俱有定額本部委官提督㸃視如
有馬驢倒死夫役在逃鋪陳不整照例勾解買補應合
給驛應得脚力者填寫勘合發館起闗應付其南京㑹
同館從南京兵部一體委官提督
一各王府公差人員及遼東盖州復州海西等衛女直
朶顔三衛以至土魯畨賽瑪爾堪哈宻赤斤罕東等衛
回回西畨法王洮岷等處雲貴四川湖廣土官畨人等
俱於北館安頓凡迤北瓦刺朝鮮日本安南等國進貢
陪臣人等俱於南館安頓
一四裔使臣除有例開市交易外不許往來街市交接
閒人違者將該管人員㕘送問罪
一本館額設館夫四百名分屬南北二館專造飯食以
供使客係順天府所屬僉充者三年一代在外府州僉
充者一年一代其法司囚人問充館夫在逃者就發本
館永充館夫
一本館額設馬一百七十一匹驢一百三十七頭俱係
順天府所屬土民及南直𨽻鎮常蘓三府浙江江西等
布政司紹興南昌等府糧僉人户照依在外驛分事例
集價置買以供走遞其鋪陳什物順天府所屬各照原
定等第置買送部驗中發館應用
一凡遇夷人朝貢之時館夫人等在館供事者俱要懸
帶官給火印木牌照驗出入事畢赴本館交收
𢎞治十三年奏准㑹同館夫供役三年轉發該管有司
收當民差另僉解補不許過役更易姓名揑故僉補違
者官吏一體坐罪若五年以上不行替役及近館無籍
軍民人等用强攬當者俱問發邊衛充軍
　　　　馬驛
　　諸司職掌
凡馬驛設置馬驢不等如衝要去處或設馬八十匹六
十匹三十匹其餘雖非衝要亦係經行道路或設馬二
十匹十匹五匹大率上馬一匹該糧一百石中馬一匹
該糧八十石下馬一匹該糧六十石其僉㸃人户先儘
各驛附近去處僉㸃如果不敷許於相隣府縣㸃差如
一户糧數不及百石者許衆户輳數共當一夫其收買
馬匹鞍轡氊衫什物驛夫各照田糧驗數出備
一各驛馬匹須分上中下三等馬膊上懸掛小牌明寫
等第慿符應付
一各驛馬夫須置銅鈴遇有𦂳急公務將懸帶馬上前
路驛分專一聴候鈴聲隨即供應不致妨誤
一各驛馬鞍已置木綿及氊塌軟座經過使客不許將
氊衫於馬鞍上墊坐如遇隂雨方許給付氊衫雨㡌
　　事例
洪武八年定馬夫免糧則例自京至宿州十三驛馬夫
田租全免自百善道至鄭州免三分之二自滎陽至陜
西山西北平二百二十一驛免三分之一　十六年令
僉蘓松嘉湖四府民占田四十頃之上者出上馬一匹
三十頃之上出中馬一匹二十頃之上出下馬一匹
十八年命各處驛馬不問官給自備其孳息聴令貨鬻
惟為事囚軍官給馬匹有孳生者仍令報官　永樂二
年命僉江西八府民充馬户每糧五百石僉上馬一匹
如一户糧不及數許併户僉充糧多者充馬頭責令集
價買馬　成化元年奏准南北直𨽻及山東等處各驛
馬夫俱於本地相應人户内僉充免其賦役其南方糧
僉夫役悉與開除　𢎞治三年議准各處徵收馬價銀
係㑹同館者解兵部係在外驛分者解該管官司照例
支給每一夫一馬歲給工食草料銀二十五兩買補上
馬一匹上鋪陳一副各給銀十五兩中馬一匹中鋪陳
一副各給銀十三兩下馬一匹下鋪陳一副各給銀十
兩仍督令如法買補　十三年奏准南北直𨽻山東等
處馬驛僉到馬頭願雇土民代役者聴若用强包攬者
問罪旗軍發邊衛民并軍丁人等發附近俱充軍其有
交通包攬之徒將正身姓名揑寫虚約投托官豪勲戚
之家前去原籍妄挐正身家屬逼勒取財者所在官司
應提問者收問應奏人員羈留奏請提問俱照前例充
軍該管官司坐視縱容者㕘究治罪
　　　　水驛
　　諸司職掌
凡水驛設船不等如使客通行正路或設船二十隻十
五隻十隻其分行偏路亦設船七隻五隻大率毎船該
設水夫十名於有司人户納糧五石之上十石之下㸃
充不拘一户二户相合俱驗所該糧數輪流應當
　　事例
𢎞治七年命定協濟水夫則例每船一號夫十名歲徵
工食過闗銀一百二十兩每三年加修理船隻鋪陳銀
四十兩每十年加置造船隻鋪陳銀八十八兩其水夫
從該驛雇倩本處誠實土民應當　十一年議准各處
水驛驛船每隻歲减水夫二名扣銀二十四兩收積在
官遇修理置造之年量數支用更不加徵修理置造銀
兩
　計天下水馬驛
　北直𨽻
　　順天府
　　　　順義縣　　順義驛
　　　　良鄉縣　　固節驛
　　　　懷柔縣　　古北口驛
　　　　宻雲縣　　宻雲驛
　　　涿州　　　　涿鹿驛
　　　通州　　　　和合驛
　　　　　　　　　潞河水馬驛
　　　　三河縣　　夏店驛
　　　　武清縣　　河西水驛
　　　　　　　　　楊村驛
　　　　　　　　　楊青驛
　　　薊州　　　　公樂驛
　　　　　　　　　漁陽驛
　　　　遵化縣　　本縣馬驛
　　　　　　　　　遵化驛
　　　　　　　　　石門鎮驛
　　　　豐潤縣　　永濟馬驛
　　　　　　　　　義豐驛
　　　　玉田縣　　陽樊驛
　　大名府　　　　艾家口水驛
　　　　濬縣　　　新鎮水驛
　　　　　　　　　平川水驛
　　　　内黄縣　　黄池水驛
　　順徳府
　　　　邢臺縣　　龍岡馬驛
　　　　内丘縣　　中丘馬驛
　　廣平府
　　　　永年縣　　臨洺馬驛
　　　　邯鄲縣　　叢臺驛
　　河間府
　　　　河間縣　　瀛海馬驛
　　　　静海縣　　奉新驛
　　　　任丘縣　　鄚城驛
　　　　　　　　　新中驛
　　　　獻縣　　　樂城驛
　　　　阜城縣　　阜城驛
　　　　青縣　　　流河驛
　　　　興濟縣　　乾寧驛
　　　　交河縣　　新橋驛
　　　　　　　　　富莊驛
　　　景州　　　　東光驛
　　　　吳橋縣　　連窩驛
　　　滄州　　　　磚河驛
　　真定府　　　　恒山驛
　　　　井陘縣　　陘山驛
　　　　欒城縣　　闗城馬驛
　　　　獲鹿縣　　鎮寧馬驛
　　　定州　　　　永定驛
　　　　新樂縣　　西樂驛
　　　　曲陽縣　　伏城驛
　　　趙州　　　　鄗城驛
　　　　柏鄉縣　　槐水驛
　　保定府　　　　金臺馬驛
　　　　安肅縣　　白溝驛
　　　　慶都縣　　翟城驛
　　　　定興縣　　宣化驛
　　　　新城縣　　汾水驛
　　　　雄縣　　　歸義驛
　　　　唐縣　　　軍城馬驛
　　　易州　　　　清苑馬驛
　　　　　　　　　上陳驛
　　　　淶水縣　　塔崖馬驛
　　永平府　　　　遷安馬驛
　　　　　　　　　灤河馬驛
　　　　　　　　　蘆峯口驛
　　　　遷安縣　　灤陽馬驛
　　　　　　　　　七家嶺驛
　　　　撫寧縣　　榆闗驛
　南直𨽻
　　應天府　　　　龍江水馬驛
　　　　　　　　　江東馬驛
　　　　江寧縣　　大勝驛
　　　　　　　　　江寧馬驛
　　　　句容縣　　龍潭水馬驛
　　　　　　　　　雲亭驛(添設/)
　　　　江浦縣　　江淮驛
　　　　　　　　　東葛城驛
　　　　六合縣　　棠邑驛
　　鎮江府　　　　炭渚驛
　　　　　　　　　京口驛
　　　　丹陽縣　　吕城驛
　　　　　　　　　雲陽驛
　　常州府
　　　　武進縣　　毗陵驛
　　　　無錫縣　　錫山驛
　　蘓州府　　　　姑蘓驛
　　　　崑山縣　　寧海驛
　　　　呉江縣　　平望驛
　　　　　　　　　松陵驛
　　寧國府　　　　宛陵驛
　　　　　　　　　水陽驛
　　太平府
　　　　繁昌縣　　荻港驛
　　　　當塗縣　　采石驛
　　　　蕪湖縣　　櫓港驛
　　池州府
　　　　貴池縣　　池口驛
　　　　　　　　　李楊河驛
　　　　銅陵縣　　大通驛
　　鳯陽府　　　　濠梁馬驛
　　　　　　　　　濠梁驛(二驛併作濠/梁水馬驛)
　　　　鳯陽縣　　王莊馬驛
　　　　懷逺縣　　塗山水驛
　　　　　　　　　栁灘驛
　　　　定逺縣　　池河馬驛
　　　　　　　　　張橋驛
　　　　臨淮縣　　紅心馬驛
　　　　五河縣　　安淮驛
　　　潁州　　　　頴川水驛
　　　　　　　　　劉龍驛
　　　　　　　　　栁河口驛
　　　　潁上縣　　江口驛
　　　　　　　　　甘城驛
　　　　太和縣　　和陽驛
　　　　　　　　　界溝驛
　　　泗州　　　　泗水驛
　　　　　　　　　龍窩驛
　　　壽州　　　　新站驛
　　　　　　　　　壽春驛
　　　宿州　　　　睢陽驛
　　　　　　　　　百善道驛
　　　　　　　　　大店驛
　　　　　　　　　夾溝驛
　　　　靈壁縣　　固鎮驛
　　揚州府　　　　廣陵驛
　　　　江都縣　　邵伯驛
　　　　儀真縣　　迎鑾驛
　　　　　　　　　儀真水驛
　　　髙郵州　　　盂城驛
　　　　　　　　　界首驛
　　　　寳應縣　　安平驛
　　淮安府　　　　崇河驛
　　　　　　　　　滿浦驛
　　　　　　　　　淮隂驛
　　　　清河縣　　金城驛
　　　　　　　　　清水驛
　　　　　　　　　洪澤驛
　　　　桃源縣　　古城驛
　　　　　　　　　桃源水驛
　　　　沭陽縣　　僮陽驛
　　　海州　　　　興國莊驛
　　　　贑榆縣　　王坊驛
　　　　　　　　　東海驛
　　　　　　　　　上莊驛
　　　邳州　　　　直河驛
　　　　　　　　　新安驛
　　　　　　　　　下邳驛
　　　　宿遷縣　　鍾吾驛
　　廬州府　　　　金斗驛
　　　　舒城縣　　梅心驛
　　　　　　　　　三溝驛
　　　　合肥縣　　西山口驛
　　　　　　　　　坡岡驛
　　　　　　　　　派河驛
　　　　　　　　　䕶城驛
　　　無為州
　　　　巢縣　　　鎮巢驛
　　　　　　　　　髙井馬驛
　　安慶府　　　　同安驛
　　　　望江縣　　雷港驛
　　　　宿松縣　　楓香驛
　　　　桐城縣　　陶冲驛
　　　　　　　　　吕亭驛
　　　　灊山縣　　清口驛
　　　　太湖縣　　小池驛
　　　滁州　　　　大栁樹驛
　　　　　　　　　滁陽驛
　　　徐州　　　　利國監驛
　　　　　　　　　黄河東岸馬驛
　　　　　　　　　桃山馬驛
　　　　　　　　　彭城驛
　　　　　　　　　房村驛
　　　　　　　　　夾溝驛
　　　　　　　　　石山驛
　　　　沛縣　　　泗亭驛
　　　和州　　　　祁門馬驛
　　　　　　　　　雍家城驛
　　　　　　　　　當利馬驛
　　　　含山縣　　界首馬驛
　浙江
　　杭州府　　　　吳山驛
　　　　　　　　　武林驛
　　　　錢塘縣　　浙江驛
　　　　海寧縣　　長安驛
　　　　富陽縣　　㑹江驛
　　紹興府　　　　蓬萊驛
　　　　山隂縣　　錢清驛
　　　　上虞縣　　曹娥驛
　　　　㑹稽縣　　東闗驛
　　　　餘姚縣　　姚江驛
　　　　蕭山縣　　西興水驛
　　嚴州府　　　　桐江驛
　　　　　　　　　富春驛
　　金華府　　　　雙溪馬驛
　　　　　　　　　雙溪水驛
　　　　蘭溪縣　　瀔水驛
　　　　武義縣　　茭道馬驛
　　　　永康縣　　華溪驛
　　　　湯溪縣　　湯溪馬驛
　　衢州府　　　　信安驛
　　　　　　　　　上航埠頭驛
　　　　龍游縣　　亭步驛
　　　　　　　　　龍丘驛
　　　　常山縣　　廣濟渡驛
　　　　　　　　　草萍驛
　　　　　　　　　新站驛
　　處州府　　　　括蒼水驛
　　　　青田縣　　芝田驛
　　　　縉雲縣　　丹峯驛
　　台州府　　　　赤城驛
　　　　黄巖縣　　丹崖驛
　　　　寧海縣　　朱家嶴驛
　　　　　　　　　桑洲驛
　　　　　　　　　白嶠驛
　　温州府
　　　　永嘉縣　　象浦驛
　　　　樂清縣　　館頭驛
　　　　　　　　　嶺店馬驛
　　　　　　　　　西臯水馬驛
　　　　　　　　　窑嶴嶺馬驛
　　寧波府　　　　宏濟驛
　　　　　　　　　四明驛
　　　　　　　　　車廏驛
　　　　奉化縣　　連山驛
　　　　　　　　　西店驛
　　湖州府　　　　苕溪驛
　　嘉興府　　　　西水驛
　　　　桐鄉縣　　皂林驛
　　浙江市舶提舉司
　　　　　　　　　安逺驛
　江西
　　南昌府　　　　南浦驛
　　　　南昌縣　　市汊驛
　　　　　　　　　武陽驛
　　　　新建縣　　吳城驛
　　　　　　　　　樵舍驛
　　　　豐城縣　　劒江驛
　　　　進賢縣　　鄔子驛
　　臨江府
　　　　清江縣　　蕭灘驛
　　　　新喻縣　　羅溪驛
　　　　新淦縣　　金川驛
　　　　　　　　　玉峽驛
　　袁州府　　　　秀江驛
　　　　分宜縣　　安仁驛
　　吉安府
　　　　廬陵縣　　螺川驛
　　　　吉水縣　　白沙驛
　　　　泰和縣　　浩溪驛
　　　　　　　　　淘金驛
　　　　萬安縣　　皂口驛
　　　　　　　　　五雲驛
　　贑州府　　　　水西驛
　　　　　　　　　攸鎮驛
　　　　　　　　　上館驛
　　南安府　　　　横浦水馬驛
　　　　大庾縣　　小溪水馬驛
　　　　南康縣　　九牛水驛
　　　　　　　　　南埜水馬驛
　　建昌府
　　　　南城縣　　盱江驛
　　撫州府
　　　　臨川縣　　清逺驛
　　　　　　　　　孔家渡驛
　　　　金谿縣　　石門驛
　　廣信府
　　　　上饒縣　　葛陽馬驛
　　　　玉山縣　　懷玉水馬驛
　　　　弋陽縣　　葛溪驛
　　　　􁧃山縣　　車盤驛
　　　　　　　　　鵞湖驛
　　　　貴溪縣　　薌溪驛
　　饒州府　　　　芝山驛
　　　　安仁縣　　紫雲水驛
　　南康府　　　　匡廬驛
　　　　都昌縣　　團山驛
　　九江府　　　　潯陽驛
　　　　彭澤縣　　龍城驛
　　　　湖口縣　　彭蠡驛
　湖廣
　　武昌府
　　　　江夏縣　　金口水驛
　　　　　　　　　將臺馬驛
　　　　　　　　　東湖馬驛
　　　　　　　　　夏口驛
　　　　　　　　　山陂馬驛
　　　　咸寧縣　　咸寧驛
　　　　蒲圻縣　　官塘驛
　　　　　　　　　鳯山驛
　　　　　　　　　港口驛
　　　　嘉魚縣　　石頭口水驛
　　　　　　　　　簰州水驛
　　　　　　　　　魚山水驛
　　　興國州　　　富池水驛
　　黄州府　　　　齊安驛
　　　　黄岡縣　　陽邏水驛
　　　　　　　　　臨臯驛
　　　　　　　　　李坪驛
　　　　　　　　　陽邏馬驛
　　　　蘄水縣　　浠川驛
　　　　　　　　　巴水驛
　　　　　　　　　蘭溪驛
　　　蘄州　　　　蘄陽驛
　　　　　　　　　西河驛
　　　　廣濟縣　　雙城驛
　　　　　　　　　廣濟驛
　　　　黄梅縣　　停前驛
　　荆州府　　　　荆南驛
　　　　江陵縣　　城東馬驛
　　　　松滋縣　　潘家溪馬驛
　　　　石首縣　　栁子驛
　　　　　　　　　調絃驛
　　　　　　　　　石首驛
　　　　　　　　　通化驛
　　　　公安縣　　孱陵水驛
　　　　　　　　　孱陵馬驛
　　　　　　　　　孫黄驛
　　　　　　　　　民安驛
　　　　潜江縣　　白袱水驛
　　　　監利縣　　塔市驛
　　　　枝江縣　　流店驛
　　　歸州　　　　建平驛
　　　　　　　　　萬流驛
　　　　巴東縣　　巴山驛
　　　夷陵州　　　黄牛驛
　　　　　　　　　鳯棲驛
　　　　　　　　　屈溪驛
　　　　宜都縣　　白洋驛
　　　荆門州　　　魚料驛
　　　　　　　　　建陽馬驛
　　　　　　　　　石橋馬驛
　　　　　　　　　麗陽馬驛
　　　　　　　　　荆山馬驛
　　常徳府
　　　　武陵縣　　和豐驛
　　　　　　　　　大龍驛
　　　　　　　　　府河驛
　　　　桃源縣　　淥羅驛
　　　　　　　　　髙都驛
　　　　　　　　　新店驛
　　　　　　　　　鄭家驛
　　　　　　　　　桃源驛
　　　　龍陽縣　　武口驛
　　　　　　　　　河池驛
　　永州府
　　　　零陵縣　　湘口水驛
　　　　　　　　　方㶑水驛
　　　　東安縣　　石期驛
　　　　祁陽縣　　歸陽驛
　　　　　　　　　三吾驛
　　　道州　　　　瀟南驛
　　　　　　　　　麻灘驛
　　寳慶府　　　　資江水驛
　　　　新化縣　　新化水驛
　　辰州府　　　　江口驛
　　　　沅陵縣　　界亭驛
　　　　　　　　　辰陽馬驛
　　　　　　　　　北溶驛
　　　　　　　　　馬底驛
　　　　　　　　　清浪驛
　　　　　　　　　怡容水驛
　　　　盧溪縣　　武溪驛
　　　　　　　　　船溪驛
　　　　辰溪縣　　辰陽水驛
　　　　　　　　　山塘馬驛
　　　沅州　　　　懷化驛
　　　　　　　　　羅舊驛
　　　　　　　　　銅安驛
　　　　　　　　　安江驛
　　　　　　　　　盈口驛
　　　　　　　　　竹寨驛
　　　　　　　　　盧黔驛
　　　　　　　　　沅水驛
　　　　　　　　　便水馬驛
　　　　　　　　　晃州馬驛
　　長沙府
　　　　長沙縣　　彤闗驛
　　　　　　　　　臨湘驛
　　　　湘隂縣　　磊石驛
　　　　　　　　　笙竹驛
　　　　　　　　　營田水驛
　　　　湘潭縣　　湘潭驛
　　　　　　　　　都石水驛
　　　　醴陵縣　　泗州驛
　　　　　　　　　淥口驛
　　衡州府
　　　　衡陽縣　　臨烝水驛
　　　　　　　　　七里水驛
　　　　　　　　　新塘水驛
　　　　衡山縣　　皇華水驛
　　　　　　　　　霞流水驛
　　　　耒陽縣　　耒江水驛
　　　　常寧縣　　河洲水驛
　　　　　　　　　柏坊水驛
　　襄陽府
　　　　襄陽縣　　潼口驛
　　　　　　　　　漢江水馬驛
　　　　　　　　　吕堰馬驛
　　　　宜城縣　　蘓家湖驛
　　　　　　　　　鄢城水馬驛
　　　　光化縣　　鄼陽水驛(添設/)
　　岳州府
　　　　巴陵縣　　鹿角水驛
　　　　　　　　　臨江馬驛
　　　　　　　　　岳陽馬驛
　　　　臨湘縣　　城陵水驛
　　　　　　　　　長安馬驛
　　　　　　　　　雲溪馬驛
　　　　　　　　　鴨欄水驛
　　　　平江縣　　大荆驛
　　　　華容縣　　華容馬驛
　　　　　　　　　黄家水驛
　　　　　　　　　明山古樓水驛
　　　澧州　　　　蘭江水馬二驛
　　　　　　　　　清化馬驛
　　　　　　　　　順林驛
　　　　安鄉縣　　南平驛
　　漢陽府
　　　　漢陽縣　　三汊驛
　　　　　　　　　蒲潭驛
　　　　漢川縣　　劉家驛(添設/)
　　　安陸州　　　石城驛
　　　　　　　　　舊口驛
　　　沔陽州　　　深江驛
　　　　　　　　　漢津驛
　　　　　　　　　候埠驛
　　　　　　　　　沙湖驛
　　　　　　　　　剅河驛
　　　　景陵縣　　乾灘驛
　　　郴州　　　　郴江驛
　　　　永興縣　　皇華驛
　　　靖州
　　　　㑹同縣　　洪江驛
　　　施州衛軍民指揮使司
　　　　　　　　　三㑹驛
　　　　　　　　　施州馬驛
　福建
　　福州府　　　　三山驛
　　　　閩縣　　　大田驛
　　　　候官縣　　白沙水驛
　　　　　　　　　小箬驛
　　　　懷安縣　　羊原驛
　　　　福清縣　　蒜嶺驛
　　　　　　　　　宏路驛
　　　　古田縣　　水口驛
　　　　　　　　　黄田驛
　　邵武府
　　　　邵武縣　　挐口驛
　　　　　　　　　樵川水驛
　　　　　　　　　林墩馬驛
　　　　光澤縣　　杉闗馬驛
　　　　　　　　　杭川水驛
　　建寧府
　　　　甌寧縣　　葉坊驛
　　　　　　　　　城西驛
　　　　崇安縣　　大安驛
　　　　　　　　　興田驛
　　　　　　　　　長平水驛
　　　　建陽縣　　東峯馬驛
　　　　　　　　　建溪水驛
　　　　建安縣　　太平水驛
　　延平府　　　　劒浦水驛
　　　　南平縣　　大横水驛
　　　　　　　　　茶洋驛
　　　　　　　　　王臺驛
　　　　將樂縣　　三華水驛
　　　　　　　　　白蓮馬驛
　　　　順昌縣　　雙峯驛
　　　　　　　　　富屯水驛
　　興化府　　　　莆陽馬驛
　　　　仙逰縣　　楓亭驛
　　泉州府　　　　晉安馬驛
　　　　南安縣　　康店馬驛
　　　　同安縣　　深青馬驛
　　　　　　　　　大輪驛
　　　　惠安縣　　錦田驛
　　漳州府　　　　丹霞驛
　　　　漳浦縣　　臨漳馬驛
　　　　　　　　　南詔驛
　　　　　　　　　雲霄驛
　　　　龍溪縣　　江東馬驛
　　　　　　　　　甘棠驛
　　　　南靖縣　　平南驛
　　汀州府
　　　　長汀縣　　臨汀馬驛
　　　　　　　　　館前驛
　　　　　　　　　三洲驛(添設/)
　　　　寧化縣　　石牛馬驛
　　　　清流縣　　玉華驛
　　　　　　　　　九龍馬驛
　　　　上杭縣　　平西驛
　　　　　　　　　藍屋驛(添設/)
　　　　歸化縣　　明溪驛
　廣東
　　廣州府
　　　　南海縣　　胥江水驛
　　　　　　　　　西南水驛
　　　　　　　　　官窑水驛
　　　　番禺縣　　五羊水驛
　　　　　　　　　湴湖馬驛
　　　　清逺縣　　横石磯水馬驛
　　　　　　　　　安逺水驛
　　　　　　　　　官莊馬驛
　　　　　　　　　迴岐水驛
　　　　東莞縣　　鐵岡水驛
　　　　　　　　　城西水驛
　　　　　　　　　黄家山水驛
　　　　增城縣　　增江馬驛
　　　　　　　　　東洲水驛
　　　　　　　　　烏石馬驛
　　　　新㑹縣　　蜆江水馬驛
　　　　　　　　　東亭驛(添設/)
　　　　從化縣　　李石岐馬驛
　　惠州府
　　　　歸善縣　　水東水驛
　　　　　　　　　平山馬驛
　　　　　　　　　平政馬驛
　　　　　　　　　欣樂水馬驛
　　　　　　　　　苦竹𣲖水驛
　　　　博羅縣　　莫村水驛
　　　　　　　　　沙河馬驛
　　　　　　　　　蘓州水驛
　　　　河源縣　　義合水驛
　　　　　　　　　藍口水驛
　　　　　　　　　寳江水驛
　　　　海豐縣　　南豐馬驛
　　　　　　　　　大陂馬驛
　　　　　　　　　平安馬驛
　　　　　　　　　東海􁪨馬驛
　　　　龍川縣　　雷鄉驛
　　　　　　　　　通衢馬驛
　　　　長樂縣　　興寧水馬驛
　　　　　　　　　七都水驛
　　肇慶府　　　　崧臺水馬驛
　　　　髙要縣　　新村水驛
　　　　新興縣　　新昌水馬驛
　　　　　　　　　腰古水馬驛
　　　　　　　　　獨鶴馬驛
　　　　陽春縣　　樂安驛(添設/)
　　　　陽江縣　　太平馬驛
　　　　　　　　　蓮塘馬驛
　　　　　　　　　恩平馬驛
　　　　　　　　　西平馬驛
　　　徳慶州　　　壽康水驛
　　　　封川縣　　麟山水驛
　　韶州府
　　　　曲江縣　　濛􁫳水驛
　　　　　　　　　芙蓉水驛
　　　　　　　　　平圃水驛
　　　　英徳縣　　滇陽水驛
　　　　　　　　　清溪馬驛
　　南雄府　　　　凌江水馬驛
　　　　　　　　　黄塘水馬驛
　　潮州府
　　　　海陽縣　　三河水驛
　　　　　　　　　鳯城馬驛
　　　　　　　　　黄岡馬驛
　　　　　　　　　産溪水驛
　　　　掲陽縣　　桃山馬驛
　　　　潮陽縣　　武寧馬驛
　　　　　　　　　靈山馬驛
　　　　　　　　　北山馬驛
　　　　程鄉縣　　松口水驛
　　　　　　　　　程江驛
　　　　　　　　　攬潭水驛
　　　　饒平縣　　三河水驛
　　雷州府
　　　　海康縣　　雷陽馬驛
　　　　　　　　　將軍馬驛
　　　　遂溪縣　　桐油馬驛
　　　　　　　　　新安水馬驛
　　　　　　　　　城月馬驛
　　　　徐聞縣　　英利馬驛
　　　　　　　　　呇磊水馬驛
　　廉州府　　　　還珠馬驛
　　　　石康縣　　白石馬驛
　　　　　　　　　烏家馬驛
　　　欽州　　　　天涯馬驛
　　　　　　　　　防城水驛
　　　　　　　　　平銀馬驛
　　　　靈山縣　　太平馬驛
　　　　　　　　　安遷馬驛
　　　　　　　　　龍門馬驛
　　瓊州府
　　　　瓊山縣　　瓊臺馬驛
　　　　　　　　　白沙水驛
　　　　澄邁縣　　通潮馬驛
　　　　　　　　　西峯馬驛
　　　　文昌縣　　賔宰馬驛
　　　　　　　　　長岐馬驛
　　　　　　　　　文昌馬驛
　　　　樂㑹縣　　温泉馬驛
　　　　㑹同縣　　永豐馬驛
　　　　臨髙縣　　珠崖馬驛
　　　崖州　　　　太平馬驛
　　　　　　　　　都許馬驛
　　　　　　　　　徳化馬驛
　　　　　　　　　義寧馬驛
　　　　　　　　　潮源馬驛
　　　　感恩縣　　縣門馬驛
　　　儋州　　　　古儋馬驛
　　　　　　　　　田頭馬驛
　　　　　　　　　歸姜馬驛
　　　　　　　　　大村馬驛
　　　　　　　　　大員馬驛
　　　　昌化縣　　昌江馬驛
　　　萬州　　　　萬全馬驛
　　　　　　　　　多陳馬驛
　　　　陵水縣　　順潮馬驛
　　　　　　　　　烏石馬驛
　　髙州府　　　　古潘馬驛
　　　　茂名縣　　那夏馬驛
　　　　電白縣　　立石馬驛
　　　　信宜縣　　竇江驛
　　　化州　　　　陵水馬驛
　　　　石城縣　　息安驛
　　　　　　　　　新和馬驛
　　　　　　　　　三合馬驛
　　廣東市舶提舉司
　　　　　　　　　懷逺驛
　
　
　
　
　
　
　
　
　
　
　
　明㑹典卷一百十九
欽定四庫全書
　明㑹典卷一百二十
　　兵部十五
　　　驛傳二
　　水馬驛
　廣西
　　桂林府
　　　　臨桂縣　　東江驛
　　　　　　　　　南亭驛
　　　　　　　　　蘓橋驛
　　　　　　　　　山棗驛
　　　　靈川縣　　大龍驛
　　　　興安縣　　白雲驛
　　　　陽朔縣　　古祚驛
　　　　永福縣　　蘭麻驛
　　　　　　　　　横塘驛
　　　　　　　　　三里驛
　　　全州　　　　山角驛
　　　　　　　　　城南驛
　　　　　　　　　建安驛
　　　　　　　　　栁浦驛
　　　　　　　　　山棗驛
　　栁州府
　　　　栁城縣　　東江驛
　　　　　　　　　馬頭驛
　　　　　　　　　羅思驛
　　　　　　　　　東泉驛
　　　　　　　　　磨石驛
　　　　來賔縣　　迎恩驛
　　　　　　　　　在城驛
　　　　馬平縣　　雷塘驛
　　　　　　　　　穿山驛
　　　　洛容縣　　江口驛
　　　　　　　　　洛容驛
　　　　融縣　　　髙錫驛
　　　　　　　　　融水驛
　　　象州　　　　象臺驛
　　　　　　　　　龍門驛
　　　　武宣縣　　僊山驛
　　　賔州　　　　清水驛
　　　　　　　　　在城驛
　　　　　　　　　李依驛
　　　　上林縣　　思龍驛
　　梧州府
　　　　蒼梧縣　　府門驛
　　　　　　　　　龍江驛
　　　　藤縣　　　雙競驛
　　　　　　　　　金雞驛
　　　　　　　　　黄丹驛
　　　　　　　　　藤江驛
　　　　容縣　　　自良驛
　　　　　　　　　繡江驛
　　　鬱林州　　　西甌馬驛
　　　　北流縣　　大洞馬驛
　　　　　　　　　寳圭驛
　　　　興業縣　　髙橋馬驛
　　　　　　　　　富陽馬驛
　　　　陸川縣　　永寧馬驛
　　潯州府　　　　府門水驛
　　　　桂平縣　　碧潭水驛
　　　　平南縣　　烏江水驛
　　　　貴縣　　　東津水驛
　　　　　　　　　香江水驛
　　　　　　　　　淮澤水驛
　　平樂府
　　　　平樂縣　　昭潭水驛
　　　　　　　　　昭平水驛
　　　　　　　　　龍門水驛
　　　　　　　　　廣運水驛
　　南寧府
　　　　宣化縣　　建武水驛
　　　　　　　　　那造水驛
　　　　　　　　　淩山水驛
　　　　　　　　　黄范水驛
　　　　　　　　　那龍水驛
　　　　　　　　　大灘驛
　　　　　　　　　施湴驛
　　　　　　　　　長山驛
　　　　武緣縣　　硃沙驛
　　　　　　　　　白石驛
　　　　　　　　　黄桐驛
　　　横州　　　　烏蠻水驛
　　　　　　　　　州門水馬驛
　　　　永淳縣　　永淳水驛
　　　　　　　　　火煙水驛
　　慶逺府
　　　　宜山縣　　大曹水驛
　　　　　　　　　宜陽水驛
　　　　　　　　　徳勝馬驛
　　　　河池縣　　馬安馬驛
　　太平府　　　　左江驛
　　　　陀陵縣　　䭾柴驛
　　　　羅陽縣　　隴茗驛
　　　左州　　　　䭾朴驛
　　田州府　　　　䭾淮水驛
　　　　　　　　　慕化驛
　　　　　　　　　横山驛
　　　　　　　　　平馬驛
　　思明府　　　　明江驛
　　　　　　　　　古陵驛
　　　　　　　　　在城水驛
　　　　慿祥縣　　慿祥驛
　　思恩軍民府　　在城水馬驛
　　　　　　　　　古陵驛
　　　　　　　　　蘓韋驛
　　　泗城州　　　羅博驛
　　　　　　　　　木沙驛
　　　　　　　　　板駝驛
　　　　　　　　　上林驛
　　　　　　　　　博賽驛
　　　　　　　　　泗城驛
　　　　　　　　　往田驛
　　　　　　　　　歸樂驛
　　　龍州　　　　龍㳺驛
　　　　　　　　　鐙勒驛
　　　　　　　　　呌壘驛
　　　　　　　　　龍步驛
　　　南丹衛軍民指揮使司
　　　　　　　　　雲峯馬驛
　　　　　　　　　南丹馬驛
　四川
　　成都府　　　　錦官驛
　　　　華陽縣　　廣都水驛
　　　　　　　　　水馬水驛
　　　　資縣　　　珠江馬驛
　　　　仁壽縣　　龍𤓰水驛
　　　　内江縣　　安仁馬驛
　　　　簡縣　　　陽安馬驛
　　　　　　　　　南津馬驛
　　　　　　　　　龍泉驛
　　　　灌縣　　　永康馬驛
　　　　資陽縣　　南津馬驛
　　　崇慶州　　　唐安馬驛
　　　漢州　　　　廣漢馬驛
　　　綿州　　　　金山驛
　　　茂州　　　　長寧馬驛
　　　　　　　　　䕶林驛
　　　　　　　　　安逺驛
　　　　汶川縣　　寒水驛
　　　　　　　　　太平驛
　　重慶府　　　　朝天驛
　　　　巴縣　　　百節馬驛
　　　　　　　　　漁洞水驛
　　　　　　　　　白市鋪馬驛
　　　　　　　　　來鳯馬驛
　　　　　　　　　木洞水驛
　　　　　　　　　土陀水驛
　　　　　　　　　銅灌溪水驛
　　　　長壽縣　　龍溪水驛
　　　　江津縣　　僰溪水驛
　　　　　　　　　石門水驛
　　　　　　　　　白渡馬驛
　　　　　　　　　石洋水驛
　　　　　　　　　漢東水驛
　　　　綦江縣　　安穏馬驛
　　　　　　　　　東溪馬驛
　　　　永川縣　　東臯馬驛
　　　　榮昌縣　　隆橋馬驛
　　　　　　　　　峯髙馬驛
　　　涪州　　　　涪陵水驛
　　　　　　　　　東清水驛
　　　　　　　　　藺市驛
　　　　彭水縣　　黔南水驛
　　　忠州　　　　曹溪水驛
　　　　　　　　　花林水驛
　　　　　　　　　雲根水驛
　　　　酆都縣　　酆陵水驛
　　　合州　　　　合陽水驛
　　　　定逺縣　　太平水驛
　　順慶府
　　　　南充縣　　嘉陵水馬驛
　　　廣安州
　　　　岳池縣　　平灘驛
　　　蓬州　　　　龍溪水驛
　　保寧府
　　　　廣元縣　　問津驛
　　　　　　　　　朝天驛
　　　　　　　　　九井馬驛
　　　　蒼溪縣　　髙橋水驛
　　　　閬中縣　　錦屏水馬驛
　　　　南部縣　　栁邊馬驛
　　　　　　　　　盤龍驛
　　　劒州　　　　紫石水驛
　　　　江油縣　　西平馬驛
　　叙州府　　　　汶川水驛
　　　　　　　　　牛口水驛
　　　　宜賔縣　　真溪水驛
　　　　　　　　　月波水驛
　　　　　　　　　宣化水驛
　　　　南溪縣　　龍騰水驛
　　　　　　　　　李莊水驛
　　䕫州府　　　　安平水驛
　　　　　　　　　龍塘驛
　　　　　　　　　永寧水驛
　　　　　　　　　南陀驛
　　　　巫山縣　　馬口驛
　　　　　　　　　髙塘水驛
　　　　雲陽縣　　五峯水驛
　　　　　　　　　巴陽水驛
　　　　萬縣　　　周溪水驛
　　　　　　　　　集賢水驛
　　　　　　　　　瀼途水驛
　　　　建始縣　　枝隴驛
　　　潼川州　　　皇華馬驛
　　　　鹽亭縣　　雲溪馬驛
　　　　中江縣　　五城馬驛
　　　瀘州　　　　黄艤水驛
　　　　　　　　　瀘川水驛
　　　　　　　　　市立驛
　　　　　　　　　渠壩水驛
　　　　納溪縣　　江門水馬驛
　　　　　　　　　納溪水驛
　　　　　　　　　峽口水驛
　　　　江安縣　　董壩水驛
　　　　　　　　　江安水驛
　　　　　　　　　大州水驛
　　　　合江縣　　史壩水驛
　　　　　　　　　牛腦水驛
　　　　　　　　　神仙水驛
　　　嘉定州　　　凌雲水驛
　　　　　　　　　平羌水驛
　　　　犍為縣　　三聖水驛
　　　　　　　　　沉犀驛
　　　　　　　　　下壩水驛
　　　　卭縣　　　白鶴驛
　　　雅州　　　　雅安驛
　　　　榮經縣　　箐口馬驛
　　　　　　　　　新店馬驛
　　　　名山縣　　百文驛
　　　眉州　　　　武陽水驛
　　　　　　　　　石佛水驛
　　　　　　　　　眉州水驛
　　　　青神縣　　青神水驛
　　　　　　　　　峯門驛
　　馬湖府
　　　　平夷長官司
　　　　　　　　　羅東驛
　　　　泥溪長官司
　　　　　　　　　泥溪驛
　　　　沐川長官司
　　　　　　　　　蠻夷驛
　　東川軍民府　　武平驛
　　烏撒軍民府　　在城驛
　　　　　　　　　瓦甸驛
　　　　　　　　　周尼驛
　　　　　　　　　黑張驛
　　　　　　　　　層臺驛
　　　　　　　　　普徳歸驛
　　龍州宣撫司　　武平驛
　　　　　　　　　小河驛
　　　　　　　　　水進驛
　　　　　　　　　小溪驛
　　　　　　　　　古城驛
　　永寧宣撫司　　永寧驛
　　　　　　　　　赤水驛
　　　　　　　　　普市驛
　　　　　　　　　摩泥驛
　　　　　　　　　阿永驛
　　　　　　　　　永安驛
　　松潘等處軍民指揮使司
　　　　　　　　　古松驛
　　　　　　　　　鎮平驛
　　　　　　　　　歸化驛
　　　　　　　　　三舍驛
　　　　鬱即長官司
　　　　　　　　　來逺驛
　　　　天全六畨招討司
　　　　　　　　　太平驛
　　播州宣慰使司
　　　　播州長官司
　　　　　　　　　烏江驛
　　　　　　　　　湘川驛
　　　　　　　　　松坎驛
　　　　　　　　　播川驛
　　　　　　　　　仁水驛
　　　　　　　　　桐梓驛
　　　　　　　　　永安驛
　　　　　　　　　昌田驛
　　　　　　　　　湄潭驛
　　　　　　　　　沙溪驛
　　　　白泥長官司
　　　　　　　　　白泥驛
　　　　餘慶長官司
　　　　　　　　　鰲溪驛
　　　　　　　　　岑黄驛
　　　　黄平安撫司
　　　　　　　　　黄平驛
　　　　黎州安撫司
　　　　　　　　　沉黎驛
　　建昌衛軍民指揮使司
　　　　　　　　　阿用馬驛
　　　　　　　　　瀘川馬驛
　　　　　　　　　白水馬驛
　　　　　　　　　龍溪馬驛
　　　　　　　　　瀘沽馬驛
　　　　　　　　　祿馬馬驛
　　㑹川衛軍民指揮使司
　　　　　　　　　大龍驛
　　　　　　　　　㑹川驛
　　　　　　　　　巴私驛
　　　　　　　　　腰驛
　　　　　　　　　黎溪驛
　　越嶲衛軍民指揮使司
　　　　　　　　　鎮西驛
　　　　　　　　　利濟驛
　　　　　　　　　河南驛
　　寧畨衛軍民指揮使司
　　　　　　　　　龍溪馬驛
　　　　　　　　　蘓州驛
　山西
　　太原府
　　　　陽曲縣　　臨汾驛
　　　　　　　　　成晉驛
　　　　　　　　　凌井驛
　　　　壽陽縣　　太安驛
　　　　榆次縣　　鳴謙驛
　　　　徐溝縣　　同弋驛
　　　　祁縣　　　盤陀馬驛
　　　　　　　　　賈令驛
　　　　静樂縣　　閙埿驛
　　　　　　　　　康家㑹馬驛
　　　　盂縣　　　芹泉驛
　　　石州　　　　玉亭驛
　　　　　　　　　青龍驛
　　　　　　　　　吳城驛
　　　忻州　　　　九原驛
　　　代州　　　　雁門驛
　　　　崞縣　　　原平驛
　　　　繁峙縣　　砂澗驛
　　　岢嵐州　　　永寧驛
　　　平定州　　　平潭驛
　　　　樂平縣　　柏井馬驛
　　平陽府　　　　建雄馬驛
　　　　洪洞縣　　普潤驛
　　　　曲沃縣　　蒙城馬驛
　　　　　　　　　侯馬驛
　　　蒲州　　　　河東驛
　　　　臨晉縣　　樊橋驛
　　　　安邑縣　　泓芝驛
　　　解州
　　　　聞喜縣　　洓水驛
　　　霍州　　　　霍山驛
　　　　靈石縣　　仁義驛
　　　　　　　　　瑞石馬驛
　　大同府
　　　　大同縣　　雲中驛
　　　　　　　　　甕城口驛
　　　　懷仁縣　　西安驛
　　　應州　　　　安銀子驛
　　　　山隂縣　　山隂驛
　　　朔州　　　　城東驛
　　　　馬邑縣　　廣武驛
　　　蔚州　　　　本州馬驛
　　　　廣昌縣　　倒馬闗驛
　　　　　　　　　香山馬驛
　　　　靈丘縣　　太白驛
　　　渾源州　　　上盤鋪驛
　　　　　　　　　王家莊驛
　　　澤州　　　　星軺馬驛
　　　　　　　　　太行驛
　　　　髙平縣　　長平馬驛
　　　　　　　　　喬村驛
　　　汾州　　　　汾陽驛
　　　　平遥縣　　洪善驛
　　　　介休縣　　義棠驛
　　　潞州
　　　　屯留縣　　金吾驛
　　　　襄垣縣　　虒亭驛
　　　　長子縣　　潼澤驛
　　　沁州　　　　沁陽馬驛
　　　　武鄉縣　　權店驛
　　　遼州　　　　南闗驛
　山東
　　濟南府　　　　譚城馬驛
　　　　厯城縣　　龍山鎮馬驛
　　　　齊河縣　　晏城驛
　　　　長清縣　　東北置馬驛
　　　　禹城縣　　劉普驛
　　　　長山縣　　白山馬驛
　　　　鄒平縣　　青陽店馬驛
　　　　肥城縣　　安寧村驛
　　　　　　　　　五道嶺馬驛
　　　徳州　　　　梁家莊驛
　　　　　　　　　安徳水驛
　　　　　　　　　安徳馬驛
　　　　　　　　　太平馬驛
　　　　　　　　　良店驛
　　　　平原縣　　桃園驛
　　兖州府　　　　昌平驛
　　　　　　　　　沙河驛
　　　　滋陽縣　　新嘉驛
　　　　滕縣　　　臨城馬驛
　　　　　　　　　滕陽馬驛
　　　　鄒縣　　　界河驛
　　　　　　　　　邾城驛
　　　　寧陽縣　　清川村驛
　　　濟寧州　　　南城水驛
　　　　　　　　　城東驛
　　　　　　　　　魯橋驛
　　　　　　　　　康莊驛
　　　東平州　　　東原馬驛
　　　　　　　　　安山水驛
　　　　汶上縣　　新橋馬驛
　　　　　　　　　開河水驛
　　　　東阿縣　　舊縣馬驛
　　　　　　　　　銅城驛
　　　　陽榖縣　　荆門水驛
　　萊州府
　　　　掖縣　　　城南驛
　　　　　　　　　朱橋驛
　　　平度州　　　丘西馬驛
　　　　　　　　　蘓村驛
　　　　　　　　　灰埠驛
　　　　昌邑縣　　夏店馬驛
　　　　濰縣　　　古亭馬驛
　　　　髙宻縣　　宻水馬驛
　　登州府
　　　　蓬萊縣　　蓬萊馬驛
　　　　黄縣　　　黄山館驛
　　　　　　　　　龍山馬驛
　　東昌府　　　　崇武水驛
　　　　茌平縣　　茌山馬驛
　　　　清平縣　　清陽驛
　　　臨清州　　　清泉水驛
　　　　　　　　　清源驛
　　　　　　　　　渡口驛
　　　　館陶縣　　陶山水驛
　　　髙唐州　　　魚丘馬驛
　　　　　　　　　平原驛
　　　　武城縣　　甲馬營水驛
　　　　恩縣　　　太平馬驛
　　青州府　　　　青社馬驛
　　　　益都縣　　金嶺鎮馬驛
　　　　安丘縣　　渠丘驛
　　　　諸城縣　　東闗驛
　　　　　　　　　桃林馬驛
　　　　　　　　　藥溝驛
　　　　昌樂縣　　丹河馬驛
　　　　日照縣　　傳疃馬驛
　　　　　　　　　白石水驛
　河南
　　開封府　　　　大梁馬驛
　　　　　　　　　大梁水驛
　　　　把縣　　　雍丘驛
　　　　洧川縣　　洧川馬驛
　　　　陳留縣　　莘城驛
　　　　原武縣　　安成馬驛
　　　　扶溝縣　　崔橋水驛
　　　　通許縣　　雙溝水驛
　　　　封丘縣　　新莊馬驛
　　　　尉氏縣　　尉氏馬驛
　　　　中牟縣　　圃田驛
　　　　太康縣　　義安水驛
　　　　延津縣　　廩延馬驛
　　　鈞州　　　　清頴馬驛
　　　　新鄭縣　　永新馬驛
　　　許州　　　　許州馬驛
　　　　襄城縣　　新城馬驛
　　　　臨潁縣　　臨潁馬驛
　　　　郾城縣　　郾城馬驛
　　　鄭州　　　　管城馬驛
　　　　滎澤縣　　廣武驛
　　　　滎陽縣　　索亭馬驛
　　　　汜水縣　　成臯馬驛
　　　睢州　　　　葵丘驛
　　　陳州　　　　宛丘水驛
　　　　項城縣　　武丘水驛
　　　歸徳州　　　商丘水驛
　　　　寧陵縣　　寗城馬驛
　　　　永城縣　　大丘馬驛
　　　　虞城縣　　石榴固馬驛
　　　　夏邑縣　　㑹亭馬驛
　　河南府
　　　　洛陽縣　　周南馬驛
　　　　偃師縣　　首陽馬驛
　　　　新安縣　　函闗馬驛
　　　　鞏縣　　　洛口馬驛
　　　　沔池縣　　蠡城馬驛
　　　　　　　　　義昌馬驛
　　　陜州　　　　甘棠馬驛
　　　　　　　　　陜石馬驛
　　　　閿鄉縣　　鼎湖馬驛
　　　　靈寳縣　　桃林馬驛
　　彰徳府　　　　鄴城馬驛
　　　　安陽縣　　回隆水驛
　　　　湯隂縣　　宜溝馬驛
　　　磁州　　　　滏陽馬驛
　　衛輝府　　　　衛源水馬驛
　　　　新鄉縣　　新中驛
　　　　獲嘉縣　　亢村驛
　　　　　　　　　崇寧驛
　　　　淇縣　　　淇門馬驛
　　懷慶府
　　　　河内縣　　萬善馬驛
　　　　　　　　　覃懷驛
　　　　武陟縣　　寧郭馬驛
　　　　修武縣　　武安驛
　　　　孟縣　　　河陽驛
　　南陽府
　　　　南陽縣　　博望馬驛
　　　　　　　　　宛城馬驛
　　　　　　　　　林水馬驛
　　　裕州　　　　赭陽馬驛
　　　　葉縣　　　滍水馬驛
　　　　　　　　　保安馬驛
　　　　新野縣　　湍陽馬驛
　　汝寧府
　　　　汝陽縣　　汝陽馬驛
　　　　西平縣　　西平馬驛
　陜西
　　西安府　　　　京兆驛
　　　　咸陽縣　　渭水驛
　　　　興平縣　　底張馬驛
　　　　　　　　　白渠驛
　　　　臨潼縣　　新豐驛
　　　乾州　　　　威勝驛
　　　　武功縣　　邰城驛
　　　　永壽縣　　永安驛
　　　華州　　　　華山驛
　　　　華隂縣　　潼津驛
　　　　　　　　　潼闗驛
　　　　渭南縣　　豐原驛
　　　耀州　　　　順義驛
　　　　三原縣　　建忠驛
　　　　同官縣　　漆水驛
　　　邠州　　　　宜祿驛
　　　　　　　　　新平驛
　　延安府　　　　金鳴驛
　　　　　　　　　榆林驛
　　　　　　　　　魚河驛
　　　　甘泉縣　　撫安驛
　　　　保安縣　　園林驛
　　　　延長縣　　千谷驛
　　　　延川縣　　文安驛
　　　鄜州　　　　鄜城馬驛
　　　　　　　　　三川驛
　　　　　　　　　張村驛
　　　　　　　　　隆益鎮驛
　　　　中部縣　　翟道驛
　　　　宜君縣　　雲陽驛
　　　綏徳州　　　青陽驛
　　　　　　　　　義合驛
　　　　清澗縣　　奢延驛
　　　　　　　　　石觜岔驛
　　　　米脂縣　　銀川馬驛
　　　　吳堡縣　　河西驛
　　鳯翔府
　　　　鳯翔縣　　岐陽驛
　　　　岐山縣　　岐周驛
　　　　寳雞縣　　東河橋驛
　　　　　　　　　陳倉驛
　　　　扶風縣　　鳯泉驛
　　鞏昌府　　　　通逺驛
　　　　漳縣　　　三岔驛
　　　　安定縣　　秤鈎灣驛
　　　　　　　　　通安驛
　　　　　　　　　延壽驛
　　　　　　　　　西鞏驛
　　　　㑹寧縣　　㑹川驛
　　　　　　　　　乾溝驛
　　　　　　　　　保寧驛
　　　　　　　　　郭城驛
　　　　　　　　　青家驛
　　　階州　　　　平落驛
　　　　　　　　　殺賊橋驛
　　　　文縣　　　臨江闗驛
　　　徽州　　　　徽山驛
　　　　兩當縣　　黄花驛
　　臨洮府　　　　洮陽驛
　　　　　　　　　沙泥驛
　　　　渭源縣　　慶平驛
　　　蘭州　　　　蘭泉驛
　　　　金縣　　　清水驛
　　　　　　　　　定逺驛
　　　河州　　　　長寧驛
　　　　　　　　　鳯林驛
　　　　　　　　　銀川驛
　　　　　　　　　和政驛
　　　　　　　　　定羌城驛
　　平凉府
　　　　平凉縣　　高平驛
　　　　華亭縣　　瓦亭驛
　　　　開城縣　　永寧馬驛
　　　　鎮源縣　　白水驛
　　　静寧州　　　涇陽驛
　　　　隆徳縣　　隆城驛
　　　涇州　　　　安定驛
　　　　　　　　　瓦雲驛
　　慶陽府　　　　𢎞化驛
　　　　合水縣　　華池驛
　　　　　　　　　邵莊驛
　　　　　　　　　宋莊驛
　　　　環縣　　　靈武驛
　　　　　　　　　靈祐驛
　　　　　　　　　曲子驛
　　　　　　　　　韋州驛
　　　寧州　　　　彭原馬驛
　　　　　　　　　政平驛
　　漢中府
　　　　南鄭縣　　漢陽驛
　　　　褒城縣　　馬道驛
　　　　畧陽縣　　白水驛
　　　　　　　　　嘉陵驛
　　　　　　　　　峽口驛
　　　　沔縣　　　黄沙驛
　　　　　　　　　金牛驛
　　　　　　　　　陽平驛
　　　　　　　　　順正驛
　　　　　　　　　黄壩驛
　　　　鳯縣　　　梁山驛
　　　　　　　　　草梁樓驛
　　　　　　　　　松林驛
　　　　　　　　　三岔驛
　　洮州衛軍民指揮使司
　　　　　　　　　洮州驛
　　岷州衛軍民指揮使司
　　　　　　　　　酒店子驛
　　　　　　　　　岷山驛
　　　　　　　　　西津驛
　　寧夏衛　　　　大沙井驛
　　莊浪衛　　　　紅城子驛
　　　　　　　　　在城驛
　　　　　　　　　沙井兒驛
　　　　　　　　　岔口驛
　　　　　　　　　大通河驛
　　　　　　　　　苦水灣驛
　　　　　　　　　武勝驛
　　　　　　　　　黑松林驛
　　　　　　　　　大通山口驛
　　　　　　　　　鎮羌驛
　　西寧衛軍民指揮使司
　　　　　　　　　老鴉城驛
　　　　　　　　　古鄯馬驛
　　　　　　　　　在城驛
　　　　　　　　　巴州馬驛
　　　　　　　　　嘉順驛
　　　　　　　　　氷溝驛
　　　　　　　　　平戎驛
　　凉州衛　　　　武威驛
　　　　　　　　　柔逺驛
　　　　　　　　　懷安驛
　　　　　　　　　靖邊驛
　　　　　　　　　大河驛
　　永昌衛　　　　真景驛
　　　　　　　　　水泉兒驛
　　山丹衛　　　　山丹驛
　　　　　　　　　新河驛
　　　　　　　　　石峽口驛
　　甘州前衛　　　仁壽驛
　　甘州左衛　　　在城驛
　　鎮畨衛　　　　寧邊驛
　　　　　　　　　黑山驛
　　　　　　　　　三岔驛
　　　　古浪守禦千户所
　　　　　　　　　黑松林驛
　　　　鎮夷守禦千户所
　　　　　　　　　鎮逺驛
　雲南
　　雲南府　　　　滇陽驛
　　　　宜良縣　　湯池驛
　　　　富民縣　　利浪驛
　　　晉徳州　　　晉寧驛
　　　　楊林縣　　楊林驛
　　　安寜州　　　祿脿驛
　　　　　　　　　安寧驛
　　　　祿豐縣　　祿豐驛
　　大理府　　　　洱西驛
　　　趙州　　　　定西嶺驛
　　　　　　　　　徳勝闗驛
　　　　雲南縣　　雲南驛
　　　鄧川州　　　鄧川州驛
　　䝉化府　　　　様備驛
　　臨安府　　　　新建驛
　　　　通海縣　　通海驛
　　　　䝉自縣　　䝉自驛
　　　建水州　　　曲江驛
　　　石屏州　　　寳秀驛
　　　阿迷州　　　羅台舊驛
　　　　　　　　　阿迷驛
　　　　　　　　　矣馬洞驛
　　曲靖軍民府　　南寧驛
　　　　南寧縣　　白水闗驛
　　　霑益州　　　霑益驛
　　　　　　　　　倘唐驛
　　　　　　　　　炎方驛
　　　　　　　　　松林驛
　　　陸凉州　　　普陀驛
　　　馬龍州　　　馬龍驛
　　　羅雄州　　　多羅驛
　　楚雄府　　　　峨􁭯驛
　　　　楚雄縣　　吕合驛
　　　　定邊縣　　定邊驛
　　　　　　　　　新田驛
　　　　廣通縣　　路甸驛
　　　　　　　　　捨資驛
　　　鎮南州　　　沙橋驛
　　􁂧江府
　　　　江川縣　　江川驛
　　　路南州　　　和摩驛
　　姚安軍民府　　蜻蛉驛
　　　姚州　　　　普淜驛
　　鶴慶軍民府　　在城驛
　　　　　　　　　觀音山驛
　　武定軍民府
　　　和曲州　　　環州驛
　　　　　　　　　和曲驛
　　　　　　　　　姜驛
　　　　　　　　　虚仁驛
　　尋甸軍民府　　易龍驛
　　廣西府
　　　師宗州　　　在城驛
　　　維摩州　　　曲部驛
　　　　　　　　　維摩驛
　　　　　　　　　阿母驛
　　元江軍民府　　因逺驛
　　廣南府　　　　速為驛
　　　　　　　　　在城驛
　　麗江軍民府　　在城驛
　　景東府　　　　景東驛
　　　　　　　　　板橋驛
　　　北勝州　　　瀾滄驛
　　　　　　　　　清水驛
　　　　　　　　　寧畨驛
　　麓川平𬗟軍民宣慰使司
　　　　　　　　　戛賴驛
　　　　　　　　　大店驛
　　𬗟甸軍民宣慰使司
　　　　　　　　　阿瓦驛
　　金齒軍民指揮使司
　　　　　　　　　金齒驛
　　　　　　　　　沙木和驛
　　　　永平縣　　永平驛
　　　　　　　　　打牛坪驛
　　　　千崖長官司
　　　　　　　　　古刺驛
　　　　　　　　　甸頭驛
　　　　　　　　　雷弄驛
　　　　南甸宣撫司
　　　　　　　　　南甸驛
　貴州
　　思州府　　　　平溪馬驛
　　鎮逺府
　　　　施秉縣　　偏橋驛
　　　　　　　　　清浪水馬驛
　　　　　　　　　鎮逺水馬驛
　　　普安州　　　相滿驛
　　　　　　　　　新興驛
　　　　　　　　　尾洒驛
　　　　　　　　　亦資孔驛
　　　永寧州　　　查城驛
　　　安順州　　　普利馬驛
　　　鎮寧州　　　安莊驛
　　　貴州宣慰司　陸廣驛
　　　　　　　　　谷里驛
　　　　　　　　　貴州驛
　　　　　　　　　歸化驛
　　　　　　　　　威清驛
　　　　　　　　　龍場驛
　　　　　　　　　奢香驛
　　　　　　　　　閣鴉驛
　　　　　　　　　渭河驛
　　　　　　　　　水西驛
　　　　　　　　　金雞驛
　　　　　　　　　畢節驛
　　　　　　　　　龍里驛
　　　　　　　　　底寨驛
　　　　小龍畨長官司
　　　　　　　　　平壩驛
　　　　劄佐長官司
　　　　　　　　　劄佐驛
　　　　養龍坑長官司
　　　　　　　　　養龍坑驛
　　普定衛軍民指揮使司
　　　　　　　　　普利馬驛
　　新添衛軍民指揮使司
　　　　　　　　　新添驛
　　都勻衛軍民指揮使司
　　　　　　　　　來逺馬驛
　　　　　　　　　都鎮馬驛
　　平越衛軍民指揮使司
　　　　　　　　　平越驛
　　清平衛　　　　清平驛
　
　明㑹典卷一百二十
欽定四庫全書
　明㑹典卷一百二十一
　　兵部十六
　　　驛傳三
　　　　遞運所
　　諸司職掌
凡遞運所設置船隻不等如六百料者每隻水夫十三
名五百料者每隻水夫十二名四百料者每隻水夫十
一名三百料者每隻水夫十名其水夫皆於五石以下
糧户内㸃差
一每所設置車輛不等如大車一輛載米十石者人夫
三名牛三頭布袋十條小車一輛載米三石者人夫一
名牛一頭每夫一名辦牛一頭於十五石糧户内㸃充
如無相應人户許衆户凑糧共當
一遞運船隻俱用紅油刷飾每船置牌一面開寫本船
字號料數及水夫姓名檣柁篙櫓篷索鐵猫篾纜等項
一應浮動什物數目常川懸掛務要牌不離船以慿㸃
視如是船隻什物損壞缺少即申合干有司委官計料
修補
一遞到官物所官驗實物件斤重擔數多寡隨即計筭
船隻料數差撥裝運不許將前路運船越過遞送其長
押人員不許索要過料船隻及多取水夫夾帶私己物
貨所官亦不許徇情應付
　　事例
洪武二十四年令各處逃軍囚徒及補役軍丁遞運所
接交防送　二十七年議准驛遞水馬夫更不免糧止
令有司總計地方合備牛馬船車等物以所管人户田
糧照舊額加數均派分年應役如舊一百石者加至五
百石其餘倣此遞加其兩浙税户市民囚充及湖廣山
西原額站户已免垜集充軍者仍舊應當不在均派之
例　永樂十年令立遞運所夫頭於船户内選丁糧多
者為之常川在所應役其單丁糧少者令津貼夫頭
天順五年議准各處驛遞有豪强軍民包攬夫役者軍
發邊衛民及餘丁發附近充軍
　計天下遞運所
　北直𨽻
　　順天府　　　　大興遞運所
　　　　良鄉縣　　良鄉遞運所
　　　涿州　　　　涿鹿遞運所
　　　　　　　　　涿州遞運所
　　　通州　　　　北闗遞運所
　　　　　　　　　本州遞運所
　　　　三河縣　　東闗遞運所
　　　　武清縣　　楊青遞運所
　　　　漷縣　　　楊村遞運所
　　　薊州　　　　南闗遞運所
　　　　豐潤縣　　東闗遞運所
　　　　玉田縣　　藍田遞運所
　　大名府
　　　　濬縣　　　李家道口遞運所
　　　　大名縣　　艾家口遞運所
　　順徳府
　　　　邢臺縣　　邢臺遞運所
　　　　内丘縣　　内丘遞運所
　　廣平府
　　　　永年縣　　臨洺遞運所
　　　　邯鄲縣　　邯鄲遞運所
　　河間府
　　　　任丘縣　　鄚城遞運所
　　　滄州　　　　長蘆遞運所
　　　　吳橋縣　　連窩遞運所
　　真定府
　　　　真定縣　　真定遞運所
　　　　井陘縣　　井陘遞運所
　　　　欒城縣　　欒城遞運所
　　　　獲鹿縣　　鹿泉遞運所
　　　定州　　　　定州遞運所
　　　　新樂縣　　新樂遞運所
　　　趙州　　　　趙州遞運所
　　　　柏鄉縣　　柏鄉遞運所
　　保定府
　　　　清苑縣　　清苑遞運所
　　　　安肅縣　　安肅遞運所
　　　　慶都縣　　慶都遞運所
　　　　定興縣　　定興遞運所
　　永平府　　　　東闗遞運所
　　　　　　　　　新店遞運所
　　　　撫寧縣　　西闗遞運所
　南直𨽻
　　應天府　　　　龍江遞運所
　　鎮江府　　　　通津遞運所
　　常州府　　　　奔牛壩遞運所
　　蘓州府　　　　胥門遞運所
　　松江府　　　　雲間遞運所
　　太平府　　　　采石遞運所
　　池州府　　　　大通遞運所
　　鳯陽府　　　　遞運所
　　　頴州　　　　遞運所
　　　　頴上縣　　遞運所
　　　　太和縣　　界溝遞運所
　　　泗州　　　　遞運所
　　　壽州　　　　遞運所
　　揚州府　　　　邵伯遞運所
　　　　　　　　　界首遞運所
　　　　儀真縣　　遞運所
　　淮安府　　　　遞運所
　　　　山陽縣　　淮北下闗遞運所
　　　　清河縣　　小村坊遞運所
　　　　　　　　　清河遞運所
　　　　桃源縣　　遞運所
　　　　沭陽縣　　桑墟莊遞運所
　　　　　　　　　郭家莊遞運所
　　　海州　　　　駝峯遞運所
　　　　　　　　　盧家莊遞運所
　　　　贑榆縣　　下分水嶺遞運所
　　　　　　　　　中崗遞運所
　　　邳州　　　　遞運所
　　　　睢寧縣　　新安遞運所
　　安慶府　　　　本府遞運所
　　　徐州　　　　遞運所
　　　　沛縣　　　遞運所
　浙江
　　杭州府　　　　遞運所
　　嚴州府
　　　　桐廬縣　　遞運所
　　金華府　　　　遞運所
　　　　蘭溪縣　　遞運所
　　衢州府
　　　　常山縣　　新站遞運所
　　嘉興府　　　　嘉禾遞運所
　江西
　　南昌府　　　　南浦遞運所
　　臨江府　　　　清江遞運所
　　吉安府　　　　螺川遞運所
　　　　　　　　　五雲遞運所
　　贑州府　　　　水西遞運所
　　南安府　　　　横浦遞運所
　　建昌府　　　　旴江遞運所
　　撫州府　　　　臨川遞運所
　　廣信府　　　　遞運所
　　　　玉山縣　　玉山遞運所
　　　　鉛山縣　　車盤遞運所
　　　　　　　　　鉛山遞運所
　　　　貴溪縣　　薌溪遞運所
　　饒州府　　　　鄱陽遞運所
　　南康府　　　　遞運所
　　九江府　　　　九江遞運所
　湖廣
　　武昌府　　　　遞運所
　　黄州府　　　　蘄州遞運所
　　荆州府　　　　遞運所
　　　歸州　　　　遞運所
　　　夷陵州　　　本州遞運所
　　常徳府　　　　栗店遞運所
　　永州府　　　　遞運所
　　辰州府
　　　　沅陵縣　　沅陵遞運所
　　　　辰溪縣　　辰溪遞運所(添設/)
　　　沅州　　　　城南遞運所
　　　　黔陽縣　　安江遞運所
　　長沙府　　　　遞運所
　　衡州府　　　　遞運所
　　岳州府
　　　　巴陵縣　　城陵遞運所
　　　澧州　　　　水東遞運所
　福建
　　福州府　　　　遞運所
　　　　懷安縣　　遞運所
　　　　古田縣　　水口遞運所
　　建寧府　　　　建寧遞運所
　　　　崇安縣　　大安遞運所
　　　　　　　　　崇安遞運所
　　　　建陽縣　　建陽遞運所
　　延平府　　　　遞運所
　　　　　　　　　嵢峽遞運所
　廣東
　　廣州府　　　　遞運所
　　　　清逺縣　　横石遞運所
　　　　新㑹縣　　新㑹遞運所
　　惠州府
　　　　龍川縣　　遞運所
　　韶州府　　　　曲江遞運所
　　南雄府　　　　小嶺中站遞運所
　　潮州府
　　　　海陽縣　　三河遞運所
　　　　　　　　　黄崗遞運所
　　雷州府
　　　　海康縣　　雷陽遞運所
　　　　遂溪縣　　桐油遞運所
　　　　徐聞縣　　呇磊遞運所
　　廉州府
　　　欽州　　　　寧越遞運所
　　　　靈山縣　　格木遞運所
　　　　　　　　　安河遞運所
　　瓊州府
　　　　瓊山縣　　海口遞運所
　　髙州府　　　　三合遞運所
　廣西
　　桂林府　　　　遞運所
　　　全州　　　　遞運所
　　栁州府　　　　栁州遞運所
　　梧州府　　　　梧州遞運所
　　　　藤縣　　　雙競遞運所
　　　欝林州　　　陸川大洞遞運所
　　　　　　　　　北流遞運所
　　潯州府　　　　遞運所
　　平樂府　　　　遞運所
　　　　　　　　　昭平遞運所
　　南寧府　　　　南寧遞運所
　　　横州　　　　海棠橋遞運所
　　太平府　　　　遞運所
　四川
　　成都府　　　　遞運所
　　重慶府　　　　遞運所
　　　忠州　　　　雲根遞運所
　　叙州府　　　　遞運所
　　䕫州府　　　　遞運所
　　　　萬縣　　　遞運所
　　　瀘州　　　　遞運所
　　　嘉定州　　　遞運所
　　烏撒軍民府　　黑章遞運所
　　　　　　　　　在城遞運所
　　永寧宣撫司　　永寧遞運所
　　　　　　　　　赤水河遞運所
　貴州
　　貴州宣慰使司　畢節遞運所
　　安南衛　　　　尾洒遞運所
　河南
　　開封府　　　　祥符遞運所
　　　　祥符縣　　時和遞運所
　　　　扶溝縣　　崔橋遞運所
　　　　中牟縣　　中牟遞運所
　　　　延津縣　　廩延遞運所
　　　鈞州　　　　遞運所
　　　　新鄭縣　　新鄭遞運所
　　　　襄城縣　　襄城遞運所(添設/)
　　　鄭州　　　　遞運所
　　　　榮澤縣　　遞運所
　　　　榮陽縣　　榮陽遞運所
　　　　氾水縣　　成臯遞運所
　　河南府
　　　　洛陽縣　　洛陽遞運所
　　　　偃師縣　　偃師遞運所
　　　　新安縣　　新安遞運所
　　　　　　　　　磁澗遞運所
　　　　鞏縣　　　遞運所
　　　　沔池縣　　義昌遞運所
　　　　　　　　　沔池遞運所
　　　陜州　　　　硤石遞運所
　　　　　　　　　七星店遞運所
　　　　　　　　　横渠遞運所
　　　　　　　　　張茅遞運所
　　　　閿鄉縣　　遞運所
　　　　靈寳縣　　靈寳遞運所
　　彰徳府
　　　　安陽縣　　安陽遞運所
　　　　湯隂縣　　宜溝遞運所
　　　　　　　　　塌河遞運所
　　　磁州　　　　磁州遞運所
　　衛輝府　　　　河平遞運所
　　　　　　　　　北闗閘遞運所
　　　　新鄉縣　　新鄉遞運所
　　　　獲嘉縣　　獲嘉遞運所
　　　　　　　　　亢村遞運所
　　　　淇縣　　　淇縣遞運所
　　懷慶府
　　　　河内縣　　河内遞運所
　　　　　　　　　萬善遞運所
　　　　武陟縣　　寧郭遞運所
　　　　脩武縣　　脩武遞運所
　　　　孟縣　　　孟縣遞運所
　　南陽府
　　　　南陽縣　　林水遞運所
　　　裕州　　　　裕州遞運所(添設/)
　　　　葉縣　　　遞運所
　　　　　　　　　保安遞運所(添設/)
　　　　新野縣　　新野遞運所(添設/)
　陜西
　　西安府　　　　西安遞運所
　　　　　　　　　灞橋遞運所
　　　　咸陽縣　　咸陽遞運所
　　　　興平縣　　底張村遞運所
　　　　臨潼縣　　新豐遞運所
　　　乾州　　　　遞運所
　　　　永壽縣　　蒿店遞運所
　　　　　　　　　底窖鋪遞運所
　　　華州　　　　羅汶橋遞運所
　　　　華隂縣　　華隂遞運所
　　　　　　　　　潼闗遞運所
　　　　渭南縣　　渭南遞運所
　　　邠州　　　　遞運所
　　　　　　　　　停口遞運所
　　　　　　　　　宜祿遞運所
　　鞏昌府
　　　　隴西縣　　北闗遞運所
　　　　　　　　　錦布谷遞運所
　　　　漳縣　　　三岔遞運所
　　　　安定縣　　秤鈎灣遞運所
　　　　　　　　　西鞏鎮遞運所
　　　　　　　　　好池掌遞運所
　　　　　　　　　甸子川遞運所
　　　　　　　　　安定遞運所
　　　　㑹寧縣　　㑹寧遞運所
　　　　　　　　　翟䝉觜遞運所
　　　　　　　　　青家驛遞運所
　　臨洮府
　　　　狄道縣　　栁林遞運所
　　　　　　　　　石井遞運所
　　　　金縣　　　定逺鎮遞運所
　　　　　　　　　遞運所
　　　蘭州　　　　本州遞運所
　　　　　　　　　大通河遞運所
　　　　　　　　　鑼鍋泉遞運所
　　　　　　　　　莊浪遞運所
　　　　　　　　　火燒城遞運所
　　　　　　　　　古浪城遞運所
　　　　　　　　　紅城子遞運所
　　　　　　　　　沙井兒遞運所
　　　　　　　　　永寧遞運所
　　　　　　　　　大通口遞運所
　　　　　　　　　潜麻灣遞運所
　　　　　　　　　安逺遞運所
　　　　　　　　　武勝遞運所
　　　　　　　　　鎮羌遞運所
　　　河州　　　　河州遞運所(添設/)
　　平凉府
　　　　平凉縣　　安國鎮遞運所
　　　　　　　　　平凉遞運所
　　　　　　　　　花家莊遞運所
　　　　　　　　　上郿現遞運所
　　　　華亭縣　　瓦亭遞運所
　　　静寧州　　　遞運所
　　　　　　　　　髙家堡遞運所
　　　　隆徳縣　　神林堡遞運所
　　　　　　　　　隆徳遞運所
　　　涇州　　　　遞運所
　　　　　　　　　髙家凹遞運所
　　漢中府
　　　　鳯縣　　　安山遞運所(添設/)
　　河州衛軍民指揮使司
　　　　　　　　　三岔遞運所
　　　　　　　　　寧河遞運所
　　　　　　　　　定羌城遞運所(已上三所/改屬河州)
　　岷州衛軍民指揮使司
　　　　　　　　　梅川遞運所
　　　　　　　　　酒店子遞運所
　　　　　　　　　野狐橋遞運所
　　寧夏衛　　　　大沙井遞運所
　　　　　　　　　白塔兒遞運所
　　西寧衛軍民指揮使司
　　　　　　　　　老鴉城遞運所
　　　　　　　　　嘉順遞運所
　　　　　　　　　平戎遞運所
　　　　　　　　　西寧遞運所
　　　　　　　　　水溝遞運所
　　凉州衛　　　　靖邊遞運所
　　　　　　　　　武威遞運所
　山東
　　濟南府　　　　西闗遞運所
　　　　厯城縣　　龍山鎮遞運所
　　　　長山縣　　白山遞運所
　　　　鄒平縣　　青陽店遞運所
　　　　肥城縣　　廣里遞運所
　　　徳州　　　　遞運所
　　兖州府　　　　沙河鎮遞運所
　　　濟寧州　　　遞運所
　　　　　　　　　魯橋遞運所
　　　東平州　　　金線閘遞運所
　　　　平隂縣　　陳𢎞遞運所
　　萊州府
　　　　掖縣　　　沙河店遞運所
　　　　　　　　　城南遞運所
　　　　　　　　　諸橋店遞運所
　　　　昌邑縣　　新河遞運所
　　　　　　　　　王耨店遞運所
　　　　濰縣　　　城東遞運所
　　登州府
　　　　蓬萊縣　　城北河口遞運所
　　　　黄縣　　　城西遞運所
　　　　　　　　　黄山館遞運所
　　東昌府　　　　東昌遞運所
　　　　　　　　　臨清遞運所
　　　　館陶縣　　南館陶遞運所
　　　　武成縣　　甲馬營遞運所
　　青州府
　　　　益都縣　　青社遞運所
　　　　　　　　　金嶺鎮遞運所
　　　　壽光縣　　莘店遞運所
　　　　昌樂縣　　小丹河店遞運所
　山西
　　太原府
　　　　陽曲縣　　臨汾遞運所
　　　　壽陽縣　　壽陽遞運所
　　　　徐溝縣　　同戈遞運所
　　　　祁縣　　　盤陀遞運所
　　　忻州　　　　九原遞運所
　　　代州　　　　雁門遞運所
　　　　　　　　　定邊遞運所
　　　平定州　　　平定遞運所
　　平陽府　　　　建雄遞運所
　　　　曲沃縣　　候馬遞運所
　　　蒲州　　　　河東遞運所
　　　　安邑縣　　運司遞運所
　　　霍州　　　　霍山遞運所
　　　　靈石縣　　瑞石遞運所
　　大同府
　　　應州　　　　安銀子遞運所
　　　澤州　　　　星軺遞運所
　　　　　　　　　太行遞運所
　　　　髙平縣　　長平遞運所
　　　汾州
　　　　平遥縣　　洪善遞運所
　　　潞州
　　　　襄垣縣　　褫亭遞運所
　　　　長子縣　　固益遞運所
　　　沁州
　　　　武鄉縣　　權店遞運所
　　　　開設驛所
　　諸司職掌
凡新開地方堪設驛分遞運所或舊設驛所相離窵逺
往復不便可以添設須要差人踏勘明白取勘彼處鄉
村市鎮畫圖貼説回報驗其里路逺近同應設驛所船
車馬驢數目具奏移咨工部葢造衙門吏部銓官禮部
鑄印合用人夫行移有司照例僉㸃
　　　　市民馬户
　　諸司職掌
凡市民馬户俱係浙江并直𨽻蘓松等府市居人民編
發鳯陽河南陕西北平等處𦂳要驛分當站每上馬一
匹一百三十八户中馬一匹一百十八户下馬一匹九
十八户每馬各就原定户内選丁多者四五充馬頭在
驛走遞如馬頭户絶體勘明白仍於本馬原編户内僉補
　　事例
洪武二十六年令市民馬户有為事發遣起取赴京者
並許歸併船居人户除軍匠竈丁外每三千料以上編
馬一匹市民有故令補缺應當
　　　　囚充站户(軍充站户/并館夫附)
　　諸司職掌
凡囚充水馬人夫俱係為事免罪發充前役正身病故
須要户丁補役不在消乏之例
　　事例
洪武二十三年命刑部都察院於徒囚内審有丁糧者
每二名買馬一匹杖囚一名充水夫一名十名造船一
隻常川走遞其用車去處徒流囚四名共辦一輛　永
樂元年令徒充站户年限滿日就彼為民種田　十五
年奏准雜犯死罪囚審有力者每二人買馬一匹并隨
馬鋪陳什物終身走遞事故行法司照例撥補　正統
六年奏准囚充站户役滿所司先期三月申請撥人將
該滿囚夫依期釋放
凡遼東大寧雲南四川及陜西山東山西等處驛分俱
有問發恩軍囚軍或官給馬匹或令自備與民夫相兼
走遞其邊衛無有司處馬驛俱係摘撥官軍應役逃亡
事故照例清勾
凡各驛館夫有司於丁糧相應人户内僉㸃應當專為
使客治造飲食遇有支到廩給隨即炊㸑供應不許頃
刻稽留
　　　　應合給驛
　　諸司職掌
一齎擎詔㫖制諭
一飛報軍務重事
一奉特㫖差遣給驛者
一親王進賀表箋及差官齎王奏本赴京奏事
一欽差各部官監察御史往各處追問等項并帶去問
事人監生書吏人等水路驛船陸路驢匹
一公侯駙馬都督將帶從人一名
　　明令
凡出使人員闗支分例應合將帶從人名數一品十從
二品八從三品四品六從五品六品七品三從八品九
品二從掾史令史書吏知印宣使奏差一從軍官不在
此限其水站乗船正官一名許帶行李二百斤從人一
名許帶行李五十斤馬站馳驅每馬一匹帶行李不過
一十斤駝䭾者一匹不過六十斤多餘夾帶者俱以不
應論罪
　　事例
洪武二十年榜諭凡公侯駙馬出使其傔從及諸藩府
使人無符驗者不得擅乗驛傳船馬　二十四年議准
在外諸司有不守成法泛濫給驛者依變亂成法律治
罪其公差人員除應合給驛外其餘常事不許應付廩
給　二十八年令王府公差人員但係尋常事務及各
王禮節往來並不許馳驛有擅應付及假以軍情為由
馳驛者處死　永樂元年令雲南三司貴州都司進表
官俱許馳驛　四年令封盤畨貨官員許馳驛　宣徳
四年奏准齎送勅書例給雙馬人員回還止給驛驢及
遞運船　六年令南京府部等衙門堂上官以公事赴
京及衍聖公朝覲往來俱許馳驛　八年令三司官按
行所部許乗驛南京部院公差官赴京回還與遞運船
　正統二年奏准總兵鎮守官征哨出入各乘原闗馬
匹其驛傳馬驢車輛俱不許應付　四年令太僕寺官
出巡許支廩給　七年令巡按直𨽻御史奏刑名重事
所差人許給驛驢紅船常事不許各處鎮守等官差人
奏事應攴廩給者回日本部於勘合内批限到彼住支
　天順元年令各王府及總兵鎮守等官有乞恩等項
事干己私者不許給驛止令入遞具奏　成化四年奏
准貴州布按二司進表官依都司例往還並許給驛
五年令南京守備及各邊鎮守巡撫等官遇軍情重事
㑹議既定各自具本共差一人馳奏常行事理三五起
併差一人各王府進貢等項許差内外官一二人䕶扛
軍校一二名扛多者不過五名　六年奏准親王乞恩
等項事情每歲春秋各一次差人馳驛類奏郡王將軍
中尉等有應奏事理即於春秋具啟本府親王轉奏其
𦂳急事務仍依舊制　十二年奏准南京三法司奏請
重刑待報及提問軍職者差來人並許乘驛其兩京抽
分巡街等官不出百里外者不許　𢎞治五年奏准天
下驛分各於巡按御史處給簿一扇遇應付過夫馬車
船等項及過客職名逐一填註年終類冊繳報以慿查
考
　　　　應付脚力
　　諸司職掌
一在京差辦事官行人舍人往各處催攝公事水路應
付順便船隻陸路逺者應付脚力或車輛驢匹
一四夷畨使各處土官來朝并回還水路遞運船陸路
脚力
一力士校尉差去雲南四川兩廣福建水路應付巡檢
司船裝送
一文武官員到任一千五百里之外
一老疾軍人軍屬寡婦并病故官員遺下家小還鄉
一為事編發差試百户管領前去雲南遼東大寧等處
充軍并撥守雲南大寧遼東等處補役軍人水路應付
船隻
　　事例
洪武二十五年奏准為事發雲南兩廣福建遼東充吏
安置者應付船隻與充軍者同　天順八年令文武官
公差病故者所在棺歛䕶送還鄉　成化五年奏准凡
公差監生有病故者照依故官家屬例應付口糧人夫
脚力
　　驛遞應付總例
凡五府六部都察院遣人馳驛公幹而有三司委官同
事者許同驛船若三司自委官或承差人等赴所屬公
幹者都司委官水乗軍衛快船陸行自備布按二司委
官承差水乗遞運船陸路官乗官馬承差人等自備
凡齎擎詔勅飛報軍情及特㫖差遣者陸給雙馬水給
站船公侯駙馬伯都督從人與驢匹隨從巡撫風憲巡
河等官者與中等馬水給站船
凡各王及各處鎮巡三司官差官進奉表箋繳勅謝恩
者陸給雙馬水給站船者貢物者遞運夫䕶送其尋常
奏事與驢匹紅船若順齎㫖意公文者水給站船陸與
下等馬南京各衙門及各邊副参遊撃等官留守三司
行太僕寺苑馬寺差人入奏並同
凡南京進表官馳驛者許乗馬船原起驛船慿以到闗
不許重坐
凡南京太常寺委官及孝陵鳳陽陵户墳户社長領香
帛等物往來俱給驛船陸起驛驢俱撥遞運人夫䕶送
其陵户等驛驢每二人共與一匹
凡衍聖公朝覲往還陸起上馬驛車水給站船或馬快
船應付人夫皂𨽻顔孟二博士與中等馬衍聖公掌書
與驛驢廟户家人醫獸每二人給驢一匹
凡嗣教張真人來朝自貴溪至南京陸路上等馬一水
給驛船三遞運船二隨行法師與驛驢南京至北京水
給驛船一馬快船二陸起車輛并應付皂𨽻人夫
凡巡視倉場等官不及百里者不與脚力
凡錦衣衛官齎勅㫖出外應馳驛者量地逺近於闗文
定限回程違者㕘奏
凡外官領勅赴任如提學兵備之類陸起雙馬水起站
船無支給
凡清軍文冊付應得脚力之人順齎
凡故官家口還鄉應得脚力者陸路驛驢車輛水路紅
船雲南赴任官同無支給
凡差往山西陕西甘肅寧夏等處公幹及彼處赴京者
並給馬驢往還不許勒要應付船隻違者㕘奏若果係
患病勘實方許
凡公差到京人員半月外不回還者革去應得脚力果
患病者不拘
凡朝鮮國使臣與下等馬添撥驛車安南琉球占城等
國使臣與驛驢站船凡諸國從人俱與驛驢水路紅船
無支給
凡諾延泰寜等衛都督都指揮哈宻竒木嘉色稜齊勤蒙
古等衛使臣俱與下等馬添撥驛車哈宻等處從人仍
與驛驢
凡烏思藏董卜韓胡土官通事畨僧洮岷西寧畨僧人
等俱與驛驢車輛水起紅船内齎勅者與下等馬水起
驛船其貴州湖廣土官舍人土民人等二人俱驢一匹
凡來降夷人陸與下等馬添撥車輛水起驛船人衆者
給遞運馬快船口外走回人口不堪充勇士與婦女願
回原管官司者俱與脚力
凡前項應給驛船之人係官者兩人同載非官者四人
同載共闗文一紙應給紅船之人係官者四人同載非
官者六人同載共闗文一紙前途遇應分路處方許分
闗如一時偶無同載官員而有役人附載者依兩官共
船之例若公差人員有文卷旗牌火印火藥之類須䕶
送者許量撥遞運人夫
　　　　陳告消乏
　　諸司職掌
凡糧僉水馬遞運人户陳告消乏驛所即申有司體勘
是實就便僉替不許刁蹬靠損
　　事例
天順間奏准天下驛遞夫役每十年一次磨勘重編丁
糧相應者作正消乏者作貼應僉替者即與僉替
成化間奏准市民馬户有告消乏者並許勘實僉替
　　　　符驗
　　諸司職掌
凡在内公差人員係軍情重務及奉特㫖差遣給驛本
部填給勘合所差人員轉赴内府闗領符驗給驛前去
事完就便銷繳
　　事例
洪武二十三年重造符驗給在外官司凡各王府及山
西北平山東陜西廣東福建遼東貴州等都司布政司
各給六道雲南都司布政司陜西凉州衛各給十道浙
江江西湖廣四川廣西布政司及金齒衛各給五道都
司不與如有軍務以多槳快船飛報中都留守司各道
按察司陜西寧夏衛各給四道山海宻雲永平河州岷
州洮州大理臨安普安松潘建昌茂州諸衛各給三道
畢節烏撒永寧普定平越楚雄曲靖洱海五開鎮逺興
隆諸衛各處宣慰使司及衍聖公張真人各給二道其
餘衙門及腹裏軍衛運司俱不給　二十四年令各處
布按二司符驗各减一道雲南布政司及凉州衛减二
道四川都司給起馬符驗三道瀘州衛原領仍許存留
衍聖公張真人停給　永樂以後增給浙江寧波衛宣
府都司符驗各一道陜西綏徳衛二道　宣徳四年奏
准在外有符驗官司歲終具給驛起數及所幹事造冊
繳部以慿稽考　成化十四年奏准各處分守協守副
㕘逰撃等官所領符驗止許用於本境傳報聲息及謝
恩等項餘事不許　𢎞治九年申明舊例凡欽命文武
大臣出外公幹該請符驗者本部具手本赴尚寳司轉
行印綬監於寳簿内填註所領官員職名親領應用還
日徑自奏繳本部仍用手本赴監註銷其填巡等官在
外更調陞用者本部即於原擬本内將該用符驗奏准
行令就彼交收俟其回奏復用手本赴監對號轉註
　　　　急遞舖
　　諸司職掌
凡十里設一鋪每鋪設鋪長一名鋪兵要路十名僻路
或五名或四名於附近有丁力田糧一石五斗之上二
石之下㸃充須要少壯正身每鋪設十二時日晷一箇
以驗時刻鋪門首置立牌門一座并牌額全常明燈燭
一副簿厯二本鋪兵每名各置夾版一副鈴襻一副纓
鎗一把棍一條回厯一本
一遞送公文照依古法一晝夜通一百刻每三刻行一
鋪晝夜須行三百里但遇公文到鋪不問角數多少須
要隨即遞送無分晝夜鳴鈴走遞前鋪聞鈴鋪司預先
出鋪交收隨即於封皮格眼内填寫時刻該遞鋪兵姓
名速令鋪兵用袱包裹夾板拴繫齎小回厯一本急遞
至前鋪交收於回厯上附寫到鋪時刻以慿稽考毋致
停滯差迷如是公文到來不即遞送停積等待因而失
悞事機者問罪
一各州縣於額設司吏内選充鋪長一名專一巡㸃所
轄鋪分督令各鋪司兵如法走遞親臨府州縣提調官
常加檢㸃鋪長失於整㸃隨即問罪每月置立文簿當
該提調官署押附寫遞過公文時刻角數以慿稽考
一無印信文字不許入遞其各衙門但有入遞公文須
要堅厚好紙封裹轉遞各鋪明白附厯於上開寫並無
破損並不曾折動原封但有磨擦破壞及折動原封者
就將來文封皮上寫記原遞鋪兵姓名遞發及將遞來
鋪兵拘捉解官有司即為追究
一鋪舍損壞什物不完鋪兵數少及有老弱之人在鋪
當役者有司提調官吏即便修理僉㸃補替
　　事例
洪武二十五年令急遞鋪接送公文必須辨認果是前
鋪鋪兵方許交領但有詐冐押解赴京　凡在外衙門
有應遞公文令鋪兵當官交領其差使人員遇有公文
亦須經由所在官司辨驗方許入遞　凡有人於中途
鋪分投下公文不係知識者許本鋪司兵挐解赴京
凡有司官吏鋪長司兵有公文不行明白辨驗輕易接
遞致令别生事端者治罪　正統三年奏准各鋪添設
鋪司一名兩京總鋪添設三名各布政司總鋪添設二
名專一齎送㫖意公文如有稽違依律問罪　七年議
准各鋪遞送簿厯該管官司每月一次巡視刷勘有將
公文毁壞增改沉匿者問擬明白發口外充軍　𢎞治
十三年奏准各鋪司兵若有無籍之徒不容正身應當
用强包攬多取工錢致將公文稽遲沉匿等項問罪旗
軍發邊衛民并軍丁人等發附近俱充軍其提調官該
吏鋪長各治以罪
　　　　馬快船
　　事例
洪武初置江淮濟川二衛馬快船及南京錦衣等衛風
快船以備水軍征進之用既建北京遂專以運送郊廟
香幣上供品物軍需器仗及聽候差遣俱屬南京兵部
掌管輪流差撥遇有損壞及夫甲在逃行移各該衙門
勾補修造　正統六年令編排南京馬快船以五十號
為一班輪赴北京聴用半年一替合用口糧於南京總
領凡該班馬快船前班以四月初到後班以十月初到
本部拘收勘合轉付通州守備官收掌㸃視限滿得替
或遇差撥仍齎勘合赴本部批迴　景泰元年議准南
京錦衣等衛風快船改屬南京兵部　七年添設南京
兵部主事一員專管快船　天順元年令馬快船裝運
官物除本船軍夫外合用添撥人夫並於闗文開寫上
水二十名下水五名軍衛三分有司七分違者及應付
者治罪凡私載及求索之物盡數入官　八年令馬快
船例該聽候半年外其餘運物到京者並將勘合投部
以聽差撥　成化六年奏准馬快船附載私貨者本船
小甲并附船之人俱發口外充軍其空身附搭者以違
制論　十六年令馬快船回還順帶官物者上水夫八
名下水夫四名
　　　　應付馬快船
　　事例
一凡欽差内臣公侯伯出外公幹如操江鎮守之類應
從水路者
一每年欽差公侯伯郎中等官赴各王府冊封者
一在京大臣以禮致仕有㫖馳驛還鄉及丁憂病故者
一襲封衍聖公嗣教張真人朝覲回還
一南京内外官進貢回還
一安南日本等國使臣朝貢回還
　
　
　
　
　
　
　
　
　明㑹典卷一百二十一
欽定四庫全書
　明㑹典卷之一百二十二
　　兵部十七
　　　馬政
國朝馬政有太僕苑馬寺専理而統於本部其見於諸
司職掌者有四曰廐牧關換折粮收買其餘印俵等項
各有事例今具列於後若内廐馬匹則掌於御馬監云
　　　廐牧
　　諸司職掌
凡太僕寺所屬十四牧監九十八羣専一提調牧養孳
生馬騾驢牛其養戸俱係近京民人或五戸十戸共養
一匹每騍馬嵗該生駒一匹若人戸不行用心孶牧致
有虧欠倒死就便着令買補還官每嵗將上年所生馬
駒起解赴京調撥本寺每遇年終比較或羣監官員怠
惰或人戸奸頑致有馬匹瘦損虧欠數多依例坐罪
　計開
　　太僕寺所屬(見本/衙門)
　　南京太僕寺所屬(見本/衙門)
　　遼東太僕寺所屬
　　　定遼左衛　　　　　定遼右衛
　　　定遼中衛　　　　　定遼前衛
　　　定遼後衛　　　　　鐡嶺衛
　　　東寧衛　　　　　　瀋陽中衛
　　　海州衛　　　　　　蓋州衛
　　　金州衛　　　　　　復州衛
　　　義州衛　　　　　　遼海衛
　　　三萬衛　　　　　　廣寕左屯衛
　　　廣寧右屯衛　　　　廣寕中屯衛
　　　廣寧前屯衛　　　　廣寕後屯衛
　　　廣寧衛　　　　　　廣寕左衛
　　　廣寧右衛　　　　　廣寕中衛
　　　寧逺衛
　　遼東苑馬寺所屬
　　　永寧監
　　　　清河苑
　　山西行太僕寺所屬
　　　太原左衛　　　　　太原右衛
　　　太原前衛　　　　　平陽衛
　　　鎮西衛　　　　　　汾州衛
　　　安東衛　　　　　　振武衛
　　　朔州衛　　　　　　潞州衛
　　　保德州千戸所　　　山陰千戸所
　　　沁州千戸所　　　　寕化千戸所
　　　馬邑千戸所
　　陜西行太僕寺所屬
　　　平凉衛　　　　　　慶陽衛
　　　秦州衛　　　　　　固原衛
　　陜邑苑馬寺所屬
　　　長樂監
　　　　開成苑　　　　　安定苑
　　　　弼隆苑(革/)　　　　廣寕苑
　　　　黒水苑(添/)
　　　靈武監
　　　　清平苑　　　　　萬安苑
　　　　定邊苑　　　　　慶陽苑
　　　同川監(已下四/監俱革)
　　　　天興苑　　　　　永康苑
　　　　嘉靜苑　　　　　安勝苑
　　　威逺監
　　　　武安苑　　　　　隴陽苑
　　　　保川苑　　　　　泰和苑
　　　熈春監
　　　　康樂苑　　　　　鳯林苑
　　　　香泉苑　　　　　㑹寕苑
　　　順寧監
　　　　雲驥苑　　　　　昇平苑
　　　　巡寧苑　　　　　永昌苑
　　甘肅行太僕寺所屬
　　　甘州左衛　　　　　甘州右衛
　　　甘州中衛　　　　　甘州前衛
　　　甘州後衛　　　　　永昌衛
　　　凉州衛　　　　　　莊浪衛
　　　鎮畨衛　　　　　　山丹衛
　　　西寧衛　　　　　　肅州衛
　　　古浪千戸所　　　　鎮夷千戸所
　　　莊浪千戸所
　　甘肅苑馬寺所屬(已下/俱革)
　　　甘泉監
　　　　廣牧苑　　　　　麒麟苑
　　　　温泉苑　　　　　紅崖苑
　　　祁連監
　　　　西寧苑　　　　　大通苑
　　　　古城苑　　　　　永安苑
　　　武威監
　　　　和寧苑　　　　　大川苑
　　　　寧畨苑　　　　　洪水苑
　　　安定監
　　　　武勝苑　　　　　永寕苑
　　　　青山苑　　　　　大山苑
　　　監川監
　　　　暖川苑　　　　　坌水苑
　　　　巴川苑　　　　　大海苑
　　　宗水監
　　　　清水苑　　　　　美都苑
　　　　永川苑　　　　　黒城苑
　　事例
洪武二十八年革羣監官令有司提調孳牧江南一十
一户共養馬一匹江北五户共養一匹内丁多之家充
馬頭専一養馬餘令津貼錢鈔以備倒失買補之用不
許輪流有仍前輪流及令孤寡殘疾一槩出辦者𤼵邊
衛充軍如馬頭家生畜不旺許令於貼戸家看養凡皃
馬一匹配騍馬四匹為一羣立羣頭一人五羣立羣長
一人每羣長下選聰明子弟二三人習學醫獸看治馬
匹凡補領或孳生三嵗騍駒每二年納駒一匹　永樂
十年令北直𨽻土民領養孳生馬匹　十三年定例每
十五丁以下養馬一匹十六丁以上養二匹為事編𤼵
者七戸養一匹除其罪為良民　十四年令北方人戸
五丁養馬一匹免其粮草之半每馬十匹立羣頭一人
五十匹立羣長一人　十五年定南方養馬例江北每
五丁養馬一匹江南十丁養馬一匹凡種馬倒死孳生
不及數例應陪償而遇災荒每羣聽以三分之一納鈔
入官　二十二年令民養官馬者二嵗納駒一匹　宣
德三年奏准北直𨽻每三丁養騍馬一匹二丁養皃馬
一匹免粮草之半皃馬病同羣共治死則均陪若因走
失及别故致死者止追本戸　四年令山東兖州濟南
東昌三府領養孳生馬每五丁養騍馬一匹三丁養皃
馬一匹不在免粮之例　正統十一年命河南彰德衛
輝開封三府照例領養孳生馬匹　景泰三年奏准凡
皃馬十八嵗以上騍馬二十嵗以上免其筭駒　天順
三年奏准原編孳牧馬頭有消乏者改作貼戸　成化
元年令孳生馬每三年騍駒一匹　三年奏准復二年
騍駒一匹額外多餘者官為收買别給空閒人戸　四
年奏准羣長每五年一替　八年奏准各處醫獸每州
定設二名每縣一名嵗終更替　十三年奏准養馬人
戸每十年一次審編先上戸次中戸單丁寡婦不許槩
僉　二十一年奏准凡補領騍駒作種者二年後方與
筭駒　𢎞治二年奏定鳯陽廬揚三府滁和等州孳牧
牛共五千隻母牛三千七百隻犍牛一千三百隻　六
年奏定兩京太僕寺種馬額數皃馬二萬五千匹騍馬
十萬匹共十二萬五千匹每二年照例納駒其駒更不
搭配於内揀選備用及補種馬之闕其餘賣銀貯庫遇
備用不敷量支買補種馬每三年揀選一次老病不堪
者賣銀入官撥駒補數北直𨽻河間大名保定順德廣
平真定永平七府免粮養馬每地五十畆領皃馬一疋
百畆領騍馬一匹共皃馬一萬六百九十五匹騍馬四
萬二千七百八十匹山東濟南兖州東昌三府河南開
封衛輝彰德三府計丁養馬每五丁領皃馬一匹十丁
領騍馬一匹共皃馬六千八百五匹騍馬二萬七千二
百二十匹南直𨽻應天鎮江太平寕國廣徳五府州每
十丁領皃馬一匹十五丁領騍馬一匹共皃馬一千九
百九十九匹騍馬七千九百九十六匹鳯陽揚州淮安
廬州四府滁和二州滁州一衛每田二頃領皃馬一匹
三頃領騍馬一匹内滁州衛逓加一頃共皃母五千五
百一匹騍馬二萬二千四匹　九年奏准凡牧馬處所
有田去馬存丁消息馬在者應牧馬匹改給得業之人
及丁多之人領養逃絶免粮田地給與同羣管業不許
典賣與人其一馬兩嵗連生二駒者除納官外聴其自
用
　　　　已上民間孳牧
凡在京在外衛所俱有孳牧馬匹以給官軍騎操之用
在京及南北直𨽻衛所屬兩京太僕寺在外屬各該行
太僕寺苑馬寺及都司委官提督每衛委指揮一員所
千百戸一員専管孳牧其搭配科駒起解比較等項悉
照民間事例　洪武二十三年令飛熊廣武英武等衛
每五戸養馬一匹　永樂十四年令薊州山海諸衛屯
軍每人養種馬一匹免納子粒　宣德七年令法司及
陜西布按二司雜犯死罪應充軍者𤼵陜西行太僕寺
養馬　正統六年令征戰走傷馬匹驗視明白分給各
衛守城官軍牧養遇倒死埋瘞　成化七年奏准天下
衛所孳牧馬匹有埋沒者俱照原額買補令軍餘朋合
領養
　　　　已上軍衛孳牧
正統十四年令順天府所屬州縣寄養各處起解備用
馬匹照北直𨽻事例論銀分俵其本府各州縣原領孳
生種駒改撥直𨽻永平等府空閒人戸其備用馬嵗取
二萬匹北直𨽻河南山東取七分南直𨽻三分俱限八
月以裏解部𤼵太僕寺驗印給俵或遇法司送到贓罰
入官馬牛驢騾驗堪用者亦照此例　成化二年奏准
南直𨽻起解寄用備用馬有矮小不堪及不足數者每
匹徴銀十兩解部𤼵太僕寺收貯以備收買　二十一
年奏准南京太僕寺所屬地方備用馬匹從各府州縣
徑解北京交俵如有拖欠及補完之數仍行南京太僕
寺照查　𢎞治三年㑹議備用馬匹嵗取一萬匹直𨽻
河南山東并南直𨽻徐州所屬俱解本色内永平府折
色本色中半廬州鳯陽三府滁和二州解本色七分折
色三分淮揚二府應天江浦六合二縣解本色四分折
色六分應天府上元等縣鎮江太平寕國所屬俱解折
色　凡寄養馬倒死告官給印信文帖相視開剥如無
文帖而開作倒死者以盗賣論
　　　　已上京府寄牧
洪武二十三年令五軍都督府錦衣旗手虎賁左右興
武鷹揚金吾前後羽林左右龍驤豹韜天䇿神䇿府軍
左右前後等衛各置草塲於江北湯泉滁州等處牧放
馬匹　二十五年罷民間嵗納馬草凡軍官馬令自養
軍士馬令管馬官擇水草豐茂之所屯營牧放　三十
年定北邊牧馬草塲自東勝以西至寕夏河西察罕諾
爾東勝以東至大同宣府開平又東南至大寕又東至
遼東又東至鴨緑江又北去不止幾千里而南至各衛
分守地又自雁門關外西抵黄河渡河至察罕諾爾又
東至紫荆關又東至居庸關及古北口又東至山海衛
凡軍民屯種田地不許牧放其荒閑平地及山塲腹裏
諸王駙馬及軍民聴其牧放樵採在邊所封之王不得
占為己塲妨害軍民　永樂二十二年令戸部錦衣衛
各委官查勘五府牧馬草塲有妨占民田處所另撥官
地與民為業　永樂以後錦衣旗手府軍左金吾左右
大興左羽林燕山左右前忠義左右前後義勇左右中
中前後神武左後大寧中武成中寛河㑹州蔚州龍驤
富峪裕陵茂陵等三十一衛五軍三千神機等營各置
草塲於順天保定等府宛平大興等縣牧放騎操馬匹
每嵗春末夏初各營馬匹除例該存留聴用外其餘本
部推舉坐營官一員具奏請𠡠管領下各該草塲牧放
至九月終回營其收馬每三日演習一次下塲之後本
部行移該科及都察院具奏差官㸃閘馬匹倒死官軍
逃亡領𠡠官按月造報如有納賄賣閑不行提督致馬
痩損者㸃閘官指實參奏其在邊者以四月中出牧九
月初回營　成化四年令北直𨽻京師附近係官草塲
不許内外官豪勢要妄指求討托故投獻違者許科道
官紏劾及各衙門追究治罪　六年令德州天津各衛
逃故軍人遺下草塲為附近軍民盗耕布種者退還官
每畆量追花利草三十束不願者每束納銀三分准作
逺地拖欠之數照依時價支給京操上直官軍買草餵
馬以後年分但有拖欠草束俱照例准折　十年令陜
西榆林等處近邊地土各營堡草塲界限明白敢有那
移條欵盗耕草塲及越出邊墻界石種田者依律問擬
追徴花利完日軍職降調甘肅衛分差操軍民係外處
者𤼵榆林衛充軍係本處者𤼵甘肅充軍有毁壊邊墻
私出境外者枷號三箇月發落　𢎞治九年令給事中
御史幷戸兵二部委官清查各衛草塲有草未墾去處
仍舊牧馬已墾成田者照畆收銀解送兵部轉𤼵太僕
寺寄庫聼候買馬　又令錦衣衛草塲地畆徴收租銀
許本衛收貼貼補馬草
　　　　已上營衛放牧
洪武榜例凡倒失馬匹從民議和或一縣或三五羣長
輳價買補三嵗以上八嵗以下高四尺以上堪中馬匹
還官聽候驗印作數違錯及遲延者一體追駒　宣徳
二年令民間起解備用馬中途痩死及邊軍孳牧倒死
者俱免陪補　天順二年奏准各營騎操馬遇有倒死
者告官相剥坐營官責限該軍朋合買補走失被盗一
例追陪　成化元年令各處買補孳生馬駒有司四匹
軍衛五匹折買堪操騸馬一匹以充備用例後倒失者
騍駒三匹皃馬二匹各折買騸馬一匹騍駒每二匹折
買皃馬一匹　七年奏准各衛軍餘關領馬匹倒死以
物力等第出銀每馬一匹上戸出銀三兩中戸二兩下
戸一兩餘以屯田子粒銀貼凑買補　十三年奏准京
營馬隊官軍朋合出銀遇馬匹倒失貼助買補凡馬主
係都指揮者出銀三兩指揮二兩五錢千百戸鎮撫二
兩旗軍一兩五錢走失被盗者各加五錢謂之樁頭其
朋合每嵗以六箇月為率每月都指揮出銀一錢千百
戸鎮撫七分旗軍五分在外各邊悉照此例　凡各營
下塲及各邊倒失買補馬匹不及八分者領𠡠及把總
管隊官住俸追買其在京不下塲者以五分為則　𢎞
治二年奏准買補騎操馬匹須四嵗以上八嵗以下價
自十二兩至十五兩官軍自願添價收買者聼　三年
令寄養備用馬倒死買補不及五分者掌印管馬官俱
住俸追補　六年奏准各營朋合買馬銀兩不敷每馬
一匹聼支草塲租銀三兩貼助　九年奏准各處倒失
馬駒應買補者遇孳生蕃息之時量徴價銀解京以備
各邊買馬之用大馬一匹徴銀五兩駒一匹倒失者徴
銀三兩虧欠者二兩　凡騎操馬匹原領者以承領日
為始買補者以印烙日為始計在十五年外許賣銀納
官另給其未及十五年而病者亦准賣仍追本身樁頭
銀貼價買補　凡各營馬買補三分不完者把總等官
住俸一月四分以上兩月五分以上三月坐營官通計
三分不完者住俸一月五分以上兩月　凡府州縣買
補馬匹不及五分者正官住俸一月不及四分者兩月
不及三分者三月京縣不拘多寡止住一月其管馬官
不及五分者全住　凡孳生種駒已有六年㑹議定額
其各處議合買馬銀兩通行停止有司官吏分毫不許
擅科
　　　　已上買補
凡孳生備用騎操折易并進納馬匹俱印烙以防奸弊
其孳生及陪納馬駒應交俵者印訖差官照依地方日
期將空閒増出人丁俵散領養造冊具奏其各處印中
備用馬匹徑解本部𤼵太僕寺交納以慿散俵　洪武
舊例江南馬每年三月初一日赴南京牧馬千戸所印
俵江北馬每年三月十五日赴南京太僕寺印俵凡孳
生駒用云字小印俵散作種用大印給軍騎操者再用
云字印　宣徳八年奏准江北陪補馬駒俱從南京太
僕寺印烙　正統四年奏准應天鳯陽等處孳生陪補
馬駒南京太僕寺官同南京兵部委官及御史分投印
俵　九年奏准鎮江府所屬地方馬匹於本府應天府
所屬於牧馬千戸所太平寕國廣德州所屬於太平府
印俵　成化十六年奏准凡馬非經官印驗者不收
二十一年奏准買補備用免其用印止令起解以備選
擇　𢎞治二年奏准孳牧備用牛每三年一次差官印
烙　四年奏准凡印烙馬匹民馬照舊印左給軍則印
右如京營邊關馬無右印即係盗買民間官馬追究問
罪　六年令孳生皃駒看驗不堪及騍駒多餘者俱免
印烙從其變賣以充買補備用之數　九年令孳生駒
齒少力强而不及四尺以上者亦聽印俵凡解俵馬以
百匹為率退三十匹以上者該管寺丞參問　凡印馬
官舊例本部請㫖㸃差公侯伯或駙馬一員本部委官
一員景泰間革去侯伯等官差御史二員同兩京太僕
寺分管寺丞印俵天順初復差公侯伯及御馬監内官
一員成化以來革去内官侯伯每嵗九月中請㫖差御
史二員同該管寺丞分行印俵
　　　　已上印俵
洪武榜例各衛所府州縣管馬官員職専提調馬匹不
許管署衛所府州縣事務及别項差占　永樂十一年
令御史同錦衣衛官巡視官軍放牧馬匹　宣德四年
禁官軍人等不許將官馬閒時帯鞍坐䭾載物件兩人
共騎及婦人騎坐違者御史給事中同錦衣衛官拏送
本部罰馬一匹仍送法司問罪　凡盗賣官馬者追罰
馬二匹知情和買牙保隣人各罰馬一匹宰殺及偷買
官驢者亦照此例首告者於犯人名下追鈔五千貫充
賞凡巡馬官每三月一換　七年令外衛官軍原領騎
操馬匹下班之日不許帶回　九年命兵部官同御史
給事中㸃視征操馬匹借㸃及借與者共追馬一匹馬
無見在及隱瞞不報者查追仍勘其冐支草料加倍追
納　天順二年令官軍人等强奪起解馬匹者問罪罰
馬一匹仍枷號一箇月　成化元年令下班官軍應充
馬匹而私自騎回者罰馬一匹　四年令官軍勇士私
賣官給草料致馬匹痩死者巡綽官緝拏幷買主送問
　六年令管軍官將官馬撥送與人跟隨迎送或識字
人騎占聽候幷賃借與人致令傷死者問罪照宣德四
年例罰馬入官在外各邊並照此例　十年奏准各處
解馬赴京有兠攬價直將老馬攙雜驗印者事𤼵俱問
罪𤼵邊衛充軍其起解馬除例應折納外有齎價赴京
通同收買者問罪　𢎞治二年奏准官司借用寄養馬
二匹者罰一匹五匹者罰二匹年終分管寺丞具有無
追罰數目奏報　三年奏准管軍内外官私占官馬及
借撥與人者五匹以下降一級以上降二級俱𤼵邊衛
立功借者一體論罪　凡把總等官剋减官馬草料者
計贓滿貫𤼵邊衛立功滿日就彼帯俸盗賣者𤼵瞭哨
買至料豆十石以上者充軍　凡寄養馬除年老外其
餘作踐成疾不堪給軍者原領人戸追罰銀二兩盗賣
三匹以上者充軍知情和買者民發擺跕軍𤼵邊方瞭
哨　五年奏准各邊軍民將不堪馬匹設計中賣及管
軍官以私馬俵與軍士多支官價者官軍調邊衛帶俸
食粮民及餘丁附近充軍通同作弊者枷號一月𤼵落
　九年令借撥官馬至痩損倒死州縣五十匹府二百
匹以上借者及管馬官各降一級　十年令管馬官撥
借官馬䭾載圍獵者五匹以下罰馬一匹以上罰二匹
十匹以上罰三匹傷死者五匹以下降一級六匹以上
降二級馬各抵數追償　十四年奏准官軍關支馬料
委官一員管領若縱容盗賣者𤼵邊衛立功滿日就彼
帶俸買者問罪畢日枷號一箇月𤼵落
　　　　已上禁約
洪武榜例凡管馬官吏時常下鄉提督看驗馬匹要見
定駒若干顯駒若干重駒若干明白附寫以俟太僕寺
官出巡比較正月至六月報定駒七月至十月報顯駒
十一月至十二月報重駒凡季報原領馬為舊管買補
孳生為新收事故交俵等項為開除季終為實在春季
三月二十四日五夏季六月二十四五秋季九月二十
四五冬季十二月二十四五徑送太僕寺類繳其有生
質竒異與種馬不同者明白申報凡比較㸃馬文簿要
開原領孳生皃騍馬數分豁該筭駒者若干不該筭駒
者若干已生及未生者若干原馬齒色及所生駒毛色
逐一開報凡倒失種馬虧欠馬駒俱在年終完備如是
不完府州縣正佐首領官吏决杖二十管馬官吏加等
痛治凡管馬官有闒茸貪汚害民者分管及所在掌印
官開奏以除民害　永樂三年令衛所孳牧騎操馬匹
每三年一次造冊管馬官齎執赴京比較　成化二年
奏准管馬官三年任内孳生不虧者稱職額外多生者
量加旌擢不及額至百匹者降用分管寺丞以所屬課
額虧損逓為黜陟　凡京營及各邊騎操馬匹専差太
僕寺少卿一員無太僕寺去處從巡撫幷分巡官比較
如有倒失限三月以裏督令陪償　七年奏准府州縣
掌印首領官任内馬匹虧欠孳養不増者九年不准給
由措置完日與管馬官一體降用衛所掌印官馬數不
完許分管寺丞與本部委官一體比較　十三年奏准
各營各邊每年四月十月二次將原領事故買補馬匹
數目具奏以慿比較　十四年奏准比較馬政兩京府
尹府丞聼納米贖罪　𢎞治二年奏准每二年差太僕
寺少卿二員南京太僕寺少卿一員分往北直𨽻河南
山東南直𨽻地方比較該納馬駒每嵗終分管寺丞具
管馬官賢否呈部六年之内馬匹無虧者量加旌擢以
外虧損數多照例黜罷　三年順天府所屬寄養馬匹
専差太僕寺少卿一員比較　四年奏准衛所騎操馬
免比較其有孳牧去處照例每三年委官赴部比較凡
虧欠埋沒違限等項參奏提問　凡遼東陜西苑馬寺
孳牧馬匹每三年一差官㸃閱其各行太僕寺苑馬寺
於内府關領精微文簿將騎操孳牧馬匹逐一填寫繳
部送内府交收
　計每年比較地方
　　太僕寺所屬
　　南京太僕寺所屬
　計三年比較地方
　　遼東苑馬寺所屬
　　山西行太僕寺所屬
　　陜西行太僕寺所屬
　　陜西苑馬寺所屬
　　甘肅行太僕寺所屬
　　南京應天衛
　　南直𨽻宣州衛
　　山東
　　　濟南衛　　　　　平山衛
　　　登州衛　　　　　寕海衛
　　　成山衛　　　　　鰲山衛
　　　靈山衛　　　　　安東衛
　　　威海衛　　　　　大嵩衛
　　　濟寕衛　　　　　臨清衛
　　　靖海衛　　　　　竒山千戸所
　　　寕津千戸所　　　海陽千戸所
　　　膠州千戸所　　　諸城千戸所
　　　東平千戸所　　　肥城千戸所
　　浙江
　　　盤石衛　　　　　海寕衛
　　江西
　　　袁州衛　　　　　饒州千戸所
　　廣東
　　　雷州衛　　　　　㢘州衛
　　四川
　　　成都衛　　　　　成都中衛
　　　建昌衛　　　　　建昌前衛
　　　寕畨衛　　　　　越巂衛
　　　㑹川衛　　　　　鹽井衛
　　湖廣
　　　武昌衛　　　　　武昌左衛
　　　靖州衛　　　　　五開衛
　　　沅州衛　　　　　九溪衛
　　　長沙衛　　　　　清浪衛
　　　黃州衛　　　　　銅鼓衛
　　　永定衛　　　　　蘄州衛
　　　平溪衛　　　　　永州衛
　　　衡州衛　　　　　辰州衛
　　　岳州衛　　　　　沔陽衛
　　　常德衛　　　　　鎮逺衛
　　　偏橋衛　　　　　施州衛
　　　澧州千戸所　　　荆州衛
　　　荆州左衛　　　　荆州右衛
　　　襄陽衛　　　　　安陸衛
　　　房縣千戸所　　　竹山千戸所
　　　枝江千戸所　　　長寕千戸所
　　　瞿塘衛　　　　　夷陸千戸所
　　　徳安千戸所　　　忠州千戸所
　　雲南
　　　雲南左衛　　　　雲南右衛
　　　雲南中衛　　　　雲南前衛
　　　雲南後衛　　　　廣南衛
　　　曲靖衛　　　　　六凉衛
　　　平夷衛　　　　　越州衛
　　　臨安衛　　　　　楚䧺衛
　　　洱海衛　　　　　大理衛
　　　大羅衛　　　　　䝉化衛
　　　景東衛　　　　　瀾滄衛
　　　金齒衛　　　　　騰衝衛
　　　楊林千戸所　　　馬隆千戸所
　　　木密關千戸所　　宜良千戸所
　　　安寕千戸所　　　易門千戸所
　　　　已上比較
　　　關換
　　諸司職掌
凡官軍關撥馬匹操練行移到司須要該衛官吏保結
關馬官軍原有馬匹下落果係曽經征進慣戰人數及
無馬匹方纔具奏關撥後有事故該衛拘收還官其官
軍人等奉㫖關撥馬匹亦須備知數目
　　事例
洪武間凡各衛原關馬騾驢轉名銷號若係御馬監關
領者該府各衛自具手本赴監轉名銷號如是典牧所
太僕寺關領之數各府衛取勘明白本部轉行太僕寺
典牧所銷號　永樂四年令管步軍官告關領者不准
有騍馬與兒馬願換者聼　宣徳四年置給馬勘合每
關馬一匹給勘合一道填寫齒色年月付領馬之人收
執遇倒死等項陳告註寫應償者追視齒色附簿開註
勘合與馬如前收領再有事故照例償給如領馬之人
收領凡應償者仍赴御馬監印烙然後給與　正統四
年奏准官軍領馬騎操必行本衛造冊送部幷太僕寺
外衛操備者行該府造冊關領　天順元年奏准各營
外衛官軍原領騎操馬匹下班之日兊與在京官軍該
管官造冊送部　二年奏准官軍領馬太僕寺具俵過
數目毛齒及官軍姓名年月行各衛造冊送部如關領
數多開報數少或倒失轉交隱匿不報者諸司人首告
挐問　成化二年令勇士馬倒死二次者不許重關照
京營例追補　𢎞治元年奏准南京官軍應關馬匹在
江北者赴南京太僕寺給領在江南者本寺委官一員
赴南京給散　四年奏准領馬官有不照次第混亂争
奪者參究法司問罪罰馬一匹就給本身騎操以後更
不關給　七年奏准官軍應關馬匹皃馬自八嵗以上
騸馬十二嵗以上别無傷殘者並准給領各衛及邊關
亦照此例凡各邊缺馬騎操奏關銀兩收買者本部委
官一員同大僕寺官於收貯馬價内照數支出差官運
赴鎮巡官處交收　凡騎操馬老病當關給者原馬送
光禄寺支用
　　　折糧
　　諸司職掌
凡各處起解折粮馬匹到部須令獸醫辨驗明白具奏
送御馬監交收
　　事例
洪武中各處土官衙門秋粮各依原認數目折納馬匹
有粮二十五石有餘折馬一匹者有五十餘石折馬一
匹者馬或不堪責令差來土官陪納
　　　収買
　　諸司職掌
凡官給價鈔於各處收買并茶易到馬匹或就彼處給
軍騎坐或起解赴京交納須知其數
　　事例
洪武中立茶馬司於陜西四川等處聽西畨納馬易茶
降金牌信符賜畨簇以防詐偽每三年一差官召各畨
合符以應納差𤼵馬交納易茶有以私茶出境者斬關
隘不覺察者處極刑民間畜茶不得過一月之用茶户
私鬻者籍其園入官　二十三年定茶易馬例上等馬
每匹一百二十斤中等馬每匹七十斤下等馬每匹五
十斤　永樂十三年遣御史三員巡督陜西茶馬　正
統十四年停止茶馬金牌後每嵗遣行人四員巡察私
販自潼關以西至甘肅等處通行禁革　成化十四年
奏准定差御史一員領𠡠專理茶馬每嵗一代其易馬
須四嵗以上六嵗以下髙大堪中者方准收買皃騸馬
就彼給各邊騎操騍馬送苑馬寺孳牧如有縱容軍民
通同賣老病馬匹者御史同兵備及苑馬寺官驗視退
回仍指實參奏　𢎞治十年奏准茶易馬除就彼給軍
外其餘差官陸續解赴苑馬寺交割俵養
　　　　已上西畨茶易
　　　内府供應
　　事例
凡壩上諸馬房各有乳馬以供上用膳羞如有老疾倒
死本部奏行太僕寺撥補　永樂舊例每嵗于陜西茶
易馬及孳生馬内選取堪中騍馬送御馬監分送各馬
房領牧以便取乳　天順元年奏准嵗選孳牧騍馬五
百匹　成化九年定取初生騍馬每年一百匹　𢎞治
九年奏准每嵗取五十匹
　　　力士校尉
　　諸司職掌
凡力士校尉俱係隨駕人數於民間丁多相應人户内
僉㸃有力精壯無過犯體氣之人應當皆撥錦衣旗手
等衛著役如有事故即照原籍另户僉補如解到部照
依所補姓名送𤼵該衛果係在逃正身就送該衛𤼵落
若正身不獲解到户丁照地方𤼵遣充軍仍挨勾正身
　　事例
凡力士舊隸旗手衛今亦隸錦衣及騰驤四衛校尉止
隸錦衣衛　凡力士校尉係民間僉充者例不勾丁如
有老疾聴于嵗終具告本部行該衛勘明具奏釋放若
逃回疾故或老疾不堪者仍勾其户丁補當一輩若係
原祖充當而在逃者𤼵冊清勾到部送問𤼵衛著役原
逃事故解到户丁補役者𤼵衛查收凡四丁抽僉者病
故俱勾補　凡力士校尉病故或老病不能應當其子
孫告替補者行移該衛查係在營生長冊籍有名無遺
碍者具奏收役雖例不勾丁而子孫願替補者亦准查
收　凡民人投充力士校尉者行原籍官司查無違碍
方准收役　凡人材不識字者改充力士校尉女户欽
陞官員子孫例無承襲者將軍子試量身力不及者俱
收充校尉　凡遇親王出府行錦衣衛撥隨侍校尉六
百名郡王出閤行各該䕶衛撥校尉三十名無䕶衛于
各衛軍餘及民間僉㸃其將軍以下撥儀從二十名不
得用校尉　𢎞治七年奏准親王隨侍校尉至就國之
日聴以一半從行于附近衛所撥軍餘補數其一半存
留在京以備各王出府聴用　凡各王府校尉除欽賜
外其民間投充者止免差役不許支粮　十三年奏准
凡校尉事故須籍冊内親子弟姪替補若將别姓詐冒
替補者問罪官旗調外衛差操冒替之人亦調衛充軍
　凡校尉犯該一應姦盜搶奪􁠫騙恐嚇求索枉法不
枉法等項罪名俱係行止有虧者俱調衛充軍　凡詐
冒校尉巡捕名色占宿公館妄拏平人嚇取財物生事
扇惑擾害軍民者除真犯死罪外其餘俱枷號一箇月
𤼵邊衛充軍所在軍衛有司驛遞等衙門阿從故縱者
各治罪
　
　
　
　
　
　
　
　明㑹典卷一百二十二
欽定四庫全書
　明㑹典卷一百二十三
　　兵部十八
　　　武庫清吏司
　　諸司職掌
郎中員外郎主事掌邦國戎噐儀仗辨其出入之數
　　　軍器
　　諸司職掌
凡内外官軍合用衣甲鎗刀弓矢等噐必須總知其數
如遇各衛移文到部申索轉行工部定奪關撥
　　事例
凡侍衛大漢將軍披執明盔四十八頂明甲二十四副
紅肩纓二十四副金𤓰四十八把茜紅雨籠二十四箇
茜紅氊襖二十四領旗將軍明甲八十四副尖頂明盔
八十四頂紅肩纓八十四副紅滚刀二十八把𤓰五十
六把摩挲刀五十六把茜紅雨籠八十四箇茜紅氊襖
八十四領五軍將軍尖頂明盔二百五十四頂盔□
全明甲二百五十四副肩纓縧號全硃紅靶滚刀二百
三十七把鞓帶全摩挲刀四十五把鞓帶全金𤓰四十
把紅漆皮盔七百二十三頂盔□全青布縧穿甲七百
二十五頂長柄黒刀三十九把鞓帯全長柄紅刀五十
九把鞓帯全腰刀五百五十三把鞓帯全鵓鴿頭刀三
十七把鞓帯全來昔刀二把鞓帯全弓五百二十五張
弦五百二十五條撒袋五百二十五副鞓帯全箭一萬
四千七百五十枝茜紅盔籠二百五十四箇茜紅氊襖
二百五十四件府軍衛帯刀官紵絲弔線甲四十副摩
挲刀四十把圍子官軍义五百把滚刀五百把硃紅皮
盔一千頂青布鐡甲一千副通計二萬三千九百三十
七件皇城内外幷京城各門守直守衛守鎮官軍披執
盔甲鎗刀等噐共二萬八千三百五十二件其侍衛將
軍并圍子手軍噐俱三年一次兊換守衛等項官軍軍
噐午門等門一面每年一次兊換東華西華𤣥武等門
三面二年一次兊換
凡團營官軍披執操練盔甲弓箭等項軍噐成化間令
各該坐營官委官㑹造寄庫有警徑自奏請支用
凡京門九門并城上常川擺列張掛軍噐正陽門神銃
六箇長鎗二十根滚刀十八把門旗四面崇文宣武等
八門每門神銃六箇長鎗六根滚刀十四把門旗二面
更鼓各一面共三百六十一件城上布旗大小共二百
七十六面拽旗繩并挑竿纓頭全遇有損壞不堪守門
内外官徑自奏請兊換
凡海運隨舡軍噐洪武間定每舡黒漆二意弓二十張
弦四十條黒漆鈚子箭二千枝手銃筒一十六箇擺錫
鐡甲二十副碗口筒四箇箭二百枝火鎗二十條火攻
箭二十枝火义二十把蒺藜砲一十箇銃馬一千箇神
機二十枝
凡各邊合用盔甲弓箭等項軍噐俱於各處都司所屬
衛所嵗造數内闗用如果不敷及軍情𦂳急添設者赴
京請給
凡勝字天威并列字等號神鎗神銃等項火噐俱係内
府兵杖局掌管都司衛所季造止是編降字號手把銃
口其各邊城堡所用大將軍二將軍三將軍并手把銅
鐡銃口一出頒降若銃口損失并給用不敷者鎮守巡
撫官具數㑹奏方許自造若一時急缺奏請亦從内府
頒給
　　　勘合
　　諸司職掌
凡本部應有行移并催攝一應公務須將出事縁由開
寫手本赴内府闗填勘合照㑹各布政司劄付直𨽻府
州務要將坐去事件施行作急回報每遇年終查得但
有未完事件將各司府州承行官吏具奏提問務要完
結
　　事例
洪武間每布政司并直𨽻府州各給勾軍勘合一百道
底簿二本都司收勘合并底簿一本一本𤼵布政司直
𨽻府州凡遇勾軍都司填寫勘合差人賫付各該官司
比對字號着落有司勾𤼵所差人員不許下鄉若遷延
占恡罪坐有司直𨽻衛分一體編置年終都司衛所將
本年勘合分豁已未完數造冊進繳若齎無勘合文書
勾軍及有司承行者依不比闗闗防勘合例治罪其在
京衛分兵部闗給正統初勾軍止㩀各衛所造冊申部
轉𤼵清勾不用勘合　永樂七年令紫荆居庸古北喜
峯董家山海等六闗各給勘合一百道以禮樂射御書
數字為號北京留守行夜軍都督府行在兵部皆用印
鈐記兵部底簿勘合送内府都督府底簿付闗口各邊
公差者必得内府勘合照驗方許出闗無者從守闗官
執奏各邊調軍勘合以勇敢鋒銳神竒精壯强毅克勝
英䧺威猛十六字為號并底簿留内府給號簿一本與
邊將遇有制勑調軍比對勘合字號相同方許奏行如
有制勑而無勘合有勘合而比號不同者皆為詐偽
　　　給聚
　　諸司職掌
凡文武官員并軍士人等搬取家小完聚行移所在官
司起取審實送𤼵完聚或有陳告父母兄弟伯叔子姪
先因逺年兵革離散今知下落告取完聚須要行移所
在官司體勘相同以慿給聚其有應給之人見當軍役
具奏定奪及軍属寡婦還鄉行移應天府給引照回
　　事例
洪武間令武職有伯叔兄弟及姊妹之夫在行伍者皆
與給聚分俸養贍　宣德初令被虜回還留京充役者
其原衛見有父母妻舅許令搬取完聚
　
　
　
　
　明㑹典卷一百二十三
欽定四庫全書
　明㑹典卷一百二十四
　　兵部十九
　　　根捕逃軍勾補軍士
國初逃故軍役根捕勾補具見諸司職掌宣德初又有
畫一條例正統以來累有増損今條具於後其有係職
方司所掌者别開于職方之下
　　諸司職掌
凡各衛所開報逃故并老疾勾丁代役軍人先須查對
鄉貫住址明白具手本赴内府給批差人前去着落有
司官吏逃軍根捉正身如正身未獲先將戸丁起解補
役仍根捉正身補替其故軍勾取户内壯丁補役如别
無壯丁止有㓜小皃男取官吏保結回報行移該衛照
勘相同紀録候長成勾補若送回老疾軍人就留原籍
住坐將户下壯丁起解替役如勾無户籍或住址差抝
名姓不同或係另籍民戸及有戸絶無丁有司體勘回
申到部行移該衛照勘在營有無長幼人丁幷着落原
管官旗務要挨究明白回報定奪勾補若衛所官吏并
老疾軍人朦朧妄報依律問罪如原勾軍數不完及勾
到軍人中途在逃仍着落原差人員前去勾捉若在外
遷延違限送法司問罪
　　明令
凡軍民以籍為定軍官頭目無得巧立名色徑行勾捉
百姓充軍民戸亦不得詐稱各官軍人貼戸躱避差役
果有在逃軍人在内申奉都督府在外申奉中書省明
文方許勾取
　　事例
洪武二十一年令各衛所將逃故軍編成圖冊送本部
照名行取不許差人各府縣類造軍戸文冊遇有勾丁
按籍起解　二十二年令各處逃軍能擒獲一名者賞
鈔三十錠隱藏出首者二十錠見在軍知而首者十錠
為事充軍逃回捕獲者五錠隱藏及轉送者全家𤼵金
齒充軍逃軍自首者免罪復役官吏不即起送縱容害
民者處死　二十三年令生員應補軍役者除豁遣歸
卒業軍士借撥征進事故者征進逃故軍男年一二嵗
者流民全戸充軍病故者俱免勾丁　二十四年令垜
集軍故戸止一丁者勾有丁貼戸起解軍去原衛逺者
解京該府遣人押送若路順及與京師道里均者從便
解𤼵　二十七年令武職充軍病故子襲原職者開伍
　二十九年令垜集軍有幼男在伍者免勾丁生員應
起解者送翰林院考試成效者開伍發回讀書不成者
照舊補役　三十五年定垜集軍正軍貼戸造冊輪流
更代貼戸止一丁者免役當軍之家免一丁差役　永
樂二年令坐勾軍有見任文武官及生員吏典等戸止
三丁者免勾四丁以上者勾一丁補伍　十七年令勾
軍人違限半年以上者充軍　洪熈元年令軍役丁盡
戸絶者具官吏結報該衛轉行府部開豁先為事充軍
後薦起為官者不拘見任致仕病故俱免補伍　宣德
元年奏准凡逃軍三月不首者并里鄰人等問罪就㸃
親鄰管解窩家發附近充軍係軍籍者𤼵邊衛能自首
者止罪逃軍逓送隱藏者烟瘴衛分充軍官司故縱者
論如律　凡逃軍未獲起解户丁若清冊未到之先獲
解而未至衛所者仍選戸丁解查未到即收補伍候正
身到日釋放寕家　凡逃軍不許以告狀為由遷延生
事有應訴事情令家人代理若長解人中途侵損許告
所在官司究治仍速將逃軍接逓　凡軍戸有丁而偽
作無勾者許改正免罪仍扶揑回申者軍𤼵邊衛里隣
𤼵附近充軍　凡起解逃軍戸丁須量地立限逓解若
長解縱容違限半年以上者依律問罪一年以上者𤼵
附近充軍犯人𤼵邊逺充軍　凡起解自首并補役軍
丁出一千五百里之外者經過有司每人日給行粮一
升過期不與不首逃軍及腹裏衛分不及千五百里者
不在此例　凡勾軍人違限過一年者許巡按按察司
官拏解赴京問罪違法情重者不限年　三年奏准凡
軍逃還鄉有詐死更名充吏卒僧道等項及隱寄丁口
立戸地方者並許自首改正其詐稱名目寄住影射致
原籍本衛兩無挨尋者追獲自首俱收寄本處衛所他
人告𤼵者與窩家里鄰官吏人等俱照例問罪仍追本
犯銀十兩充賞　凡軍戸有充粮里老人賄賂官吏及
勾軍之人朦朧保勘或里老亦係軍戸逓相欺隱者並
許改正違者正軍𤼵原衛戸丁再罰一丁𤼵附近充軍
　凡山西等處抽丁等軍有賄賂官吏將幼弱私自輪
替者許原籍究補同伍指陳并事内作弊之人依律問
罪　凡軍士全家逃竄里鄰知而容隱者限半年首獲
過期事覺軍𤼵邊衛里鄰𤼵附近充軍　凡囚充及調
衛軍問招更調有更易名貫隱匿丁口者其後逃故衛
所行拘有司回無名籍似此迷失者並許自首免罪若
他人𤼵覺軍調烟瘴衛分仍選戸丁補充原伍　凡紀
錄軍年應赴伍而衛所在千里之外者許於附近收役
行原衛開伍　凡起解軍多給家人文引照身逃回者
限三箇月自首違者𤼵邊衛充軍仍勾戸丁補原伍里
鄰及官吏論罪　四年令在京各衛軍本部委官同給
事中御史清理　凡軍有征差等項死亡不明槩作逃
移者保勘問豁其不知下落經三次以上保明者依故
軍例停勾　凡勾軍不許泛遣孤單無籍之徒如違限
二年以上者官員追俸旗軍選戸丁補伍再限一年以
所勾軍赴京違者全家調别衛其勾軍須填勘合不許
以關牒批帖徑行有司　凡應勾軍有賂官吏隱蔽壯
丁以家人女壻之類冐名代解者奸民私通軍士招贅
其戸丁及過房典賣影射徭役者並許改正歸宗違者
官吏坐罪本犯全家調别衛充軍代者就收補原伍如
果無壯丁方許以少壯義子及同籍女壻補役　凡應
繼壯丁故自傷殘肢體者許鄰里拏首全家𤼵烟瘴衛
所充軍　凡軍戸踈族及異姓人舊為同籍分析後充
軍者止於有罪人戸下勾丁若聞親屬充軍妄為文慿
作分戸在家及祖孫父子異居并食粮年冬者不許若
同籍人生前各自充軍有故儘本房勾補無則以他房
三丁以上者補役不及三丁者以其本房丁盡事由行
本部開豁　凡招募諸色人係全戸充軍有故照名勾
補者先以一人解𤼵具實有戸丁申部議奏處分　凡
正軍在營有丁不許於原籍勾取如已行文有司覈實
回報本衛以在營之丁收役　凡義男女壻有代義父
妻人之家為軍者有故止於義父妻人之家勾取如係
戸絶覆實開除若出幼過房出贅各家俱屬正軍無丁
者宜以妻父義父之家為戸絶還繼本宗如本宗係民
仍補義父妻父軍役其官員軍民之家有家人義男女
壻之類自願投軍或為事編發者有故止於其人本房
勾補本房已絶覆實開除　凡故軍戸止一丁充生員
者照洪武二十九年例考試開豁　凡僧道為事充軍
故者免勾丁若故軍戸止一丁在充軍之先為僧道者
覆實開豁在後者仍𤼵充軍　凡丁盡戸絶軍及山後
人查無名籍者軍衛有司㑹勘造冊繳部開豁　凡逃
軍每季半年一類勾死亡及殘疾者嵗一類勾　五
年令應充軍之人有父母年七十以上及篤廢殘疾者
許於附近衛所收役　七年令故軍戸止一丁為見任
官者聞伍　正統元年奏准凡内外都司衛所不許填
給勘合差人勾軍止以逓年逃故等軍姓名貫址造冊
繳部轉𤼵御史按籍清勾其清軍御史按行所至司府
州縣各委官一員將應勾軍丁分投清解御史往來巡
督除軍政外一應詞訟𤼵該管衙門問理每嵗八月終
照巡撫官事例具清解過軍數回京如有窒礙事理㑹
議奏請　凡解軍丁逃軍須連妻小同解違者問罪無
妻小者解本身　凡抽丁垜集軍先前私自輪替者選
壯丁連妻解衛果有老疾等項方許替勾　凡被勾貧
軍挈家流移招回復業者該解軍丁俱候次年起𤼵係
原逃者不准如止附近濳躱者依律究問　凡起解軍
先過該管都司者即於本司交割先過本衛者交本衛
官吏隨與批迴有留難者從御史究問批迴詐偽者有
司辨驗問罪　凡内外衛所官有將殷實軍占作軍伴
賣放買閒新勾軍不行存䘏抑逼在逃者軍士事故管
軍官不將在營人丁收補及以見役軍妄作事故者清
軍官具奏提問　凡逃軍及已解軍在家潜住者父祖
充軍子孫畏繼於别州縣過繼作贅冐籍而以丁盡戸
絶回申或充軍在役而原戸人私開作民戸者並限兩
箇月具首免罪如違軍杖一百𤼵烟瘴衛所里鄰人等
𤼵附近充軍　凡浙江并江南直𨽻等衛所清出帯操
軍士除原係廣西南丹奉議潯州等衛者𤼵回原伍其
餘悉收充正軍行部轉行原衛開伍若先在逃者仍𤼵
原衛附近不許擅收　凡勾軍人潜回原籍粮里容留
者照窩藏逃軍例問𤼵　二年議准凡逃軍殘疾并年
六十以上者收贖依親别選戸丁解補如止有幼丁照
例紀錄　凡逃軍未獲暫勾戸丁𤼵旁近寄操者正犯
到日即與開除　凡軍人中途病故解人即告所在官
司相理官給文慿付解人送妻小復還復原籍别選壯
丁解補　凡軍籍丁盡戸絶已經三次回申者即與除
豁不許𤼵冊重勾　凡兩司府州縣清軍官尃一清理
軍伍母干預他事其宣德五年以後逃軍及勾取戸丁
妄比事例輙投附近寄操者俱收𤼵原伍　凡逃軍軍
丁解後復逃者連妻小押赴原衛如解人脫放就𤼵補
本軍原伍本軍得獲𤼵邊逺充軍其軍丁已解清冊後
到者取鄰里保明行衛查勘不必重解戸丁　凡勾補
軍丁在逃解人𤼵附近充軍者事故免勾丁　凡妄指
逺年民籍作軍戸者諸司不許准理　四年令北人充
南軍南人充北軍除遼東萬全山西陜西等處邊衛逃
軍及近年土豪鹽法編𤼵充軍不動外其餘清出軍丁
各就地方改解附近衛分若南人充南軍北人充北軍
不在改調之例
　　　　計改調衛所
　　北直𨽻
　　　順天府調三萬衛
　　　大名府調定遼中衛
　　　順德府調定遼左衛
　　　廣平府調定遼右衛
　　　河間府調鐡嶺衛
　　　真定府調義州衛
　　　保定府調瀋陽中衛
　　　永平府調遼海衛
　　南直𨽻
　　　鳯陽府調宣府左衛
　　　揚州府調宣府前衛
　　　淮安府調宣府右衛
　　　廬州府調萬全左衛
　　　徐州府調萬全右衛
　　　和州調永寕衛
　　　滁州調懷安衛
　　　安慶府調隆慶左衛
　　　　已上俱原充兩廣雲貴四川湖廣福建邊海
　　　　衛分軍役
　　　應天府調大興左衛
　　　太平府調義勇右衛
　　　鎮江府調義勇前衛
　　　蘇州府調武成中衛
　　　常州府調燕山左衛
　　　松江府調燕山右衛
　　　徽州府調武成前衛
　　　寕國府調武成後衛
　　　池州府調神武左衛
　　　廣德州調燕山右衛
　　　　已上俱原充遼東山西陜西寕夏等衛軍役
　　山東布政司
　　　濟南府調定遼前後二衛
　　　兖州府調海州衛
　　　萊州府調盖州衛
　　　登州府調復州衛
　　　東昌府調東寕衛
　　　青州府調金州衛
　　　　已上俱原充兩廣雲貴四川湖廣福建邊衛
　　　　衛分軍役
　　河南布政司
　　　河南府調萬全左衛
　　　河南府調萬全左衛
　　　彰德府調開平衛
　　　衛輝府調龍門衛
　　　懷慶府調龍門守禦千戸所
　　　汝寕府調來衛
　　　南陽府調美峪守禦千戸所
　　山西布政司
　　　太原府并沁州俱調大同右衛
　　　平陽府調大同左衛
　　　大同府調天城陽和二衛
　　　澤州調大同前衛
　　　汾州調髙山衛
　　　潞州調大同後衛
　　　遼州調安東中屯衛
　　陜西布政司
　　　西安府調永昌山丹二衛
　　　延安府調寕夏前衛
　　　鳯翔府調凉州衛
　　　鞏昌府調鎮畨衛
　　　平凉府調西寕衛
　　　慶陽府調寕夏中衛
　　　漢中府調莊浪衛
　　　　已上俱原充南方極邊衛分軍役
　　廣西布政司
　　　桂林府調潯州府
　　　柳州府調南丹衛
　　　梧州府調巡象衛
　　　潯州府調河池守禦千戸所
　　　南寕府調慶逺衛
　　　平樂府調向武守禦千戸所
　　　慶逺府調南丹衛
　　　太平府調柳州衛
　　　田州府調柳州衛
　　　思明府調武宣守禦千戸所
　　　江州府調慶逺衛
　　　泗城州調懷集守禦千戸所
　　　龍州調南丹衛
　　　南丹州調向武守禦千戸所
　　廣東布政司
　　　廣州府調南寕衛
　　　惠州府調容縣守禦千戸所
　　　肇慶府調武宣守禦千戸所
　　　韶州府調鬱林守禦千戸所
　　　南雄府調梧州守禦千戸所
　　　瓊州府調灌陽守禦千戸所
　　　潮州府調桂林中衛
　　　雷州府調賀縣守禦千戸所
　　　㢘州府調柳州衛
　　　髙州府調桂林右衛
　　貴州布政司
　　　思州思南鎮逺三府俱調赤水衛
　　　石阡銅仁黎平三府俱調安莊衛
　　　普安鎮寕永寕安順四州俱調興隆衛
　　雲南布政司
　　　雲南府大理府俱調金齒衛
　　　臨安府曲靖軍民府俱調景東衛
　　　楚雄􁂧江二府俱調蒙化衛
　　　姚安鶴慶武定三軍民府俱調廣南衛
　　　廣西廣南二府尋甸元江二軍民府俱調洱海
　　　衛
　　　金齒軍民指揮司麗江軍民府永寕孟定孟艮
　　　景東順寕五府俱調騰衝守禦千戸所
　　湖廣布政司
　　　寶慶府調五開衛
　　　辰州調銅鼓衛
　　　衡州調九溪衛
　　　永州府調鎮逺衛
　　　靖州調五開衛
　　　彬州調偏橋衛
　　　常德府調豹韜衛
　　　長沙府調龍虎衛
　　　荆州府調鎮南衛
　　　岳州府調龍江右衛
　　　武昌府調行在府軍衛
　　　黃州府調行在虎賁左衛
　　　漢陽府調行在旗手衛
　　　德安府調行在金吾前衛
　　　襄陽府調燕山前衛
　　　沔陽州調濟州衛
　　　安陸州調濟陽衛
　　江西布政司
　　　贑州府調㢘州衛
　　　南安府調碣石衛
　　　建昌府調和陽衛
　　　撫州府調武德衛
　　　袁州府調水軍左衛
　　　吉安府調水軍右衛
　　　廣信府調應天衛
　　　九江府調行在羽林左衛
　　　南昌府調行在羽林右衛
　　　饒州府調行在府軍左衛
　　　瑞州府調行在金吾後衛
　　　南康府調行在府軍右衛
　　　臨江府調通州衛
　　福建布政司
　　　福州府調南海衛
　　　邵武府調雷州衛
　　　建寕府調潮州衛
　　　延平府調海康守禦千戸所
　　　興化府調清海守禦千戸所
　　　泉州府調龍川守禦千戸所
　　　漳州府調廣海衛
　　　汀州府調海門守禦千戸所
　　浙江布政司
　　　温州府調鎮海衛
　　　台州府調鎮東衛
　　　處州府調平海衛
　　　嚴州府調鷹揚衛
　　　金華府調江陰衛
　　　衢州府調橫海衛
　　　寕波府調龍江左衛
　　　杭州府調蔚州左衛
　　　湖州府調神武後衛
　　　嘉興府調神武中衛
　　　紹興府調義勇中衛
　　四川布政司
　　　成都府調㑹川衛
　　　重慶府調寕畨衛
　　　順慶府調越巂衛
　　　保寕府調建昌衛
　　　叙州馬湖二府調鹽井衛
　　　䕫州府調建昌前衛
　　　瀘州府調鹽井衛
　　　潼川州調迷易守禦千戸所
　　　嘉定州調㑹川衛
　　　雅州調寕畨衛
　　　龍州調建昌衛
　　　眉州調建昌前衛
　　　　已上俱原充遼東山西陜西寕夏等衛軍
　　　　役
十三年令挨無籍貫軍經十次回申者開豁　景泰元
年令官軍戸下多餘人丁有例除存留幇貼正軍外其
餘俱許於附近寄籍納粮當差中間有一家或三五人
十餘人止用一二人寄籍有司其餘隱蔽在家不分年
嵗久近除其該納粮草仍於有司上納其人丁盡數𤼵
回軍衛　天順四年令京軍及邊衛逃軍仍解兵部撥
防軍轉逓其餘及邊衛勾解戸丁徑送該衛交割　成
化八年令在京軍每三年一次理各營軍士仍分豁差
遣等項名目造冊備照　十年令凡衛所編造軍冊每
年限五月以裏差有職役人員送部違者照官軍馬騾
文冊例罰米當該官吏論日住俸問罪若造冊三分不
完者官罰俸一月該吏提問如官吏依限𤼵冊而所差
人自違悞者止坐本人　十一年令各衛所以原管旗
軍不分見在逃故備開充軍脚色改調縁由并節次補
役姓名通類造冊繳部發御史對查軍民二冊以防欺
隱其冊府州縣各謄一本備照　凡冊勾軍士係本地
者清冊徑送清軍御史仍將底冊繳部存照　凡清軍
以十分為率能清三分以上不枉平民者御史及兩司
官兵部奏請奬擢府州縣官量加俸給不及數并枉人
者御史從都察院考察兩官官兵部參奏府州縣官行
吏部黜責　十二年令調衛軍戸下餘丁寄籍附近有
司者免其起解聽留一丁於有司種辦田粮其餘悉收
原衛所操守如後調衛所缺人行原衛餘丁内取解不
許於原籍勾擾其調衛在千里之内者餘丁照例囘營
　凡垜集軍有陞官者其貼戸停勾聽繼逺年無勾軍
審究得實行該衛查勘不必起解戸丁　十三年令起
解軍除子孫應繼者令津貼軍裝但有職役者不許勒
取　凡廣西鄰近賊洞處所軍丁有該解遼東等衛并
千里之外者及失迷鄉貫之人願充無勾軍役者俱編
本處邊衛當軍行移原伍開豁　凡收𤼵附近軍士除
天順六年四月十九日以前編定不動外以後告投者
不許其在附近處所逃者依正統二年例連妻小押解
原衛　十九年令騰驤四衛軍士戸統不必勾丁　𢎞
治十三年奏准京衛及在外衛所解到新軍以投文日
為始不過十日將收管批迴給付長解若刁蹬留難者
該吏軍吏總小旗提問衛所掌印并本管官不拘曽否
得財㕘問帶俸差操　凡在京在外衛所親軍官員不
能存䘏軍士逼廹在逃及賣放回還者指揮每十名以
上降一級千戸鎮撫每六名以上百戸四名以上依例
逓降　凡各處清解軍丁選揀精壯親丁僉㸃相應長
解批内明開相貌年甲在京者起解兩京兵部在外者
徑解該衛若不係同宗子孫頂替起解及將長解正身
賣放在家執批前來雇人頂名者正軍問調别衛頂軍
就收本衛長解并受雇之人及里老鄰佑知情不首者
俱𤼵附近各充軍　凡各處解到新軍查無名籍及來
歴姓名差抝者俱暫收缺軍所分食粮差操行查至日
另為定奪　凡起解軍士揑買偽印批迴者除真犯死
罪外解發人附近軍士調邊衛各充軍　凡應解軍丁
除真犯死罪外若犯監守常人盗竊盗掏摸搶奪至徒
罪以上者牢固釘解該衛收伍轉發守哨年限滿日着
役其犯别項徒罪以上俱止杖一百解𤼵着役　凡官
軍軍丁有將户内弟姪子孫過房與人或官豪勢要和
買改易姓名者不分久近許其贖取歸宗聽繼無得占
恡其誘買各邊軍丁者𤼵極邊充軍
　
　
　
　
　
　
　
　
　
　
　
　
　
　
　
　明㑹典卷一百二十四
欽定四庫全書
　明㑹典卷一百二十五
　　兵部二十
　　　雜行
　　　　俸給
　　諸司職掌
凡本部官吏人等并合屬五城兵馬司典牧所大勝關
㑹同館等衙門官吏俸給每月初明白立案將實支官
吏姓名并該支米數劄付該部填給勘合委官下倉放
攴如有事故臨倉扣除還官仍將實支米數囘呈立案
　　事例(見吏部稽勲司/)
　　　印色
　　諸司職掌
凡本部合用印色支銷盡絶移咨工部轉行該庫放支
　　事例(見吏部稽勲司/)
　　　　紙劄
　　諸司職掌
凡本部合用紙劄移咨刑部於贓罰鈔内闗支價鈔買
用明白立案開銷以慿稽考
　　事例(見吏部稽勲司/)
　　　考覈
　　諸司職掌
凡本部所屬太僕寺并各牧監羣五城兵馬司典牧所
大勝闗㑹同舘等衙門官吏但有考滿必從本衙門開
報年籍鄉貫脚色職役并行過事蹟到部以慿考覈咨
送吏部定奪
　　事例
永樂間令凡王府羣牧所千戸首領官比䕶衛首領官
免其考覈
　　　　拘收皮張
　　諸司職掌
凡軍民官司解到馬騾驢牛等頂皮張鬃尾并肉臓變
賣錢鈔到部錢鈔具手本送赴該庫交納皮張鬃尾咨
送工部交收仍取實收附卷
　　事例
正統間令凡官司倒死馬皮就於所在官庫收貯成造
軍噐支銷係蟲蛀不堪者照時估易鈔備用　𢎞治初
令凡南京典牧所等衙門退出倒死牛犢皮角徑送南
京該庫交收成造軍噐不必解京
　　　　軍士鹽糧
　　諸司職掌
凡馬步軍士月支粮鹽并典牧所養馬象人冬夏布匹
月支鹽粮遇有公文到部總其名數行移該部放支
　　事例
宣德間凡在京軍士闗支月粮每衛委公正指揮一員
専理其事依期闗給其新至軍仍令親管頭目即與監
支若冐支及容情作弊者紏舉究治其各衛軍士闗領
賞賜冬衣布花本部委官㑹同戸部委官給事中御史
各一員給散(詳見戸部度支科/)
　　　　皂𨽻
　　諸司職掌
凡各衙門官員合用跟隨皂𨽻俱於法司取撥笞杖囚
人應役必須明立文案簿籍開寫姓名鄉貫應該拘役
年月𤼵送某衙門着役遇滿撥替其有在逃即便根捉
仍送法司問罪若病故者照名行移法司撥補
　　明令
凡府州縣額設祇候禁子弓兵於該納稅粮三石之下
二石之上人戸内差㸃除納稅粮外與免雜泛差役毋
得將粮多人戸差占應天府祇候二十名禁子三十名
各府以秋粮為額二十萬石之上祇候二十名禁子一
十五名一十萬石之上祇候一十八名禁子一十三名
各州縣以秋粮為額一十萬石之上祇候一十五名禁
子一十名弓兵三十名五萬石之上祗候一十三名禁
子八名弓兵三十名五萬石之下祇候一十名禁子七
名弓兵三十名
　　事例
洪武初凡丞相大都督准侯例儀從十五人從一品十
三人正從二品九人三品七人四品五人五品四人六
品七品二人八品九品一人中書省御史臺公使各二
十六人六部各十人斷事司察院各八人應天府十五
人上元江寕二縣各十人其武官隨從人指揮使至僉
事各四人尋加二人千戸以下三人百戸以下二人俱
在正伍取用三日一易衛所直㕔六人守門二人守監
四人守庫一人俱選老軍充役一月一易　永樂間令
各項皂𨽻以均徭人戸為之在京在外俱以一年為滿
　洪熙間令凡文官給假囘原籍者跟隨皂𨽻准其帶
去　宣德間令隨從皂𨽻係不願應當者每名月辦柴
薪銀一兩　正統間定官員隨從皂𨽻文職一品二品
十二名三品十名四品六名五品六品四名七品至九
品二名内翰林院編修檢討六科給事中中書舍人監
察御史俱近侍各加一名知縣係親民正官欽與四名
國子監博士助教學正學錄二名翰林院譯字官一名
武職五府管事都督錦衣衛官事指揮鎮撫司管事鎮
撫俱照文官品級例帶俸都督各六名錦衣衛帶俸都
指揮指揮各四名長陵衛指揮使并同知各六名僉事
四名則出特恩其文武衙門公使皂𨽻六部都察院通
政使司大理寺直堂皂𨽻各三十名鴻臚寺翰林院直
堂各十五名宗人府太常寺國子監直堂各十名詹事
府左春坊直堂各八名右春坊直堂五名司經局直堂
六名太僕寺欽天監太醫院直堂各六名光祿寺尚寶
司六科中書舍人制𠡠房係内府衙門各用看朝房皂
𨽻四名上林苑監行人司各直㕔四名六部各司都察
院各道大理寺左右二寺各直㕔四名刑部各司都察
院各道大理寺左右二寺係理刑部門各用把門二名
都察院經厯司通政司經厯司各直㕔四名戸部刑部
都察院照磨所及各衙門司務㕔各直㕔二名通政使
司有奏訴寃枉人等戸部山西清吏司兵部職方武府
二清吏司俱有軍囚人等各用看監四名宗人府經厯
司直㕔二名詹事府主簿㕔直㕔一名鴻臚寺司賔署
司儀署主簿㕔太常寺博士㕔典簿㕔太僕寺主簿㕔
各二名欽天監主簿㕔二名看書五名觀星臺把門四
名國子監繩愆㕔直㕔三名典簿㕔直㕔二名刑部看
監一百三十九名都察院看監一百二十八名五軍都
督府直堂各八名府經厯司直㕔各四名錦衣衛直堂
二十名鎮撫司直㕔五名看監三十二名經厯司直㕔
四名其在外司府州縣官員隨從皂𨽻照京官品級僉
撥其公堂皂𨽻弓兵并看監禁子各照原額僉㸃布政
司按察司直堂皂𨽻各三十名把門各六名各司經厯
司照磨所直㕔各四名都司斷事司布政司理問所直
㕔各八名把門各二名各府直堂皂𨽻十六名把門四
名各州直堂皂𨽻十二名把門二名各縣直堂皂𨽻八
名把門二名各府經厯司照磨所直㕔各四名各州吏
目㕔各縣典史㕔各二名　成化十四年令凡各官丁
憂陞除等項去任名下皂𨽻銀兩封收送官選補復任
在一月以裏者全送兩月以上者照扣一年之上不曽
除補者盡數扣除收過柴價不久改陞事故等項除三
月以裏免扣其餘悉令還官應用如缺官日久日月已
滿仍照日期扣筭其扣除銀俱送戸部收貯備荒年終
造冊進繳　𢎞治初令凡兩京公使并倉庫秤子等役
不願應當者每名嵗出工食銀十兩　十一年令各處
解到柴薪價銀本部收貯該司行移應得皂𨽻衙門知
㑹各該衙門差人賫文赴司闗領分送各官其改陞事
故等項各該衙門即日查筭除任内應得外悉扣還官
其續任補缺但以到任之日為始補與應得之數　十
五年令郡王將軍府教授典膳每員皂𨽻一名郡王府
教授典膳皂𨽻民間僉撥二名每名止許辦柴薪銀八
兩將軍下教授係吏部除授由學校出身者仍與皂𨽻
一名許辦柴薪價銀一十二兩係本處軍民舍餘出身
者不與又令凡解到皂𨽻不必拘定某州縣𣲖撥某衙
門但從本部將各衙門擬定次序皂𨽻以到部之日為
序三品以上官嵗該皂𨽻十名十二名者俱先撥三名
四品官該六名者先撥二名九品以上官該二名二名
四名者俱先撥一名譯字等官該一名者俱先撥半名
各照次序周而復始大率一品二品官嵗該十二名者
上半年以裏不許撥過六名四品官該六名者上半年
以裏不許過三名餘官倣此
　　　　武學
國朝自正統以來承平日久天下軍衛子弟多習儒業
延至邊徼亦或設學建官以教之其在京師勲戚子孫
襲爵及被選尚主者亦學于國子監至於各衛幼官與
子弟未襲職者資多可教於是兩京並建武學嚴立教
條儲養訓習以備任用其子弟有志科目者亦許應試
設教授訓𨗳品秩俸廪如京府儒學之制教條係本司
掌行因具載之
　　事例
正統初奏定教條一幼官及武職子弟所讀之書小學
論語孟子大學内一本武經七書百將傳一本每日總
授不過二百字有志者不拘必須熟讀三日一温就於
所讀書内取一節講說大義使之通曉春夏秋月每日
辰時初刻入學至未時末散冬月申時散一都指揮等
官年長者止令五日一㑹聽講其㑹講之日教授訓𨗳
咸在内輪一員以大誥武臣厯代鑑百將傳及古今名
臣嘉言善行内據一段升座講說務在坦直明白易曉
各官齊班祇揖立聼有未曉者許其請問再為解說務
使粗知大義講罷祇揖而散其幼官子弟亦隨後聴講
一幼官子弟日寫倣紙一張率以百字為率有志者不
拘一幼官子弟有事請假先自訓𨗳以達教授明立假
簿量事繁簡緩急定與限期依限赴學一都指揮等官
升堂聽講執弟子禮不係聽講之時相見各以禮待其
幼官以下常在學肄業者必行師弟子禮一都指揮等
官聽講之日遇有公差及當操之日皆須報知本學明
註簿籍事畢仍前㑹講幼官内有領隊管隊官如遇操
練之時分作兩班輪下教塲三日一換亦須報知本學
明註簿籍操畢仍前赴學不該操者依舊在學一本學
置紀過簿一扇都指揮等官有犯學規者學官以言訓
飭不從者明書其過三次不改具呈總兵官隨宜懲戒
其餘幼學子弟有犯量情責罰一提督御史下學悉依
憲綱禮儀其勉勵官員子弟須稽考勤惰量加警飭
毋致廢弛一教官幼官及武職子弟廪饌每人月給食
米三斗一武職五十以上者操練聽講以下者入學讀
書　成化初申定教條一每日早教官升堂幼官子弟
序立分東西序揖退俟訓𨗳還齋畫卯背書授書寫倣
遇㑹講之日訓𨗳升堂諸生序立聼講一都指揮等官
雖見授三品職事讀書聴講及與教官出入相見並應
執弟子禮毋或輕慢以乖禮義一教官表儀後學必正
其衣冠謹於言行使學者有所觀瞻不許放肆怠惰麄
暴輕率有乖師範一都督以下子弟文學優長有志科
目者聽於京闈鄉試果有武藝智謀許府衛從公禮薦
以慿應試一毎月初二日十六日教官率幼官子弟於
城外空地演習弓馬一在京千百戸鎮撫應襲子弟願
入武學者聽一在學幼官有䇿略精通人馬熟閑者從
公禮薦赴部㑹官試驗奏請任用其餘抱藝八分不及
薦舉年二十五以上三十以下者本學查明送部轉𤼵
各營聽用一幼官武生肄業外每五日一次習演弓馬
各營總兵官兵部堂上官每月各一員下學考驗武庫
司籍其功能嵗終檢閱具奏其一次答䇿文理可觀并
馬歩中五六箭者賞鈔一百貫三四箭者五十貫若積
累至於能專其業可以為將或坐營把總守備者不次
擢用十年以上怠於進學者黜退送操一幼官武生考
驗累居優等者十年一次本部㑹同總兵官舉送各營
各衛遇有坐營把總掌印軍政員缺相兼選用其餘盡
行黜退别選以後每月考校外另委該司官一員不時
㸃閘逃學十日之上或一次二次者量責半年之上及
連逃三次者呈送法司仍追食過饌米還官依例送操
其教授等官學行出衆作養成材數多者依國子監官
事例陞用南京兵部
　　　武選清吏司
　　事例
凡所屬軍官亡故老疾應襲替及减革者每嵗春秋二
季具本起送咨兵部定奪
凡軍官亡故老疾子孫幼小應得優給及戸無承襲應
優養者行勘明白類咨兵部定奪
凡南京各衛所軍政官員照例五年一次㑹同五府錦
衣衛堂上官考選㑹本具奏若軍政官遇有急缺申呈
到部查委見任官員署管候有官之日另行其運粮官
員有缺聼漕運衙門移咨本部查不係為事有礙官員
行衛起送
凡南京軍官為事復職取供抄招年終類咨兵部知㑹
凡軍職係舊官具告比試者勘取供結咨送兵部聽比
凡軍官應請誥命行勘明白移咨兵部請給
　　　車駕清吏司
　　事例
凡皇城各門俱於南京旗手等十三衛揀選精壯官軍
輪班守衛從本司委官及科道官不時㸃閘如牌面字
様糢糊及盔甲什物損壞行移南京工部給換堪修整
者收𤼵修整若有違犯照例參奏送問
　　計兩班守衛官軍及帶刀官共六千一百七十九
　　員名
　　　一班守衛官一百一十七員旗軍二千九百六
　　　十七名帶刀官一十員
　　　二班守衛官一百一十八員旗軍二千九百五
　　　十五名帶刀官一十二員
凡例不勾丁校尉力士年老有疾者勘驗明白類咨兵
部具奏放回照例僉補
凡南京各營騎操馬匹有缺行令照例支租銀及朋合
樁頭銀買補完日行南京太僕寺委官印烙給操
凡南京太僕寺每年報到孳生馬駒應印烙者具奏行
移都察院差御史同本寺委官印烙其各府州孳生牛
犢每三年帶印備用老痩不堪者變賣銀兩解京
凡南京光祿寺等衙門供應牛隻有倒死者送太平門
外埋瘞退出老痩不堪者送典牧所收養候有臕息開
呈本司聽用倒死者告行相剥皮張本所具奏類送南
京工部轉該庫交收
凡南京各衛馬快船公差出給勘合裏河者往囘限三
箇月限外又過三箇月小甲㕘問兵部留候聼差者以
批迴日期扣筭上江者限五十日限外過五十日者㕘
問其小甲過半年者并船夫軍餘㕘問
凡馬快船應撥通州聽候者江淮濟川二衛輪流委官
給精微批管送
凡撥船裝運物件行移南京都察院及該科差御史給
事中各一員監視品物用米者一船十五扛至二十扛
其餘酌量裝載不許多占夫船其每年撥過船數仍行
移兵部以備查考
凡馬快舡夫甲每十年審實重編民夫逃故者依清軍
例勾補官旗人等借倩役使者㕘奏治罪
　　計南京江淮衛大小馬船四百零九隻濟川衛大
　　小馬船四百零八隻每船一號六百科者民夫五
　　十名三百料者民夫二十五名
　　　江淮闗擺渡馬船二隻
　　　新江闗擺渡馬船二隻
　　　浦子口擺渡馬船二隻
　　　龍江闗擺渡馬船二隻
　　　儀真擺渡馬船四隻
　　　南京錦衣等四十衛快船九百五十八隻毎船
　　　小甲一名軍餘十四名
　　　撥船厰把總指揮三員
　　　造船厰把總指揮三員
　　　錦衣等衛管船撥船委官八十員
凡南京㑹同館從本司提督
　　計本館館夫五十九名
　　　馬四十五匹　　　馬夫四十五名
　　　鋪陳四十五副
　　　驢三十頭　　　　驢夫三十名
　　　鋪陳三十副
凡南京刑部送到軍伴編𤼵南京錦衣衛各所充當
凡㑹同館江淮濟川等衛應天等府滁和二州修造船
隻歇役地租工食馬驢鋪陳等項價銀俱本司收受内
租銀送應天府寄庫其餘聼候支用
　　　職方清吏司
　　事例
凡南京裏城正陽等一十三門外城江東等一十八門
闗俱於各衛揀選精壯官軍守把從本部委官與科道
官不時㸃閘
凡各營及江操官軍俱有原奉𠡠管操武臣統領操練
從内外守備及本部㕘賛官閱視本部仍委官一員幷
行南京科道差官不時㸃閘
　　計營操四處
　　　大教塲
　　　小教塲
　　　神機營
凡驗軍及存恤新軍俱照在京事例
　　　武庫清吏司
　　事例
凡南京各衛所逃故軍匠發冊該府州縣清勾其原籍
無丁者聽該府州縣差人賫文查理備由批迴
凡在外軍民戸籍不明解查者本司揭查軍冊行南京
戸部於後湖查民冊備抄類行原籍以慿開豁
凡南京京衛武學從本司提調每月本部堂上官照例
下學考驗
凡南京各衙門皂𨽻照例差撥其撥剩及扣除還官者
收貯本司以備灾傷州縣撥補
　
　
　
　
　
　
　
　
　
　
　
　
　明㑹典卷一百二十五
欽定四庫全書
　明㑹典卷一百二十六
　　刑部一
　　諸司職掌
尚書侍郎之職掌天下刑名及徒𨽻勾覆闗禁之政令
其屬古有四部曰憲部曰比部司門部都官部洪武二
十三年因天下庶務浩繁欽改為十二部曰浙江江西
福建山東北平四川山西湖廣廣東廣西河南陜西各
令清理一布政司刑名等事其雲南布政司𨽻陜西部
仍量其繁簡帶管直𨽻府州并在京衙門每部仍分憲
比司門都官四科以領其事凡遇刑名各照部分送問
𤼵落
　後至洪武二十九年改十二部為十二清吏司永樂
　元年改北平清吏司為北京清吏司十九年革北京
　清吏司増雲南貴州交阯三清吏司宣德十年革交
　阯清吏司
　　浙江部帯管
　　　中軍都督府　　　神䇿衛
　　　和陽衛　　　　　留守中衛
　　　廣洋衛　　　　　直𨽻和州
　　江西部帶管
　　　前軍都督府　　　龍驤衛
　　　府軍前衛　　　　龍江衛
　　　天䇿衛　　　　　直𨽻廬州府
　　福建部帯管
　　　戸部　　　　　　金吾後衛
　　　應天衛　　　　　牧馬千戸所
　　　直𨽻常州府　　　廣德州
　　山東部帶管
　　　左軍都督府　　　兵部
　　　羽林右衛　　　　尚寶司
　　　典牧所　　　　　直𨽻鳯陽府
　　　滁州
　　北平部帶管
　　　吏部　　　　　　金吾前衛
　　　太醫院　　　　　直𨽻蘇州府
　　四川部帶管
　　　工部　　　　　　府軍衛
　　　僧錄道録司　　　直𨽻松江府
　　山西部帶管
　　　旗手衛　　　　　驍騎右衛
　　　龍虎衛　　　　　翰林院
　　　欽天監　　　　　五城兵馬府
　　　直𨽻鎮江府　　　徐州
　　湖廣部帶管
　　　右軍都督府　　　虎賁右衛
　　　留守右衛　　　　水軍右衛
　　　直𨽻池州府　　　寧國府
　　廣東部帶管
　　　府軍左衛　　　　水軍左衛
　　　虎賁左衛　　　　錦衣衛
　　　留守左衛　　　　應天衛
　　廣西部帶管
　　　通政使司　　　　鎮南衛
　　　五軍斷事官　　　直𨽻徽州府
　　　安慶府
　　河南部帶管
　　　禮部　　　　　　羽林左衛
　　　武德衛　　　　　府軍右衛
　　　光禄司　　　　　太常司
　　　國子監　　　　　儀禮司
　　　教坊司　　　　　直𨽻揚州府
　　　淮安府
　　陜西部帶管
　　　後軍都督府　　　豹韜衛
　　　府軍後衛　　　　蒙古左右衛
　　　橫海衛　　　　　興武衛
　　　江隂衛　　　　　鷹揚衛
　　　大理寺　　　　　行人司
　　　直𨽻太平府　　　雲南布政司
　　浙江等十二部郎中貟外郎主事各掌本布政
　　司并帶管在京衙門直𨽻府州刑名等事
　　見今十三司帶管衙門
　　浙江清吏司帶管
　　　中軍都督府　　　刑科
　　　内官監　　　　　御用監
　　　司設監　　　　　神䇿衛
　　　和陽衛　　　　　留守中衛
　　　廣洋衛　　　　　騰驤左衛
　　　金吾前衛　　　　武功右衛
　　　瀋陽右衛　　　　涿鹿左中二衛
　　　蕃牧千戸所　　　直𨽻和州
　　江西清吏司帶管
　　　前軍都督衛　　　龍驤衛
　　　府軍前衛　　　　龍江衛
　　　天䇿衛　　　　　火藥局
　　　酒醋麫觔局　　　御馬監
　　　留守前衛　　　　永清右衛
　　　羽林衛　　　　　寛河衛
　　　龍驤左右二衛　　燕山左衛
　　　龍門衛　　　　　忠義前後二衛
　　　直𨽻武清衛　　　直𨽻廬州府
　　　直𨽻廬州衛　　　直𨽻九江衛
　　　直𨽻六安衛　　　宣府前衛
　　福建清吏司帶管
　　　戸部　　　　　　戸科
　　　太僕寺　　　　　印綬監
　　　都知監
　　　孝陵衛　　　　　獻陵衛
　　　裕陵衛　　　　　景陵衛
　　　應天衛
　　　牧馬千戸所　　　武功中衛
　　　武城中衛　　　　忠義左衛
　　　美峪千戸所　　　直𨽻開平中屯衛
　　　直𨽻定邊衛　　　㑹州衛
　　　中都留守左中衛
　　　直𨽻常州府　　　直𨽻廣德州
　　山東清吏司帶管
　　　左軍都督府　　　兵部
　　　兵科　　　　　　尚寶司
　　　長陵衛　　　　　羽林右衛
　　　典牧所　　　　　司苑局
　　　戈㦸司　　　　　㑹同館
　　　供用庫　　　　　中都留守司
　　　直𨽻鳯掦府　　　直𨽻鳯陽衛
　　　直𨽻滁州　　　　直𨽻滁州衛
　　　直𨽻泗州衛　　　直𨽻沂州衛
　　　直𨽻壽州衛　　　德州衛
　　　安東中䕶衛　　　保定後衛
　　　遼東行太僕寺　　龍門千戸所
　　　遼東行太僕寺　　遼東都司
　　　德府群牧所　　　東直門外牛房
　　四川清吏司帶管
　　　工部　　　　　　工科
　　　府軍衛　　　　　僧録道録司
　　　織染局　　　　　巾㡌局
　　　懷安衛　　　　　廣武衛
　　　太寧前衛　　　　金吾左衛
　　　永清左衛　　　　武驤右衛
　　　直𨽻大名府　　　直𨽻松江府
　　　直𨽻金山衛　　　懷來衛
　　　濟州衛　　　　　常山羣牧所
　　　蔚州左衛
　　山西清吏司帶管
　　　翰林院　　　　　欽天監
　　　上林苑監　　　　金吾右衛
　　　旗手衛　　　　　驍騎右衛
　　　龍虎衛　　　　　南城兵馬指揮司
　　　北城兵馬指揮司
　　　直𨽻鎮江府　　　大同衛
　　　直𨽻徐州　　　　直𨽻徐州衛
　　　直𨽻鎮江衛　　　鎮魯衛
　　　英武衛　　　　　威逺衛
　　　瀋陽中䕶衛　　　大寕中衛
　　　高山衛　　　　　義勇前後三衛
　　　倒馬闗　　　　　平定州千戸所
　　　瀋陽中屯衛　　　陽和衛
　　　玉林衛　　　　　山隂千戸所
　　　混堂司　　　　　雲川衛
　　　甜食房
　　湖廣清吏司帶管
　　　右軍都督府　　　虎賁衛
　　　留守右衛　　　　永軍右衛
　　　司禮監　　　　　尚寶監
　　　尚善監
　　　茂陵衛　　　　　茂山衛
　　　江淮衛　　　　　濟州衛
　　　忠義右衛　　　　保定左右二衛
　　　武功左衛　　　　義勇左衛
　　　神武中衛　　　　直𨽻池州府
　　　直𨽻寧國府　　　直𨽻宣州府
　　　直𨽻定州衛
　　廣東清吏司帶管
　　　府軍左衛　　　　水軍左衛
　　　虎賁左衛　　　　錦衣衛
　　　留守左衛　　　　應天府
　　　濟陽衛　　　　　懷來千戸所
　　　飛熊衛　　　　　直𨽻隆慶州
　　廣西清吏司帶管
　　　通政使司　　　　鎮南衛
　　　五軍斷事司　　　寶鈔局
　　　銀作局　　　　　富峪衛
　　　羽林前後二衛　　直𨽻隆慶左右二衛
　　　燕山前右二衛　　大興衛
　　　中城兵馬指揮司
　　　武驤左衛　　　　直𨽻通州左右二衛
　　　靖江衛　　　　　直𨽻徽州府
　　　直𨽻安慶府　　　直𨽻新安府
　　　直𨽻安慶衛
　　河南清吏司帶管
　　　禮部　　　　　　光禄寺
　　　太常寺　　　　　國子監
　　　鴻臚寺　　　　　禮科
　　　中書舍人　　　　府軍右衛
　　　羽林左衛　　　　儀衛司
　　　武德衛　　　　　太和衛
　　　睢陽衛　　　　　留守後衛
　　　神武左右前衛　　靈䑓衛
　　　兵杖局　　　　　犧牲所
　　　汝寕千戸所　　　東城兵馬指揮司
　　　神樂觀　　　　　教坊司
　　　直𨽻揚州府　　　直𨽻淮安府
　　　兩淮鹽運司　　　直𨽻彭城衛
　　　直𨽻邳州衛　　　直𨽻儀真衛
　　　直𨽻高郵衛　　　武平衛
　　　宿州衛　　　　　大河衛
　　　歸德衛　　　　　直𨽻寕山衛
　　　直𨽻通州鹽城海州三千戸所
　　陜西清吏司帶管
　　　後軍都督衛　　　大理寺
　　　行人司　　　　　尚衣監
　　　豹韜衛　　　　　府軍後衛
　　　蒙古左右衛　　　横海衛
　　　興武衛　　　　　鷹揚衛
　　　針工局　　　　　西城兵馬指揮司
　　　神武後衛　　　　騰讓右衛
　　　平凉衛　　　　　義勇右中二儀
　　　龍虎右衛　　　　直𨽻保定中前二衛
　　　直𨽻建陽府　　　紫荆闗
　　　直𨽻太平府　　　河東陜西鹽運司
　　　陜西行太僕寺　　甘肅行太僕寺
　　　江隂衛
　　貴州清吏司帶管
　　　吏部　　　　　　吏科
　　　金吾前衛　　　　司菜局
　　　直𨽻蘇州府　　　直𨽻保定府
　　　長蘆鹽運司　　　直𨽻順德府
　　　直𨽻蘇州衛　　　直𨽻河間府
　　　忠義中衛　　　　河間衛
　　　萬全都司　　　　保定保安二衛
　　　大寕都司　　　　玉林衛
　　　直𨽻真保府　　　直𨽻太倉衛
　　　蔚州衛　　　　　開平衛
　　　直𨽻薊州衛　　　鎮朔衛
　　　直𨽻天津左右二衛
　　　直𨽻遵化衛　　　涿鹿衛
　　　直𨽻天津衛　　　宣府左右二衛
　　　興和千戸所　　　永昌千戸所
　　　德州衛　　　　　永寕衛
　　　廣昌千戸所　　　梁城千戸所
　　　保安州　　　　　獨石衛
　　　興州左右中前後五衛
　　雲南清吏司帶管
　　　順天府　　　　　太醫院
　　　儀衛司　　　　　直𨽻永平州
　　　直𨽻廣平州　　　直𨽻真定衛
　　　密雲中後二衛　　直𨽻潼闗衛
　　　鎮魯衛　　　　　直𨽻大同中屯衛
　　　撫寕衛　　　　　直𨽻東勝左右二衛
　　　直𨽻盧龍衛　　　直𨽻永平衛
　　　萬全左右二衛　　寛河千戸所
　　　蒲州千戸所　　　武定千戸所
　　　營州左右中前後五屯衛
　　　樂安千戸所　　　武平千戸所
　
　
　
　
　
　
　
　
　
　
　
　明㑹典卷一百二十六
欽定四庫全書
　明㑹典卷一百二十七
　　刑部二
　　　憲科
　　諸司職掌
　　　律令
　　職制　　　　公式　　　　儀制
　　人命　　　　名例　　　　盜賊
　　詐偽　　　　鬭毆　　　　伸寃
　　名例
大明律舊以名例律附于斷獄之後洪武二十二年
更定寘于篇首葢以此為刑名之總例也諸司職掌次
于儀制人命之後蓋未更定者今依律仍以名例為篇
首餘如職掌而律令憲科等四科皆同故次卷亦不復
列
　　明律
　　　五刑
　　笞刑五
　　　一十(贖銅錢/六百文)
　　　二十(贖銅錢一/貫二百文)
　　　三十(贖銅錢一/貫八百文)
　　　四十(贖銅錢二/貫四百文)
　　　五十(贖銅錢/三貫)
　　杖刑五
　　　六十(贖銅錢三/貫六百文)
　　　七十(贖銅錢四/貫二百文)
　　　八十(贖銅錢四/貫八百文)
　　　九十(贖銅錢五/貫四百文)
　　　一百(贖銅錢/六貫)
　　徒刑五
　　　一年杖六十(贖銅錢一/十二貫)
　　　一年半杖七十(贖銅錢一/十五貫)
　　　二年杖八十(贖銅錢一/十八貫)
　　　二年半杖九十(贖銅錢二/十四貫)
　　　三年杖一百(贖銅錢二/十四貫)
　　流刑三
　　　二千里杖一百(贖銅錢/三十貫)
　　　二千五百里杖一百(贖銅錢三/十三貫)
　　　三千里杖一百(贖銅錢三/十六貫)
　　死刑二
　　　絞斬(贖銅錢四/十二貫)
　　十惡
　　　一曰謀反(謂謀危/社稷)
　　　二曰謀大逆(謂謀毁宗廟/山陵及宫闕)
　　　三曰謀叛(謂謀背本國/潛從他國)
　　　四曰惡逆(謂毆及謀殺祖父母父母夫之祖父/母父母殺伯叔父母姑兄姊外祖父)
　　　　　　　(母及/夫者)
　　　五曰不道(謂殺一家非死罪人及支解/人若採生造畜蠱毒魘魅)
　　　六曰大不敬(謂盜大祀神御之物乗輿服御物/盜及偽造御寶合和御藥誤不依)
　　　　　　　　(本方及封題錯誤若造御膳誤/犯食禁御幸舟船誤不堅固)
　　　七曰不孝(謂告言呪罵祖父母父母夫之祖父/母父母及祖父母父母在别籍異財)
　　　　　　　(若奉養有缺居父母喪身自嫁娶若/作樂釋服從吉間祖父母父母喪匿)
　　　　　　　(不舉哀詐稱祖/父母父母死)
　　　八曰不睦(謂謀殺及賣緦麻以上親毆告/夫及大功以上尊長小功尊屬)
　　　九曰不義(謂部民殺本屬知府知州知縣軍士/殺本管指揮千戸百戸吏卒殺本部)
　　　　　　　(五品以上長官若殺見受業師及聞/夫喪匿不舉哀若作樂釋服從吉及)
　　　　　　　(改/嫁)
　　　十曰内亂(謂姦小功以上親/父祖妾及與和者)
　　八議
　　　一曰議親(謂皇家袒免以上親及太皇太后皇/太后緦麻以上親皇后小功以上親)
　　　　　　　(皇太子妃大/功以上親)
　　　二曰議故(謂皇家故舊之人素得/侍見特䝉恩待日久者)
　　　三曰議功(謂能斬将奪旗摧鋒萬里或率衆来/歸寜濟一時㦯開拓疆宇有大勲勞)
　　　　　　　(銘功太/常者)
　　　四曰議賢(謂有大德行之賢人君子/其言行可以為法則者)
　　　五曰議能(謂有大才業能整軍旅治政事/為帝王之輔佐人倫之師範者)
　　　六曰議勤(謂有大将吏謹守官職早夜奉公㦯/出使逺方經涉艱難有大勤勞者)
　　　七曰議貴(謂爵一品及文武職事官三/品以上散官二品以上者)
　　　八曰議賔(謂承先代之/後為國賔者)
　　　應議者犯罪
凡八議者犯罪實封奏聞取㫖不許擅自勾問若奉㫖
推問者開具所犯及應議之狀先奏請議議定奏聞取
自上裁其犯十惡者不用此律
　　　職官有犯
凡京官及在外五品以上官有犯奏聞請者不許擅問
六品以下聽分巡御史按察司并分司取問明白議擬
奏聞區處　若府州縣官犯罪所轄上司不得擅自勾
問止許開具所犯事由實封奏聞若許准推問依律議
擬回奏候委官審實方許判決　其犯應該笞決罰俸
收贖紀錄者不在奏請之限　若所屬官被本管上司
非理凌虐亦聽開具實跡實封徑直奏陳
　　　軍官有犯
凡軍官犯罪從本管衙門開具事由申呈五軍都督府
奏聞請㫖取問　若六部察院按察司并分司及有司
見問公事但有干連軍官及承告軍官不公不法等事
須要宻切實封奏聞不許擅自勾問　若奉㫖推問除
笞罪收贖明白回奏杖罪以上須要論功定議請㫖區
處　其管軍衙門首領官有犯不在此限
　　　文武官犯公罪
凡内外大小軍民衙門官吏犯公罪該笞者官收贖吏
每季類決不必附過杖罪以上明立文案每年一考紀
錄罪名九年一次通考所犯次數重輕以憑黜陟
　　　文武官犯私罪
凡文官犯私罪笞四十以下附過還職五十解見任别
叙杖六十降一等七十降二等八十降三等九十降四
等俱解見任流官於雜職内叙用雜職於邊逺叙用杖
一百者罷職不叙　若軍官有犯私罪該笞者附過收
贖杖罪解見任降等叙用該罷職不叙者降充總旗該
徒流者照依地里逺近𤼵各衛充軍若建立事功不次
擢用　若未入流品官及典吏有犯私罪笞四十者附
過各還職役五十罷見役别叙杖罪並罷職役不叙
　　　應議者之父祖有犯
凡應八議者之祖父母父母妻及子孫犯罪實封奏聞
取㫖不許擅自勾問若奉㫖推問者開具所犯及應議
之狀先奏請議議定奏聞取自上裁　若皇親國戚及
功臣之外祖父母伯叔父母姑兄弟姊妹女壻兄弟之
子若四品五品官之父母妻及應合襲廕子孫犯罪從
有司依律追問議擬奏聞取自上裁　其犯十惡反逆
緣坐及奸盜殺人受財枉法者不用此律　其餘親屬
奴僕管莊佃甲倚勢虐害良民陵犯官府者加常人罪
一等止坐犯人不在上請之律　若各衙門追問之際
占恡不𤼵者並聽當該官司實封奏聞區處
　　　軍官軍人犯罪免徒流
凡軍官軍人犯罪律該徒流者各決杖一百徒五等皆
𤼵二千里内衛分充軍流三等照依地里逺近𤼵各衛
充軍該𤼵邊逺充軍者依律𤼵遣並免刺字　若軍丁
軍吏及校尉犯罪俱准軍人擬斷亦免徒流刺字
　　　犯罪得累減
凡一人犯罪應減者若為從減自首減故失減公罪逓
減之類並得累減
　　　以理去官
凡任滿得代改除致仕等官與見任同封贈官與正官
同其婦人犯夫及義絶者得與其子之品官同犯者並
依職官犯罪律擬斷
　　　無官犯罪
凡無官犯罪有官事𤼵公罪亦得収贖紀録　卑官犯
罪遷官事𤼵在任犯罪去任事𤼵犯公罪笞以下勿論杖
以上紀録通考為事黜革笞杖以上皆勿論若事干埋
沒錢粮遺失官物罪雖紀録勿論事須追究明白但犯一
應私罪並論如律其吏典有犯公罪罪名亦依上擬斷
　　　除名當差
凡職官犯罪罷職不叙追奪除名者官爵皆除僧道犯
罪曾經決罰者並令還俗軍民匠竈各從本色𤼵還原
籍當差
　　　流囚家屬
凡犯流者妻妾從之父祖子孫欲隨者聴遷徙安置人
家口亦准此若流徒人身死家口雖經附籍願還鄉者
放還其謀反逆叛及造畜蠱毒若採生折割人殺一家
三人㑹赦猶流者家口不在聽還之律
　　　常赦所不原
凡犯十惡殺人盜係官財物及强盜竊盜放火𤼵塜受
枉法不枉法贓詐偽犯姦畧人畧賣和誘人口若姦黨
及讒言左使殺人故出入人罪若知情故縱聴行藏匿
引送説事過錢之類一應真犯雖㑹赦並不原宥其過
誤犯罪及因人連累致罪若官吏有犯公罪並從赦
原其赦書臨時定罪名特免及減降從輕者不在此
限
　　　徒流人在道㑹赦
凡徒流人在道㑹赦計行程過限者不得以赦放有故
者不用此律若曽在逃雖在程限内亦不放免其逃者
身死所隨家口願還者聽遷徙安置人准此　其徒流
遷徙安置人已至配所及犯謀反逆叛縁坐應流若造
畜蠱毒採生拆割人殺一家三人㑹赦猶流者並不在
赦放之限
　　　犯罪存留養親
凡犯死罪非常赦所不原者而祖父母父母老疾應侍
家無以次成丁者開具所犯罪名奏聞取自上裁若犯
徒流者止杖一百餘罪收贖存留養親
　　　工樂戸及婦人犯罪
凡工匠樂戸犯流罪者三流並決杖一百留住拘役四
年若欽天監天文生習業已成能專其事犯流及徒者
各決杖一百餘罪收贖　其婦人犯罪應決杖者姦罪
去衣受刑餘罪單衣決罰皆免刺字若犯徒流者決杖
一百餘罪收贖
　　　徒流人又犯罪
凡犯罪已𤼵又犯罪者從重科斷已徒已流者又犯罪
者依律再科後犯之罪其重犯流者依留住法三流並
決杖一百於配所拘役四年若犯徒者依所犯杖數該
徒年限決訖應役亦總不得過四年其杖罪以下亦各
依數決之其應加杖者亦如之
　　　老小廢疾收贖
凡年七十以上十五以下及廢疾犯流罪以下收贖八
十以上十嵗以下及篤疾犯反逆殺人應死者議擬奏
聞取自上裁盜及傷人者亦收贖餘皆勿論九十以上
七嵗以下雖有死罪不加刑其有人教令坐其令者若
有贓應償受贓者償之
　　　犯罪時未老疾
凡犯罪時雖未老疾而事𤼵時老疾者依老疾論若在
徒年限内老疾亦如之犯罪時幼小事𤼵時長大依幼
小論
　　　給没贓物
凡彼此俱罪之贓及犯禁之物則入官若取與不和用
强生事逼取求索之贓並還主其犯罪應合籍沒財産
赦書到後罪雖決訖未曽抄劄入官者並從赦免其已
抄劄入官守掌及犯謀反逆叛者並從赦免若罪未處
決物雖送官未經分配者猶為未入其縁坐人家口雖
已入官罪人得免者亦從免放　若以贓入罪正贓見
在者還官主已費用者若犯人身死勿徴餘皆徴之若
計雇工賃錢為贓者亦勿徴　其估贓者皆據犯處當
時中等物價估計定罪若計雇工錢者一人一日為銅
錢六十文其牛馬駝騾驢車船碾磨店舍之類照依犯
時雇工賃直賃錢雖多各不得過其本價　其贓罰金
銀並照犯人原供成色從實追徴入官給主若已費用
無存者追徵足色
　　　犯罪自首
凡犯罪未𤼵而自首者免其罪猶徴正贓其輕罪雖𤼵
因首重罪者免其重罪若因問被告之事而别言餘罪
者亦如之其遣人代首若於法得相容隱者為首及相
告言者各聽如罪人身自首法若自首不實及不盡者
以不實不盡之罪罪之至死者聴減一等其知人欲告
及逃叛而自首者減罪二等坐之其逃叛者雖不自首
能還歸本所者減罪二等　其損傷於人於物不可陪
償事𤼵在逃若私越度闗及姦并私習天文者並不在
自首之律　若强竊盜詐欺取人財物而於事主處首
服及受人枉法不枉法贓悔過回付還主者與經官司
自首同皆得免罪若知人欲告而於財主處首還者亦
得減罪一等其强竊盜若能捕獲同伴解官者亦得免
罪又依常人一體給賞
　　　二罪俱𤼵以重論
凡二罪以上俱發以重者論罪各等者從一等科斷若
罪先𤼵已經論決餘罪後𤼵其輕若等勿論重者更論
之通計前罪以充後數其應入官陪償刺字罷職罪止
者各盡本法
　　　犯罪共逃
凡犯罪共逃亡其輕罪囚能捕獲重罪囚而首告及輕
重罪相等但獲一半以上首告者皆免其罪其因人連
累致罪而罪人自死者聽減本罪二等若罪人自首告
及遇赦原免或䝉特恩減罪收贖者亦准罪人原免減
等贖罪法
　　　同僚犯公罪
凡同僚犯公罪者並以吏典為首首領官減吏典一等
佐貳官減首領官一等長官減佐貳官一等　若同僚
官一人有私自依故出入人罪論其餘不知情者止依
失出入人罪論　若申上司不覺失錯准行者各逓減
下司官吏罪二等若上司行下所屬依錯施行者各逓
減上司官吏罪三等亦各以吏典為首
　　　公事失錯
凡公事失錯自覺舉者免罪其同僚官吏應連坐者一
人自覺舉餘人皆免罪其斷罪失錯已行論決者不用
此律　其官文書稽程應連坐者一人自覺舉餘人亦
免罪主典不免若主典自舉者並減二等
　　　共犯罪分首重
凡共犯罪者以造意為首隨從者減一等　若家人共
犯止坐尊長若尊長年八十以上及篤疾歸罪於共犯
罪以次尊長侵損於人者以凡人首從論　若共犯罪
而首從本罪各别者各依本律首從論　若本條言皆
者罪無首從不言皆者依首從法　其犯擅入皇城
宫殿等門及私越度闗若避役在逃及犯姦者亦無首
從
　　　犯罪事𤼵在逃
凡二人共犯罪而有一人在逃見獲者稱逃者為首更
無證佐則決其從罪從獲逃者稱前人為首鞫問是實
還依首論通計前罪以充後數　若犯罪事發而在逃
者衆證明白即同獄成不須對問
　　　親屬相為容隠
凡同居若大功以上親及外祖父母外孫妻之父母女
壻若孫之婦夫之兄弟及兄弟妻有罪相為容隠奴婢
雇工人為家長隠者皆勿論若漏泄其事及通報消息
致令罪人隠匿逃避者亦不坐其小功以下相容隠及
漏泄其事者減凡人三等無服之親減一等若犯謀叛
以上者不用此律
　　　吏卒犯死罪
凡在外各衙門吏典祗候禁子有犯死罪從各衙門長
官鞫問明白不須申禀依律處決然後具由申報本管
上司轉達刑部奏聞知㑹
　　　處決叛軍
凡邊境城池若有軍人謀叛守禦官捕獲到官顯跡證
佐明白鞫問招承行移都指揮使司委官審問無寃隨
即依律處治具由申達五軍都督府奏聞知㑹若有布
政司按察司去處公同審問處治如在軍前臨陣擒殺
者不在此限
　　　殺害軍人
凡殺死軍人者依律處死仍将正犯人餘丁抵數充
軍
　　　在京犯罪軍民
凡在京軍民若犯杖八十以上者軍𤼵外衛充軍民𤼵
别郡為民
　　　化外人有犯
凡化外人有犯罪者並依律擬斷
　　　本條别有罪名
凡本條自有罪名與名例罪不同者依本條科斷若本
條雖有罪名其有所規避罪重者自從重論其本應罪
重而犯時不知者依凡人論本應輕者聽木本法
　　　加減罪例
凡稱加者就本罪上加重稱減者就本罪上減輕唯二
死三流各同為一減加者數滿乃坐又加罪止於杖一
百流三千里不得加至於死本條加入死者依本條
　　　稱乗輿車駕
凡稱乗輿車駕及御者太皇太后皇太后皇后並同稱
制者太皇太后皇太后皇太子令並同
　　　稱期親祖父母
凡稱期親及稱祖父母者曽高同稱孫者曽𤣥同嫡孫
承祖與父母同其嫡母繼母慈母養母與親母同稱子
者男女同
　　　稱與同罪
凡稱與同罪者止坐其罪至死者減一等罪止杖一百
流三千里不在刺字絞斬之律若受財故縱與同罪者
全料其故縱謀反逆叛者自依本律　稱准枉法論准
盜論之類但准其罪亦罪止杖一百流三千里並免刺
字　稱以枉法論及以盜論之類皆與真犯同刺字絞
斬皆依本律科斷
　　　稱監臨主守
凡稱監臨者内外諸司統攝所屬有文案相闗涉及雖
非所管百姓但有事在手者即為監臨稱主守者該管
文案吏典專主掌其事及守掌倉庫獄囚雜物之類官
吏庫子斗級攢攔禁子並為主守其職雖非統屬但臨
時差遣管領提調者亦是監臨主守
　　　稱日者以百刻
凡稱一日者以百刻計工者從朝至暮稱一年者以三
百六十日稱人年者以籍為定稱衆者三人以上稱謀
者二人以上
　　　稱道士女冠
凡稱道士女冠者僧尼同若於其受業師與伯叔父母
同其於弟子與兄弟之子同
　　　斷罪依新頒律
凡律自頒降日為始若犯在已前者並依新律擬
斷
　　　斷罪無正條
凡律令該載不盡事理若斷罪而無正條者引律比附
應加應減定擬罪名轉達刑部議定奏聞若輒斷決致
罪有出入者以故失論
　　　徒流遷徙地方
徒役各照所徒年限並以到配所之日為始𤼵塩塲者
每日煎鹽三斤鐵冶者每日炒鐵三斤另項結課
　　　直𨽻府州
　　　　江南發山東塩塲
　　　　江北𤼵河間塩塲
　　　福建布政使府分𤼵兩淮鹽塲
　　　浙江布政司府分𤼵山東鹽塲
　　　江西布政司府分𤼵泰安萊蕪等處鐡治
　　　湖廣布政司府分𤼵廣東海北鹽塲
　　　河南布政司府分發浙東鹽塲
　　　山東布政司府分發浙東鹽塲
　　　山西布政司府分𤼵鞏昌鐵冶
　　　北平布政司府分𤼵平陽鐵冶
　　　陜西布政司府分𤼵大寜綿州鹽井
　　　廣西布政司府分𤼵兩淮鹽塲
　　　廣東布政司府分𤼵浙西鹽塲
　　　海北海南府分𤼵進賢新喻鐵冶
　　　四川布政司府分𤼵黄梅興國鐵冶
流三等照依地里逺近定𤼵各處荒蕪及瀕海縣安置
　　　直𨽻府州流陜西
　　　福建布政司府分流山東北平
　　　浙江布政司府分流山東北平
　　　江西布政司府分流廣西
　　　湖廣布政司府分流山東
　　　河南布政司府分流福建
　　　山東布政司府分流福建
　　　山西布政司府分流福建
　　　北平布政司府分流福建
　　　陜西布政司府分流福建
　　　廣西布政司府分流廣東
　　　廣東政政司府分流福建
　　　四川布政司府分流廣西
邊逺充軍
　　　直𨽻州府
　　　　江南𤼵
　　　　　定遼都指揮使司
　　　　　北平都指揮使司所轄永平衛
　　　　　山西都指揮使司
　　　　　陜西都指揮使司所轄蘭州衛　河州衛
　　　　江北𤼵
　　　　　廣東都指揮使司所轄海南衛
　　　　　四川都指揮使司所轄貴州衛　雅州千
　　　　　戸所
　　　福建布政司府分發北平都指揮使司所轄永
　　　平衛
　　　浙江布政司府分𤼵定遼都指揮使司
　　　江西布政司府分發山西都指揮使司
　　　湖廣布政司府分𤼵山西都指揮使司
　　　河南布政司府分𤼵廣西都指揮使司所轄南
　　　寜衛　太平千戸所
　　　山東布政司府分𤼵廣東都指揮使司所轄海
　　　南衛
　　　山西布政司府分𤼵廣東都指揮使司所轄南
　　　南衛
　　　北平布政司府分發廣西都指揮使司所轄南
　　　寜衛　太平千戸所
　　　陜西布政司府分𤼵廣西都指揮使司所轄南
　　　寜衛　太平千戸所
　　　廣西布政司府分𤼵陜西都指揮使司所轄蘭
　　　州衛　河州衛
　　　廣東布政司府分𤼵山西行都指揮使司
　　　四川布政司府分𤼵廣西都指揮使司所轄南
　　　寜衛　太平千戸所
　
　
　
　
　
　
　
　
　明㑹典卷一百二十七
欽定四庫全書
　明㑹典卷一百二十八
　　刑部三
　　　職制
　　明律
　　　選用軍職
凡守禦去處千戸百戸鎮撫有缺一具缺本實封御前
開拆一行都指揮使司轉達五軍都督府奏聞取自上
裁選用若先行委人權管希望實授者當該官吏各杖
一百罷職役充軍若選用總旗須於戳過鐵鎗人内委
用其小旗從便選充不拘此律
　　　大臣專擅選官
凡除授官員須從朝廷選用若大臣專擅選用者斬
若大臣親戚非奉特㫖不許除授官職違者罪亦如之
　其見任在朝官員面諭差遣及改除不問逺近託故
不行者並杖一百罷職不叙
　　　文官不許封公侯
凡文官非有大功勲於國家而所司朦朧奏請輒封公
侯爵者當該官吏及受封之人皆斬其生前出將入相
能除大患盡忠報國者同開國功勲一體封侯諡公不
拘此律
　　　官員襲廕
凡文武官員應合襲廕職事並令嫡長子孫襲廕如嫡
長子孫有故嫡次子孫襲廕若無嫡次子孫方許庶長
子孫襲廕如無庶出子孫許令弟姪應合承繼者襲廕
若庶出子孫及弟姪不依次序攙越襲廕者杖一百徒
三年　其軍官子孫年幼未能承襲者申聞朝廷紀錄
姓名闗請俸給優贍其家候年一十六嵗方令襲職管
軍辦事如委絶嗣無可承襲者亦令本人妻小依例闗
請俸給養贍終身若將異姓外人乞養為子瞞昧官府
詐冐承襲者乞養子杖一百𤼵邊逺充軍本家所闗俸
給截日住罷他人教令者並與犯人同罪　若當該官
司知而聽行與同罪不知者不坐
　　　濫設官吏
凡内外各衙門官有額定員數而多餘添設者當該官
吏一人杖一百每三人加一等罪止杖一百徒三年
若吏典知印承差祗候禁子弓兵人等額外濫充者杖
一百遷徙容留一人正官笞二十首領官笞三十吏笞
四十每三人各加一等並罪止杖一百罪坐所由　其
罷閒官吏在外干預官事結攬寫𤼵文案把持官府蠧
政害民者並杖八十於犯人名下追銀二十兩付告人
充賞仍于門首書寫過名三年不犯官為除去再犯加
二等遷徙有所規避者從重論　若官府稅粮由帖戸
田籍冊雇募攢寫者勿論
　　　貢舉非其人
凡貢舉非其人及才堪時用應貢舉而不貢舉者一人
杖八十每二人加一等罪止杖一百所舉之人知情與
同罪不知者不坐　若主司考試藝業技能而不以實
者減二等　失者各減三等
　　　舉用有過官吏
凡官吏曽經斷罪罷職役不叙者諸衙門不許朦朧保
舉違者舉官及匿過之人各杖一百罷職役不叙
　　　擅離職役
凡官吏無故擅離職役者笞四十若避難因而在逃者
杖一百罷職役不叙所避事重者各從重論　其在官
應直不直應宿不宿各笞二十若主守倉庫務塲獄囚
雜物之類應直不直應宿不宿者各笞四十
　　　官員赴任過限
凡已除官員在京者以除授日為始在外者以領照㑹
日為始各依已定程限赴任若無故過限者一日笞一
十每十日加一等罪止杖八十並附過還職　若代官
已到舊官各照已定限期交割戸口錢粮刑名等項及
應有卷宗籍冊完備無故十日之外不離任所者依赴
任過限論減二等　其中途阻風被盜患病喪事不能
前進者聽於所在官司給憑以備照勘若有規避詐冒
不實者從重論當該官司扶同保勘者罪同
　　　無故不朝參公座
凡大小官員無故在内不朝參在外不公座署事及官
吏給假限滿無故不還職役者一日笞一十每三日加
一等各罪止杖八十並附過還職
　　　擅勾属官
凡上司催㑹公事立案定限或遣牌或差人行移所屬
衙門督併如有遲錯依律論罪若擅勾屬官拘喚吏典
聽事及差占推官司獄各州縣首領官因而妨廢公務
者笞四十若屬官承順逢迎及差撥吏典赴上司聽事
者罪亦如之其有必合追對刑名查勘錢粮監督造作
重事方許勾問事畢隨即𤼵落無故稽留三日者笞二
十每三日加一等罪止笞五十
　　　官吏給由
凡各衙門官吏給由到吏部限五日付勘完備以憑類
選銓注若不即付勘完備者遲一日吏典笞一十每一
日加一等罪止笞四十首領官減一等　若公私過名
隠漏不報者以所隠之罪坐之若罰贖記過者亦各以
所罰所記之罪坐之若報重罪為輕罪者坐以所剰罪
當該官司符同隠漏者與同罪承報而差漏及上司失
於查照者並以失錯漏報卷宗科斷　其漏附行止者
一人至三人吏典笞十一每三人加一等罪止笞四十
　若有増減月日更易地方改換出身蔽匿過名者並
杖一百罷職役不叙有所規避及受贓者各從重論
　　　姦黨
凡姦邪進䜛言左使殺人者斬　若犯罪律該處死其
大臣小官巧言諌免暗邀人心者亦斬　若在朝官員
交結朋黨紊亂朝政者皆斬妻子為奴財産入官　若
刑部及大小各衙門官吏不執法律聴從上司官主使
出入人罪者罪亦如之　若有不避權勢明具實跡親
赴御前執法陳訴者罪坐姦臣言告之人與免本罪仍
将犯人財産均給充賞有官者陞二等無官者量與一
官或賞銀二十兩
　　　交結近侍官員
凡諸衙門官吏若與内官及近侍人員互相交結漏泄
事情夤縁作弊而符同奏啓者皆斬妻子流二千里安
置
　　　上言大臣德政
凡諸衙門官吏及士庶人等若有上言宰執大臣美政
才德者即是姦黨務要鞫問窮究來歴明白犯人處斬
妻子為奴財産入官若宰執大臣知情與同罪不知者
不坐
　　　　公式
　　明律
　　　講讀律令
凡國家律令叅酌事情輕重定立罪名頒行天下永為
遵守百官官吏務要熟讀講明律意剖決事務每遇年
終在内從察院在外從分巡御史提刑按察司官按法
去處考校若有不能講解不曉律意者初犯罰俸錢三
月再犯笞四十附過三犯於本衙門逓降叙用　其百
工技藝諸色人等有能熟讀講解通暁律意者若犯過
失及因人連累致罪不問輕重並免一次其事干謀反
逆叛者不用此律　若官吏人等挾詐欺公妄生異議
擅為更改變亂成法者斬
　　　制書有違
凡奉制書有所施行而違者杖一百違皇太子令㫖者
同罪違親王令旨者杖九十失錯㫖意者各減三等
其稽緩制書及皇太子令㫖者一日笞五十每一日加
一等罪止杖一百稽緩親王令㫖者各減一等
　　　棄毁制書印信
凡棄毁制書及起馬御寶聖㫖起船符驗若各衙門印
信及夜巡銅牌者斬若棄毁官文書者杖一百有所規
避者從重論事干軍機錢粮者絞當該官吏知而不舉
與犯人同罪不知者不坐誤毁者各減三等其因水火
盜賊毁失有顯跡者不坐　凡遺失制書聖㫖符驗印
信巡牌者杖九十徒二年半若官文書杖七十事干軍
機錢粮者杖九十徒二年半俱停俸責尋三十日得見
者免罪　若主守官物遺失簿書以致錢粮數目錯亂
者杖八十限内得見者亦免罪　其各衙門吏典考滿
替代者明立案驗将原管文卷交付接管之人違者杖
八十首領官吏不候交割符同給由者罪亦如之
　　　上書奏事犯諱
凡上書若奏事誤犯御名及廟諱者杖八十餘文書誤
犯者笞四十若為名字觸犯者杖一百其所犯御名及
廟諱聲音相似字様各别及有二字止犯一字者皆不
坐罪　若上書及奏事錯誤當言原免而言不免當言
千石而言十石之𩔖有害於事者杖六十申六部錯誤
有害於事者笞四十其餘衙門文書錯誤者笞二十若
所申雖有錯誤而文案可行不害於事者勿論
　　　事應奏不奏
凡軍官犯罪應請㫖而不請㫖及應論功上議而不上
議當該官吏處絞　若文職有犯應奏請而不奏請者
杖一百有所規避從重論　若軍務錢粮選法制度刑
名死罪災異及事應奏而不奏者杖八十應申上而不
申上者笞四十　若已奏已申不待回報而輒施行者
並同不奏不申之罪　其合奏公事須要依律定擬具
寫奏本其奏事及當該官吏僉書姓名明白奏聞若有
規避増減緊闗情節䑃朧奏准施行己後因事𤼵露雖
經年逺鞫問明白斬　若於親臨上司官處禀議公事
必先隨事詳陳可否定擬禀説若准擬者上司置立印
署文簿附寫略節縁由令首領官吏書名畫字以憑稽
考若将不合行事務妄作禀准及窺伺公務冗併乗時
朦朧禀說施行者依詐傳各衙門官員言語律科罪有
所規避者從重論
　　　出使不復命
凡奉制勑出使不復命干預他事者杖一百各衙門出
使不復命干預他事者常事杖七十軍情重事杖一百
若越理犯分侵人職掌行事者笞五十　若回還後三
日不繳納聖㫖者杖六十每二日加一等罪止杖一百
不繳納符驗者笞四十每三日加一等罪止杖八十
若有所規避者各從重論
　　　漏泄軍情大事
凡聞知朝廷及總兵将軍調兵討襲外蕃及收捕反逆
賊徒機宻大事而輒漏泄於敵人者斬若邊將報到軍
情重事而漏泄者杖一百徒三年仍以先傳説者為首
傳至者為從減一等　若私開司文書印封㸔視者杖
杖六十事干軍機重事者以漏泄論　若近侍官員漏
泄機宻重事於人者斬常事杖一百罷職不叙
　　　官文書稽程
凡官文書稽程者一日吏典笞五十三日加一等罪止
笞四十首領官各減一等若各各衙門遇有所屬申禀
公事隨即詳議可否明白定奪回報若當該官吏不與
果決含糊行移互相推調以致躭誤公事者杖八十其
所屬将可行事件不行區處作疑申禀者罪亦如之其
所行公事己果決行移或有未絶或不完者自依官文
書稽程論罪
　　　照刷文卷
凡有司有司有印信衙門文卷遲一宗二宗吏典笞一
十三宗至五宗笞二十每五宗加一等罪止笞四十府
州縣首領官及倉庫務塲局所河泊等官各減一等
失錯及漏報一宗吏典笞二十二宗三宗笞三十每三
宗加一等罪止笞五十府州縣首領官及倉庫務塲局
所河泊等官各減一等其府州縣正官巡檢一宗至五
宗罰俸錢一十日每五宗加一等罰止一月　若錢粮
埋沒刑名違枉等事有所規避者各從重論
　　　磨勘卷宗
凡磨勘出各衙門未完文卷曾經監察御史提刑按察
司照刷駁問遲錯經隔一季之後錢粮不行追徴足備
者提調官吏以未足之數十分為率一分笞五十每一
分加一等罪止杖一百刑名造作等事可完而不完應
改正而不改正者笞四十每一月加一等罪止杖八十
受財者計贓以枉法從重論　若有隠漏不報磨勘者
一宗笞四十每一宗加一等罪止杖八十事干錢粮者
一宗杖八十每一宗加一等罪止杖一百有所規避者
從重論　若官吏聞知事發旋補文案以避遲錯者錢
粮訃所増數以虚出通闗論刑名等事以増減官文書
論同僚若本管上司知而不舉及符同作弊者同罪不
知情及不同署文案者不坐
　　　同僚代判署文案
凡應行官文書而同僚官代判署杖八十若因遺失文
案而代者加一等若有増減出入罪重者從重論
　　　増減官文書
凡增減官文書者杖六十若有所規避杖罪以上各加
本罪二等罪止杖一百流三千里未施行者各減一等
規避死罪者依常律其當該官吏自有所避増減文案
者罪同若増減以避遲錯者笞四十　若行移文書誤
將軍馬錢粮刑名重事緊闗字様傳寫失錯而洗補改
正者吏典笞三十首領官失於對同減一等干礙調撥
軍馬及供給邊方軍需錢粮數目者首領官吏典皆杖
八十若有規避故改補者以増減官文書論未施行者
各減一等因而失誤軍機者無問故失並斬若無規避
及常行字様偶然誤寫者皆勿論
　　　封掌印信
凡内外各衙門印信長官收掌同僚佐貳官用紙扵印
面上封記俱各畫字若同僚佐貳官差故許首領官封
印違者杖一百
　　　漏使印信
凡各衙門行移出外文書漏使印信者當該吏典對同
首領官并承發各杖六十　全不用印者各杖八十
干礙調撥軍馬供給邊方軍需錢粮者各杖一百因而
失誤軍機者斬
　　　漏用鈔印
凡印鈔不行仔細致有漏印及倒用印者一張笞一十
每三張加一等罪止杖八十若寶鈔庫不行用心檢閘
䑃朧交收在内者罪亦如之
　　　擅用調兵印信
凡總兵将軍及各處都指揮使司印信除調度軍馬辦
集軍務行移公文用使外若擅出批帖假公營私照送
物貨者首領官吏各杖一百罷職役不叙正官奏聞區
處
　　　信牌
凡府州縣置立信牌量地逺近定立程限隨事銷繳違
者一日笞一十每一日加一等罪止笞四十　若府州
縣官遇有催辦事務不行依律發遣信牌輒下所屬守
併者杖一百其㸃視橋梁圩岸驛傳逓鋪踏勘災傷檢
屍捕賊抄劄之𩔖不在此限
　
　
　
　
　
　
　
　
　
　
　
　
　
　
　明㑹典卷一百二十八
欽定四庫全書
　明㑹典卷一百二十九
　　刑部四
　　　祭祀
　　明律
　　　祭享
凡大祀及廟享所司不將祭祀日期預先告示諸衙門
者笞五十因而失誤行事者杖一百其已承告示而失
誤者罪坐失誤之人　若百官已受誓戒而弔喪問疾
判署刑殺文書及預筵宴者皆罰俸錢一月其知有緦
麻以上喪或曽經杖罪遣充執事及令陪祀者罪同不
知者不坐若有喪有過不自言者罪亦如之其已受誓
戒人員散齋不宿凈室罰俸錢半月致齋不宿本司者
罰俸錢一月　若大祀牲牢玉帛黍稷之屬不如法者
笞五十一事缺少者杖八十一座全缺者杖一百　若
奉大祀犧牲主司喂養不如法致有瘦損者一牲笞四十
每一牲加一等罪止杖八十因而致死者加罪一等
中祀有犯者罪同(餘條/准此)
　　　毁大祀丘壇
凡大祀丘壇而毁損者杖一百流二千里壝門減二等
若棄毁大祀神御之物者杖一百徒三年遺失及誤毁
者各減三等
　　　致祭祀典神祗
凡社稷山川風雲雷雨等神及聖帝明王忠臣烈士載
在祀典應合致祭神祗所在有司置立牌面開寫神號
祭祀日期於潔淨處常川懸掛依時致祭至期失誤祭
祀者杖一百其不當奉祀之神而致祭者杖八十
　　　歴代帝王陵寢
凡歴代帝王陵寢及忠臣烈士先聖先賢墳墓不許於
上樵採耕種及牧放牛羊等畜違者杖八十
　　　䙝瀆神明
凡私家告天拜斗焚焼夜香燃㸃天燈七燈䙝瀆神明
者杖八十婦女有犯罪坐家長若僧道修齋設醮而拜
奏青詞表文及祈禳火灾者同罪還俗　若有官及軍
民之家縱令妻女於寺觀神廟燒香者笞四十罪坐夫
男無夫男者罪坐本婦其寺觀神廟住持及守門之人
不為禁止者與同罪
　　　禁止師巫邪術
凡師巫假降邪神書符呪水扶鸞禱聖自號端公太保
師婆及妄稱彌勒佛白蓮社明尊教白雲宗等㑹一應
左道亂政之術或隠藏圗像燒香集衆夜聚暁散佯修
善事扇惑人民為首者絞為從者各杖一百流三千里
若軍民裝扮神像鳴鑼撃鼓迎神賽㑹者杖一百罪坐
為首之人　里長知而不首者各笞四十　其民間春
秋義社不在禁限
　　　儀制
　　明律
　　　合和御藥
凡合和御藥誤不依本方及封題錯誤醫人杖一百料
理揀擇不精者杖六十若造御膳誤犯食禁厨子杖一
百若飲食之物不潔淨者杖八十揀擇不精者杖六十
不品嘗者笞五十監臨提調官各減醫人厨子罪二等
　若監臨提調官及厨子人等誤将雜藥至造御膳處
所者杖一百所将雜犯就令自喫門官及守衛官失於
搜檢者與犯人同罪　並臨時奏聞區處
　　　乗輿服御物
凡乗輿服御物收藏修整不如法者杖六十進御差失
者笞四十其車馬之屬不調習駕馭之具不堅完者杖
八十　若主守之人將乗輿服御物私自借用或轉借
與人及借之者各杖一百徒三年若棄毁者罪亦如之
遺失及誤毁者各減三等　若御幸舟船不堅固者工
匠杖一百若不整頓修飾及在船篙棹之屬缺少者杖
六十並罪坐所由監臨提調官各減工匠罪二等　並
臨時奏聞區處
　　　收藏禁書及私習天文
凡私家收藏𤣥象器物天文圖䜟應禁之物及歴代帝
王圗像金玉符璽等物者杖一百若私習天文者罪亦
如之並於犯人名下追銀一十兩給付告人充賞
　　　御賜衣服
凡御賜百官衣服使臣不行親送轉付他人給與者杖
一百罷職不叙
　　　失誤朝賀
凡朝賀及迎接詔書所司不預先告示者笞四十其已
承吿示而失誤者罪亦如之
　　　失儀
凡祭祀及謁拜園陵若朝㑹行禮差錯及失儀者罰俸
錢半月　其糾儀官應糾舉而不糾者罪同
　　　奏對失序
凡在朝侍從官貟特承顧問官高者先行回奏卑者以
次進對若先後失序者各罰俸錢半月
　　　朝見留難
凡儀禮司官將應朝見官員人等託故留難阻當不即
引見者斬大臣知而不問與同罪不知者不坐
　　　上書陳言
凡國家政令得失軍民利病一切興利除害之事並從
五軍都督府六部官面奏區處及聽監察御史提刑按
察司官各陳所見直言無隠　若内外大小官員但有
本衙門不便事件許令明白條陳實封進呈取自上裁
若知而不言茍延嵗月者在内從監察御史在外從按
察司紏察　若百工技藝之人應有可言之事亦許直
至御前奏聞其言可用即付所司施行各衙門但有阻
當者鞫問明白斬　其陳言事理並要直言簡易每事
各開前件不許虚飾繁文　若縱横之徒假以上書巧
言令色希求進用者杖一百　若稱訴寃枉於軍民官
司借用印信封皮入逓者借者及借與者皆斬
　　　見任官輒自立碑
凡見任官實無政跡輒自立碑建祠者杖一百若遣人
妄稱已善申請于上者杖八十受遣之人各減一等
　　　禁止迎送
凡上司官及使客經過若監察御史按察司官出巡按
治而所在各衙門官吏出郭迎送者杖九十其容令迎
送不舉問者罪亦如之
　　　公差人員欺陵長官
凡公差人員在外不循禮法欺陵守禦官及知府知州
者杖六十附過還役歴過俸月不准若校尉有犯杖七
十祗候禁子有犯杖八十
　　　服舍違式
凡官民房舍車服器物之𩔖各有等第若違式僣用有
官者杖一百罷職不叙無官者笞五十罪坐家長工匠
并笞五十　若僣用違禁龍鳳文者官民各杖一百徒
三年工匠杖一百連當房家小起發赴京籍充局匠
違禁之物並入官　首告者官給賞銀五十兩　若工
匠能自首者免罪一體給賞
　　　僧道拜父母
凡僧尼道士女冠並令拜父母祭祀祖先喪服等第皆
與常人同違者杖一百還俗　若僧道衣服止許用紬
絹布疋不得用紵絲綾羅違者笞五十還俗衣服入官
其袈裟道服不在禁限
　　　匿父母夫喪
凡聞父母及夫之喪匿不舉哀者杖六十徒一年若喪
制未終釋服從吉忘哀作樂及叅領筵宴者杖八十若
聞期親尊長喪匿不舉哀者亦杖八十若喪制未終釋
服從吉者杖六十　若官吏父母死應丁憂詐稱祖父
母伯叔姑兄姊之喪不丁憂者杖一百罷職役不叙無
喪詐稱有喪或舊喪詐稱新喪者罪同有規避者從重
論　若喪制未終冒哀從仕者杖八十　其當該官司
知而聽行各與同罪不知者不坐　其仕宦逺方丁憂
者以聞喪月日為始奪情起復者不拘此律
　　　棄親之任
凡祖父母父母年八十以上及篤疾别無以次侍丁而
棄親之任及妄稱祖父母父母老疾求歸入侍者並杖
八十　若祖父母父母及夫犯死罪被囚禁而筵宴作
樂者罪亦如之
　　　喪葬
凡有喪之家必須依禮安𦵏若惑于風水及託故停柩
在家經年暴露不𦵏者杖八十　其從尊長遺言将屍
燒化及棄置水中者杖一百卑幼並減二等若亡歿遠
方子孫不能歸𦵏而焼化者聴從其便　其居喪之家
修齋設醮若男女溷雜飲酒食肉者家長杖八十僧道
同罪還俗
　　　鄉飲酒禮
凡鄉黨序齒及鄉飲酒禮已有定式違者笞五十
　　　人命
　　明律
　　　謀殺人
凡謀殺人造意者斬從而加功者絞不加功者杖一百
流三千里殺訖乃坐　若傷而不死造意者絞從而加
功者杖一百流三千里不加功者杖一百徒三年　若
謀而己行未曽傷人者杖一百徒三年為從者各杖一
百但同謀者皆坐　其造意者身雖不行仍為首論從
者不行減行者一等　若因而得財者同强盜不分首
從論皆斬
　　　謀殺制使及本管長官
凡奉制命出使而官吏謀殺及部民謀殺本屬知府知
州知縣軍士謀殺本管指揮千戸百戸若吏卒謀殺本
部五品以上長官已行者杖一百流二千里已傷者絞
殺者皆斬
　　　謀殺祖父母父母
凡謀殺祖父母父母及期親尊長外祖父母夫夫之祖
父母父母已行者皆斬已殺者皆凌遲處死謀殺緦麻
以上尊長已行者杖一百流二千里已傷者絞已殺者
皆斬　其尊長謀殺卑幼已行各依故殺罪減二等己
巳傷者減一等已殺者依故殺法　若奴婢及雇工人
謀殺家長及家長之期親外祖父母若緦麻以上親者
罪與子孫同
　　　殺死姦夫
凡妻妾與人姦通而於姦所親獲姦夫姦婦登時殺死
者勿論若止殺死姦夫者姦婦依律斷罪從夫嫁賣
其妻妾因姦同謀殺死本夫者凌遲處死姦夫處斬若
姦夫自殺其夫者姦婦雖不知情絞
　　　謀殺故夫父母
凡妻妾謀殺故夫之祖父母父母者並與謀殺舅姑罪
同　若奴婢謀殺舊家長者以凡人論
　　　殺一家三人
凡殺一家非死罪三人及支解人者凌遲處死財産斷
付死者之家妻子流二千里為從者斬
　　　採生拆割人
凡採生拆割人者凌遲處死財産斷付死者之家妻子
及同居家口雖不知情並流二千里安置為從者斬若
已行而未曽傷人者亦斬妻子流二千里為從者杖一
一百三千里里長知而不舉者杖一百不知者不坐告
獲者官給賞銀二十兩
　　　造畜蠱毒殺人
凡造畜蠱毒堪以殺人及教令者斬造畜者財産入官
妻子及同居家口雖不知情並流二千里安置若以蠱
毒毒同居人其被毒之人父母妻妾子孫不知造蠱情
者不在流逺之限若里長知而不舉者各杖一百不知
者不坐告獲者官給賞銀二十兩　若造魘魅符書呪
詛欲以殺人者各以謀殺論因而致死者各依本殺法
欲令人疾苦者減二等其子孫于祖父母父母奴婢雇
工人於家長者各不減　若用毒藥殺人者斬買而未
用者杖一百徒三年知情賣藥者與同罪不知者不坐
　　　鬬毆及故殺人
凡鬬毆殺人者不問手足他物金刃並絞　故殺者斬
若同謀同毆人因而致死者以致命傷為重下手者絞
絞原謀者杖一百流三千里餘人各杖一百
　　　屏去人服食
凡以他物置人耳鼻及孔竅中若故屏去人服用飲之
之物而傷人者杖八十致成殘廢疾者杖一百徒三年
令至篤疾者杖一百流三千里将犯人財産一半給付
篤疾之人養贍至死者絞　若故用蛇蝎毒蟲咬傷人
者以鬬毆傷論因而致死者斬
　　　戯殺誤殺過失殺傷人
凡因戲而殺傷人及因鬬毆而誤殺傷傍人者各以鬬
殺傷論　其謀殺故殺人而誤殺傍人者以故殺論
若知津河水深泥濘而詐稱平淺及橋梁渡舡朽漏不
堪渡人而詐稱牢固誑令人過渡以致陷溺死傷者亦
以鬬殺傷論　若過失殺傷人者各准鬬殺傷罪依律
收贖給付其家
　　　夫毆死有罪妻妾
凡妻妾因毆罵夫之祖父母父母而夫擅殺死者杖一
百　若夫毆妻妾因而自盡身死者勿論
　　　殺子孫及奴婢圗賴人
凡祖父母父母故殺子孫及家長故殺奴婢圗賴人者
杖七十徒一年半　若子孫将已死祖父母父母奴婢
雇工人将家長身屍圗賴人者杖一百徒三年期親尊
長杖八十徒二年大功小功緦麻各逓減一等　若尊
長将已死卑幼及他人身屍圗賴人者杖八十　其告
官者隨所告輕重並依誣告平人律論罪　若因而詐
取財物者計贓准竊盜搶去財物者准白晝搶奪論免
刺各從重科斷
　　　弓箭傷人
凡故向城市及有人居止宅舍放彈射箭投擲磚石者
笞四十傷人者減凡鬭傷一等因而致死者杖一百流
三千里
　　　車馬殺傷人
凡無故於街市鎮店馳驟車馬因而傷人者減凡鬬傷
一等死死者杖一百流三千里若於鄉村無人曠野地
内馳驟因而傷人致死者杖一百並追埋𦵏銀一十兩
若因公務急速而馳驟殺傷人者以過失論
　　　庸醫殺傷人
凡庸醫為人用藥鍼刺誤不依本方因而致死者責令
别醫辨驗藥餌穴道如無故害之情者以過失殺人論
不許行醫　若故違本方詐療疾病而取財物者計贓
准竊盗論因而致死及因事故用藥殺人者斬
　　　窩弓殺傷人
凡打捕户於深山曠野猛獸往来去處穿作阬穽及安
置窩弓不立望竿及抹眉小索者笞四十以致傷人者
減鬬毆傷二等因而致死者杖一百徒三年追徴埋𦵏
銀一十兩
　　　威逼人致死
凡因事威逼人致死者杖一百若官吏公使人等非因
公務而威逼平民致死者罪同並追埋𦵏銀一十兩
若威逼期親尊長致死者絞大功以下逓減一等　若
因姦盜而威逼人致死者斬
　　　尊長為人殺私和
凡祖父母父母及夫若家長為人所殺而子孫妻妾奴
婢雇工人私和者杖一百徒三年期親尊長被殺而卑
幼私和者杖八十徒三年大功以下各逓減一等其卑
幼被殺而尊長私和者各減一等若妻妾子孫及子孫
之婦奴婢雇工人被殺而祖父母父母家長私和者杖
八十受財者計贓准竊盜論從重科斷　常人私和人
命者杖六十
　　　同行知有謀害
凡知同伴人欲行謀害他人不即阻當救䕶及被害之
後不首告者杖一百
　
　
　
　
　
　
　
　
　
　
　
　
　
　
　
　明㑹典卷二十九
欽定四庫全書
　明㑹典卷一百三十
　　刑部五
　　　賊盜
　　明律
　　　謀反大逆
凡謀反及大逆但共謀者不分首從皆凌遲處死祖父
父子孫兄弟及同居之人不分異姓及伯叔父兄弟之
子不限籍之同異年十六以上不論篤疾廢疾皆斬其
十五以下及母女妻妾姊妹若子之妻妾給付功臣之
家為奴財産入官若女許嫁已定歸其夫子孫過房與
人及聘妻未成者俱不追坐知情故縱隠藏者斬有能
捕獲者民授以民官軍授以軍職仍将犯人財産全給
充賞知而首告官為捕獲者止給財産不首者杖一百
流三千里
　　　謀叛
凡謀叛但共謀者不分首從皆斬妻妾子女給付功臣
之家為奴財産並入官父母祖孫兄弟不限籍之同異
皆流二千里安置知情故縱隠藏者絞有能告捕者将
犯人財産全給充賞知而不首者杖一百流三千里若
謀而未行為首者絞為從者皆杖一百流三千里知而
不首者杖一百徒三年　若逃避山澤不服追喚者以
謀叛未行論其拒敵官兵者以謀叛已行論
　　　造妖書妖言
凡造䜟緯妖書妖言及傳用惑衆者皆斬若私有妖書
隠藏不送官者杖一百徒三年
　　　盜大祀神御物
凡盜大祀神祇御用祭器帷帳等物及盜饗薦玉帛牲
牢饌具之屬者皆斬其未進神御及營造未成若已奉
祭訖之物及其餘官物皆杖一百徒三年若計贓重於
本罪者各加盜罪一等
　　　盜制書
凡盜制書及起馬御寶聖㫖起船符驗者皆斬　盜各
衙門官文書者皆杖一百刺字若有所規避者從重論
事干軍機錢粮者皆絞
　　　盜印信
凡盜各衙門印信及夜巡銅牌者皆斬盜闗防印信者
皆杖一百刺字
　　　盜内府財物
凡盜内府財物者皆斬
　　　盜城門鑰
凡盜京城門鑰者杖一百流三千里盜府州縣鎮城闗
門鑰皆杖一百徒三年盜倉庫門等鑰皆杖一百並刺
字
　　　盜軍器
凡盜軍器者計贓以凡盜論若盜應禁軍器者與私有
罪同若行軍之所及宿衛軍人相盜入已者准凡盜論
還充官用者各減二等
　　　盜園陵樹木
凡盜園陵内樹木者皆杖一百徒三年若盜他人墳塋
内樹木者杖八十若計贓重於本罪者各加盜罪一等
　　　監守自盜倉庫錢粮
凡監臨主守自盜倉庫錢粮等物不分首從併贓論罪
並於右小臂膊上刺盜官錢粮物三字
　　　一貫以下杖八十
　　　一貫之上至二貫五百文杖九十
　　　五貫杖一百
　　　七貫五百文杖六十徒一年
　　　一十貫杖七十徒一年半
　　　一十二貫五百文杖八十徒二年
　　　一十五貫杖九十徒二年半
　　　一十七貫五百文杖一百徒三年
　　　二十貫杖一百流二千里
　　　二十二貫五百文杖一百流二千五百里
　　　二十五貫杖一百流三千里
　　　四十貫斬
　　　常人盜倉庫錢粮
凡常人盜倉庫錢粮等物不得財杖六十免刺但得財
者不分首從併贓論罪並於右小臂膊上刺盜官錢粮
物三字
　　　一貫以下杖七十
　　　一貫之上至五貫杖八十
　　　一十貫杖九十
　　　一十五貫杖一百
　　　二十貫杖六十徒一年
　　　二十五貫杖七十徒一年半
　　　三十貫杖八十徒二年
　　　三十五貫杖九十徒二年半
　　　四十貫杖一百徒三年
　　　四十五貫杖一百流二千里
　　　五十貫杖一百流二千五百里
　　　五十五貫杖一百流三千里
　　　八十貫絞
　　　强盜
凡强盜已行而不得財者皆杖一百流三千里但得財
者不分首從皆斬　若以藥迷人圖財者罪同　若竊
盜臨時有拒捕及殺傷人者皆斬因盜而姦者罪亦如
之共盜之人不曽助力不知拒捕殺傷人及姦情者止
依竊盜論　其竊盜事主知覺棄財逃走事主追逐因
而拒捕者自依罪人拒捕律科斷
　　　刼囚
凡刼囚者皆斬　若私竊放囚人逃走者與囚同罪至
死者減一等竊而未得囚者減二等因而傷人者絞殺
人者斬為從各減一等　若官司差人追徴錢粮勾攝
公事及捕獲罪人聚衆中途打奪者杖一百流三千里
因而傷人者絞殺人及聚至十人為首者斬下手致命
者絞為從各減一等其率領家人隨從打奪者止坐尊
長若家人亦曽傷人者仍以凡人首從論
　　　白晝搶奪
凡白晝搶奪人財物者杖一百徒三年計贓重者加竊
盜罪二等傷人者斬為從各減一等並於右小臂膊上
刺搶奪二字若若因失火及行船遭風著淺而乗時搶
奪人財物及拆毁船隻者罪亦如之　其本與人鬬毆
或勾捕罪人因而竊取財物者計贓准竊盜論因而奪
去者加二等罪止杖一百流三千里並免刺若有殺傷
者各從故鬬論
　　　竊盜
凡竊盜已行而不得財笞五十免刺但得財者以一主
為重併贓論罪為從者各減一等初犯並於右小臂上
上刺竊盜二字再犯刺左小臂膊三犯者絞以曽經刺
字為坐　掏摸者罪同　若軍人為盜雖免刺字三犯
一體處絞
　　　一貫以下杖六十
　　　一貫之上至一十貫杖七十
　　　二十貫杖八十
　　　三十貫杖九十
　　　四十貫杖一百
　　　五十貫杖六十徒一年
　　　六十貫杖七十徒一年半
　　　七十貫杖八十徒二年
　　　八十貫杖九十徒二年半
　　　九十貫杖一百徒三年
　　　一百貫杖一百流二千里
　　　一百一十貫杖一百流二千五百里
　　　一百二十貫罪止杖一百流三千里
　　　盜馬牛畜産
凡盜馬牛驢騾猪羊鷄犬鵝鴨者並計贓以竊盜論若
盜官畜産者以常人盜官物論　若盜馬牛而殺者杖
一百徒三年驢騾杖七十徒一年半若計贓重於本罪
者各加盜罪一等
　　　盜田野榖麥
凡盜田野穀麥菜果及無人看守器物者並計贓准竊
盜論免刺　若山野柴草木石之𩔖他人已用功力斫
伐積聚而擅取者罪亦如之
　　　親屬相盜
凢各居親屬相盜財物者期親減凡人五等大功減四
等小功減三等緦麻減二等無服之親減一等並免刺
若行强盜者尊長犯卑幼亦各依上減罪卑幼犯尊長
以凡人論若有殺傷者各依殺傷尊長卑幼本律從重
論　若同居卑幼将引他人盜己家財物者卑幼依私
擅用財物論加二等罪止杖一百他人減凡盜罪一等
免刺若有殺傷者自依殺傷尊長卑幼本律科罪他人
縱不知情亦依强盜論若他人殺傷人者卑幼縱不知
情亦依殺傷尊長卑幼本律從重論　其同居奴婢雇
工人盜家長財物及自相盜者減凡盜罪一等免刺
　　　恐嚇取財
凡恐嚇取人財物者計贓准竊盜論加一等免刺　若
期親以下自相恐嚇者卑幼犯尊長以凡人論尊長犯
卑幼亦依親屬相盜律逓減科罪
　　　詐欺官司取財
凡用計詐欺官司以取財物者並計贓准竊盜論免刺
若期親以下自相欺詐者亦依親屬相盜律逓減科罪
　若監臨主守詐取所監守之物者以監守自盜論未
得者減二等　若冒認及誆賺局騙拐帶人財物者亦
計贓准竊盜論免刺
　　　畧人畧賣人
凡設方畧而誘取良人及畧賣良人為奴婢者皆杖一
百流三千里為妻妾子孫者杖一百徒三年因而傷人
者絞殺人者斬被畧之人不坐給親完聚　若假以乞
養過房為名買良家子女轉賣者罪亦如之　若和同
相誘及相賣良人為奴婢者杖一百徒三年為妻妾子
孫者杖九十徒二年半被誘之人減一等未賣者各減
一等十嵗以下雖和亦同畧誘法　若畧賣和誘他人
奴婢者各減畧賣和誘良人罪一等　若畧賣子孫為
奴婢者杖八十弟妹及姪姪孫外孫若己之妾子孫之
婦者杖八十徒二年子孫之妾減二等同堂弟妹堂姪
及姪孫者杖九十徒二年半和賣者減一等未賣者又
減一等被賣卑幼不坐給親完聚　其賣妻為婢及賣
大功以下親為奴婢者各從凡人和畧法　若窩主及
買者知情並與犯人同罪牙保各減一等並追價入官
不知者俱不坐追價還主
　　　𤼵塚
凡𤼵掘墳塚見棺槨者杖一百流三千里已開棺槨見
屍者絞𤼵而未至棺槨者杖一百徒三年若塚先穿陷
及未殯埋而盜屍柩者杖九十徒二年半開棺槨見屍
者亦絞其盜取器物磚石者計贓准凡盜論免刺　若
卑幼𤼵尊長墳塚者同凡人論開棺槨見屍者斬若棄
屍賣墳地者罪亦如之買地牙保保知情者各杖八十
追價入官地歸同宗親屬不知者不坐若尊長𤼵卑幼
墳塚開棺槨見屍者緦麻杖一百徒三年小功以上各
逓減一等發子孫墳塚開棺槨見屍者杖八十其有故
而依禮遷𦵏者俱不坐　若殘毁他人死屍及棄屍水
中者各杖一百流三千里若棄毁緦麻以上尊長死屍
者斬棄而不失及髠髮若傷者各減一等緦麻以上卑
幼各依凡人逓減一等毁棄子孫死屍者杖八十其子
孫毁棄祖父母父母及奴婢雇工人毁棄家長死屍者
斬　若穿地得死屍不即掩埋者杖八十若於他人墳
墓熏狐狸因而焼棺槨者杖八十徒二年燒屍者杖一
百徒三年若緦麻以上尊長各逓加一等卑幼各依凡
人逓減一等若子孫於祖父母父母及奴婢雇工人於
家長墳墓熏狐狸者杖一百燒棺槨者杖一百徒三年
焼屍者絞　若平治他人墳墓為田園者杖一百於有
主墳地内盜𦵏者杖八十勒限移𦵏　若地界内有死
人里長地鄰不申報官司檢驗而輒移他處及埋𦵏者
杖八十以致失屍者杖一百殘毁及棄屍水中者杖六
十徒一年棄而不失及髠髮若傷者各減一等因而盜
取衣服者計贓准竊盜論免刺
　　　夜無故入人家
凡夜無故入人家内者杖八十主家登時殺死者勿論
其已就拘執而擅殺傷者減鬬毆殺傷罪二等至死者
杖一百徒三年
　　　盜竊窩主
凡强盜窩主造意身雖不行但分贓者斬若不行又不
分贓者杖一百流三千里共謀者行而不分贓及分贓
而不行皆斬若不行又不分贓者杖一百　竊盜窩主
造意身雖不行但分贓者為首論若不行又不分贓者
為從論以臨時主意上盜者為首其為從者行而不分
贓及分贓而不行仍為從論若不行又不分贓笞四十
　若本不同謀相遇共盜以臨時主意上盜者為首餘
為從論　其知人畧賣和誘人及强竊盜後而分贓者
計所分贓准竊盜為從論免刺　若知强竊盜贓而故
買者計所買物坐贓論知而寄藏者減一等各罪止杖
一百其不知情誤買及受寄者俱不坐
　　　共謀為盜
凡共謀為强盜臨時不行而行者却為竊盜共謀者分
贓造意者為竊盜首餘人並為竊盗從若不分贓造意
者為竊盗從餘人並笞五十以臨時主意上盗者為竊盗首
　其共謀為竊盗臨時不行而行者為强盗其不行之人造
意者分贓知情不知情並為竊盗首造意者不分贓及餘人
分贓俱為竊盗從以臨時主意及共為强盗者不分首從論
　　　公取竊取皆為盜
凡盜公取竊取皆為盜器物錢帛之𩔖須移徙已離盜
所珠玉寶貨之𩔖據入手隠藏縱未将行亦是其木石
重器非人力所勝雖移本處未䭾載間猶未成盜馬牛
駝騾之𩔖須出䦨圏鷹犬之𩔖須專制在已乃成為盜
　　　起除刺字
凡盜賊曽經刺字者俱發原籍收充警跡該徒者役滿
充警該流者於流所充警若有起除原刺字様者杖六
十補刺
　　　詐偽
　　明律
　　　詐為制書
凡詐為制書及増減者皆斬未施行者絞傳寫失錯者
杖一百　凡詐為将軍總兵官五軍都督府六部都察
院都指揮使司内外各衛指揮使司守禦𦂳要隘口千
戸所文書套畫押字盜用印信及空紙用印者皆絞察
院布政司按察司府州縣衙門者杖一百流三千里其
餘衙門者杖一百徒三年未施行者各減一等若有規
避事重者從重論　其當該官司知而聴行各與同罪
不知者不知
　　　詐傳詔㫖
凡詐傳詔㫖者斬皇后懿㫖皇太子令㫖親王令㫖者
絞　若詐傳一品二品衙門官言語於各衙門分付公
事有所規避者杖一百徒三年三品四品衙門官言語
者杖一百五品以下衙門官言語者杖八十為從者各
減一等若得財者計贓以不枉法因而動事曲法者以
枉法各從重論　其當該官司知而聴行各與同罪不
知者不坐　若各衙門追究錢粮鞫問刑名公事當該
官吏将奏准合行事理妄稱奉㫖追理者斬
　　　對制上書詐不以實
凡對制及奏事上書詐不以實者杖一百徒三年非宻
而妄言有宻者加一等　若奉制推按問事報上不以
實者杖八十徒二年事重者以出入人罪論
　　　偽造印信厯日等
凡偽造諸衙門印信及厯日符驗夜巡銅牌茶鹽引者
斬有能告捕者官給賞銀五十兩偽造闗防印記者杖
一百徒三年告捕者官給賞銀三十兩為從知情情行
用者各減一等若造而未成者各又減一等其當該官
司知而聴行與同罪不知者不坐
　　　偽造寶鈔
凡偽造寶鈔不分首從及窩主知知情行使者皆斬財
産並入官告捕者官給賞銀二百五十兩仍給犯人財
産里長知而不首者杖一百不知者不坐其巡捕守把
官軍知情故縱者與同罪若捜獲偽鈔隠匿入已不解
官者杖一百流三千里失於巡捕及透漏者杖八十仍
依强盜責限根捕　若将寶鈔挑剜補輳描改以真作
偽者杖一百流三千里為從及知情行使者杖一百徒
三年　其同情偽造人有能悔過捕獲同伴首告者與
免本罪亦依常人一體給賞
　　　私鑄銅錢
凡私鑄銅錢者絞匠人罪同為從及知情買使者各減
一等告捕者官給賞銀五十兩里長知而不首者杖一
百不知者不坐　若将時用銅錢剪錯薄小取銅以求
利者杖一百　若偽造金銀者杖一百徒三年為從及
知情買使者各減一等
　　　詐假官
凡詐假官假與人官者斬其知情受假官者杖一百流
三千里不知者不坐　若無官而詐稱有官有所求為
或詐稱官司差遣而捕人及詐冒官員姓名者杖一百
徒三年若詐稱見任官子孫弟姪家人總領於按臨部
内有所求為者杖一百為從者各減一等若得財者並
計贓准竊盜從重論　其當該官司知而聽行與同罪
不知者不坐
　　　詐稱内使等官
凡詐稱内使及都督府四輔諫院等官六部監察御史
按察司官在外體察事務欺誑官府扇惑人民者斬知
情隨行者減一等其當該官司知而聴行與同罪不知
者不坐　若詐稱使臣乗驛者杖一百流三千里為從
者減一等驛官知而應付者與同罪不知情失盤結者
笞五十其有符驗而應付者不坐
　　　近侍詐稱私行
凡近侍之人在外詐稱私行體察事務扇惑人民者斬
　　　詐為瑞應
凡詐為瑞應者杖六十徒一年　若有災祥之𩔖而欽
天監官不以實對者加二等
　　　詐病死傷避事
凡官吏人等詐稱病病臨事避難者笞四十事重者杖
八十　若犯罪待對故自傷殘者杖一百詐死者杖一
百徒三年所避事重者各從重論若無避故自傷殘者
杖八十其受雇倩為人傷殘者與犯人同罪因而致死
者減鬬殺罪一等　若當該官司知而聴行與同罪不
知者不坐
　　　詐教誘人犯法
凡諸人設計用言教誘人犯法及和同令人犯法却行
捕告或令人捕告欲求給賞或欲陷害人得罪者皆與
犯法之人同罪
　
　
　
　
　
　
　
　
　
　
　
　
　
　明㑹典卷一百三十
欽定四庫全書
　明㑹典卷一百三十一
　　刑部六
　　　鬬毆
　　明律
　　　鬬毆
凡鬬毆以手足毆人不成傷者笞二十成傷及以他物
毆人不成傷者笞三十成傷者笞四十青赤腫為傷非
手足者其餘皆為他物即兵不用刃亦是㧞髪方寸以
上笞五十若血從耳目中出及内損吐血者杖八十以
穢物汚人頭面者罪亦如之　折人一齒及手足一指
眇人目抉毁人耳鼻若破人骨及用湯火銅鐵汁傷人
者杖一百以穢物灌入人口鼻内者罪亦如之　折
二齒二指以上及髠髮者杖六十徒一年　折人肋眇
人兩目堕人胎及刃傷人者杖八十徒二年　折跌人
肢體及瞎人一目者杖一百徒三年　瞎人兩目折人
兩肢損人二事以上及因舊患令至篤疾若斷人舌及
毁敗人陰陽者並杖一百流三千里仍将犯人財産一
半斷付被傷篤疾之人養贍　同謀共毆傷人者各以
下手傷重者為重罪原謀減一等　若因鬬互相毆傷
者各驗其傷之輕重定罪後下手理直者減二等至死
及毆兄姊伯叔者不減
　　　保辜限期
凡保辜者責令犯人醫治辜限内皆須因傷死者以鬬
毆殺人論　其在辜限外及雖在辜限内傷已復平官
司文案明白别因他故死者各從本毆傷法若折傷法
上辜内醫治平復者各減二等辜内雖平復而成殘廢
篤疾及辜限滿日不平復者各依律全科　手足及以
他物毆傷人者限二十日以刃及湯火傷人者限三十
日折跌肢體及皮骨堕胎者無問手足他物皆限五十
日
　　　宫内忿爭
凡於宫内忿爭者笞五十聲徹御在所及相毆者杖一
百折傷以上加凡鬬傷三等殿内又逓加一等
　　　皇家袒免以上親被毆
凡皇家袒免親而毆之者杖六十徒一年傷者杖八十
徒二年折傷以上重者加凡鬬二等緦麻以上各逓加
一等篤疾者絞死者斬
　　　毆制使及本管長官
凡奉制命出使而官吏毆之及部民毆本属知府知州
知縣軍士毆本管指揮千戸百戸若吏卒毆本部五品
以上長官杖一百徒三年傷者杖一百流二千里折傷
者絞若毆六品以下長官各減三等毆佐貳官首領官
又各逓減一等減罪輕者加凡鬬一等篤疾者絞死者
斬　若流外官及軍民吏卒毆非本管三品以上官者
杖八十徒二年傷者杖一百徒三年折傷者杖一百流
二千里毆傷五品以上官者减二等若減罪輕及毆傷
九品以上官者各加凡鬬傷二等　其公使人在外毆
打有司官者罪亦如之從所属上司拘問
　　　佐職統属毆長官
凡本衙門首領官及所属屬官毆傷長官者各減吏卒
毆傷長官二等佐貳官毆長官者又各減二等減罪輕
者加凡鬬一等篤疾者絞死者斬
　　　上司官與統屬官相毆
凡監臨上司佐貳首領官與所統屬下司官品級高者
及與部民有高官而相毆者並同凡鬬論若非相統屬
官品級同自相毆者亦同凡鬬論
　　　九品以上官毆官長
凡流内九品以上官毆非本管三品以上官者杖六十
徒一年折傷以上及毆傷五品以上若五品以上毆傷
三品以上官者各加凡鬬傷二等
　　　拒毆追攝人
凡官司差人追徴錢粮勾攝公事而抗拒不服及毆所
差人者杖八十若傷重至内損吐血以上及本犯重者
各加二等罪止杖一百流三千里至篤疾者絞死者斬
　　　毆受業師
凡毆受業師者加凡人二等死者斬
　　　威力制縳人
凡爭論事理聴經管陳告若以威力制縳人及於私家
拷打監禁者並杖八十傷重至内損吐血以上各加凡
鬬毆傷二等而致死者絞若以威力主使人毆打而致
死傷者並以主使之人為首下手之人為從論減一等
　　　良賤相毆
凡奴婢毆良人者加凡人一等致篤疾者絞死者斬其
良人毆傷他人奴婢者減凡人一等若死及故殺者絞
若奴婢自相毆傷殺者各依凡鬬傷殺法相侵財物者
不用此律　若毆緦麻小功親奴婢非折傷勿論至折
傷以上各減殺傷凡人奴婢罪二等大功減三等至死
者杖一百徒三年故殺者絞過失殺者各勿論　若毆
緦麻小功親雇工人非折傷勿論至折傷以上各減犯
人罪一等大功減二等至死及故殺者並絞過失殺者
各勿論
　　　奴婢毆家長
凡奴婢毆家長者皆斬殺者皆凌遲處死過失殺者絞
傷者杖一百流三千里若毆家長之期親及外祖父母
者絞傷者皆斬過失殺者減毆罪二等傷者又減一等
故殺者皆凌遲處死毆家長之緦麻親杖六十徒一年
小功杖七十徒一年半大功杖八十徒二年折傷以上
緦麻加毆良人罪一等小功加二等大功加三等加者
加入於死死者皆斬　若雇工人毆家長及家長之期
親若外祖父母者杖一百徒三年傷者杖一百流三千
里折傷者絞死者斬故殺者凌遲處死過失殺傷者各
減本殺傷罪二等毆家長之緦麻親杖八十小功杖九
十大功杖一百傷重至内損吐血以上緦麻小功加凡
人罪一等大功加二等死者各斬　若奴婢有罪其家
長及家長之期親若外祖父母不告官司而毆殺者杖
一百無罪而殺者杖六十徒一年當房人口悉放從良
若若家長及家長之期親若外祖父母毆雇工人非折
傷勿論至折傷以上減凡人三等因而致死者杖一百
徒三年故殺者絞　若違犯教令而依法決罰邂逅致
死及過失殺者各勿論
　　　妻妾毆夫
凡妻毆夫杖一百夫願離者聽至折傷以上各加凡鬬
鬬傷三等至篤疾者絞死者斬故殺者凌遲處死　若
妾毆夫及正妻者又各加一等加者加入於死　其夫
毆妻非折傷勿論至折傷以上減凡人二等先行審問
夫婦如願離異者斷罪離異不願離異者驗罪收贖至
死者絞毆傷妾至折傷以上減毆傷妻二等死死者杖
一百徒三年妻毆傷妾與夫毆妻罪同過失殺者各勿
論　若毆妻之父母者杖一百折傷以上各加凡鬬傷
罪一等至篤疾者絞死者斬
　　　同姓親屬相毆
凡同姓親屬相毆雖五服已盡而尊卑名分猶存者尊
長減凡鬬一等卑幼加一等至死者並以凡人論
　　　毆大功以下尊長
凡卑幼毆本宗及外姻緦麻兄姊杖一百小功杖六十
徒一年大功杖七十徒一年半尊屬又各加一等折傷
以上各逓加凡鬬傷一等篤疾者絞死者斬　若尊長
毆卑幼非折傷勿論至折傷以上緦麻減凡人一等小
功減二等大功減三等至死者絞其毆殺同堂弟妹堂
姪及姪孫者杖一百流三千里故殺者絞
　　　毆期親尊長
凡弟妹毆兄姊者杖九十徒二年半傷者杖一百徒三
年折傷者杖一百流三千里刃傷及折肢體瞎其一目
者絞死者皆斬若姪毆伯叔父母姑及外孫毆外祖父
母各加一等其過失殺傷者各減本殺傷罪二等故殺
者皆凌遲處死　其兄姊毆殺弟妹及伯叔姑毆殺姪
并姪孫若外祖父母毆殺外孫者杖一百徒三年故殺
者杖一百流二千里過失殺者各勿論
　　　毆祖父母父母
凡子孫毆祖父母父母及妻妾毆夫之祖父母父母者
皆斬殺者皆凌遲處死過失殺者杖一百流三千里傷
者杖一百徒三年　其子孫違犯教令而祖父母父母
非理毆殺者杖一百故殺者杖六十徒一年嫡繼慈養
母殺者各加一等致令絶嗣者絞若非理毆子孫之婦
及乞養異姓子孫致令廢絶者杖八十篤疾者加一等
並令歸宗子孫之婦追還嫁粧仍給養贍銀一十兩乞
養子孫撥付合得財産養贍至死者各杖一百徒三年
故殺者各杖一百流二千里妾各減二等　其子孫毆
罵祖父母父母及妻妾毆罵夫之祖父母父母而毆殺
之若違犯教令而依法決罰邂逅致死及過失殺者各
勿論
　　　妻妾與夫親屬相毆
凡妻妾毆夫之期親以下緦麻以上尊長與夫毆同罪
至死者各斬　若妻毆傷卑属與夫毆同至死者絞
若毆殺夫之兄弟子杖一百流三千里故殺者絞妾犯
者各從凡鬬法　若尊長毆傷卑幼之婦減凡人一等
妾又減一等至死者絞　若弟妹毆兄之妻加凡人一
等　若兄姊毆弟之妻及妻毆夫之弟妹及弟之妻各
減凡人一等若毆妾者各又減一等　其毆姊妹夫妻
之兄弟及妻毆夫之姊妹夫者以凡鬬論若妾犯者各
加一等　若妾毆夫之妾子減凡人二等毆妻之子以
凡人論若妻之子毆傷父妾加凡人一等妾子毆傷父
妾又加二等　至死者各依凡人論
　　　毆妻前夫之子
凡毆妻前夫之子者減凡人一等同居者又減一等至
死者絞　若毆繼父者杖六十徒一年折傷以上加凡
鬬傷一等同居者又加一等至死者斬　其故殺及自
來不曾同居者各以凡人論
　　　妻妾毆故夫父母
凡妻妾夫亡改嫁毆故夫之祖父母父母者並與毆舅
姑罪同其舊舅姑毆已故子孫改嫁妻妾者亦與毆子
孫婦同　若奴婢毆舊家長及家長毆舊奴婢者各以
凡人論
　　　父祖被毆
凡祖父母父母為人所毆子孫即時救䕶而還毆非折
傷勿論至折傷以上減凡鬬三等至死者依常律　若
祖父母父母為人所殺而子孫擅殺行兇人者杖六十
其即時殺死者勿論
　　　罵言
　　明律
　　　罵人
凡罵人者笞一十互相罵者各笞一十
　　　罵制使及本管長官
凡奉制命出使而官吏罵詈及部民罵本屬知府知州
知縣軍士罵本管指揮千戸百戸若吏卒罵本部五品
以上長官杖一百若罵六品以下長官各減三等罵佐
貳官首領官又各逓減一等
　　　佐職統屬長官
凡首領官及統屬官罵五品以上長官杖八十若罵六
品以下長官減三等佐貳官罵長官者又各減二等
　　　奴婢罵家長
凡奴婢罵家長者絞罵家長之期親及外祖父母者杖
八十徒二年大功杖八十小功杖七十緦麻杖六十若
雇工人罵家長者杖八十徒二年罵家長之期親及外
祖父母者杖一百大功杖六十小功笞五十緦麻笞四
十
　　　罵尊長
凡罵緦麻兄姊笞五十小功杖六十大功杖七十尊屬
各加一等若罵兄姊者杖一百伯叔父母姑外祖父母
各加一等
　　　罵祖父母父母
凡罵祖父母父母及妻妾罵夫之祖父母父母者並絞
　　　妻妾罵夫期親尊長
凡妻妾罵夫之期親以下緦麻以上尊長與夫罵罪同
妾罵夫者杖八十妾罵妻者罪亦如之若罵妻之父母
者杖六十
　　　妻妾罵故夫父母
凡妻妾夫亡改嫁罵故夫之祖父母父母者並與罵舅
姑罪同　若奴婢罵舊家長者以凡人論
　　　訴訟
　　明律
　　　越訴
凡軍民詞訟皆須自下而上陳告若越本官官司輒赴
上司稱訴者笞五十　若迎車駕及撃登聞鼓申訴而
不實者杖一百事重者從重論得實者免罪
　　　投匿名文書告人罪
凡投隠匿姓名文書告言人罪者絞見者即便燒毁若
将送入官司者杖八十官司受而為理者杖一百被告
言者不坐若能連文書捉獲解官者官給銀一十兩充
賞
　　　告狀不受理
凡告謀反逆叛官司不即受理掩捕者杖一百徒三年
以致聚衆作亂攻陷城池及刼掠人民者斬若告惡逆
不受理者杖一百告殺人及强盜不受理者杖八十鬬
毆婚姻田宅等事不受理者各減犯人罪二等並罪止
杖八十受財者計贓以枉法從重論　若詞訟原告被
論在兩處州縣者聴原告就被論官司告理歸結推故
不受理者罪亦如之　若都督府各部兼察御史按察
司及分司經歴去處應有詞訟未經本管官司陳吿及
本宗公事未絶者並聴置簿立限發當該官司追問取
具歸結縁由勾銷若有遲錯不即舉行改正者與當官
官吏同罪其已經本管官司陳告不為受理及本宗公
事已絶理斷不當稱訴寃枉者各衙門即便勾問若推
故不受理及轉委有司或仍發原問官收問者依依告
狀不受理律論罪　若追問詞訟及大小公事須要就
本衙門歸結不得轉委違者隨所告事理輕重以坐其
罪
　　　聴訟迴避
凡官吏於訴訟人内闗有服親及婚姻之家若受業師
及舊有讐嫌之人並聴移文廽避違者笞四十若罪有
増減者以故出入人罪論
　　　誣告
凡誣告人笞罪者加所誣罪二等流徒杖罪加所誣罪
三等各罪止杖一百流三千里若所誣徒罪人已役流
罪人已配雖經改正放囬驗日犯犯人名下追徴用過
路費給還若曽經典賣田宅者著落犯人備價取贖因
而致死随行有服親屬一人者絞将犯人財産一半斷
付被誣之人至死罪所誣之人已決者反坐以死未決
者杖一百流三千里加役三年　其犯人如果貧乏無
可備償路費取贖田宅亦無財産斷付者止科其罪
其被誣之人詐冒不實反誣犯人者亦抵所誣之罪犯
人止反坐本罪　若吿二事以上重事告實輕事招虚
及數事罪等但一事告實者皆免罪　若告二事以上
輕事告實重事招虚或告一事誣輕為重者皆反坐所
剰若已論決全抵剰罪未論決笞杖收贖徒流止杖一
百餘罪亦聴收贖　至死罪而所誣之人已決者反坐
以死未決者止杖一百流三千里　若律該罪止者誣
告雖多不反坐其告二人以上但有一人不實者罪雖
輕猶以誣告論　若各衙門官進呈實封誣告人及風
憲官挾私彈事有不實者罪亦如之若反坐及加罪輕
者從上書詐不實論　若獄囚已招伏罪本無寃枉而
囚之親屬妄訴者減囚罪三等罪止杖一百若囚已決
配而自妄訴寃枉摭拾原問官吏者加所誣罪三等罪
止杖一百流三千里
　　　干名犯義
凡子孫告祖父母父母妻妾告夫及夫之祖父母父母
者杖一百徒三年但誣告者絞若告期親尊長外祖父
母雖得實杖一百大功杖九十小功杖八十緦麻杖七
十其被告期親大功尊長及外祖父母若妻之父母並
同自首免罪小功緦麻尊長得減本罪三等若誣告重
者各加所誣罪三等　其吿謀反大逆謀叛窩藏姦細
及嫡母繼母慈母所生母殺其父若所養父母殺其所
生父母及被期親以下尊長侵奪財産或毆傷其身應
自理訴者並聴吿不在於名犯義之限　若告卑幼得
實期親大功及女壻亦同自首免罪小功緦麻亦得減
本罪三等誣告者期親減所誣罪三等大功減二等小
功緦麻減一等若誣告妻及妻誣告妾亦減所誣罪三
等　若奴婢告家長及家長緦麻以上親者與子孫卑
幼罪同若雇工人吿家長及家長之親者各減奴婢罪
一等誣吿者不減　其祖父母父母外祖父母誣告子
孫外孫子孫之婦妾及己之妾若奴婢及雇工人者各
勿論　若女壻與妻父母果有義絶之狀許相告言各
依常人論
　　　子孫違犯教令
凡子孫違犯祖父母父母教令及奉養有缺者杖一百
　　　見禁囚不得吿舉他事
凡被囚禁不得吿舉他事其為獄官獄卒非理凌虐者
聴吿若因囚禁被問更首别事有干連之人亦各准首
依法推問科罪其其年八十以上十嵗以下及篤疾者
若婦人除謀反逆叛子孫不孝或己身及同居之内為
人盜詐侵奪財産及殺傷之𩔖聴告餘並不得告官司
受而為理者笞五十
　　　教唆詞訟
凡教唆詞訟及為人作詞狀增減情罪誣吿人者與犯
人同罪若受雇誣告人者與自誣告同受財者計贓以
枉法從重論其見人愚而不能伸寃教令得實及為人
書寫詞状而罪無増減者勿論
　　　軍民約㑹詞訟
凡軍官軍人有犯人命管軍衙門約㑹有司檢驗歸問
若姦盜詐偽戸婚田土鬬毆與民相干事務必須一體
約問與民不相干者從本管軍職衙門自行追問其有
占恡不發首領官吏各笞五十　若管軍官越分輙受
民訟者罪亦如之
　　　官吏詞訟家人訴
凡官吏有爭論婚姻錢債田土等事聴令家人告官理
對不許公文行移違者笞四十
　　　誣告充軍及遷徙
凡誣告充軍者民告牴充軍役軍告發邊逺充軍　若
官吏故将平人頂替他人軍役者以故出入人流罪論
杖一百流三千里　若誣告人説事過錢者於遷徙比
流減半准徒二年上加所誣罪三等併入所得笞杖通
論
　　　受贓
　　明律
　　　官吏受財
凡官吏受財者計贓科斷無禄人各減一等官追奪除
名吏罷役俱不叙　說事過錢者有祿人減受錢人一
等無祿人減二等罪止杖一百各遷徙有贓者計贓從
重論
　有禄人
　　枉法贓各主者通算全科
　　　一貫以下杖七十
　　　一貫之上至五貫杖八十
　　　一十貫杖九十
　　　一十五貫杖一百
　　　二十貫杖六十徒一年
　　　二十五貫杖七十徒一年半
　　　三十貫杖八十徒二年
　　　三十五貫杖九十徒二年半
　　　四十貫杖一百徒三年
　　　四十五貫杖一百流二千里
　　　五十貫杖一百流二千五百里
　　　五十五貫杖一百流三千里
　　　八十貫
　　不枉法贓各主者通算折半科罪
　　　一貫以下杖六十
　　　一貫之上至一十貫杖七十
　　　二十貫杖八十
　　　三十貫杖九十
　　　四十貫杖一百
　　　五十貫杖六十徒一年
　　　六十貫杖七十徒一年半
　　　七十貫杖八十徒二年
　　　八十貫杖九十徒二年半
　　　九十貫杖一百徒三年
　　　一百貫杖一百流二千里
　　　一百一十貫杖一百流二千五百里
　　　一百二十貫罪止杖一百流三千里
　無禄人
　　枉法
　　　一百二十貫絞
　　不枉法
　　　一百二十貫之上罪止杖一百流三千里
　　　坐贓致罪
凡者官吏人等非因事受財坐贓致罪各主通算折半
科罪與者減五等
　　　一貫以下笞二十
　　　一貫之上至一十貫笞三十
　　　二十貫笞四十
　　　三十貫笞五十
　　　四十貫杖六十
　　　五十貫杖七十
　　　六十貫杖八十
　　　七十貫杖九十
　　　八十貫杖一百
　　　一百貫杖六十徒一年
　　　二百貫杖一百徒一年半
　　　三百貫杖八十徒二年
　　　四百貫杖九十徒二年半
　　　五百貫之上罪止杖一百徒三年
　　　事後受財
凡有事先不許財事過之後而受財事若枉斷者准枉
法論事不枉斷者准不枉法論
　　　有事以財請求
凡諸人有事以財行求得枉法者計所與財坐贓論若
有避難就易所枉重者從重論其官吏刁蹬用强生事
逼抑取受者出錢人不坐
　　　在官求索借貸人財物
凡監臨官吏挾勢及豪强之人求索借貸所部内財物
者並計贓准不枉法論强者准枉法論財物給主　若
将自己物貨散與部民及低價買物多取價利者並計
餘利准不枉法論强者准枉法論物貨價錢並入官給
主　若於所部内買物不即支價及借衣服器玩之屬
各經一月不還者並坐贓論　若私借用所部内馬牛
駝騾驢及車船碾磨店舍之𩔖各驗日計雇賃錢亦坐
贓論追錢給主　若接受所部内饋送土宜禮物受者
笞四十與者減一等若因事而受者計贓以不枉法論
其經過去處供饋飲食及親故饋送者不在此限　其
出使人於所差去處求索借貸賣買多取價利及受饋
送者並與監臨官吏罪同　若去官而受舊部内財物
及求索借貸之屬各減在官時二等
　　　家人求索
凡監臨官吏家人於所部内取受求索借貸財物及役
使部民若賣買多取價利之𩔖各減本官罪二等若本
官知情與同罪不知者不坐
　　　風憲官吏犯贓
凡風憲官吏受財及於所按治去處求索借貸人財物
若賣買多取價利及受饋送之𩔖各加其餘官吏罪二
等
　　　因公擅科斂
凡有司官吏人等非奉上司明文因公擅自科斂所屬
財物及管軍官吏總旗小旗科斂軍人錢粮賞賜者杖
六十贓重者坐贓論入已者並計贓以枉法論　其非
因公務科斂人財物入己者計贓以不枉法論若饋送
人者雖不入已罪亦如之
　　　私受公侯財物
凡内外各衛指揮千戸百戸鎮撫并總旗小旗等不得
於私下或明白接受公侯所與寶鈔金銀段匹衣服粮
米錢物若受者軍官杖一百罷職發邊逺充軍總旗小
旗罪同再犯處死公侯與者初犯再犯免罪附過三犯
准免死一次若奉命征討與者受者不在此限
　　　尅留盜賊
凡巡捕官已獲盜賊尅留贓物不解官者笞四十入已
者計贓以不枉法論仍将其贓併論盜罪若軍人弓兵
有犯者計贓雖多罪止杖八十
　　　官吏聴許財物
凡官吏聴許財物雖未接受事若枉者准枉法論事不
枉者准不枉法論各減一等所枉重者各從重論
　
　
　
　
　
　
　明㑹典卷一百三十一
欽定四庫全書
　明㑹典卷一百三十二
　　刑部七
　　　伸寃
　　事例
洪武元年置登聞鼓於午門外日令監察御史一人監
之凡民間詞訟皆須自下而上或府州縣省官及按察
司官不為伸理及有寃抑機宻重情許擊登聞鼓監察
御史隨即引奏其户婚田土鬬毆相争軍役等項具状
赴通政司并當該衙門告理不許徑自擊鼓守鼓官不
許受状後又移置於長安右門外令六科給事中并錦
衣衛官各一員輪流直鼓收状𩔖進候㫖意一出即差
該直校尉領駕帖備批㫖意於上連状并原告押送各
該衙門問理其有軍民人等故自傷殘恐嚇受奏者聼
錦衣衛守鼓官校執奏追究教唆主使寫状之人治罪
所奏事情立案不行　𢎞治十三年奏准凡文武官吏
人等犯該為民等項罪名不分己未結正伸訴寃枉者
准行辯理其有妄奏寃枉摭拾原問官員勘問渉虛原
問為民者發口外為民原問充軍者發極邊衛所充軍
　凡將本狀同財雇寄與人赴京奏訴者并兠攬受雇
受寄之人屬軍衛者俱發邊衛充軍屬有司者俱發口
外為民原詞立案不行　凡各處軍民詞訟除叛逆機
宻等項重事許其赴京奏告其有親隣全家被人殘害
及無主人命官吏侵盗係官錢粮并一應干己事情俱
要自下而上陳告若有驀越奏告者俱問罪除四川行
都司所屬及雲貴兩廣各給引照回若四川其餘地方
并南北直隸浙江等處各逓回所司聽理若將不干己
事混同開欵奏告者法司㕘詳止將干己事件開欵施
行其不干己者明白開欵立案不行　凡犯罪迯走來
京奏訴者不分雲貴兩廣并四川行都司所屬及宣慰
宣撫等司軍民人等一體問罪逓回聽理　凡為事官
吏軍民人等赴京奏訴一應事情審係被人奏告曽經
廵撫廵按或兩京法司見問未結者仍行原問各該衙
門併問歸結若曽被人在廵撫廵按官或兩京法司具
告事發却又䑃朧赴隔别衙門告理或隠下被人奏告
縁由牽扯别事赴京奏行别衙門勘問者查審明白俱
將奏告情詞立案不行仍將犯人轉發原問衙門收問
歸結若已經廵撫廵按官或兩京法司問結𤼵落人犯
赴京奏訴寃枉者方許改調無礙衙門勘問辯理　凡
在外刁徒身背黄袱頭揷黄旗口稱奏訴直入衙門挾
制官吏者所在官司就拏送問若係干已事情及有寃
枉者照常發落不係干已事情别無寃枉并追䆒主使
之人一體問罪屬軍衛者𤼵邊衛充軍屬有司者俱𤼵
口外為民　凡代人揑冩本狀教唆或扛幇赴京及赴
廵撫廵按并按察司官處各奏告叛逆等項機宻強盗
人命重事不實并全誣十人以上者俱問𤼵邊衛充軍
　凡驀越赴京及赴廵撫廵按按察司官處各奏告叛
逆等項機宻重事不實并全誣十人以上屬軍衛者𤼵
邊衛充軍屬有司者𤼵口外為民　凡法司遇一應稱
寃調問及東厰錦衣衛奏送人犯如有寃枉及情可矜
疑者即與辯理具奏𤼵落無拘成案若明知寃枉不與
辯理者以故入人罪論　凡法司遇有重囚稱寃原問
官輙難辯理者許該衙門移文㑹同三法司錦衣衛堂
上官就於京畿道㑹問辯理果有寃枉及情可矜疑者
奏請定奪
　　　問擬刑名一
國朝問刑之法已見諸司職掌後損益事例不一分𩔖
散見各部其無所附著及問擬通例贖罪檢屍打斷相
視等項皆附於此
　　諸司職掌
凡鼓下并通政司等衙門送原告連狀到部先於原告
簿内附冩告人姓名鄉貫住址并將告詞於詞狀簿内
全文抄畢連人狀判送該部承行該部先行立案責差
皂𨽻將引原告前去召保聼候提人對問取訖保狀附
卷照出合問人數具呈本部具手本赴内府刑科給批
差人提取及提人到部判送該部歸問先將犯人名數
立案責令司獄司監收聽候引問仍差原召保皂𨽻前
去拘喚原告與被告通行對問復行案呈本部將原給
批文赴内府刑科銷繳其引問一干人証先審原告詞
因明白然後放起原告拘喚被告審問如被告不服則
審干證人如干證人供與原告同詞却問被告如各執
一詞則喚原被告干證人一同對問觀看顔色察聽情
詞其詞語抗厲顔色不動者事理必真若轉換支吾則
必理虧畧見真偽然後用笞决勘如又不服則用杖决
勘仔細磨問求其真情若犯重罪贓證明白故意恃頑
不招者則用㭄栲問情狀旣實取訖招供罪辯判押入
卷明立文案開具原發事由問擬招罪照行事理死罪
徒流者具冩奏本笞杖罪名止具公文連囚牒𤼵大理
寺審候平允回報復行立案除十惡重囚决不待時外
餘令司獄司仍前監收聽候依時覆奏處决其餘各付
該部𤼵落(工役付河南部編軍付/陜西部贓罰付湖廣部)其有𤼵回寜家者主
事㕔出批送應天府經歴司交割給引寜家
　　明祖訓
守成之君止守律與大誥並不許用黥刺剕劓之刑臣
下敢有奏用此刑者文武羣臣即時劾奏皇親國戚有
犯除謀逆不赦外其餘所犯輕者與在京諸親㑹議重
者與在外諸王及在京諸親㑹議皆取自上裁其所犯
之家止許法司舉奏並不許擅自拏問
　　明令
凡各府推官職專理獄通署刑名文字不預餘事凡有
解到罪囚必先推詳實情然後圓審各衙門不許差占
凡鬬毆詞訟犯人依律保辜若所招罪重者依法監禁
罪輕者保管在外其餘原告證佐干連人等毋令隨衙
妨廢生理違者究治
凡鞫問罪囚必須依法詳情推理毋得非法苦楚鍜鍊
成獄違者究治
凡訴訟之人有司置立口告文簿一扇選設書狀人吏
一名如應受理者即便附簿發付書狀隨即施行如不
應受理者亦須書冩不受理縁由明白附簿官吏署押
以慿稽考
凡差使人員不許接受詞狀審理罪囚違者以不應論
罪
凡告事者告人祖父不得指其子孫為證告人兄不得
指其弟為證告人夫不得指其妻為證告人本使不得
指其駈奴婢為證違者治罪
凡籍没犯人家產田地内有祖先墳塋者不在抄劄之
限
凡特㫖臨時處决罪名不著為律令者大小衙門不得
引此為例若輒引比律致令罪有輕重者以故出入人
罪論
凡諸奸邪進䜛言佐使殺人者雖遇大赦不在原免
凡年老及篤廢殘疾之人除告謀反叛逆及子孫不孝
聽自赴官陳告外其餘公事許令同居親屬通知所告
事理的實之人代告誣告者罪坐代告之人
凡婦人除犯惡逆奸盗殺人入禁其餘雜犯責付有服
宗親收領聽候一應婚姻田土家財等事不許出官告
狀必須代告若夫亡無子方許出官理對或身受損害
無人代告許令告訴
　　事例
洪武十五年令吏户禮兵工五部凡有應問罪人不許
自理俱付刑部鞫問　十八年頒行大誥令一切官吏
諸色人等户有一本若犯笞杖徒流罪名毎减一等無
者毎加一等　二十八年令法司擬罪許引大誥减等
　洪熙元年令一應罪犯悉依大明律科斷法司不許
深刻妄引榜文及諸條例比擬　景㤗六年都察院奏
准南京各該衙門内外守備等官除所屬軍衛衙門及
各營厰不係𦂳關重事許令受理量情𤼵落及有舊例
應該准理者照舊准理外若事情頗重及干礙民間或
原無事例者俱不許一槪濫受侵奪職掌此外一應詞
訟悉令經由南京通政司告送法司施行法司亦不許
𤼵應天府問理其提人勘事檢騐屍傷等項俱照兵部
奏准事例係軍衛管束者責成軍衛有司管束者責成
有司若係外處來京買賣浮住者方許責成兵馬司幹
理　成化元年令凡問囚犯一依大明律科斷照例運
磚做工納米等項𤼵落所有條例並宜革去及不許深
文妄加叅語濫及無辜其有奉㫖推問者必須經由大
理寺審録毋得徑自叅奏致有枉人　凡天下軍民人
等代抱本狀除道路極逺與事情廹切及老弱婦人依
律問罪遣回聽理餘皆逓運押解　七年令在外官吏
軍民人等有犯除謀逆等項重情及奉㫖差官提勘外
其餘人命贓私違法等情止行廵按御史并按察司官
勘問當解京者提解赴京若御史按察司官有犯另行
無礙衙門勘理不許擅擬差人提擾　二十一年令凡
販賣寳石制作玩器者𤼵邊逺充軍　𢎞治十三年奏
定凡職官有犯避難因而在迯者依律問擬罷職不叙
其武職或因貧難及上下陵逼等項曠職三箇月者問
罪還職仍帶俸差操半年以上者調發邊衛差操若文
武職官犯罪事𤼵脱逃者除真犯死罪并例該充軍者
照本等律例問擬外雜犯死罪并徒流罪俱問𤼵為民
原該為民者發口外為民杖罪以下例應還職暫時躱
避幷已經問斷送𤼵運炭等項貧難無力因而在逃者
止問本罪照原擬𤼵落　凡軍職年七十以上十五以
下及廢疾犯該雜犯死罪者運炭納米等項𤼵落免𤼵
立功　凡軍職宿娼及和娶樂人為妻妾者問調别衛
帶俸差操　凡軍職犯姦除姦所捕獲及刁姦坐擬姦
罪者俱革職為民其指姦及非姦所捕獲者仍擬還職
　凡軍職有犯監守常人盗受財枉法滿貫律該斬絞
罪者俱𤼵邊方立功五年滿日還職仍於原衛所帶俸
差操其犯該竊盗掏摸盗官畜產白晝搶奪姦宿所部
妻女行止有虧者俱發原籍為民無原籍者本衛所隨
住若監守常人盗枉法不滿貫與求索科歛誆騙計贓
滿貫問該流罪减至杖一百徒三年者俱運炭或納米
完日還職帶俸差操其减至杖九十徒二年半以下與
别項罪犯俱照常𤼵落原管事者管事原帶俸者帶俸
若犯前項流罪遇例通减二等至杖九十徒二年半者
仍帶俸差操　凡軍職并土官有犯強盗人命等項真
犯死罪者先行該管衙門拘繫備由奏提若軍職有犯
别項罪名散行拘審果有干礙然後叅提　凡納粟軍
職有犯若原係總小旗千百户指揮等官遇例納粟照
見任軍職事例施行若由白衣納粟者止照常例𤼵落
其犯姦盗詐偽説事過錢誆騙財物行止有虧者俱問
罪革職　凡官吏旗校舍餘軍民人等有因為事問𤼵
或為民充軍或罷職冠帶閒住或降調出外各來京潜
住者問擬明白原係為民者𤼵口外為民充軍者𤼵邊
衛充軍冠帶閒住者發回原籍為民口外為民者改𤼵
口外衛分充軍　凡在京五軍都督府選差官舍押解
充軍犯人若受財賣放犯該枉法絞罪者官𤼵立功滿
日還職調外衛帶俸差操中間又犯姦滛囚犯婦女者
守哨滿日革職為民舍人𤼵邊衛充軍　凡在京軍民
各色匠役犯該雜犯死罪無力做工徒流罪拘役俱住
支月粮笞杖納鈔或的决若犯竊盗掏摸搶奪一應情
重者亦擬炒鐵等項發落不在拘役之限民匠仍刺字
充警　凡在京囚犯遇蒙恩例通减二等者罪雖遇例
减等若律應仍盡本法及例該充軍為民立功調衛等
項者仍依律例一體擬斷𤼵遣　凡内外問刑例應委
官勘問及軍衛有司㑹勘者如財產等項限一月勘檢
人命两月駁勘者亦限一月如違及托故推調者叅奏
提問另行委官作急勘報　凡養象軍奴犯該雜犯死
罪無力做工徒流罪决杖一百俱住支月粮各照年限
常川養象滿日仍舊食粮養象笞杖的决　凡上班京
操及運粮官員旗軍人等犯該人命強盗等項重罪者
官拘繫奏提旗軍人等就便提問外其餘一切小事候
下班回還交粮畢日官叅奏與旗軍人等各提問　凡
各處大戸家人佃㒒結搆為盗殺官刼庫刼獄放火許
大户隨即送官追問若大戸知情故縱除真犯死罪外
其徒流杖罪及窩賊三名以上屬軍衛者𤼵邊衛屬有
司者𤼵附近各充軍　凡皇親功臣管莊家僕佃户人
等勾引外處來歴不明之人窩藏為盗坐家分贓者問
𤼵邊衛充軍其該管家長叅究治罪　凡官司差人追
徴錢粮勾攝公事并捕獲罪人但聚衆至十人以上中
途打奪為從者如係親屬并同居家人照常𤼵落若係
異姓同惡相濟及槌師打手俱𤼵邊衛充軍　凡各處
有司軍衛衙門主文書筭快手皂𨽻摠甲門禁庫子人
等乆戀衙門説事過錢把持官府飛詭税糧起滅詞訟
䧟害良善及賣放強盗誣執平人為從事𤼵有顯跡情
重者旗軍問𤼵邊衛民并軍丁發附近俱充軍情輕者
問罪枷號一月縱容官員作罷軟黜退失覺察者照常
𤼵落若各鄉書手飛詭税糧二百石以上者問𤼵邊衛
充軍　凡告爭家財田產但係五年之上并未及五年
騐有親族冩立分書已定出賣文契是實者斷令照舊
管業不許重分再贖告詞立案不行　凡將妻妾作姊
妹及將拐帶不明婦女或將親女并居䘮姊妹嫁賣與
人作妻妾使女名色騙財之後設詞托故公然領去或
瞰起程中途聚衆行兇邀搶人財者除真犯死罪外其
餘屬軍衛者𤼵邊衛充軍屬有司者𤼵口外為民媒人
知情罪同若婦人有犯罪坐夫男若不知情及無夫男
者止坐本婦照常𤼵落　凡號稱喇虎等項名色白晝
在街撒潑口稱聖號及總甲快手應捕人等指以廵捕
勾攝為由各毆打平人搶奪財物者除真犯死罪外犯
該徒罪以上不分人多少若初犯一次屬軍衛者𤼵邊
衛充軍屬有司者𤼵口外為民雖係初犯若節次搶奪
及再犯累犯笞杖以上者俱𤼵原搶奪地方枷號一月
照前𤼵遣若里老隣佑知而不舉所在官司縱容不問
各治以罪　凡兇徒因事忿争執持鎗刀弓箭銅鐡簡
劍鞭斧扒頭流星骨朶麥穗秤箠等兇器但傷人及誤
傷傍人與剜人眼睛折跌人肢體全抉人耳鼻口唇斷
人舌毁敗人隂陽者俱問𤼵邊衛充軍若聚衆執持兇
器傷人及圍繞房屋搶檢家財棄毁噐物姦滛婦女除
真犯死罪外徒罪以上俱不分首從𤼵邊衛永逺充軍
　凡盗内府財物者係雜犯死罪准贖外若盗乗輿服
御物者仍作真犯死罪依律議擬　凡在外官庫被盗
銀至一千兩以上一月不獲經該并巡捕官俱各住俸半
年不獲提問被盗二三次者奏請降調其該道分廵分
守官叅奏罰治不及前數者俱照常𤼵落庫子儘其財
產均追陪償候真贓得獲照數給還若各官妄拿平人
逼認盗贓追陪者亦問罪降調　凡知強竊盗賊而接
買受寄若馬騾等畜至二頭匹以上銀貨坐贓至滿貫
者俱問罪不分初犯再犯枷號一月𤼵落若三犯以上
不拘贓數多寡與知強盗後而分贓至滿貫者俱免枷
號𤼵邊衛充軍　凡詐冐内官恐嚇官司誆騙財物者
除真犯死罪外其餘枷號一月發邊衛充軍所在官司
阿䛕故縱不行擒拿者各治以罪　凡假充大臣家人
名目豪横鄉村生事害民強占田土房屋招集流移住
種者許所在官司拿問發邊衛充軍若隠瞞不舉者各
治以罪　凡詐冐皇親族屬婚黨家人在京在外巧立
名色挾制財物侵占地土并有禁山塲攔當船隻勒要
銀兩出入大小衙門囑託公事販賣錢鈔私塩包攬錢
粮假稱織造私開牙行擅搭橋梁侵漁民利及往來河
道吹響噐張旗號經過軍衛有司衙門需索人夫酒食
勒要車輛船隻者除真犯死罪外徒罪以上俱於所犯
地方枷號一月發邊衛充軍若被害之人赴所在官司
告訴不即受理觀望逢迎不即問斷舉奏者各治以罪
　凡投充王府及鎮守總兵兩京内臣功臣戚里勢豪
之家為家人伴當等項名色事干嚇騙財物撥置打死
人命強占地土等項情重者除真犯死罪外其餘俱問
發邊衛充軍各該勢豪之家容留及占恡不發者叅究
治罪　凡官吏問發充軍及口外為民者免其運炭納
米等項并律該决杖就拘當房家小起𤼵隨住其餘人
口存留原籍辦納粮差若發邊衛充軍者原係邊衛𤼵
極邊原係極邊常川守哨𤼵口外為民者原係口外并
邊境民人𤼵别處極邊　凡各州縣里甲解户納户鋪
户但有差占及供送人來京犯罪俱查理明白笞杖的
决𤼵落徒罪以上審無力者與迯民俱逓回原籍官司
各照彼中事例𤼵落　凡真犯死罪免死并叛逆家屬
子孫及例該永逺充軍者止在本房勾補盡絶即與分
豁其餘雜犯死罪并徒流等罪照例充軍及口外為民
者俱止終本身　凡在外軍民詞訟除叛逆機宻重事
許鎮守總兵叅將守備等官受理外其餘不許濫受輒
行軍衛有司問理南京詞訟干係地方者許内外守備
官員受理其餘一應詞訟悉遵舊制赴南京通政司告
送法司問理其在外軍衛有司不係掌印官不許受詞
訟　凡問刑衙門行文軍衛有司提人遷延三月以上
不到經該官吏住俸候事完之日方許關支半年不到
經該官員叅提問罪　凡法司問斷各處進本等項人
犯𤼵各衙門程逓者除原有杻鐐及牢固字様照舊外
其押解人役若擅加杻鐐非法亂打搜檢財物剥脱衣
服逼致死傷及受財故縱并聽慿狡猾之徒買求殺害
者除真犯死罪外徒罪以上屬軍衛者𤼵邊衛充軍屬
有司者𤼵口外為民　凡王府文武官王妃家父母儀
賓俱請㫖提問其儀賓犯該充軍有礙𤼵遣奏請定奪
　凡在外徒罪囚犯𤼵充儀從者每月追銀三錢照徒
年追足即將囚犯先行𤼵落所追銀兩轉送該府聽其
雇人充當不許將犯人拘禁擾害違者先將該府旗校
人等拿問輔導等官叅奏究問果礙宗室儀賓具實奏
請定奪　凡王府人役犯罪巡撫巡按都布按三司官
徑自提問衛所府州縣俱要行文長史司及教授提人
㑹官約問王府各官不許占恡不𤼵若犯該姦盗詐偽
及搶奪闘毆人命等項重情事須急捕者所在官司捉
拿監候然後移文㑹問　凡各王府有犯先行追究設
謀撥置之人應提問者就行提問應奏提者奏提杖罪
以上官員奏請降調逺方旗校舍餘人等邊衛充軍
十四年奏准凡軍職有犯除笞罪收贖外其杖罪以上
不分收贖及運灰做工等項俱依律論功定議𤼵落
十五年奏准法司遇有見監重囚令人奏訴查有原行
者照舊免問給引照回外其餘見監人犯查無原行不
分輕重俱將奏訴人問罪的决亦與給引照回仍行原
籍官司先查本犯見監在獄及奏訴人依限投到方與
提人問理若揑稱見監希求免逓及案候三箇月不到
者即將所奏情詞不問虛實俱立案不行仍問罪𤼵落
　凡竊盗三犯遇革釋放或饒死充軍革前迯回及竊
盗累犯不悛者俱問竊盗三犯罪名若犯别罪及革後
迯回照問刑條例議擬　凡奉㫖於在京拿人錦衣衛
給駕帖刑科批日若差人出外提人取物并勘問事情
皆給精㣲批齎赴所在官司比號相同然後行事如不
同就擒解京其法司提在京人犯止用手本差辦事吏
或防軍將原告押送各該衙門認拿被告人犯其情輕
干證人犯及婦女不係姦盗者着落店家保領聽牌其
情尤輕係干證者照出聽牌　凡通政司等衙門送到
詞訟不分見在并重罪無罪俱照被告名籍分送該司
收問若被告在迯乆拿不獲或病故公差等項俱照原
告司分收問其都察院調到付到囚人對道司分收問
　
　
　
　
　
　
　
　
　明㑹典卷一百三十二
欽定四庫全書
　明㑹典卷一百三十三
　　刑部八
　　　問擬刑名二
　　　　五刑贖罪
　　明令
　　　笞一十贖銅半斤
　　　杖六十贖銅一斤
　　　徒一年贖銅一百二十斤
　　徒一年半贖銅一百四十斤
　　徒二年贖銅一百六十斤
　　　徒二年半贖銅一百八十斤
　　　徒三年贖銅二百斤
　　　流二千里贖銅二百二十斤
　　　流二千五百里贖銅二百四十斤
　　　流三千里贖銅二百六十斤
凡年七十以上十五以下及篤廢殘疾犯笞杖徒流者
聽贖若有教令之人罪坐教令者其犯姦盗死罪并十
惡者不用此令犯徒流之罪有祖父母父母年及八十
以上别無以次侍丁者依例斷决留養
凡各處知府知州知縣有犯公罪笞四十以下者許令
贖銅
凡民官月俸錢米相兼罰俸止罰俸錢軍官月支全米
如遇罰俸合與民官一體扣筭追罰俸錢
　　事例
洪武三十二年奉准凡合罰官員月俸計十分為率追
罰一分入官合依律令每俸一石罰鈔一百文　永樂
十一年令除公罪依例紀録收贖及死罪情重者依律
處治其情輕者斬罪贖鈔八千貫絞罪及榜例死罪六
千貫流罪三千貫徒罪二千貫杖罪一千貫笞罪五百
貫　宣德二年定笞杖罪囚每一十贖鈔二十貫其徒
流罪名每徒一等折杖二十三流並折杖一百四十其
所罰鈔悉如笞杖所定　景㤗元年令内外法司問擬
笞杖罪囚有力者納鈔笞一十二百貫每十以二百貫
逓加至笞五十為一千貫杖六十一千八百貫每十以
三百貫逓加至杖一百為三千貫其貪贓官吏除金銀
珠寳仍追本色餘物亦照今例折鈔羅叚每疋八百貫
綾紗三百貫大絹一百貫小絹三梭布各三十貫大綿
布二十貫小綿布八貫　天順五年令罪囚納鈔每笞
一十鈔二百貫餘四笞五杖各遞加一百貫至杖六十
増為一千四百五十貫餘杖各遞加二百貫　成化元
年奏准收贖過失殺人絞罪追鈔三十六貫六百文銅
錢八貫四百文與死者之家營𦵏　𢎞治十三年奏准
皇陵户皇陵衛軍旗守衛軍與守衛上直操備官旗舍
餘將軍校尉勇士力士運粮駕送黄馬快舡官旗犯笞
杖罪俱納鈔　凡婦人有犯姦盗不孝并審無力與樂
婦各依律决罰其餘有犯笞杖并徒流雜犯死罪該决
杖一百者審有力與命婦軍職正妻俱納鈔
　　　　已上納鈔
洪武二十三年令罪囚運米贖罪除十惡并殺人者論
死餘死罪運米北邊力不及者或二人併力運納　三
十年令罪囚運米贖罪死罪一百石徒流遞减其力不
及者死罪自備米三十石徒流罪十五石俱運赴甘州
威虜地方上納就彼充軍　永樂三年令官民雜犯死
罪以下量増贖罪米聽於京倉上納免赴北京雜犯死
罪納米一百一十石流罪三等八十石加役者九十石
徒罪三年者六十石二年半五十石二年併遷徙者四
十五石一年半三十五石一年三十石杖罪九十一百
俱二十五石六十至八十二十石笞罪十石　十一年
令流罪運米四十石徒罪三年三十五石二年半三十
石二年二十五石一年半二十石一年十五石杖罪十
石笞罪五石俱於北京官倉給粮自備車牛運赴懐來
上納　宣德二年令南京法司問擬監守自盗雜犯死
罪以下各自備米於南京倉上納贖罪死罪官吏一百
石軍民人等八十石流罪六十石徒三年五十石二年
半四十石二年三十五石一年半三十石一年二十五
石杖罪一百二十石九十十五石八十一十二石七十
一十石六十八石笞罪五十六石四十五石三十四石
二十三石一十二石　三年令雜犯死罪以下官吏依
例納米軍匠力能納者亦如之若家逺不能者行原籍
追納就彼官倉收貯若非存留操備上工者遞回納米
　四年令北京法司并直𨽻河間等八府及河南山東
官吏軍民人等犯罪俱納米於北京倉雜犯死罪五十
石流罪比死罪减十石徒三年三十五石以下四等遞
减五石杖一百十石以下四等遞减一石笞五十五石
四十减一石三十又减五斗二十又减一石一十又减
五斗南京法司及湖廣江西并南直𨽻太平等府州縣
所問雜犯死罪以下官送北京吏典軍民人等納米於
南京倉浙江并直𨽻蘇松常鎮四府及江北直𨽻鳯陽
等府州縣所問雜犯死罪以下官送北京吏典軍民人
等納米於淮安倉其徐州納米於臨清倉俱依南京例
死罪官吏一百石軍民八十石流罪减十之四徒三年
五十石二年半四十石以下三等遞减五石杖一百二
十石九十十五石八十十二石七十六十遞减二石笞
五十六石以下四等遞减一石其監守盗粮兠攬貨物
與迯亡軍囚夫匠厨子等項及力不能納米者依律問
斷　五年令在外罪囚贖罪除真犯外文武官吏犯贓
者送京師如律處治軍職犯死罪者納米贖罪送京師
調衛非贓罪則不分輕重俱納米還職役　正統十四
年令通州運米至京倉雜犯死罪三百六十石三流并
杖一百徒三年者二百八十石餘四等遞减四十石杖
每一十八石笞毎一十四石通州運至居庸關隆慶衛
等倉雜犯死罪九十石三流并杖一百徒三年七十石
餘四等遞减十石杖每一十二石笞毎一十一石　景
㤗三年令法司罪囚於京倉運米赴宣府宣德倉贖罪
雜犯死罪四十五石三流并徒三年三十五石餘四等
遞减五石杖一百十石餘四等遞减一石　六年令法
司罪囚杖以上自備米運赴宣府上倉斬絞罪二十石
三流并徒三年十六石徒二年半十三石五斗徒二年
十一石一年半九石一年六石五斗杖毎十四斗　又
令在京法司并北直𨽻罪囚運米沿邊贖罪雜犯死罪
九十石三流并徒三年七十石俱减二十石杖九十徒
二年半六十石减十五石杖八十徒二年五十石杖七
十徒一年半四十石杖六十徒一年三十石俱减十石
杖罪每一十二石减作一石五斗笞罪不减　成化二
年令罪囚納豆贖罪死罪五十石三流三十五石徒三
年三十石二年半二十五石二年二十石一年半一十
五石一年一十石杖一百者六石九十者五石五斗八
十者五石七十者四石五斗六十者四石笞五十者三
石五斗四十者三石三十者二石五斗二十者二石一
十者一石五斗　𢎞治四年令法司徒杖罪囚仍照舊
例不分軍民人等但審有力犯該杖六十徒一年納米
十五石杖七十徒一年半二十石杖八十徒二年二十五
石杖九十徒二年半三十石杖一百徒三年三十五石
　　　　　已上運米
成化二年令罪囚納馬贖罪每徒二年與二年半者納
馬一匹徒三年與流罪二匹雜犯死罪三匹餘銀不及
市馬一匹者俱送兵部㑹太僕寺收積　又令在京文
武官員軍民人等犯該徒二年以上者送兵部照運灰
脚價則例估筭納馬一匹准銀十兩外剰脚價銀兩不勾
買馬一匹該司照數追收在官㑹太僕寺委官隨時買馬
　　　　　已上納馬
永樂十七年令見𤼵做工笞杖徒流罪囚有願併工運
磚者每人日運四箇各照所犯計筭雜犯死罪囚亦准
併工每人運磚一萬箇　宣德五年令罪囚無力運磚
者雜犯死罪准雜工五年徒流各依年限准工杖罪准
工十箇月笞罪五箇月　天順五年令官員與有力之
人照例運磚炭等物每笞一十運灰一千二百斤磚七
十箇碎磚二千八百斤水和炭二百斤石一千二百斤
餘四笞五杖灰各遞加六百斤磚各遞加三十五箇碎
磚各遞加一千四百斤水和炭各遞加一百斤石各遞
加六百斤徒一年運灰一萬二千斤磚六百箇碎磚二
萬四千斤水和炭一千七百斤石一萬二千斤餘四徒
三流灰各遞加六千斤磚各遞加三百箇碎磚各遞加
一萬二千斤水和炭各遞加九百斤石各遞加六千斤
雜犯二死各運灰六萬四千二百斤磚三千二百箇碎
磚一十二萬八千斤水和炭九千斤石六萬四千二百
斤
　　　　　已上運磚灰并炭
𢎞治十四年奏准刑部都察院問完例難的决人犯并
婦人有力者每杖一百該鈔二千二百五十貫折銀一
兩每十以二百貫遞减至杖六十為銀六錢笞五十該
鈔七百五十貫折銀五錢每十以一百五十貫遞减至
笞二十為銀二錢笞一十該鈔二百貫折銀一錢如收
銅錢每銀一兩折七百文其依律贖鈔除過失殺人外
其餘亦照此數折收按季𩔖送户部明立文案照數支
給
　　　　　已上納銀
𢎞治十三年奏准凡軍民諸色人役及舍餘審有力者
與文武官吏監生生員冠帶官知印承差隂陽生醫生
老人舍人不分笞杖徒流雜犯死罪俱令運炭運灰運
磚納科納米等項贖罪若官吏人等例該革去職役與
軍民人役審無力者笞杖罪的决徒流雜犯死罪各做
工擺站哨瞭發充儀從等項情重者煎鹽炒鐡死罪五
年流罪四年徒罪照徒年限其在京軍丁人等無差占
者與例難的决之人笞杖亦令做工　凡各衛所舍餘
總小旗犯笞杖者有力運炭納米等項外或令納鈔無
力的决　凡養牲官軍有犯姦盗詐偽失誤供祀并一
應贓私罪名不分輕重官黜罷照例發落軍發原伍若
訐告詞訟及因人連累一應公錯犯該笞杖罪名者納
鈔并犯徒罪以上不碍行止者運炭等項各還職着役
　凡在京在外運炭納米贖罪等項囚犯監追半年之
上如果貧難改撥做工擺站的决等項發落若軍職監
追三月之上不完者在京就改做工在外先發還職准
令將該支俸粮實米照該納米數扣除在官准筭　凡
先犯雜犯死罪運炭納米等項未完及做工等項未滿
又犯雜犯死罪者决杖一百除杖過數目准鈔六貫再
收贖鈔三十六貫又犯徒流笞杖罪者决其應得杖數
五徒三流各依律收贖鈔貫仍照先擬發落若三次俱
犯雜犯死罪者奏請定奪　凡先犯徒流罪運炭做工
等項未曽完滿又犯雜犯死罪除去先犯罪名止擬後
犯死罪運炭做工等項若又犯徒流罪者依已徒而又
犯徒將所犯杖數或的决或納鈔仍總徒不得過四年
又犯笞杖者將後犯笞杖或的决或納鈔仍照先擬發
落　凡先犯笞杖運炭做工等項未曽完滿又犯徒流
罪將先犯罪名或的决或納鈔止擬後犯徒流罪又犯
雜犯死罪除去先犯笞杖止擬後犯死罪各運炭做工
等項又犯笞杖罪或先重後輕或先輕後重將輕者或
的决或納鈔仍將重者令其運炭做工等項𤼵落　凡
在京法司問擬囚犯有已徒而又犯徒律該决訖所犯
杖數總徒四年有大誥及遇䝉恩例通减二等者俱照
三流同為一减律例减徒一年其餘徒罪運炭納米做
工擺站等項者俱照舊例免杖
　　　　　已上贖刑通例
　　　　檢屍
　　明令
凡檢屍圖式各府刋印每副三幅編立字號半印勘合
𤼵下州縣如遇初復檢屍塲劃時委官將引首領官吏
仵作行人親詣地所呼集應合聽騐人等眼同仔細檢
騐定執生前端的致命根因依式標注署押一幅給付
苦主一幅粘連附卷一幅繳申上司其初復檢騐官司
行移體式並依已行舊例
凡諸人自縊溺水身死别無他故親屬情願安𦵏官司
詳審明白准告免檢若事主被強盗殺死苦主自告免
檢者官為相視傷損將屍給親埋葬其獄囚患病責保
看治而死者情無可疑亦許親屬告免檢復外據殺傷
而死者親屬雖告不聽免檢
　　事例
凡本部遇有該檢屍傷行令順天府大興縣宛平縣應
天府上元縣江寜縣委官帶領仵作人等如式檢騐各
取結狀繳報以憑施行
　　　　打斷
　　事例
洪武二十六年以前本部行令主事㕔㑹監察御史五
軍斷事司大理寺五城兵馬指揮司官打斷罪囚　二
十九年令錦衣衛官與監察御史并五軍斷事司及本
部官公同决斷　𢎞治八年議准南京法司除决囚相
視照舊㑹官其杖斷罪囚照依在京法司常例俱令地
方火甲不用校尉打斷官員亦照在京事例止有御史
主事二員
凡本部問擬罪人犯該徒流以下罪名應的决者本部
委主事一員仍㑹監察御史一員於打斷㕔公同决訖
取獲批單附卷備照其奉有欽依打斷者次日早赴御
前復命
　　　　相視
　　事例
洪武二十五年本部原告病故監察御史同錦衣衛官
相視都察院原告病故本部主事同錦衣衛官相視取
獲批單附卷備照如有欺弊從相視官奏聞
近例本部囚人病故㑹同監察御史相視都察院囚人
病故㑹同本部主事相視錦衣衛官不預若錦衣衛囚
人病故則用監察御史本部主事同徃相視其奉有欽
依相視者次日早赴御前復命
凡本部各司所問罪囚有在監病故情重及曽經審允
者㑹各衙門相視取獲批單回照行令順天府大興縣
宛平縣應天府上元縣江寜縣委官帶領仵作人等跟
隨相視身屍責令土工領埋其情輕囚犯病故者止許
該縣委官相埋各取具該縣委官人等結狀繳報
　　　除撥官吏
　　諸司職掌
凡本部十二部遇有除到官員并撥到吏典北平部掌
行將年籍鄉貫住址備細脚色開供明白明立文案遇
有官吏陞除調用及事故即便作缺行移吏部除撥
　　　　㑹計粮儲
　　諸司職掌
凡本衙門官吏人等合用俸給每嵗㑹計若干移咨户
部定撥粮長到部送納劄付福建部并委官眼同依數
交收在倉隨即出給倉鈔付納戸收領候齊足出給通
關一樣三本交付粮長收領仍將收過米數通咨戸部
知數
　　　　月支俸給
　　諸司職掌
凡本部官吏人等俸給食米每月各部照磨所將各官
吏人等分豁舊管收除實在并合支俸給食米數目開
付福建部本部查理無差明立文案將前項數目案呈
本部劄付該管主事於堂上關領鎻匙於月初開倉仍
出給半印勘合將合支米數填冩明白責付各官家人
收領放粮主事於原奉劄付内查照相同然後附簿放
支
　　事例
本部每月終委官具放過粮數赴户部註銷及折俸銀
絹布貨仍係福建清吏司掌行如前㑹計支給
　
　
　
　明㑹典卷一百三十三
欽定四庫全書
　明㑹典卷一百三十四
　　刑部九
　　　比科
　　諸司職掌
　　律令
　　户役　　　　田宅　　　　倉庫
　　課程　　　　錢債　　　　市􁇋
　　　　户役
　明律
　　脱漏户口
凡一户全不附籍有賦役者家長杖一百無賦役者杖
八十附籍當差　若將他人隠蔽在户不報及相冐合
户附籍有賦役者亦杖一百無賦役者亦杖八十若將
另居親屬隠蔽在户不報及相冐合户附籍者各减二
等所隠之人並與同罪改正立户别籍當差其同宗伯
叔弟姪及婿自來不曽分居者不在此限　其見在官
役使辦事者雖脫户止依漏口法　若隠漏自已成丁
人口不附籍及増减年狀妄作老㓜廢疾以免差役者
一口至三口家長杖六十每三口加一等罪止杖一百
不成丁三口至五口笞四十每五口加一等罪止杖七
十入籍當差　若隠蔽他人丁口不附籍者罪亦如之
所隠之人與同罪𤼵還本户附籍當差　若里長失於
取勘致有脫户者一户至五户笞五十每五户加一等
罪止杖一百漏口者一口至十口笞三十每十口加一
等罪止笞五十本縣提調正官首領官吏脱户者十户
笞四十每十户加一等罪止杖八十漏口者十口笞二
十每三十口加一等罪止笞四十知情者並與犯人同
罪受贓者計贓以枉法從重論若官吏曽經三次立案
取勘已責里長文狀叮嚀省諭者事發罪坐里長
　　　人户以籍為定
凡軍民驛竈醫卜工樂諸色人户並以籍為定若詐冐
脫免避重就輕者杖八十其官司妄准脫免及變亂板
籍者罪同　若詐稱各衛軍人不當軍民差役者杖一
百𤼵邊逺充軍
　　　私創庵院及私度僧道
凡寺觀庵院除見在處所外不許私自創建増置違者
杖一百還俗僧道𤼵邊逺充軍尼僧女冠入官為奴
若僧道不給度牒私自簮剃者杖八十若由家長家長
當罪寺觀住持及受業師私度者與同罪並還俗
　　立嫡子違法
凡立嫡子違法者杖八十其嫡妻年五十以上無子者
得立庶長子不立長子者罪亦同　若養同宗之人為
子所養父母無子而捨去者杖一百發付所養父母收
管若有親生子及本生父母無子欲還者聽　其乞養
異姓義子以亂宗族者杖六十若以子與異姓人為嗣
者罪同其子歸宗　其遺棄小兒年三嵗以下雖異姓
仍聽收養即從其姓　若立嗣雖係同宗而尊卑失序
者罪亦如之其子亦歸宗改立應繼之人　若庶民之
家存養奴婢者杖一百即放從良
　　　收留迷失子女
凡收留人家迷失子女不送官司而賣為奴婢者杖一
百徒三年為妻妾子孫者杖九十徒二年半若得迷失
奴婢而賣者各减良人罪一等被賣之人不坐給親完
聚　若收留在逃子女而賣為奴婢者杖九十徒二年
半為妻妾子孫者杖八十徒二年若得在逃奴婢而賣
者各减良人罪一等其被賣在逃之人又各减一等若
在逃之罪重者自從重論　其自收留為奴婢妻妾子
孫者罪亦如之隠藏在家者並杖八十　若買者及牙
保知情减犯人罪一等追價入官不知者俱不坐追價
還主　若冐認良人為奴婢者杖一百徒三年為妻妾
子孫者杖九十徒二年半冐認他人奴婢者杖一百
　　　賦役不均
凡有司科徴稅粮及攤泛差役各騐籍内户口田粮定
立等第科差若放富差貧那移作弊者許被告貧民赴
拘該上司自下而上陳告當該官吏各杖一百若上司
不為受理者杖八十受財者計贓以枉法從重論
　　　丁夫差遣不平
凡應差丁夫雜匠而差遣不均平者一人笞二十每五
人加一等罪止杖六十　若丁夫雜匠承差而稽留不
着役及在役日滿而所司不放回者一日笞一十每三
日加一等罪止笞五十
　　　隠蔽差役
凡豪民令子孫弟姪跟隨官員隠蔽差役者家長杖一
百官員容隠者與同罪受財者計贓以枉法從重論跟
隨之人免罪充軍　其功臣容隠者初犯免罪附過再
犯住支俸給一半三犯全不支給四犯依律論罪
　　　禁革主保里長
凡各處人民每一百户内議設里長一名甲首一十名
輪年應役催辦錢粮勾攝公事若有妄稱主保小里長
保長主首等項名色生事擾民者杖一百遷徙　其合
設耆老須於本鄉年髙有德衆所推服人内選充不許
罷閒吏卒及有過之人充應違者杖六十當該官吏笞
四十
　　　逃避差役
凡民户逃徃隣境州縣躱避差役者杖一百𤼵還原籍
當差其親管里長提調官吏故縱及隣境人户隠蔽在
已者各與同罪若里長知而不逐遣及原管官司不移
文起取若移文起取而所在官司占恡不𤼵者各杖六
十其在洪武七年十月以前流移他郡曽經附籍當差
者勿論限外逃者論如律　若丁夫雜匠在役及工樂
雜户逃者一日笞一十每五日加一等罪止笞五十提
調官吏故縱者各與同罪受財者計贓以枉法從重論
不覺逃者五人笞二十每五人加一等罪止笞四十不
及五名者免罪
　　　㸃差獄卒
凡各處獄卒於相應慣熟人内㸃差應役令人代替者
笞四十
　　　私役部民夫匠
凡有司官私役使部民及監工官私役使夫匠出百里
之外及乆占在家使喚者一名笞四十每五名加一等
罪止杖八十每名計一日追給雇工錢六十文　若有
吉凶及在家借使雜役者勿論其所使人數不得過五
十名每名不得使過三日違者以私役論
　　　别籍異財
凡祖父母父母在而子孫别立户籍分異財產者杖一
百　若居父母喪而兄弟别立户籍分異財產者杖八
十
　　　卑㓜私擅用財
凡同居卑㓜不由尊長私擅用本家財物者二十貫笞
二十毎二十貫加一等罪止杖一百　若同居尊長應
分家財不均平者罪亦如之
　　　收養孤老
凡鰥寡孤獨及篤廢之人貧窮無親屬依倚不能自存
所在官司應收養而不收養者杖六十若應給衣粮而
官吏尅减者以監守自盗論
　　　　田宅
　　明律
　　　欺隠田粮
凡欺隠田粮脫漏版籍者一畝至五畝笞四十每五畝
加一等罪止杖一百其田入官所隠税粮依數徴納
若將田土移坵換叚那易等則以髙作下减瞞粮額及
詭寄田粮影射差役并受寄者罪亦如之其田改正收
科當差　里長知而不舉與犯人同罪　其還鄉復業
人民丁力少而舊田多者聽從儘力耕種報官入籍計
田納粮當差若多餘占田而荒蕪者三畆至十畆笞三
十每十畆加一等罪止杖八十其田入官若丁力多而
舊田少者告官於附近荒田内騐力撥付耕種
　　　檢踏災傷田粮
凡部内有水旱霜雹及蝗蝻為害一應災傷田粮有司
官吏應准告而不即受理申報檢踏及本管上司不與
委官覆踏者各杖八十若初覆檢踏官吏不行親詣田
所及雖詣田所不為用心從實檢踏止慿里長甲首䑃
朧供報中間以熟作荒以荒作熟増减分數通同作弊
瞞官害民者各杖一百罷職役不叙若致枉有所徴免
粮數計贓重者坐贓論里長甲首各與同罪受財者並
計贓以枉法從重論　其檢踏官吏及里長甲首失於
關防致有不實者計田十畆以下免罪十畆以上至二
十畆笞二十每二十畆加一等罪止杖八十　若人户
將成熟田地移坵換叚冐告災傷者一畆至五畆笞四
十每五畆加一等罪止杖一百合納税粮依數追徴入
官
　　　功臣田土
凡功臣之家除撥賜公田外但有田土從管莊人盡數
報官入籍納粮當差違者一畆至三畆杖六十每三畆
加一等罪止杖一百徒三年罪坐管莊之人其田入官
所隠稅粮依數徴納若里長及有司官吏踏勘不實及
知而不舉者與同罪不知者不坐
　　　盗賣田宅
凡盗賣換易及冐認若虛錢實契典賣及侵占他人田
宅者田一畆屋一間以下笞五十每田五畆屋三間加
一等罪止杖八十徒二年係官者各加二等　若強占
官民山塲湖泊茶園蘆蕩及金銀銅塲鐡冶者杖一百
流三千里　若將互争及他人田產妄作已業朦朧投
獻官豪勢要之人與者受者各杖一百徒三年　田產
及盗賣過田價并遞年所得花利各還官給主　若功
臣初犯免罪附過再犯住支俸給一半三犯全不支給
四犯與庶人同罪
　　任所置買田宅
凡有司官吏不得於見任處所置買田宅違者笞五十
解任田宅入官
　　　典買田宅
凡典買田宅不稅契者笞五十仍追田宅價錢一半入
官不過割者一畆至五畆笞四十每五畆加一等罪止
杖一百其田入官　若將已典賣與人田宅䑃朧重復
典賣者以所得價錢計贓准竊盗論免刺追價還主田
宅從原典買主為業若重復典買之人及牙保知情者
與犯人同罪追價入官不知者不坐　其所典田宅園
林碾磨等物年限已滿業主備價取贖若典主托故不
肯放贖者笞四十限外遞年所得花利追徴給主依價
取贖其年限雖滿業主無力取贖者不拘此律
　　　盗耕種官民田
凡盗耕種他人田者一畆以下笞三十每五畆加一等
罪止杖八十荒田减一等强者各加一等係官者各又
加二等花利歸官主
　　　荒蕪田地
凡里長部内已入籍納粮當役田地無故荒蕪及應課
種桑麻之𩔖而不種者俱以十分為率一分笞二十每
一分加一等罪止杖八十縣官各减二等長官為首佐
職為從人户亦計荒蕪田地及不種桑麻之𩔖以五分
為率一分笞二十每一分加一等追徴合納稅粮還官
　　　棄毁器物稼穡等
凡棄毁人器物及毁伐樹木稼穡者計贓准竊盗論免
刺官物加二等若遺失及誤毁官物者各减三等並騐
數追償私物者償而不坐罪　若毁人墳塋内碑碣石
獸者杖八十毁人神主者杖九十若毁損人房屋垣墻
之𩔖者計合用修造雇工錢坐贓論各令修立官屋加
二等誤毁者但令修立不坐罪
　　　擅食田園𤓰果
凡於他人田園擅食𤓰果之𩔖坐贓論棄毁者罪亦如
之其擅將去及食係官田園𤓰果若官造酒食者加二
等主守之人給與及知而不舉者與同罪若主守私自
將去者並以監守自盗論
　　　私借官車船
凡監臨主守將係官車船店舍碾磨之𩔖私自借用或
轉借與人及借之者各笞五十驗日追雇賃錢入官若
討雇賃錢重者各坐贓論加一等
　
　
　
　
　
　
　
　
　
　
　明㑹典卷一百三十四
欽定四庫全書
　明㑹典卷一百三十五
　　刑部十
　　　　倉庫
　　明律
　　　鈔法
凡印造寳鈔與洪武大中通寳及歴代銅錢相兼行使
其民間買賣諸物及茶塩商稅諸色課程並聼收受違
者杖一百　若諸人將寳鈔赴倉塲庫務折納諸色課
程中買塩貨及各衙門起解贓罰須要於鈔背用使姓
名私記以憑稽考若有不行用心辨騐收受偽鈔及挑
剜描輳鈔貫在内者經手之人杖一百倍追所納鈔貫
偽挑鈔貫燒毁其民間關市交易亦許用使私記若有
不行仔細辨驗誤相行使者杖一百倍追鈔貫止問見
使之人若知情行使者並依本律
　　錢法
凡錢法設立寳源等局鼓鑄洪武通寳銅錢與大中通
寳及歴代銅錢相兼行使折二當三當五當十依數准
筭民間金銀米麥布帛諸物價錢並依時直聽從民便
若阻滯不即行使者杖六十　其軍民之家除鏡子軍
器及寺觀庵院鐘磬鐃鈸外其餘應有廢銅並聽赴官
中賣每斤給價銅錢一百五十文若私相買賣及收匿
在家不赴官中賣者各笞四十
　　　收粮違限
凡收夏稅於五月十五日開倉七月終齊足秋粮十月
初一日開倉十二月終齊足如早收去處預先收受者
不拘此律若夏稅違限至八月終秋粮違限至次年正
月終不足者其提調部粮官吏典分催里長欠粮人户
各以十分為率一分不足者杖六十每一分加一等罪
止杖一百受財者計贓以枉法從重論若違限一年之
上不足者人户里長杖一百遷徙提調部粮官吏典處絞
　　多收稅粮斛靣
凡各倉收受税粮聽令納户親自行槪平斛交收作數
支銷依令准除折耗若倉官斗級不令納户行槪跌斛
淋尖多收斛面者杖六十若以附餘粮數計贓重者坐
贓論罪止杖一百提調官吏知而不舉與同罪不知者
不坐
　　　隠匿費用稅粮課物
凡送本户應納稅粮課物及應入官之物而隠匿費用
不納或詐作損失欺妄官司者並計所虧欠物數准竊
盗論免刺其部運官吏知情與同罪不知者不坐
　　攬納税粮
凡攬納稅粮者杖六十著落赴倉納足再於犯人名下
追罰一半入官　若監臨主守攬納者加罪二等　其
小户畸零米麥因便輳數於納粮人户處附納者勿論
　　虛出通關硃鈔
凡倉庫收受一應係官錢粮等物不足而監臨主守通
同有司提調官吏虛出通關者計所虛出之數併贓皆
以監守自盗論　若委官盤㸃錢粮數本不足符同申
報足備者罪亦如之受財者計贓以枉法從重論　其
監守不收本色折收財物虛出硃鈔者亦以監守自盗
論納户知情减二等免刺原與之贓入官不知者不坐
其贓還主　同僚知而不舉者與犯人同罪不知及不
同署文案者不坐
　　　附餘錢粮私下補數
凡各衙門及倉庫但有附餘錢粮須要盡實報官明白
正收作數若監臨主守將増出錢粮私下銷補别項事
故虧折之數瞞官作弊者並計贓以監守自盗論　若
内府承運庫收受金帛當日交割未完者許令附簿寄
庫若有餘剰之物本庫明白立案正收開申户部作數
若䑃朧擅將金帛等物出外者斬守門官失於盤獲搜
檢者杖一百
　　　私借錢粮
凡監臨主守將係官錢粮等物私自借用或轉借與人
者雖有文字並計贓以監守自盗論其非監守之人借
者以常人盗倉庫錢粮論　若將自已物件抵換官物
者罪亦如之
　　　私借官物
凡監臨主守將係官什物衣服氊褥器玩之𩔖私自借
用或轉借與人及借之者各笞五十過十日各坐贓論
减二等若有損失者依毁失官物律坐罪追陪
　　　那移出納
凡各衙門收支錢粮等物已有文案勘合若監臨主守
不正收正支那移出納還充官用者並計贓准監守自
盗論罪止杖一百流三千里免刺　若不給半印勘合
擅出權帖或給勘合不立文案放支及倉庫不候勘合
或已奉勘合不附簿放支者罪亦如之　其出征鎮守
軍馬經過去處行粮草料明立文案即時應付具數開
申合干上司准除不在擅支之限違者杖六十
　　　庫秤雇役侵欺
凡倉庫務塲局院庫秤斗級若雇役之人侵欺借貸移
易係官錢粮並以監守自盗論若雇主同情分受贓物
者罪亦如之其知情不曽分贓而符同申報瞞官及不
首告者减一等罪止杖一百不知情者不坐
　　冐支官粮
凡管軍官吏總旗小旗冐支軍粮入己者計贓准竊盗
論免刺
　　　錢粮互相覺察
凡倉庫務塲官吏攅攔庫子斗級皆得互相覺察若知
侵欺盗用借貸係官錢粮已出倉庫匿而不舉及故縱
者並與犯人同罪失覺察者减三等罪止杖一百　若
官吏虛立文案那移出納及虛出通關其斗級庫子攔
頭不知者不坐
　　倉庫不覺被盗
凡有人從倉庫中出守把之人不搜檢者笞二十因不
搜檢以致盗物出倉庫而不覺者减盗罪二等若夜直
更之人不覺盗者减三等倉庫直宿官攅斗級庫子不
覺盗者减五等並罪止杖一百故縱者各與盗同罪若
被强盗者勿論
　　守支錢粮及擅開官封
凡倉庫官攅斗級庫子役滿得代所收錢粮官物并令
守支盡絶若無短少方許給由其有應合相沿交割之
物聼提調官吏監臨盤㸃見數不得指厫指庫交割違
者各杖一百　若官物有印封記其主典不請原封官
司而擅開者杖六十
　　　出納官物有違
凡倉庫出納官物當出陳物而出新物應受上物而受
下物之𩔖及有司和雇和買不即給價若給價有增减
不實者計所虧欠及多餘之價坐贓論　若應給俸禄
未及期而預給者罪亦如之　其監臨官吏知而不舉
與同罪不知者不坐
　　　收支留難
凡收受支給官物其當該官吏無故留難刁蹬不即收
支者一日笞五十每三日加一等罪止杖六十徒一年
　守門人留難者罪亦如之　若領物納物之人到有
先後主司不依次序收支者笞四十
　　起解金銀足色
凡收受諸色課程變賣物貨起觧金銀須要足色如成
色不及分數提調官吏人匠各笞四十著落均陪還官
　　　損壊倉庫財物
凡倉庫及積聚財物主守之人安置不如法曬晾不以
時致有損壊者計所損壊之物坐贓論著落均陪還官
若卒遇雨水衝激失火延燒盗賊刼奪事出不測而有
損失者委官保勘覆實顯跡明白免罪不陪其監臨主
守若將侵欺借貸那移之數乗其水火盗賊虛揑文案
及扣換交單籍冊申報瞞官者並計贓以監守自盗論
同僚知而不舉者與同罪不知者不坐
　　轉解官物
凡各處徴收錢帛買辦軍需成造軍器等物所在州縣
交收差有職役人員陸續𩔖解本府若本府不即交收
差人轉觧勒令人户就解布政司者當該提調正官首
領官吏典各杖八十若布政司不即交收勒令各府就
解部者首領官令典罪亦如之　其起運官物長押官
及觧物人安置不如法致有損失者計所損失之物坐
贓論著落均陪還官若船行卒遇風浪及失火延燒或
盗賊刼奪事出不測而有損失者申告所在官司委官
保勘覆實顯跡明白免罪不陪若有侵欺者計贓以監
守自盗論　若起運官物不運本色而輙齎財貨於所
納去處收買納官者亦計贓以監守自盗論
　　　擬斷贓罰不當
凡擬斷贓罰財物應入官而給主及應給主而入官者
坐贓論罪止杖一百
　　　守掌在官財物
凡官物當應給付與人已出倉庫而未給付若私物當
供官用已送在官而未入倉庫但有人守掌在官若有
侵欺借貸者並計贓以監守自盗論
　　　隠瞞入官家產
凡抄沒人口財產除謀反謀叛及姦黨係在十惡依律
抄沒其餘有犯律不該載者妻子財產不在抄沒入官
之限違者依故入人流罪論　若抄劄入官家產而隠
瞞人口不報者計口以隠漏丁口論若隠瞞田土者計
田以欺隠田粮論若隠瞞財物房屋孳畜者坐贓論各
罪止杖一百所隠人口財產並入官罪坐供報之人
若里長同情隠瞞及當該官吏知情者並與同罪計所
隠贓重者坐贓論全科　受財者計贓以枉法各從重
論失覺舉者减三等罪止笞五十
　　　　課程
　　明律
　　　塩法
凡犯私塩者杖一百徒三年若有軍器者加一等誣指
平人者加三等拒捕者斬塩貨車船頭匹並入官引領
牙人及窩蔵寄頓者杖九十徒二年半挑擔䭾載者杖
八十徒二年非應捕人告獲者就將所獲私塩給付告
人充賞有能自首者免罪一體給賞　若事發止理見
獲人塩當該官司不許輾轉攀指違者以故入人罪論
凡塩塲竈丁人等除正額塩外夾帶餘塩出塲及私煎
貨賣者同私塩法百夫長知情故縱及通同貨賣者與
犯人同罪
凡婦人有犯私塩若夫在家或子知情罪坐夫男其雖
有夫而逺出或有子㓜弱罪坐本婦
凡買食私塩者杖一百因而貨賣者杖一百徒三年
凡守禦官司及塩運司巡檢司巡獲私塩即發有司歸
勘各衙門不許擅問若有司官吏通同脱放者與犯人
同罪受財者計贓以枉法從重論
凡守禦官司及有司巡檢司設法差人於概管地面并
附塲𦂳關去處常川巡禁私塩若有透漏者關津把截
官及所委巡塩人員初犯笞四十再犯笞五十三犯杖
六十並附過還職如知情故縱及容令軍兵隨同販賣
者與犯人同罪受財者計贓以枉法從重論
其巡獲私塩入已不觧官者杖一百徒三年若裝誣平
人者加三等
凡軍人有犯私塩本管千百户有失鈐束者百户初犯
笞五十再犯杖六十三犯杖七十减半給俸千户初犯
笞四十再犯笞五十三犯杖六十减半給俸並附過還
職若知情容縱及通同販賣者與犯人同罪
凡起運官塩每引二百斤為一袋帶耗五斤經過批驗
所依數掣摯秤盤但有夾帶餘塩者同私塩法　若客
塩越過批驗所不經掣摯關防者杖九十押囬盤騐
凡客商販賣官塩不許塩引相離違者同私塩法　其
賣塩了畢十日之内不繳退引者笞四十　若將舊引
影射塩貨者同私塩法凡起運官塩并竈户運塩上倉
將帶軍器及不用官船起運者同私塩法
凡客商將官塩挿和沙土貨賣者杖八十
凡將有引官塩不於拘該行塩地面發賣轉於别境犯
界貨賣者杖一百知而買食者杖六十不知者不坐其
塩入官
　　監臨勢要中塩
凡監臨官吏詭名及權勢之人中納錢粮請買􁇏引勘
合侵奪民利者杖一百徒三年塩貨入官
　　　沮壊塩法
凡客商中買塩引勘合不親赴塲支塩中途増價轉賣
沮壊塩法者買主賣主各杖八十牙保减一等鹽貨價
錢並入官其鋪户轉買拆賣者不用此律
　　　私茶
凡犯私茶者同私塩法論罪如將已批騐截角退引入
山影射照茶者以私茶論
　　　私礬
凡私煎礬貨賣者同私鹽法論罪
　　　匿稅
凡客商匿稅及賣酒醋之家不納課程者笞五十物貨
酒醋一半入官於入官物内以十分為率三分付告人
充賞務官攅攔自獲者不賞入門不弔引同匿稅法其
造酒醋自用者不在此限　若買頭匹不稅契者罪亦
如之仍於買主名下追徴價錢一半入官
　　　舶商匿貨
凡泛海客商舶船到岸即將物貨盡實報官抽分若停
塌沿港土商牙儈之家不報者杖一百雖供報而不盡
者罪亦如之物貨並入官停藏之人同罪告獲者官給
賞銀二十兩
　　　人户虧兌課程
凡民間週嵗額辦茶塩商稅諸色課程年終不納齊足
者計不足之數以十分為率一分笞四十每一分加一
等罪止杖八十追課納官　若茶塩運司塩塲茶局及
税務河泊所等官不行用心辦課年終比附上年課額
虧兑者亦以十分論一分笞五十每一分加一等罪止
杖一百所虧課程著落追補還官　若有隠瞞侵欺借
用者並計贓以監守自盗論
　　　　錢債
　　明律
　　　違禁取利
凡私放錢債及典當財物每月取利並不得過三分年
月雖多不過一本一利違者笞四十以餘利計贓重者
坐贓論罪止杖一百　若監臨官吏於所部内舉放錢
債典當財物者杖八十違禁取利以餘利計贓重者依
不枉法論　並追餘利給主　其負欠私債違約不還
者五貫以上違三月笞一十每一月加一等罪止笞四
十五十貫以上違三月笞二十每一月加一等罪止笞
五十二百五十貫以上違三月笞三十每一月加一等
罪止杖六十並追本利給主　若豪勢之人不告官司
以私債強奪去人孳畜產業者杖八十若估價過本利
者計多餘之物坐贓論依數追還　若准折人妻妾子
女者杖一百強奪者加二等因而姦占婦女者絞人口
給親私債免追
　　　費用受寄財產
凡受寄人財物畜產而輒費用者坐贓論减一等詐言
死失者准竊盗論减一等並追物還主其被水火盗賊
費失及畜產病死有顯跡者勿論
　　　得遺失物
凡得遺失之物限五日内送官官物還官私物召人識
認於内一半給與得物人充賞一半給還失物人如三
十日内無人識認者全給限外不送官者官物坐贓論
私物减二等其物一半入官一半給主　若於官私地
内掘得埋藏之物者並聽收用若有古器鐘鼎符印異
常之物限三十日内送官違者杖八十其物入官
　　　　市􁇋
　　明律
　　　私充牙行埠頭
凡城市鄉村諸色牙行及船埠頭並選有抵業人户充
應官給印信文簿附寫客商舡户住貫姓名路引字號
物貨數目每月赴官查照私充者杖六十所得牙錢入
官官牙埠頭容隠者笞五十革去
　　　市司評物價
凡諸物行人評估物價或貴或賤令價不平者計所増
减之價坐贓論入己者准竊盗論免刺　其為罪人估
贓不實致罪有輕重者以故出入人罪論受財者計贓
以枉法從重論
　　　把持行市
凡買賣諸物兩不和同而把持行市專取其利及販鬻
之徒通同牙行共為姦計賣物以賤為貴買物以貴為
賤者杖八十　若見人有所買賣在傍髙下比價以相
惑亂而取利者笞四十　若已得利物計贓重者准竊
盗論免刺
　　　私造斛斗秤尺
凡私造斛斗秤尺不平在市行使及將官降斛斗秤尺
作弊増减者杖六十工匠同罪　若官降不如法者杖
七十提調官失於校勘者减一等知情與同罪　其在
市行使斛斗秤尺雖平而不經官司校勘印烙者笞四
十　若倉庫官吏私自増减官降斛斗秤尺收支官物
而不平者杖一百以所増减物計贓重者坐贓論因而
得物入己者以監守自盗論工匠杖八十監臨官知而
不舉者與犯人同罪失覺察者减三等罪止杖一百
　　　器用布絹不如法
凡造器用之物不牢固真實及絹布之屬紕薄短狹而
賣者各笞五十其物入官
　
　
　
　明㑹典卷一百三十五
欽定四庫全書
　明㑹典卷一百三十六
　　刑部十一
　　　𩔖進贓罰
囚人贓罰本部𩔖進内府收貯備用前後事例不一今
具載之而以贓物估計附於後
　　諸司職掌
凡各布政司并直𨽻府州應有追到贓物彼處官司用
印鈐封批差長解人管解到部照依地方發下該部承
行仍照來文内開到金銀鈔貫叚疋紬絹等項數目案
呈本部具手本差官齎赴内府關領進物勘合回部照
數填冩明白又具長單一様二紙編寫字號用使半印
勘合堂上官押字用印對查無差將前項贓物原封不
動就差原解人同將勘合長單進赴内府該庫各門守
衛官并門吏於各長單書名畫字用訖照進關防放進
到庫庫官眼同原解人拆開原封照依原進數目檢閘
無欠交收入庫將勘合并長單一紙本庫收留存照外
有長單一紙本庫官吏出給實收押字用印交付原解
人收齎仍於各門打訖照出關防回部附卷仍將長解
原批上批寫解到金銀鈔貫等項贓物已於某年月日
進赴内府某庫納訖某部批回原解人將批文齎回該
衙門備照其本部問擬犯人除恐嚇詐欺强買賣有餘
利科歛求索係取與不和用强生事逼抑取受之贓並
還物主外餘有接受枉法不枉法彼此俱罪之贓并應
合抄劄犯人家財俱各見數責付庫子收領下庫聽候
𩔖解取訖領狀附卷每年春夏秋冬四季庫子將收過
各部一應贓物備細開冩自某年某月某日為始至某
年某月終收到某部某部追抄犯人某人等名下金銀
鈔貫叚疋等項若干開呈湖廣部照數案呈本部關給
勘合出具長單如前進納湖廣部照依批廻移付各部
知㑹各部又於原卷查照相同然後附卷備照
　　明令
凡以贓致罪者彼此俱罪之贓沒官用强生事逼取之
贓給主
　　事例
洪武二十八年令各部將原收各布政司直𨽻府州解
到贓銀等項自行送進内府該庫交收　永樂二年令
各司按季通付湖廣司𩔖進　三年令各處官司解到
并追收銀兩俱各行取銀匠辨騐成色㑹官煎銷潔净
其鈔貫叚疋衣服等項亦各行取鋪户檢驗堪中進納
　二十一年令各處官司通查在庫贓銀𩔖解本部轉
送内承運庫交收　宣德四年改送隨駕司禮監十年
仍送承運庫　景㤗元年令南京刑部都察院等衙門
問擬納米囚人折納銀兩并追陪贓罰銀鈔等件俱送
應天府官庫收貯委官估計追買物料成造軍器　五
年令南京各衙門每季各委官一員㑹同户部委官㸃
收贓罰除金銀煎銷𩔖解及器皿不堪收貯者變賣外
其銅錫鐡蠟紵絲綾羅絹布皮張等項及追到解户多
科物料送赴南京内庫收貯　六年以後令南京刑部
將贓罰鈔貫送南京内庫交收其金銀仍追解京轉送
内府收貯　成化二年令南京兩法司及應天府贓罰
銀兩貨物暫免觧京俱送南京户部收買米麥以備賑
濟　十三年令法司贓罰金銀俱要㑹官煎成足色送
庫交收其承行該吏敢有増减成色抵換侵欺者查䆒
治罪　𢎞治六年令南京兩法司贓罰金銀珠翠寳石
暫送南京内庫收貯候蓄積數多仍照舊解京其見在
未曽糴買米麥金銀等項并以後贓罰衣服銅錢絹布
等物仍送應天府收貯糴米自後每遇年終各司贓罰
金銀鈔貫等項俱付送湖廣司將金銀煎銷成錠并鈔
貫等項如前𩔖進南京内庫交收　九年奏准在京在
外一應該追贓物止直八九兩以下及埋𦵏銀監追一
年之上勘無家產變賣者先照本犯原擬發落出外仍
令召保營辦完納不必乆禁其犯該充軍立功及贓多
情重仍於本犯子孫家屬名下追徴者不在此例　十
年奏准本部贓罰銀兩支與吏户禮兵工五部及大理
寺買辦紙劄筆墨硃炭等項
　　　　計贓時估
　　明令
凡計贓者皆㨿犯處當時物價若計傭賃器物為贓者
亦依犯時價值其傭賃雖多不得過其本物之價
　　事例
　　　一金銀銅錫之𩔖
　　　　金一兩四百貫
　　　　銀一兩八十貫
　　　　銅錢一千文八十貫
　　　　生熟銅一斤四貫
　　　　鐡一斤一貫
　　　　錫一斤四貫
　　　　黒鉛一斤三貫
　　　一珠玉之𩔖
　　　　玉一片長二寸闊一寸厚五分八十貫
　　　　珍珠一顆重一分一十六貫
　　　　寳石一粒重一分八貫
　　　　翠一箇一十貫
　　　一羅叚布絹絲綿之𩔖
　　　　紗一疋八十貫
　　　　綾一疋一百二十貫
　　　　紵絲一疋二百五十貫
　　　　羅一疋一百六十貫
　　　　改機一疋一百六十貫
　　　　錦一尺八貫
　　　　髙麗布一疋三十貫
　　　　大青三梭布一疋五十五貫
　　　　大白三梭布一疋四十貫
　　　　中細白綿布一疋二十貫
　　　　麄綿布一疋一十貫
　　　麄苧布一疋一十二貫
　　　細苧布一疋二十四貫
　　　麄褐一疋四十貫
　　　綿紬一疋五十貫
　　　大綿布一疋二十貫
　　　麻布一疋八貫
　　　葛布一疋二十貫
　　　大絹一疋五十貫
　　　　小絹一疋二十貫
　　　　細絨褐一疋二百四十貫
　　　　氊叚一叚五十貫
　　　　氆氌一叚五十貫
　　　　絲綿一斤二十四貫
　　　　凈綿花一斤三貫
　　　　麻一斤五百文
　　　一米麥之𩔖
　　　稉糯米每一石二十五貫
　　　小麥一石二十貫
　　　大麥一石一十貫
　　　芝蔴一石二十五貫
　　　薥秫一石一十二貫
　　　黄黒菉豌豆每一石一十八貫
　　　粟米黄米每一石一十八貫
　　　麫一斤五百文
　　　一畜產之𩔖
　　　　馬一匹八百貫
　　　　騾一頭五百貫
　　　　驢一頭二百五十貫
　　　　駝一頭一千貫
　　　　水牛一隻三百貫
　　　　黄牛一隻二百五十貫
　　　　大猪一口八十貫
　　　羊一隻四十貫
　　　鹿一隻八十貫
　　　小猪一口一十二貫
　　　犬一隻一十貫
　　　獐一隻二十貫
　　　猫一箇三貫
　　　兎一隻四貫
　　　虎豹皮每張四十貫
　　　　馬皮一張一十六貫
　　　　牛皮一張二十四貫
　　　　鹿皮一張二十貫
　　　　馬騾牛驢猪羊獐鹿肉一斤一貫
　　　　鵝一隻八貫
　　　　鴨一隻四貫
　　　　雞野雞每一隻三貫
　　　　鴿鷯鶉每一隻五百文
　　　　天鵝一隻二十貫
　　　　魚鱉鰕蠏每斤一貫
　　　一蔬菓之𩔖
　　　　核桃榛子每一斤一貫
　　　　棗栗柿餅每一斤一貫
　　　　菱芡一斤一貫
　　　　松子一斤一貫
　　　　葡萄一斤一貫
　　　　楊梅一斤一貫
　　　　西𤓰一十箇四貫
　　　　桃棃每一百箇二貫
　　　　杏李林禽每一百箇一貫
　　　　柑橙橘石榴每二十箇一貫
　　　　柿子每三十箇一貫
　　　　菜一百斤二貫
　　　　薑一十斤一貫
　　　　藕一十枝二貫
　　　　蓮房二十箇一貫
　　　　冬𤓰一箇五百文
　　　　蒜頭一百箇五百文
　　　一巾㡌衣服之𩔖
　　　　紗㡌一頂二十貫
　　　　胡㡌一頂八貫
　　　　貂䑕披肩一頂四十貫
　　　　棕草㡌一頂八貫
　　　　儒吏等巾每一頂八貫
　　　　紵絲羅㡌每一頂六貫
　　　　氊㡌一頂四貫
　　　　縧一條一貫
　　　　氊襪一雙四貫
　　　　氊衫一領四十貫
　　　　鹿皮靴一雙二十四貫
　　　麂皮靴一雙四十貫
　　　牛皮靴一雙一十貫
　　　䩺鞋一雙二貫
　　　靸鞋一雙一貫五百文
　　　紵絲羅荷包每一箇一貫
　　　包頭一方一貫
　　　手帕一方二貫
　　　網巾一頂三貫
　　　　綿紵絲被每一床一百貫
　　　綾被一床四十貫
　　　　紬絹被每一床二十貫
　　　　氊條一條四十貫
　　　　花毯一條八十貫
　　　　綿紵絲褥一床八十貫
　　　　布褥一床一十六貫
　　　　細布綿花被一床三十貫
　　　　麄布綿花被一床二十貫
　　　　舊綿布衣服一件五貫
　　　　新紵絲衣服一件八十貫
　　　　舊羅衣服一件二十四貫
　　　　新綿布衣服一件一十六貫
　　　　舊紵絲衣服一件三十貫
　　　　新羅衣服一件七十貫
　　　　新紗衣服一件六十貫
　　　　舊紵絲小襖一件二十貫
　　　　新紵絲小襖一件四十貫
　　　　舊羅紗小衫每一件一十貫
　　　　新羅紗小衫每一件三十貫
　　　　舊紵絲裙一條二十五貫
　　　　新紵絲裙一條五十貫
　　　　舊羅紗裙每一條二十貫
　　　　新羅紗裙每一條四十貫
　　　　綾紬衣服每一件二十貫
　　　　綾紬小襖每一件一十貫
　　　　絨褐衣服一件八十貫
　　　　舊夏布衣服一件五貫
　　　　新夏布衣服一件一十貫
　　　　綿布小衫一件五貫
　　　　綿布裙一條五貫
　　　　綿布袴一腰四貫
　　　一器用之𩔖
　　　　門一扇五貫
　　　　板隔一扇一十貫
　　　　忩一扇三貫
　　　　木板一片闊一尺長五尺厚五寸四貫
　　　　桌一張一十貫
　　　　凳一條四貫
　　　　杌一面二貫
　　　　交椅一把二十四貫
　　　　琴一張六十貫
　　　　扇一把一文
　　　　木箱一箇八貫
　　　　大屏風一箇二十四貫
　　　　竹簾一箇二貫
　　　　棕蓑衣一件三十貫
　　　　笠一頂一貫
　　　　雨􁡣一把二貫
　　　　雨籠一箇一貫
　　　　墻壁籬笆一丈一十貫
　　　　大磁缾一箇一貫
　　　　大磁缸一箇一十貫
　　　　漆盤一箇四貫
　　　　漆楪椀每一箇一貫
　　　　烏木筯十雙四貫
　　　　竹筯十雙五百文
　　　　磁楪椀每十箇二貫
　　　　大木桶一隻五貫
　　　　大木盆一箇三貫
　　　　斛一張五貫
　　　　斗一量二貫
　　　　升一箇五百文
　　　　大鐡鍋一口八貫
　　　　銅鍋一口二十貫
　　　　鐡鋤一把二貫
　　　　鐡犂一把二貫
　　　　鐡鍬一把二貫
　　　　大車一輛三百貫
　　　　小車一輛二十四貫
　　　　船一隻計料一百石五百貫
　　　　馬鞍一副六十貫
　　　　鼓一靣五貫
　　　　碾磨每一副三十貫
　　　　女轎一頂八十貫
　　　　秤一把五百文
　　　　鐡索一條一貫
　　　　鎻頭一箇五百文
　　　　弓一張八貫
　　　　箭一十枝四貫
　　　　鎗一根四貫
　　　　大刀一把五貫
　　　　小刀一把二貫
　　　　弩一張八貫
　　　　魚义一把一貫
　　　　禾义一把一貫
　　　　大磬一口二十貫
　　　　鐃鈸一副四貫
　　　　柴草一小車一十五貫
　　　　木柴一百斤八貫
　　　　灰炭每十斤一貫
　　　　煤一石八貫
　　　　瓦一百片一十貫
　　　　磚一百箇一十六貫
　　　　木一根圍一尺長一丈六貫
　　　　椽一根四貫
　　　　猫竹一根二貫
　　　　蘆蓆一領一貫
　　　　筆竹一根五百文
　　　　秫稭榖草每一大車四十貫
　　　　白蠟一斤一十貫
　　　　黄蠟一斤二貫
　　　　香油一斤一貫
　　　　茶一斤一貫
　　　　酒醋每一瓶一貫
　　　　真粉一斤五百文
　　　　鹽每十斤二貫五百文
　　　　蜂蜜沙糖每一斤一貫
　　　　蘇木一斤三貫
　　　　胡椒一斤八貫
　　　　花椒一斤一貫
　　　　銀硃一斤一十貫
　　　　礬一斤五百文
　　　　硃砂一兩四貫
　　　　硫黄一斤一貫
　　　　榜紙一百張四十貫
　　　　中夾紙一百張一十貫
　　　　奏本紙一百張一十六貫
　　　　手本紙一百張七貫
　　　　各色大箋紙一百張二十貫
　　　　墨一斤八貫
　　　　筆一十枝二貫
　
　
　
　
　
　
　
　
　
　
　
　
　
　明㑹典卷一百三十六
欽定四庫全書
　明㑹典卷一百三十七
　　刑部十二
　　　収買紙劄
本部紙劄舊例収買應用後令囚人納紙而各衙門紙
劄亦從本部關給各有事例今具列于後
　　諸司職掌
凡本衙門合用奏啓本案驗行移簿籍囚人寫招服辯
一應紙劄山西部掌行每季㑹計合用奏啓本等紙各
若干估計合用鈔若干本部明立文案開付湖廣部於
贓罰鈔内照數關支差官前去街市及客商販賣去處
照依時價兩平収買數足到部堂上官用印封鈐責付
庫子収領在庫聴候各部將各季用紙數目呈堂判送
湖廣部立案照數關支候至季終銷用盡絶各部開稱
為某事用過某色紙若干逐一開付本部將各部花銷
紙數查理明白將来付附卷其餘季分如前施行
　　事例
洪武二十七年奏准問過罪囚除逃軍逃囚全家抄劄
起發并刼賊外其餘官吏軍民人等俱各辦納紙劄一
分每年春夏秋冬四季本衙門置立文簿一扇輪流管
掌各部追到紙劄俱送該管部分附簿明白着令管庫
吏典庫子収貯每月各部分合用紙劄赴該部關支應
用餘剰之數季終該部呈繳本部出給長單送赴内府
該庫交納取獲長單附卷　天順二年令本部囚人官
民紙劄俱収貯在庫毎季劄委主事一員輪流掌管放
支及令照磨所置立印信文簿將日逐大理寺審允回
報犯人姓名備寫以慿稽考其浙江等十三司亦各立
文簿一扇公同収紙令史將囚人紙劄每名追収附簿
每日一次將有紙犯人開具手本二本一本送照磨所
查名勾銷一本連紙送管庫主事収庫以備各衙門關
支其管庫主事収放紙劄一季滿日將紙數呈堂批送
山西司查照　成化二年奏准囚人有力者該折奏本
手本榜紙中夾紙張照依時價兩平折納収受入庫候
各衙門關用每官紙一分榜紙四十張告紙一分勘合
紙二十張中夹紙三十張軍民紙一分中夹紙五十張
奏本紙十張手本紙五張内中夹紙每張折納手本紙
二張每五張折納榜紙一張毎二張半折納奏本紙一
張　十三年奏准各司囚人紙劄各立文卷一宗􁂗令
収紙令史呈行収過并送過數目明立文案每五日一
次具印信手本仍送管庫主事處交収守取印信實収
附卷備収其管庫主事置立収放紙數文卷一宗収過
某司紙劄若干放過某衙門紙劄若干明白立案附卷
候管庫委官滿日連卷呈堂發下照磨所照刷批送山
西司収照其各司紙劄文卷亦每月一次送所照刷如
有隠漏不報増减紙數者呈堂究問　凡問過囚人發
審有名者各納紙一分文武職官正妻監生生員吏典
總小旗知印承差僧道僧道官醫生天文生應襲舍人
里老俱官紙軍校竈匠㕑役勇士力士及各餘丁隂陽
人民人婦女俱民紙原告及訴人該納官紙者仍納官
紙該納民紙者俱納民紙供明亦照例納紙　凡強竊
盗死罪逃軍民匠囚犯充軍遇革釋放者並免納紙
凡囚犯紙劄照依時估聴其自行買納若無藉之徒及
管押吏典人等通同作弊分外增騙錢物者問罪枷號
一箇月發落若監追紙劄三箇月之上不能完納者放
免　𢎞治十年奏准吏户禮兵工五部及大理寺嵗用
紙劄刑部關支不敷於都察院見収𩔖解紙劄内關用
如又不敷并刑部題奏本紙俱於兩法司支贓罰銀買
辦有餘作次年之用
　　　處决重囚
　　諸司職掌
凡大理寺秋後覆奏處决重囚如本寺牒至即差皂𨽻
照名於司獄司將犯人押赴法塲仍令主事廳具手本
㑹請監察御史等官公同處决批囘附卷
　　事例
洪武元年令處决重刑須從秋後無得非時以傷生意
　三年令臣民有罪法當死者三覆五奏毋轍行刑
宣徳十年令死罪臨决須三次覆奏明白然後加刑
正統元年令重囚三覆奏畢仍給駕帖付錦衣衛監刑
官領校尉詣法司取死囚赴市　凡秋後處决重囚内
有訴寃枉者直皷給事中接受本状封進仍批手令校
尉前去市曹暫免行刑聴候請㫖　𢎞治十三年申明
凡律該决不待時重犯鞫問明白曽經大理寺詳允奏
奉欽依處决者各該部院并該科即便覆奏㑹官處决
不必監至秋後　凡殺一家非死罪三人及支解人為
首在監死者除將財産斷付被殺者之家妻子流二千
里仍剉碎死屍梟首示衆　凡強盗殺傷人放火燒人
房屋姦汚人妻女刼牢獄倉庫干係城池衙門并積至
百人以上不分曾否傷人俱即奏請審决梟首示衆
每嵗秋後差官分徃兩直𨽻處决重囚北直𨽻一員南
直𨽻江南一員江北一員
　　　每月禁刑日期
　　　初一日　　　　初八日
　　　十四日　　　　十五日
　　　十八日　　　　二十三日
　　　二十四日　　　二十八日
　　　二十九日　　　三十日
　　　詳擬罪名
　　諸司職掌
凡各布政司并直𨽻府州遇有問擬刑名笞杖就彼决
斷徒流遷徙充軍雜犯死罪解部審録發落其合的决
絞斬凌遲處死罪名各處開坐備細招罪事由照行事
理呈部詳議比律允當者則開縁由具本發大理寺覆
擬如覆擬平允行移各該衙門如法監収聴候依時差
官審决如有决不待時重囚詳擬允當隨即具奏差官
前去審决其有情詞不明或出入人罪失出入者駁回
改正再問若故出入情弊顯然具奏連原問官吏提問
　　　審録罪囚
　　明祖訓
凡聴獄訟要明不明則刑罰不中罪加良善乆則天必
怒焉或有大獄必當靣訊庶免構陷鍜鍊之弊
　　事例
洪武三十年令五府六部都察院六科通政司詹事府
詳審罪囚　三十一年令軍民人等犯徒流以下俱不
申詳止將死罪并應議文武官員不分罪名輕重俱監
候具由申呈合干上司轉達待報發落　三十二年令
徒流雜犯死罪充軍囚犯仍復申詳但止將原發招由
轉呈候審允訖行令照依原擬發落　永樂十七年令
在外死罪重囚悉送京師㑹官審録　洪熙元年令公
侯伯五府六部堂上官内閣學士及給事中㑹審重囚
可疑者仍令再問　天順二年令每嵗霜降後該决重
囚三法司㑹多官審録永為定例　成化元年奏准内
閣不必㑹同審囚　十四年奏准凡真犯死罪重囚推
情取具招辯依律擬罪明白具本連證佐干連人卷俱
發大理寺審録如有招情未明擬罪不當稱寃不肯服
辯者俱駁囘再問若招情明白擬罪合律輸情服辯者
本寺將審允縁由奏奉欽依准擬依律處决方纔回報
原問衙門監候照例具奏將犯人引赴承天門外㑹同
多官審録其審録之時原問原審并接管官員仍帶原
卷聴審情真無詞者覆奏處决如遇囚畨異稱寃有詞
各官仍親一一照卷陳其始末来歴并原先問審過縁
由聴從多官從公𠫭詳果有可矜可疑或應合再與勘
問通行備由奏請定奪　𢎞治七年命三法司錦衣衛
堂上官凡捕獲強盗綁赴御前引奏者仍在午門前㑹
問明白追贓擬罪如律備由具奏奉有欽依刑科覆奏
隨即處决中間果有情可矜疑者明白上請定奪或有
寃枉亦與辯明
　　　差官審録
　　明令
凡所在重刑須要追勘一切完備在京申御史臺在外
從監察御史提刑按察司審録無寃有司結案待報若
犯人畨異或家屬稱寃聴牒移推
　　事例
洪武十四年差監察御史分按各道罪囚凡罪重者悉
送京師　二十四年差刑部官及監察御史清理天下
獄訟　二十五年令刑部詳審在外呈詳獄囚務得真
情然後差官審决惟雲南路逺令本處㑹官詳審處决
　永樂元年各布政司所屬死罪重囚至百人以上者
差御史審决　正統三年令各處巡撫侍郎審録罪囚
無巡撫者巡按清軍御史審録　四年令都布按三司
每嵗委官㑹巡按御史審録罪囚　六年令監察御史
及刑部大理寺官分徃各處㑹同先差審囚官及巡按
御史按察司官詳審疑獄　十二年差刑部大理寺官
徃南北直𨽻及十三布政司㑹同巡按御史三司官審
録死罪可矜可疑及事無證佐可結正者具奏處置徒
流以下减等發落若御史别有公務督同所在有司審
録原問官故入等罪俱不追究　𢎞治二年令法司每
年立秋時將在外監候聴决重囚不分有無訴訟備查
各囚籍貫姓名及在外見監問有無招擬一應死罪囚
犯通行具奏轉行各該巡按御史㑹同都布按三司并
分巡分守南北直𨽻行移差去審刑主事㑹同巡按御
史督同都司府衛從公研審除情真罪當者照例處决
果有寃抑者即與辯理情可矜疑者徑自具奏定奪其
未轉詳者責令轉詳未問結者督同問結俱要遍歴衙
門逐一研審著為定例
　　　夏月録囚
　　事例
永樂二年四月諭三法司官天氣向熱獄囚淹乆令五
府六部六科給事中協同䟽决死罪獄成者秋後處决
輕罪隨即决遣有未能决者令出獄聼候　四年五月
諭三法司天氣已熱除犯斬絞罪外徒流以下皆令知
在聴候𤼵落　宣徳二年五月六月七月節諭三法司
天氣炎熱見監罪囚作急問㫁該運土運磚者照例𤼵
落干礙奏請者一月一次𩔖奏　三年諭法司及北京
刑部今天氣暄熱獄中一應罪囚禁錮日乆即將輕重
罪犯具奏𤼵落不許時刻遲滯　正統十四年春夏旱
災命内臣一員公同三法司堂上官㑹審見監聴决罪
囚情重者具實𩔖奏處置　天順四年令法司將見監
罪囚累訴寃枉者㑹同三法司堂上官刑科給事中各
一員審録　成化四年令司禮監太監㑹同三法司堂
上官審録罪囚　二十一年命两京法司錦衣衛天氣
炎熱㑹審見監罪囚徒流以下减等𤼵落重囚有可矜
疑及枷號者具奏定奪　二十二年諭法司見今雨澤
少降天氣向熱内外衙門見監罪囚恐有寃抑兩京令
司禮監太監守備太監同三法司堂上官㑹審兩直𨽻
差刑部郎中各一員㑹同巡按御史各處在城令巡撫
巡按同三司掌印官各府州衛所令巡按御史同分巡
分守官逐一審録死罪情可矜疑者具奏處置徒流以
下减等𤼵落不許遲慢　𢎞治元年夏令兩法司錦衣
衛將見監罪囚情可矜疑者俱開寫来看自後嵗以為
常
　　　嵗報罪囚
　　諸司職掌
凡本部問𤼵罪囚每遇年終各該部分開稱自洪武某
年正月初一日為始至十二月終本部通問𤼵過囚人
若干内凌遲若干斬若干絞若干斬罪免死終身工役
若干絞罪免死終身工役若干流罪若干徒罪若干充
軍若干隨營若干杖罪若干笞罪若干疎放寕家若干
俱付山東部通𩔖如前案呈本部開坐奏聞
　　事例
凡法司問過輕重罪囚每年十二月開報刑科具本𩔖
奏
　明㑹典卷一百三十七
欽定四庫全書
　明㑹典卷一百三十八
　　刑部十三
　　　司門科
　　諸司職掌
　　　律令
　　宫衛　　　　關津　　　　郵驛
　　軍政　　　　廏牧　　　　營造
　　河防
　　　　宫衛
　　明律
　　　太廟門擅入
凡擅入太廟門及山陵兆域門者杖一百太社門杖九
十未過門限者各减一等守衛官故縱者各與犯人同
罪失覺察者减三等
　　　宫殿門擅入
凡擅入皇城午門東華西華𤣥武門及禁苑者各杖一
百擅入宫殿門杖六十徒一年擅入御膳所及御在所
者絞未過門限者各减一等　若無門籍冐名而入者
罪亦如之　其應入宫殿未著門籍而入或當下直而
輙入及宿次未到而輙宿者各笞四十　若不係宿衛
應直合帶兵仗之人但持寸刃入宫殿門内者絞入皇
城門内者杖一百發邊逺充軍　門官及宿衛官軍故
縱者各與犯人同罪失覺察者减三等罪止杖一百軍
人又减一等並罪坐直日者
　　　宿衛守衛人私自代替
凡宫禁宿衛及皇城門守衛人應直不直者笞四十以
應宿衛守衛人私自代替及替之人各杖六十以别衛
不係宿衛守衛人冐名私自代替及替之人各杖一百
百户以上各加一等　若在直而逃者罪亦如之　京
城門减一等各處城門又减一等親管頭目知而故縱
者各與犯人同罪失覺察者减三等有故而赴所管告
知者不坐
　　　從駕稽違
凡應從車駕之人違期不到及從而先回還者一日笞
四十每三日加一等罪止杖一百百户以上各加一等
　若從車駕行而逃者杖一百𤼵邊逺充軍百户以上
絞　親管頭目故縱者各與犯人同罪失覺察者减三
等罪止杖一百
　　　直行御道
凡午門外御道至御橋除侍衛官軍導從車駕出入許
於東西兩傍行走外其餘文武百官軍民人等無故於
上直行及輙度御橋者杖八十若於宫殿中直行御道
者杖一百守衛官故縱者各與犯人同罪失覺察者减
三等若於御道上横過係一時經行者不在禁限
　　　内府工作人匠替役
凡諸色工匠行人差撥赴内府及承運庫工作若不親
身關牌入内應役雇人冐名私自代替及替之人各杖
一百雇工錢入官
　　　宫殿造作罷不出
凡在宫殿内造作所司具工匠姓名報門官及守衛官
􁂗於所入門首逐一㸃視放入工作至申時分仍須相
視形貎照數㸃出其不出者絞監工及提調内使監官
門官守衛官軍㸃視如名數短少􁂗便搜捉隨即奏聞
知而不舉者與犯人同罪失覺察者减三等罪止杖一
百
　　　輙出入宫殿門
凡應出宫殿而門籍已除輙留不出及被告劾已有公
文禁止籍雖未除輙入宫殿者各杖一百　若宿衛人
已被奏劾者本司先収其兵仗違者罪亦如之　若於
宫殿門雖有籍至夜皆不得出入若入者杖一百出者
杖八十無籍入者加二等若持仗入殿門者絞
　　　關防内使出入
凡内使監官并奉御内使但遇出外各門官須要収留
本人在身關防牌靣於簿上印記姓名字號明白附寫
前去某處幹辦是何事務其門官與守衛官軍搜檢沿
身别無夾帶方許放出回還一體搜檢給牌入内以慿
逐月稽考出外次數但搜出應干雜藥就令自喫若不
服搜檢者杖一百充軍若非奉㫖私將兵器進入皇城
門内者杖一百發邊逺充軍入宫殿門者絞門官及守
衛官失於搜檢者與犯人同罪
　　　向宫殿射箭
凡向太廟及宫殿射箭放彈投磚石者絞向太社杖一
百流三千里但傷人者斬
　　　宿衛人兵仗
凡宿衛人兵仗不離身違者笞四十輙離職掌處所笞
五十别䖏宿杖六十百户以上各加一等親管頭目知
而不舉者與犯人同罪失覺察者减三等
　　　禁經㫁人充宿衛
凡在京城犯罪被極刑之家同居人口隨即遷𤼵别郡
住坐其親屬人等并一應經㫁之人並不得入充近侍
及宿衛守把皇城京城門禁若䑃朧充當者斬其當該
官司不為用心詳審或聴人囑託及受財容令充當者
罪同　若有特㫖選充曾經覆奏明立文案者不在此
限
　　　衝突儀仗
凡車駕行處除近侍及宿衛護駕官軍外其餘軍民並
須廻避衝入儀仗内者絞若在郊野之外一時不能廻
避者聴俯伏以待其文武百官非奉宣喚無故輒入儀
仗内者杖一百典仗護衛官軍故縱者與犯人同罪不
覺者减三等
凡有申訴寃抑者止許於仗外俯伏以聴若衝入儀仗
内而所訴事不實者絞得實者免罪
凡軍民之家縱放牲畜若守衛不備因而衝突儀仗者
杖八十衝入皇城門内者杖一百
　　　行宫營門
凡行宫外營門次營門與皇城門同若有擅入者杖一
百内營牙帳門與宫殿門同擅入者杖六十徒一年
　　　越城
凡越皇城者絞京城者杖一百流三千里越各府州縣
鎮城者杖一百官府公廨墻垣者杖八十越而未過者
各减一等若有所規避者各從重論
　　　門禁鎖鑰
凡各處城門應閉而誤不下鎖者杖八十非時擅開閉
者杖一百京城門各加一等其有公務急速非時開閉
者不在此限　若皇城門應閉而誤不下鎖者杖一百
𤼵邊逺充軍非時擅開閉者絞其有㫖開閉者勿論
　　　懸帶關防牌面
凡朝𠫭文武官及内官懸帶牙牌鐡牌㕑子校尉入内
各帶銅木牌面如有遺失官罰鈔二十貫㕑子校尉罰
鈔一十貫若有拾得隨即報官者將各人該罰鈔貫充
賞有牌不帶無牌輒入者杖八十借者及借與者杖一
百事有規避者從重論隠蔵者杖一百徒三年首告者
於犯人名下追鈔五十貫充賞詐帶朝𠫭及在外詐稱
官員名號有所求為者絞偽造者斬首告者於犯人名
下追鈔一百貫充賞
　　　　關津
　　明律
　　　私越冒度關津
凡無文引私度關津者杖八十若關不由門津不由渡
而越度者杖九十若越度縁邊關塞者杖一百徒三年
因而出外境者絞守把之人知而故縱者同罪失於盤
詰者各减三等罪止杖一百軍兵又减一等並罪坐直
日者　若有文引冐名度關津者杖八十家人相冐者
罪坐家長守把之人知情與同罪不知者不坐　其將
馬騾私渡冒度關津者杖六十越度杖七十
　　　詐冒給路引
凡不應給路引之人而給引及軍詐為民民詐為軍若
冒名告給引及以所給引轉與他人者並杖八十若於
經過官司停止去處倒給路引及官豪勢要之人囑託
軍民衙門擅給批帖影射出入者各杖一百當該官吏
聴從及知情給與者並同罪若不從及不知者不坐
若巡檢司越分給引者罪亦如之　其不立文案空押
路引私填與人者杖一百徒三年　受財者計贓以枉
法及有所規避者各從重論　若軍民出百里之外不
給引者軍以逃軍論民以私度關津論
　　　關津留難
凡關津徃來船隻守把之人不即盤驗放行無故阻當
者一日笞二十每一日加一等罪止笞五十　若官豪
勢要之人乗船經過關津不服盤驗者杖一百　若撑
駕渡船梢水如遇風浪險惡不許擺渡違者笞四十若
不顧風浪故行開船至中流停船勒要船錢者杖八十
因而殺傷人者以故殺傷論
　　　逓送逃軍妻女出城
凡在京守禦官軍逓送逃軍妻女出京城者絞民犯者
杖一百若各處守禦城池及屯田官軍逓送逃軍妻女
出城者杖一百𤼵邊逺充軍民犯者杖八十受財者計
贓以枉法從重論其逃軍買求者罪同守門之人知情
故縱者與犯人同罪失於盤詰者减三等罪止杖一百
軍人又减一等　若逓送非逃軍妻女出城者杖八十
有所規避者從重論
　　　盤詰姦細
凡縁邊關塞及腹裏地面但有境内姦細走透消息於
外人及境外姦細入境内探聴事情者盤獲到官須要
鞠問接引起謀之人得實皆斬經過去處守把之人知
而故縱及隠匿不首者並與犯人同罪失於盤詰者杖
一百軍兵杖九十
　　　私出外境及違禁下海
凡將馬牛軍需鐡貨銅錢叚疋紬絹絲綿私出外境貨
賣及下海者杖一百挑擔䭾載之人减一等物貨船車
並入官於内以十分為率三分付告人充賞若將人口
軍器出境及下海者絞因而走泄事情者斬其拘該官
司及守把之人通同夾帶或知而故縱者與犯人同罪
失覺察者减三等罪止杖一百軍兵又减一等
　　　私役弓兵
凡私役弓兵者一人笞四十每三人加一等罪止杖八
十每名計一日追雇工錢六十文入官當該官司應付
者同罪罪坐所由
　　　　郵驛
　　明律
　　　逓送公文
凡鋪兵逓送公文晝夜須行三百里稽留三刻笞二十
每三刻加一等罪止笞五十其公文到鋪不問角數多
少須要隨即逓送不許等待後来文書違者鋪司笞二
十
凡鋪兵逓送公文若磨擦及破壊封皮不動原封者一
角笞二十每三角加一等罪止杖六十若損壊公文一
角笞四十每二角加一等罪止杖八十若沈匿公文及
拆動原封者一角杖六十每一角加一等罪止杖一百
若事干軍情機宻文書不拘角數即杖一百有所規避
者各從重論其鋪司不告舉者與犯人同罪若已告舉
而所在官司不即受理施行者各减犯人罪二等
凡各縣鋪長專一於㮣管鋪分徃来巡視提調官吏每
月一次親臨各鋪刷勘若失於檢舉者通計公文稽留
及磨擦破壊封皮不動原封十件以上鋪長笞四十提
調吏典笞三十官笞二十若損壊及沉匿公文若拆動
原封者與鋪兵同罪提調吏典减一等官又减一等府
州提調官吏失於檢舉者各逓减一等
　　　邀取實封公文
凡在外大小各衙門官但有入逓進呈實封公文至御
前而上司官令人於中途急逓鋪邀截取囘者不拘逺
近從本鋪鋪司鋪兵赴所在官司告舉隨即申呈上司
轉達該部追究得實斬其鋪司鋪兵容隠不告舉者各
杖一百若已告舉而所在官司不即受理施行者罪亦
如之　若邀取實封至五軍都督府六部察院公文者
各减二等
　　　鋪舍損壊
凡急逓鋪舍損壊不為修理什物不完鋪兵數少不為
補置及令老弱之人當役者鋪長笞五十有司提調官
吏各笞四十
　　　私役鋪兵
凡各衙門一應公差人員不許差使鋪兵挑送官物及
私已行李違者笞四十毎名計一日追顧工錢六十文
入官
　　　驛使稽程
凡出使馳驛違限常事一日笞二十每三日加一等罪
止杖六十軍情重事加三等因而失誤軍機者斬若各
驛官故將好馬蔵匿推故不即應付以致違限者對問
明白罪坐驛官其遇水漲路道阻碍經行者不坐　若
驛使承受官司文書誤不依題寫去處錯去他所而違
限者减二等事干軍務者不减若由公文題寫錯者罪
坐題寫之人驛使不坐
　　　多乗驛馬
凡出使人員應乗驛船驛馬數外多乗一船一馬者杖
八十毎一船一馬加一等若應乗驢而乗馬及應乗中
等下等馬而勒要上等馬者杖七十因而毆傷驛官者
各加一等若驛官容情應付者各减犯人罪一等其應
乗上等馬而驛官却與中等下等馬者罪坐驛官本驛
如無上等馬者勿論　若枉道馳驛及經驛不換船馬
者杖六十因而走死驛馬者加一等追償馬疋還官
其事非警急不曽枉道而走死驛馬者償而不坐　若
軍情警急及前驛無船馬倒換者不坐不償
　　　多支廪給
凡出使人員多支廪給者計贓以不枉法論當該官吏
與者减一等強取者以枉法論官吏不坐
　　　文書應給驛而不給
凡朝廷調遣軍馬及報警急軍務至邊將若邊將及各
衙門飛報軍情詣朝廷文書故不遣使給驛者杖一百
因而失誤軍機者斬　若進賀表箋及賑救饑荒申報
災異取索軍需之𩔖重事故不遣使給驛者杖八十若
常事不應給驛而故給驛者笞四十
　　　公事應行稽程
凡公事有應起解官物囚徒畜産差人管送而輒稽留
及事有期限而違者一日笞二十每三日加一等罪止
笞五十若起解軍需隨征供給而管送違限者各加二
等罪止杖一百以致臨敵缺乏失誤軍機者斬若承差
人誤不依題寫去處錯去他所以致違限者减二等事
干軍務者不减若由公文題寫錯者罪坐題寫之人承
差人不坐
　　　占宿驛舍上房
凡公差人員出外幹辦公事占宿驛舍正廳上房者笞
五十
　　　乗驛馬賫私物
凡出使人員應乗驛馬除隨身衣仗外賫帶私物者十
斤杖六十每十斤加一等罪止杖一百驛驢减一等私
物入官
　　　私役民夫擡轎
凡各衙門官吏及出使人員役使人民擡轎者杖六十
有司應付者减一等若豪富之家役使佃客擡轎者罪
亦如之每名計一日追給雇工錢六十文　其民間婦
女若老疾之人及出錢雇工者不在禁限
　　　病故官家屬還鄉
凡軍民官在任以疾病故家屬無力不能還鄉者所在
官司差人管領應付脚力隨程驗口官給行粮逓送還
鄉違而不送者杖六十
　　　承差轉雇寄人
凡承差起解官物囚徒畜産不親管送而雇人寄人代
領送者杖六十因而損失官物畜産及失囚者依律各
從重論受寄受雇人各减一等　其同差人自相替放
者各笞四十取財者計贓以不枉法論若事有損失者
亦依損失官物及失囚律追㫁不在减等之限
　　　乗官畜産車船附私物
凡因公差應乗官馬牛駝騾驢者除隨身衣仗外私䭾
物不得過十斤違者五斤笞一十每十斤加一等罪止
杖六十　其乗船車者私載物不得過三十斤違者十
斤笞一十每二十斤加一等罪止杖七十家人隨從者
皆不坐若受寄私載他人物者寄物之人同罪其物並
入官當該官司知而容縱者與同罪不知者不坐若應
合逓運家小者不在此限
　　　私借驛馬
凡驛官將驛馬私自借用或轉借與人及借之者各杖
八十驛驢减一等驗日追雇賃錢入官若計雇賃錢重
者各坐贓論加二等
　
　
　
　
　
　
　
　
　
　
　
　
　
　
　明㑹典卷一百三十八
欽定四庫全書
　明會典卷一百三十九
　　刑部十四
　　　　軍政
　　明律
　　　擅調官軍
凡將帥部領軍馬守禦城池及屯駐邊鎮若所管地方
遇有報到草賊生發即時差人體探緩急聲息須先申
報本管上司轉達朝廷奏聞給降御寳聖㫖調遣官軍
征討若無警急不先申上司雖已申上司不待囘報輙
於所屬擅調軍馬及所屬擅發與者各杖一百罷職發
邊逺充軍　其暴兵卒至欲來攻襲及城鎮屯聚軍馬
之處或有反叛或賊有内應事有警急及路程遥逺者
並聴從便火速調撥軍馬乗機勦捕若寇賊滋蔓應合
會捕者隣近衛所雖非所屬亦得調發䇿應並即申報
本管上司轉達朝廷知會若不即調遣會合或不即申
報上司及隣近衛所不即發兵䇿應者並與擅調發罪
同　若親王所封地面有警調兵已有定制其餘上司
及大臣將文書調遣將士提撥軍馬者非奉御寳聖㫖
不得擅離信地若軍官有改除别職或犯罪取發如無
奏奉聖㫖亦不許擅動違者罪亦如之
　　　申報軍務
凡將帥參隨總兵官征進如總兵官分調攻取城寨克
平之後隨將捷音差人飛報一申總兵官一申五軍都
督府一行兵部另具奏本實封御前　若賊人數多出
没不常如所領軍人不敷須要速申總兵官添撥軍馬
設䇿勦捕不速飛申者從總兵官量事輕重治罪　若
有來降之人即便送赴總兵官轉達朝廷區處其貪取
來降人財物因而殺傷人及中途逼勒逃竄者斬
　　　飛報軍情
凡飛報軍情在外府州差人一申布政司一申都指揮
使司及行移本道按察司其守禦官差人行移都指揮
使司都指揮使司差人一行本管都督府一具實封布
政司一差人行移兵部一具實封俱至御前開拆按察
司差人具實封直奏在内直𨽻軍民官司並差人申本
管都督府及兵部另具實封各自奏聞若互相知會隱
匿不速奏聞者杖一百罷職不叙因而失誤軍機者斬
　　　邊境申索軍需
凡守邊將帥但有取索軍器錢粮等物須要差人一行
布政司一行都指揮使司再差人一行五軍都督府一
行合干部分及具奏本實封御前其公文若到該部五
軍都督府須要隨即奏聞區處發遣差來人囘還若稽
緩不即奏聞及各處不行依式申報者並杖一百罷職
不叙因而失誤軍機者斬
　　　失誤軍事
凡臨軍征討應合供給軍器行粮草料違期不完者當
該官吏各杖一百罪坐所由　若臨敵缺乏及領兵官
已承調遣不依期進兵䇿應若承差告報軍期而違限
因而失誤軍機者並斬
　　　從征違期
凡軍官軍人臨當征討已有起程日期而稽留不進者
一日杖七十每三日加一等若故自傷殘及詐為疾患
之𩔖以避征役者各加一等並罪止杖一百仍發出征
　若軍臨敵境托故違期一日不至者杖一百三日不
至者斬若能立功贖罪者從總兵官區處
　　　軍人替役
凡軍人不親出征雇倩人冒名代替者替身杖八十収
籍充軍正身杖一百依舊充軍若守禦軍人雇人冒名
代替者各減二等其子孫弟姪及同居少壯親屬自願
代替者聴若果有老弱殘疾赴本管官司陳告騐實與
免軍身　若醫工承差関領官藥隨軍征進轉雇庸醫
冒名代替者各杖八十雇工錢入官
　　　主將不固守
凡守邊將帥被賊攻圍城寨不行固守而輙棄去及守
備不設為賊所掩襲因而失䧟城寨者斬若與賊臨境
其望髙巡哨之人失於飛報以致䧟城損軍者亦斬若
被賊侵入境内擄掠人民者杖一百發邊逺充軍　其
官軍臨陣先退及圍困敵城而逃者斬
　　　縱軍擄掠
凡守邊將帥非奉調遣私自使令軍人於外境擄掠人
口財物者杖一百罷職充軍所部聴使軍官及總旗逓
減一等並罪坐所由小旗軍人不坐　若軍人不曾經
由本管頭目私出外境擄掠者為首杖一百為從杖九
十傷人為首者斬為從杖一百俱發邊逺充軍若本管
頭目鈐束不嚴杖六十附過還職　其邊境城邑有賊
出沒乗機領兵攻取者不在此限　若於已附地面擄
掠者不分首從皆斬本管頭目鈐束不嚴各杖八十附
過還職　知情故縱者各與犯人同罪
　　　不操練軍士
凡各處守禦官不守紀律不操練軍士及城池不完衣
甲器仗不整者初犯杖八十附過還職再犯杖一百指
揮使降充同知同知降充僉事僉事降充千户千户降
充百户百户降充總旗總旗降充小旗小旗降充軍役
並發邊逺守禦　若隄備不嚴撫馭無方致有所部軍
人反叛者親管指揮千户百户鎮撫各杖一百追奪發
邊逺充軍若棄城而逃者斬
　　　激變良民
凡牧民之官失於撫字非法行事激變良民因而聚衆
反叛失陷城池者斬
　　　私賣戰馬
凡軍人出征獲到馬匹須要盡數報官若私下貨賣者
杖一百軍官賣者罪同罷職充軍買者笞四十馬匹價
錢並入官軍官軍人買者勿論
　　　私賣軍器
凡軍人關給衣甲鎗刀旗幟一應軍器私下貨賣者杖
一百發邊逺充軍軍官賣者罪同罷職充軍買者笞四
十應禁者以私有論軍器價錢並入官軍官軍人買者
勿論
　　　毁棄軍器
凡將帥関撥一應軍器征守事訖停留不囘納還官者
十日杖六十每十日加一等罪止杖一百　若輙棄毁
者一件杖八十每一件加一等二十件以上斬遺失及
誤毁者各減三等軍人各又減一等並驗數追陪其曾
經戰陣而有損失者不坐不陪
　　　私藏應禁軍器
凡民間私有人馬甲傍牌火筒火砲旗纛號帶之𩔖應
禁軍器者一件杖八十每一件加一等私造者加私有
罪一等各罪止杖一百流三千里非全成者並勿論許
令納官其弓箭鎗刀弩及魚义禾义不在禁限
　　　縱放軍人歇役
凡管軍百户及總旗小旗軍吏縱放軍人出百里之外
買賣或私種田土或隱占在已使喚空歇軍役者一名
杖八十每三名加一等罪止杖一百罷職充軍若受財
賣放者以枉法從重論所隱軍人並杖八十若私使出
境因而致死或被賊拘執者杖一百罷職發邊逺充軍
至三名者絞本管官吏知情容隱不行舉問及虛作逃
亡符同報官者與犯人同罪若小旗總旗百户縱放軍
人其本管指揮千户鎮撫當該首領官吏知情故縱或
容隱不行舉問及指揮千户鎮撫故縱軍人其百户總
旗小旗知而不首告者罪亦如之　若鈐束不嚴致有
違犯及失於覺舉者小旗名下一名總旗名下五名百
户名下十名千户名下五十名各笞四十小旗名下二
名總旗名下十名百户名下二十名千户名下一百名
者各笞五十並附過還職不及數者不坐　若軍官私
家役使軍人不曾隱占歇役者一名笞四十每五名加
一等罪止杖八十　並每名計一日追雇工錢六十文
入官　若有吉凶借使者勿論
　　　公侯私役官軍
凡公侯非奉特㫖不得私自呼喚各衛軍官軍人前去
役使違者初犯再犯免罪附過三犯准免死一次其軍
官軍人聴從及不出征時輙於公侯之家門首伺立者
軍官各杖一百罷職發邊逺充軍軍人罪同
　　　從征守禦官軍逃
凡軍官軍人從軍征討私逃還家及逃徃他所者初犯
杖一百仍發出征再犯者絞知情窩藏者杖一百充軍
里長知而不首者杖一百若軍還而先歸者減五等因
而在逃者杖八十若在京各衛軍人在逃者初犯杖九
十發附近衛分充軍各處守禦城池軍人在逃者初犯
杖八十仍發本衛充軍再犯並杖一百俱發邊逺充軍
三犯者絞知情窩藏者與犯人同罪罪止杖一百充軍
里長知而不首者各減二等本管頭目知情故縱者各
與同罪罪止杖一百罷職充軍其在逃官軍一百日内
能自出官首告者免罪若在限外自首者減罪二等但
於隨處官司首告者皆得准理　若各衛軍人轉投别
衛充軍者同逃軍論　其親管頭目不行用心鈐束致
有軍人在逃小旗名下逃去五名者降充軍人總旗名
下逃去二十五名者降充小旗百户名下逃去一十名
者減俸一石二十名者減俸二石三十名者減俸三石
四十名者減俸四石逃至五十名者追奪降充總旗千
户名下逃去一百名者減俸一石二百名者減俸二石
三百名者減俸三石四百名者減俸四石逃至五百名
者降充百户其管軍多者驗數拆算減降不及數者不
坐若有病亡殘疾提撥等項事故者不在此限
　　　優恤軍屬
凡陣亡病故官軍囘鄉家屬行粮脚力有司不即應付
者遲一日笞二十每三日加一等罪止笞五十
　　　夜禁
凡京城夜禁一更三㸃鐘聲已靜五更三㸃鐘聲未動
犯者笞三十二更三更四更犯者笞五十外郡城鎮各
減一等其公務急速疾病生産死喪不在禁限　其暮
鐘未靜曉鐘已動巡夜人等故將行人拘留誣執犯夜
者抵罪　若犯夜拒捕及打奪者杖一百因而歐人至
折傷以上者絞死者斬
　　　　廏牧
　　明律
　　　牧養畜産不如法
凡牧養馬牛駝騾驢羊並以一百頭為率若死者損者
失者各從實開報死者即時將皮張鬃尾入官牛觔角
皮張亦入官其群頭群副每一頭各笞三十每三頭加
一等過杖一百每十頭加一等罪止杖一百徒三年羊
減馬三等驢騾減馬牛駝二等若胎生不及日時而死
者灰醃㸔視明白不坐若失去陪償損傷不堪用減死
者一等坐罪其死損數目並不准除
　　　孳生馬匹
凡群頭管領騍馬一百匹為一羣每年孳生駒一百匹
若一年之内止有駒八十匹者笞五十七十匹者杖六
十都羣所官不為用心提調者各減三等太僕寺官又
減都羣所官罪二等
　　　驗畜産不以實
凡相驗分揀官馬牛駝騾驢不以實者一頭笞四十每
三頭加一等罪止杖一百驗羊不以實減三等若因而
價有增減者計所増減價坐贓論入已者以監守自盗
論各從重科斷
　　　養療瘦病畜産不如法
凡養療瘦病馬牛駝驢騾不如法笞三十因而致死者
一頭笞四十每三頭加一等罪止杖一百羊減三等
　　　乗官畜脊破領穿
凡官馬牛駝騾驢乘駕不如法而脊破領穿瘡圍繞三
寸者笞二十五寸以上笞五十若牧養瘦者計百頭為
率十頭瘦者牧養人及羣頭羣副各笞二十每十頭加
一等罪止杖一百羊減三等典牧所官各隨所管羣頭
多少通計科罪太僕寺官各減典牧所官罪三等
　　　官馬不調習
凡牧馬之官聴乗官馬而不調習者一匹笞二十每五
匹加一等罪止杖八十
　　　宰殺馬牛
凡私宰自已馬牛者杖一百駝騾驢杖八十誤殺者不
坐若病死而不申官開剥者笞四十觔角皮張入官
若故殺他人馬牛者杖七十徒一年半駝騾驢杖一百
若計贓重於本罪者准盗論若傷而不死不堪乗用及
殺猪羊等畜者計減價亦准盗論各追陪所減價錢價
不減者笞三十其誤殺傷者不坐罪但追陪減價　為
從者各減一等　若故殺緦麻以上親馬牛駝騾驢者
與本主私宰罪同殺猪羊等畜者計減價坐贓論罪止
杖八十其誤殺及故傷者俱不坐但各追陪減價　若
官私畜産毁食官私之物因而殺傷者各減故殺傷三
等追陪所減價畜主陪償所毁食之物　若放官私畜
産損食官私物者笞三十贓重者坐贓論失者減二等
各陪所損物　若官畜産毁食官物者止坐其罪不在
陪償之限　若畜産欲觸觝踢咬人登時殺傷者不坐
罪亦不陪償
　　　畜産咬踢人
凡馬牛及犬有觸觝踢咬人而記號拴繫不如法若有
狂犬不殺者笞四十因而殺傷人者以過失論若故放
令殺傷人者減鬭殺傷一等　其受雇醫療畜産及無
故觸之而被殺傷者不坐罪　若故放犬令殺傷他人
畜産者各笞四十追陪所減價錢
　　　隱匿孳生官畜産
凡牧養係官馬騾驢等畜所得孳生限十日内報官若
限外隱匿不報計贓准竊盗論因而盗賣或抵換者並
以監守自盗論罪其都羣所太僕寺官知情不舉與犯
人同罪不知者俱不坐
　　　私借官畜産
凡監臨主守將係官馬牛駝騾驢私自借用或轉借與
人及借之者各笞五十驗日追雇賃錢入官若計雇賃
錢重者各坐贓論加一等
　　　公使人等索借馬匹
凡公使人等承差經過去處索借有司官馬匹騎坐者
杖六十驢騾笞五十官吏應付者各減一等罪坐所由
　　　　營造
　　明律
　　　擅造作
凡軍民官司有所營造應申上而不申上應待報而不
待報而擅起差人工者各計所役人雇工錢坐贓論
若非法營造及非時起差人工營造者罪亦如之　其
城垣坍倒倉庫公廨損壊一時起差丁夫軍人脩理者
不在此限　若營造計料申請財物及人工多少不實
者笞五十若已損財物或已費人工各併記所損物價
及所費雇工錢重者坐贓論
　　　虛費功力採取不堪用
凡役使人工採取木石材料及燒造磚瓦之𩔖虛費功
力而不堪用者計所費雇工錢坐贓論若有所造作及
有所毁壊備慮不謹而誤殺人者以過失殺人論工匠
提調官各以所由為罪
　　　造作不如法
凡造作不如法者笞四十若成造軍器不如法及織造
叚匹麄糙紕薄者各笞五十若不堪用及應改造者各
併計所損財物及所費雇工錢重者坐贓論其應供奉
御用之物加二等工匠各以所由為罪局官減工匠一
等　提調官吏又減局官一等並均償物價工錢還官
　　　冒破物料
凡造作局院頭目工匠多破物料入己者計贓以監守
自盗論追物還官　局官并覆實官吏知情符同者與
同罪失覺察者減三等罪止杖一百
　　　帶造叚疋
凡監臨主守官吏將自已物料輙於官局帶造叚疋者
杖六十叚疋入官工匠笞五十局官知而不舉者與同
罪失覺察者減三等
　　　織造違禁龍鳯文叚疋
凡民間織造違禁龍鳯文紵絲紗羅貨賣者杖一百叚
疋入官　機户及挑花挽花工匠同罪連當房家小起
發赴京籍充局匠
　　　造作過限
凡各處額造常課叚疋軍器過限不納齊足者以十分
為率一分工匠笞二十每一分加一等罪止笞五十局
官減工匠一等提調官吏又減局官一等　若不依期
計撥物料者局官笞四十提調官吏減一等
　　　修理倉庫
凡各處公𪠘倉庫局院係官房舍但有損壊當該官吏
隨即移文有司修理違者笞四十若因而損壊官物者
依律科罪陪償所損之物若已移文有司而失誤者罪
坐有司
　　　有司官吏不住公𪠘
凡有司官吏不住公𪠘内官房而住街市民房者杖八
十　若埋没公用器物者以毁失官物論
　　　　河防
　　明律
　　　盗决河防
凡盗决河防者杖一百盗决圩岸陂塘者杖八十若毁
害人家及漂失財物渰没田禾計物價重者坐贓論因
而殺傷人者各減鬭殺傷罪一等　若故决河防者杖
一百徒三年故决圩岸陂塘減二等漂失贓重者准竊
盗論免刺因而殺傷人者以故殺傷論
　　　失時不修隄防
凡不修河防及修而失時者提調官吏各笞五十若毁
害人家漂失財物者杖六十因而致傷人命者杖八十
　若不修圩岸及修而失時者笞三十因而渰没田禾
者笞五十　其暴水連雨損壊隄防非人力所制者勿
論
　　　侵占街道
凡侵占街巷道路而起盖房屋及為園圃者杖六十各
令復舊其穿牆而出穢汚之物於街巷者笞四十出水
者勿論
　　　修理橋梁道路
凡橋梁道路府州縣佐貳官提調於農隙之時常加㸃
視修理務要堅完平坦若損壊失於修理阻礙經行者
提調官吏笞三十　若津渡之處應造橋梁而不造應
置渡船而不置者笞四十
　
　
　
　
　
　明會典卷一百三十九
欽定四庫全書
　明會典卷一百四十
　　刑部十五
　　　　編發囚軍
　　諸司職掌
凡本部問有應合充軍者必須照依律與大誥内議擬
明白大理寺審無寃枉開付陜西部本部置立文簿注
寫各人姓名年籍鄉貫住址明白照依南北籍編成排
甲每一小甲管軍一十名總甲管軍五十名每百户該
管一百一十二名一様造冊二本將各總小甲軍人姓
名年籍鄉貫住址并該管百户姓名充軍衛分注寫明
白一本進赴内府収照一本同總小甲軍人責付該管
百户領去充軍仍咨呈該府作數如浙江河南山東陜
西山西北平福建并直𨽻應天廬州鳯陽淮安揚州蘇
州松江常州和州滁州徐州人發雲南四川屬衛江西
湖廣四川廣東廣西并直𨽻太平寧國池州徽州廣徳
安慶人發北平大寧遼東屬衛其軍人遇有逃故該管
百户具呈合干上司照籍勾補
　　事例
洪武三十五年令罪人應發充軍者皆從給事中及行
人編次隊伍然後發遣
凡問該充軍者在京行兵部定衛在外係巡撫有行者
巡撫定衛巡按有行者巡按定衛其所屬自問者有巡
撫處申呈巡撫無巡撫處巡按定撥仍抄招行兵部知
會
　　　　合編充軍
　　諸司職掌
　　　販賣私鹽　　　詭寄田粮
　　　私充牙行　　　私自下海
　　　閒吏　　　　　土豪
　　　應合抄劄家屬　積年民害官吏
　　　誣告人充軍　　無籍户
　　　攬納户　　　　舊日山寨頭目
　　　更名易姓家屬　不務生理
　　　逰食　　　　　斷指誹謗
　　　小書生　　　　主文
　　　野牢子　　　　幫虎
　　　伴當　　　　　直司
　　　　後定合編充軍散見各衙門事例之下
　　　　皂𨽻獄卒
　　諸司職掌
凡本衙門皂𨽻并司獄司㸔監獄卒山東部掌行各部
將一應皂𨽻開稱本部皂𨽻若干名内跟官幾名聴差
幾名直㕔幾名本部直堂幾名跟官幾名務要明立文
案遇有更替本部將新僉皂𨽻取訖年籍鄉貫住址供
狀分豁明白發下該部収役將得替皂𨽻令主事㕔出
批送應天府給引寧家
　　事例
洪武二十三年各處觧到野牢子并幫虎小弓兵人等
本部用一百名㸔囚其直堂等項皂𨽻移咨兵部添設
　三十五年於流罪囚人内相兼撥補　永樂年間本
部并各司一應皂𨽻俱係各布政司并直𨽻府分僉觧
兵部移咨本部知㑹該部案令該司批送本部山東清
吏司取供送發収役滿日仍送囘該部轉送寜家逃故
者仍行跟捉勾補
　　　　營造
　　諸司職掌
凡本衙門并司獄司堂㕔門牕書案卓椅傘杖鐵槊案
衣坐褥等項并官吏公𪠘牆垣牢房遇有損壊不堪及
應有營造俱係四川部掌行案呈本部移咨工部量撥
囚人修造係干重務者奏聞
　
　
　明會典卷一百四十
欽定四庫全書
　明會典卷一百四十一
　　刑部十六
　　　都官科
　　諸司職掌
　　　律令
　　捕亡　　　　婚姻　　　　犯姦
　　雜犯　　　　斷獄
　　　　捕亡
　　明律
　　　應捕人追捕罪人
凡應捕人承差追捕罪人而推故不行若知罪人所在
而不捕者減罪人罪一等限三十日内能自捕得一半
以上雖不及一半但所獲者最重皆免其罪雖一人捕
得餘人亦同若罪人已死及自首各盡者亦免罪不盡
者止以不盡之人為坐其非應捕人臨時差遣者各減
應捕人罪一等受財故縱者不給捕限各與囚同罪贓
重者計贓以枉法從重論
　　　罪人拒捕
凡犯罪逃走拒捕者各於本罪上加二等罪止杖一百
流三千里毆人至折傷以上者絞殺人者斬為從者各
減一等　若罪人持杖拒捕其捕者格殺之及囚逃走
捕者逐而殺之若囚窘迫而自殺者皆勿論　若已就
拘執及不拒捕而殺或折傷者各以鬭殺傷論罪人本
犯應死而擅殺者杖一百
　　　獄囚脱監及反獄在逃
凡犯罪被囚禁而脱監及觧脱自帶枷鎻越獄在逃者
各於本罪上加二等因而竊放他囚罪重者與囚同罪
並罪止杖一百流三千里本犯應死者依常律　若罪
囚反獄在逃者皆斬同牢囚人不知情者不坐
　　　徒流人逃
凡徒流遷徙囚人役限内而逃者一日笞五十每三日
加一等罪止杖一百仍發配所其徒囚照依原犯徒年
從新拘役役過月日並不准理　若起發已斷决徒流
遷徙充軍囚徒未到配所中途在逃者罪亦如之　主
守及押觧人不覺失囚者一名杖六十每一名加一等
罪止杖一百皆聴一百日内追捕提調官及長押官減
主守及押觧人罪三等限内能自捕得或他人捕得若
囚已死及自首皆免罪故縱者各與囚同罪受財者計
贓以枉法從重論
　　　稽留囚徒
凡應徒流遷徙充軍囚徒斷决後當該官司限一十日
内如法枷杻差人管押牢固關防發遣所擬地方交割
若限外無故稽留不送者三日笞二十每三日加一等
罪止杖六十因而在逃者就將提調官吏抵犯入本罪
發遣候捕獲犯人到官替役至日疎放别叙若臨境官
司囚到稽留不即逓送者罪亦如之　若發遣之時提
調官吏不行如法枷杻以致囚徒中途觧脱自帶枷杻
在逃者與押觧人同罪　並罪坐所由受財者計贓以
枉法從重論
　　　主守不覺失囚
凡獄卒不覺失囚者減囚罪二等若囚自内反獄在逃
又減二等聴給限一百日追捕限内能自捕得及他人
捕得若囚已死及自首皆免罪司獄官典減獄卒罪三
等其提牢官曾經躬親逐一㸃視罪囚枷鎖杻俱已如
法取責獄官獄卒牢固収禁文狀者不坐若不曾㸃視
以致失囚者與獄官罪同故縱者不給捕限各與囚同
罪未斷之間能自捕得及他人捕得若囚已死及自首
各減一等受財者計贓以枉法從重論　若賊自外入
刼囚力不能敵者免罪　若押觧罪囚中途不覺失囚
者罪亦如之
　　　知情藏匿罪人
凡知人犯罪事發官司差人追喚而藏匿在家不行捕
告及指引道路資給衣粮送令隱避者各減罪人罪一
等其展轉相送而隱藏罪人知情者皆坐不知者勿論
　若知官司追捕罪人而漏泄其事致令罪人得以逃
避者減罪人罪一等未斷之間能自捕得者免罪若他
人捕得及罪人已死若自首又各減一等
　　　盗賊捕限
凡捕强竊盗賊以事發日為始當該應捕弓兵一月不
獲强盗者笞二十兩月笞三十三月笞四十捕盗官罰
俸錢兩月弓兵一月不獲竊盗者笞一十兩月笞二十
三月笞三十捕盗官罰俸錢一月限内獲賊及半者免
罪　若經隔二十日以上告官者不拘捕限捕殺人賊
與捕强盗限同
　　　　婚姻
　　明律
　　　男女婚姻
凡男女定婚之初若有疾殘老㓜庶出過房乞養者務
要兩家明白通知各從所願寫立婚書依禮聘嫁若許
嫁女已報婚書及有私約而輙悔者笞五十雖無婚書
但曾受聘財者亦是　若再許他人未成婚者杖七十
已成婚者杖八十後定娶者知情與同罪財禮入官不
知者不坐追還財禮女歸前夫前夫不願者倍追財禮
給還其女仍從後夫男家悔者罪亦如之不追財禮
其未成婚男女有犯姦盗者不用此律　若為婚而女
家妄冒者杖八十追還財禮男家妄冒者加一等不追
財禮未成婚者仍依原定已成婚者離異　其應為婚
者雖已納聘財期約未至而男家强娶及期約已至而
女家故違期者並笞五十　若卑㓜或仕宦或買賣在
外其祖父母父母及伯叔父母姑兄姊後為定婚而卑
㓜自娶妻已成婚者仍舊為婚未成婚者從尊長所定
違者杖八十
　　　典雇妻女
凡將妻妾受財典雇與人為妻妾者杖八十典雇女者
杖六十婦女不坐　若將妻妾妄作姊妹嫁人者杖一
百妻妾杖八十　知而典娶者各與同罪並離異財禮
入官不知者不坐追還財禮
　　　妻妾失序
凡以妻為妾者杖一百妻在以妾為妻者杖九十並改
正　若有妻更娶妻者亦杖九十離異其民年四十以
上無子者方聴娶妾違者笞四十
　　　逐壻嫁女
凡逐壻嫁女或再招壻者杖一百其女不坐男家知而
娶者同罪不知者亦不坐其女斷付前夫出居完聚
　　　居喪嫁娶
凡居父母及夫喪而身自嫁娶者杖一百若男子居喪
娶妾妻女嫁人為妾者各減二等若命婦夫亡再嫁者
罪亦如之追奪並離異知而共為婚姻者各減五等不
知者不坐若居祖父母伯叔父母姑兄姊喪而嫁娶者
杖八十妾不坐　若居父母舅姑及夫喪而與應嫁娶
人主婚者杖八十　其夫喪服滿願守志非女之祖父
母父母而强嫁之者杖八十期親强嫁者減二等婦人
不坐追歸前夫之家聴從守志娶者亦不坐追還財禮
　　　父母囚禁嫁娶
凡祖父母父母犯死罪被囚禁而子孫嫁娶者杖八十
為妾者減二等其奉祖父母父母命而嫁女娶妻者不
坐亦不得筵宴
　　　同姓為婚
凡同姓為婚者各杖六十離異
　　　尊卑為婚
凡外姻有服尊屬卑㓜共為婚姻及娶同母異父姊妹
若妻前夫之女者各以姦論　其父母之姑舅兩姨姊
妹及姨若堂姨母之姑堂姑已之堂姨及再從姨堂外
甥女若女壻及子孫婦之姊妹並不得為婚姻違者各
杖一百　若娶已之姑舅兩姨姊妹者杖八十　並離
異
　　　娶親屬妻妾
凡娶同宗無服之親及無服親之妻者各杖一百若娶
緦麻親之妻及舅甥妻各杖六十徒一年小功以上各
以姦論其曾被出及已改嫁而娶為妻妾者各杖八十
　若収父祖妾及伯叔母者各斬若兄亡収嫂弟亡収
弟婦者各絞　妾各減二等　若娶同宗緦麻以上姑
姪姊妹者亦各以姦論　並離異
　　　娶部民婦女為妻妾
凡府州縣親民官任内娶部民婦女為妻妾者杖八十
若監臨官娶為事人妻妾及女為妻妾者杖一百女家
並同罪妻妾仍兩離之女給親財禮入官强娶者各加
二等女家不坐不追財禮若為子孫弟姪家人娶者罪
亦如之男女不坐
　　　娶逃走婦女
凡娶犯罪逃走婦女為妻妾知情者與同罪至死者減
一等離異不知者不坐若無夫㑹赦免罪者不離
　　　强占良家妻女
凡豪勢之人强奪良家妻女姦占為妻妾者絞婦女給
親配與子孫弟姪家人者罪亦如之男女不坐
　　　娶樂人為妻妾
凡官吏娶樂人為妻妾者杖六十並離異若官員子孫
娶者罪亦如之附過候廕襲之日降一等於邊逺叙用
其在洪武元年以前娶者勿論
　　　僧道娶妻
凡僧道娶妻妾者杖八十還俗女家同罪離異寺觀住
持知情與同罪不知者不坐　若僧道假託親屬或僮
僕為名求娶而僧道自占者以姦論
　　　良賤為婚姻
凡家長與奴娶良人女為妻者杖八十女家減一等不
知者不坐其奴自娶者罪亦如之家長知情者減二等
因而入籍為婢者杖一百若妄以奴婢為良人而與良
人為夫妻者杖九十各離異改正
　　　䝉古色目人婚姻
凡䝉古色目人聴與中國人為婚姻務要兩相情願不
許本𩔖自相嫁娶違者杖八十男女入官為奴其中國
人不願與囘囘欽察為婚姻者聴從本𩔖自相嫁娶不
在禁限
　　　出妻
凡妻無應出及義絶之狀而出之者杖八十雖犯七出
有三不去而出之者減二等追還完聚　若犯義絶應
離而不離者亦杖八十若夫妻不相和諧而兩願離者
不坐　若妻背夫在逃者杖一百從夫嫁賣因而改嫁
者絞其因夫逃亡三年之内不告官司而逃去者杖八
十擅改嫁者杖一百妾各減二等　若婢背家長在逃
者杖八十因而改嫁者杖一百給還家長　窩主及知
情娶者各與同罪至死者減一等不知者俱不坐　若
由期親以上尊長主婚改嫁者罪坐主婚妻妾止得在
逃之罪餘親主婚者事由主婚主婚為首男女為從事
由男女男女為首主婚為從至死者主婚人並減一等
　　　嫁娶違律主婚媒人罪
凡嫁娶違律若由祖父母父母伯叔父母姑兄姊及外
祖父母主婚者獨坐主婚餘親主婚者事由主婚主婚
為首男女為從事由男女男女為首主婚為從至死者
主婚人並減一等　其男女被主婚人威逼事不由己
若男年二十嵗以下及在室之女亦獨坐主婚男女俱
不坐　未成婚者各減已成婚罪五等　若媒人知情
者各減犯人罪一等不知者不坐　其違律為婚各條
稱離異改正者雖會赦猶離異改正離異者婦女並歸
宗　財禮若娶者知情則追入官不知者則追還主
　　　　犯姦
　　明律
　　　犯姦
凡和姦杖八十有夫杖九十刁姦杖一百　强姦者絞
未成者杖一百流三千里　姦㓜女十二嵗以下者雖
和同强論　其和姦刁姦者男女同罪姦生男女責付
姦夫収養姦婦從夫嫁賣其夫願留者聴若嫁賣與姦
夫者姦夫本夫各杖八十婦人離異歸宗財物入官
强姦者婦女不坐　若媒合容止通姦者各減犯人罪
一等私和姦事者減二等　其非姦所捕獲及指姦者
勿論若姦婦有孕罪坐本婦
　　　縱容妻妾犯姦
凡縱容妻妾與人通姦本夫姦夫姦婦各杖九十抑勒
妻妾及乞養女與人通姦者本夫義父各杖一百姦夫
杖八十婦女不坐並離異歸宗　若縱容抑勒親女及
子孫之婦妾與人通姦者罪亦如之　若用財買休賣
休和娶人妻者本夫本婦及買休人各杖一百婦人離
異歸宗財禮入官若買休人與婦人用計逼勒本夫休
棄其夫别無賣休之情者不坐買休人及婦人各杖六
十徒一年婦人餘罪収贖給付本夫從其嫁賣妾減一
等媒合人各減犯人罪一等
　　　親屬相姦
凡姦同宗無服之親及無服親之妻者各杖一百　若
姦緦麻以上親及緦麻以上親之妻若妻前夫之女及
同母異父姊妹者各杖一百徒三年强者斬若姦從祖
祖母姑從祖伯叔母姑從父姊妹母之姊妹及兄弟妻
兄弟子妻者各絞强者斬若姦父祖妾伯叔母姑姊妹
子孫之婦兄弟之女者各斬　妾各減一等强者絞
　　　誣執翁姦
凡男婦誣執親翁及弟婦誣執夫兄欺姦者斬
　　　奴及雇工人姦家長妻
凡奴及雇工人姦家長妻女者各斬　若姦家長之期
親若期親之妻者絞婦女減一等若姦家長之緦麻以
上親及緦麻以上親之妻者各杖一百流二千里强者
斬　妾各減一等强者亦斬
　　　姦部民妻女
凡軍民官吏姦所部妻女者加凡姦罪二等各罷職役
不叙婦女以凡姦論　若姦囚婦者杖一百徒三年囚
婦止坐元犯罪名
　　　居喪及僧道犯姦
凡居父母及夫喪若僧尼道士女冠犯姦者各加凡姦
罪二等相姦之人以凡姦論
　　　良賤相姦
凡奴姦良人婦女者加凡姦罪一等良人姦他人婢者
減一等奴婢相姦者以凡姦論
　　　官吏宿娼
凡官吏宿娼者杖六十媒合人減一等　若官員子孫
宿娼者罪亦如之附過候廕襲之日降一等於邊逺叙
用
　　　買良為娼
凡娼優樂人買良人子女為娼優及娶為妻妾或乞養
為子女者杖一百知情嫁賣者同罪媒合人減一等財
禮入官子女歸宗
　明會典卷一百四十一
欽定四庫全書
　明會典卷一百四十二
　　刑部十七
　　　雜犯
　　明律
　　　拆毁申明亭
凡拆毁申明亭房屋及毁板榜者杖一百流三千里
　　　夫匠軍士病給醫藥
凡軍士在鎮守之處丁夫雜匠在工役之所而有疾病
當該官司不為請給醫藥救療者笞四十因而致死者
杖八十若已行移所司而不差撥良醫及不給對證藥
餌醫治者罪同
　　　賭博
凡賭博財物者皆杖八十攤塲錢物入官其開張賭坊之人
同罪止據見發為坐職官加一等　若賭飲食者勿論
　　　閹割火者
凡官民之家不得乞養他人之子閹割火者違者杖一
百流三千里其子給親
　　　囑託公事
凡官吏諸色人等曲法囑託公事者笞五十但囑即坐
當該官吏聽從者與同罪不從者不坐若事已施行者
杖一百所枉罪重者官吏以故出入人罪論若為他人
及親屬囑託者减官吏罪三等自囑託已事加本罪一
等　若監臨勢要為人囑託者杖一百所枉重者與官
吏同罪至死者减一等　若受贓者並計贓以枉法論
　若官吏不避監臨勢要將囑託公事實跡赴上司首
告者陞一等
　　　私和公事
凡私和公事者减犯人罪二等罪止笞五十
　　　失火
凡失火燒自己房屋者笞四十延燒官民房屋者笞五
十因而致傷人命者杖一百罪坐失火之人若延燒宗
廟及宫闕者絞社减一等　若於山陵兆域内失火者
杖八十徒二年延燒林木者杖一百流二千里若於官
府公廨及倉庫内失火者亦杖八十徒二年主守之人
因而侵欺財物者計贓以監守自盗論其在外失火而
延燒者各减三等　若於庫藏及倉厫内燃火者杖八
十　其守衛宫殿及倉庫若掌囚者但見火起皆不得
離所守違者杖一百
　　　放火故燒人房屋
凡放火故燒自己房屋者杖一百若延燒官民房屋及
積聚之物者杖一百徒三年因而盗取財物者斬殺傷
人者以故殺傷論　若放火故燒官民房屋及公廨倉
庫係官積聚之物者皆斬其故燒人空閒房屋及田塲
積聚之物者各减一等　並計所燒之物减價儘犯人
財産折剉陪償還官給主
　　　般做雜劇
凡樂人般做雜劇戲文不許粧扮歴代帝王后妃忠臣
烈士先聖先賢神像違者杖一百官民之家容令粧扮
者與同罪其神仙道扮及義夫節婦孝子順孫勸人為
善者不在禁限
　　　違令
凡違令者笞五十
　　　不應為
凡不應得為而為之者笞四十事理重者杖八十
　　　斷獄
　　明律
　　　囚應禁而不禁
凡獄囚應禁而不禁應枷鎻杻而不枷鎻杻及脱去者
若囚該杖罪笞三十徒罪笞四十流罪笞五十死罪杖
六十若應枷而鎖應鎖而枷者各减一等　若囚自脱
去及司獄官典獄卒私與囚脱去枷鎖杻者罪亦如之
提牢官知而不舉者與同罪不知者不坐　其不應禁
而禁及不應枷鎻杻而枷鎻杻者各杖六十　若受財
者並計贓以枉法從重論
　　　故禁故勘平人
凡官吏懐挾私讎故禁平人者杖八十因而致死者絞
提牢官及司獄官典獄卒知而不舉首者與同罪至死
者减一等不知者不坐若因公事干連平人在官無招
誤禁致死者杖八十有文案應禁者勿論　若故勘平
人者杖八十折傷以上依凡鬪傷論因而致死者斬同
僚官及獄卒知情共勘者與同罪至死者减一等不知
情及依法栲訊者不坐若因公事干連平人在官事須
鞫問及罪人贓狀證佐明白不服招承明立文案依法
栲訊邂逅致死者勿論
　　　淹禁
凡獄囚情犯已完監察御史提刑按察司審録無寃别
無追勘事理應斷决者限三日内斷决應起發者限一
十日内起發若限外不斷决不起發者當該官吏三日
笞二十每三日加一等罪止杖六十因而淹禁致死者
若囚該死罪杖六十流罪杖八十徒罪杖一百杖罪以
下杖六十徒一年
　　　陵虐罪囚
凡獄卒非理在禁陵虐毆傷罪囚者依凡鬪傷論尅减
衣粮者計贓以監守自盗論因而致死者絞司獄官典
吏及提牢官知而不舉者與同罪至死者减一等
　　　與囚金刃解脫
凡獄卒以金刃及他物可以自殺及解脫枷鎻之具而
與囚者杖一百因而致囚在逃及自傷或傷人者並杖
六十徒一年若囚自殺者杖八十徒二年致囚反獄及
殺人者絞其囚在逃未斷之間能自捕得及他人捕得
若囚已死及自首者各减一等　若常人以可解脱之
物與人及子孫與祖父母父母奴婢雇工人與家長者
各减一等　若司獄官典及提牢官知而不舉者與同
罪至死者减一等　若受財者計贓以枉法從重論
若獄囚失於㸃檢致囚自盡者獄卒杖六十司獄官典
各笞五十提牢官笞四十
　　　主守教囚反異
凡司獄官典獄卒教令罪囚反異變亂事情及與通傳
言語有所増减其罪者以故出入人罪論外人犯者减
一等　若容縱外人入獄及走泄事情於囚罪無増减
者笞五十　若受財者並計贓以枉法從重論
　　　獄囚衣粮
凡獄囚應請給衣粮醫藥而不請給患病應脫去枷鎻
杻而不脱去應保管出外而不保管應聽家人入視而
不聽司獄官典獄卒笞五十因而致死者若囚該死罪
杖六十流罪杖八十徒罪杖一百杖罪以下杖六十徒
一年提牢官知而不舉者與同罪　若已申禀上司不
即施行者一日笞一十每一日加一等罪止笞四十因
而致死者若囚該死罪杖六十流罪杖八十徒罪杖一
百杖罪以下杖六十徒一年
　　　功臣應禁親人入視
凡功臣及五品以上官犯罪應禁者許令親人入視徒
流者並聽親人隨行若在禁及至配所或中途病死者
在京原問官在外隨處官司開具致死縁由差人引領
親人詣闕面奏發放違者杖六十
　　　死囚令人自殺
凡死罪囚已招服罪而囚使令親戚故舊自殺或令雇
倩人殺之者親故及下手之人各依本殺罪减二等若
囚雖已招服罪不曾令親故自殺及雖曾令自殺而未
招服罪輙殺訖或雇倩人殺之者親故及下手之人各
以鬪殺傷　若雖已招服罪而囚之子孫為祖父母父
母及奴婢雇工人為家長者皆斬
　　　老㓜不考訊
凡應八議之人及年七十以上十五以下若廢疾者並
不合栲訊皆據衆證定罪違者以故失入人罪論其於
律得相容隠之人及年八十以上十嵗以下若篤疾皆
不得令其為證違者笞五十
　　　鞫獄停囚待對
凡鞫獄官推問罪囚有起内人伴見在他處官司停囚
待對者雖職分不相統攝皆聽直行勾取文書到後限
三日内發遣違限不發者一日笞二十每一日加一等
罪止杖六十仍行移本管上司問罪督發　若起内應
合對問同伴罪囚已在他處州縣事發見問者聽輕囚
就重囚少囚從多囚若囚數相等者以後發之囚送先
發官司併問若兩縣相去三百里之外者各從事發處
歸斷違者笞五十若違法將重囚移就輕囚多囚移就
少囚者當處官司隨即收問仍申逹所管上司究問所
屬違法移囚之罪若囚到不受者一日笞二十每一日
加一等罪止杖六十
　　　依告狀鞫獄
凡鞫獄須依所告本狀推問若於狀外别求他事撫拾
人罪者以故入人罪論同僚不署文案者不坐　若因
其告狀或應掩捕捜檢因而檢得别罪事合推理者不
在此限
　　　原告人事畢不放回
凡告詞訟對問得實被告已招服罪原告人别無待對
事理隨即放回若無故稽留三日不放者笞二十毎三
日加一等罪止笞四十
　　　獄囚誣指平人
凡囚在禁誣指平人者以誣告人論其本犯罪重者從
重論　若官吏鞫問獄囚非法栲訊故行教令誣指平
人者以故入人罪論　若追徵錢粮逼令誣指平人代
納者計所枉徴財物坐贓論其物給主　其被誣之人
無故稽留三日不放回者笞二十每三日加一等罪止
杖六十　若鞫囚而證佐之人不言實情故行誣證及
化外人有罪通事傳譯畨語不以實對致罪有出入者
證佐人减罪人罪二等通事與同罪
　　　官司出入人罪
凡官司故出入人罪全出全入者以全罪論　若增輕
作重减重作輕以所增减論至死者坐以死罪若斷罪
失於入者各减三等失於出者各减五等並以吏典為
首首領官减吏典一等佐貳官减首領官一等長官减
佐貳官一等科罪　若囚未决放及放而還獲若囚自
死各聽减一等
　　　辯明寃枉
凡監察御史按察司辯明寃枉須要開具所枉事跡實
封奏聞委官追問得實被誣之人依律改正罪坐原告
原問官吏　若事無寃枉䑃朧辯明者杖一百徒三年
若所誣罪重者以故出入人罪論所辯之人知情與同
罪不知者不坐
　　　有司决囚等第
凡獄囚鞫問明白追勘完備徒流以下從各府州縣决
配至死罪者在内聽監察御史在外聽提刑按察司審
録無寃依律議擬轉逹刑部定擬奏聞回報直𨽻去處
從刑部委官與監察御史在外去處從布政司委官與
按察司官公同審决　若犯人反異家屬稱寃即便推
鞫事果違枉同將原問原審官吏通問改正　其審録
無寃故延不决者杖六十若明稱寃抑不為申理者以
入人罪故失論
　　　檢驗屍傷不以實
凡檢驗屍傷若牒到托故不即檢驗致令屍變及不親
臨監視轉委吏卒若初復檢官吏相見符同屍狀及不
為用心檢驗移易輕重增减屍傷不實定執致死根因
不明者正官杖六十首領官杖七十吏典杖八十仵作
行人檢驗不實符同屍狀者罪亦如之因而罪有増减
者以失出入人罪論　若受財故檢驗不以實者以故
出入人罪論贓重者計贓以枉法各從重論
　　　决罰不如法
凡官司决人不如法者笞四十因而致死者杖一百均
徵埋葬銀一十兩行杖之人各减一等其行杖之人若
决不及膚者依驗所决之數抵罪並坐罪所由若受財
者計贓以枉法從重論　若監臨之官因公事於人虗
怯去處非法毆打及自以大杖或金刃手足毆人至折
傷以上者减凡鬪傷罪二等至死者杖一百徒三年追
埋葬銀一十兩其聽使下手之人各减一等並罪坐所
由　若於人臀腿受刑去處依法决打邂逅致死及自
盡者各勿論
　　　長官使人有犯
凡在外各衙門長官及出使人員於所在去處有犯者
所部屬官等不得輙便推問皆須申覆上司區處若犯
死罪收管聽侯回報所掌印信鎖鑰發付次官收掌若
無長官次官掌印者亦同長官違者笞四十
　　　斷罪引律令
凡斷罪皆須具引律令違者笞三十若數事共條止引
所犯罪者聽　其特㫖斷罪臨時處治不為定律者不
得引比為律若輙引比致罪有出入者以故失論
　　　獄囚取服辯
凡獄囚徒流死罪各喚囚及其家屬具告所斷罪名仍
取囚服辯文狀若不服者聽其自理更為詳審違者徒
流罪笞四十死罪杖六十　其囚家屬在三百里之外
止取囚服辯文狀不在具告家屬罪名之限
　　　赦前斷罪不當
凡赦前處斷刑名罪有不當若處輕為重者當改正從
輕處重為輕其常赦所不免者依律貼斷若官吏故出
入者雖㑹赦並不原宥
　　　聞有恩赦而故犯
凡聞知有恩赦而故犯罪者加常犯一等雖㑹赦並不
原宥　若官司聞知有恩赦而故論决囚罪者以故入
人罪論
　　　徒囚不應役
凡鹽塲鐡冶拘役徒囚應入役而不入役及徒囚因病
給假病已痊可不令計日貼役者過三日笞二十每三
日加一等罪止杖一百　若徒囚年限未滿監守之人
故縱逃回及容令雇人代替者照依囚人應役月日抵
數徒役並罪坐所由受財者計贓以枉法從重論仍拘
徒囚依律論罪貼役
　　　婦人犯罪
凡婦人犯罪除犯姦及死罪收禁外其餘雜犯責付本
夫收管如無夫者責付有服親屬隣里保管隨衙聽候
不許一槩監禁違者笞四十　若婦人懐孕犯罪應栲
决者依上保管皆待産後一百日栲决若未産而栲决
因而墮胎者官吏减凡鬬傷罪三等致死者杖一百徒
三年産限未滿而栲决者减一等　若犯死罪聽令穏
婆入禁㸔視亦聽産後百日乃行刑未産而决者杖八
十産訖限未滿而决者杖七十其過限不决者杖六十
　失者各减三等
　　　死囚復奏待報
凡死罪囚不待覆奏回報而輙處决者杖八十若已覆
奏回報應决者聽三日乃行刑若限未滿而行刑及過
限不行刑者各杖六十　若立春以後秋分以前决死
刑者杖八十　其犯十惡之罪應死及强盗者雖决不
待時若於禁刑日而决者笞四十
　　　斷罪不當
凡斷罪應决配而收贖應收贖而决配各依出入人罪
减故失一等　若應絞而斬應斬而絞者杖六十失者
减三等其已處决訖别加殘毁死屍者笞五十　若反
逆縁坐人口應入官而放免及非應入官而入官者各
以出入流罪故失論
　　　吏典代寫招草
凡諸衙門鞫問刑名等項若吏典人等為人改寫及代
寫招草增减情節致罪有出入者以故出入人罪論若
犯人果不識字許令不干礙之人代寫
　
　
　明㑹典卷一百四十二
欽定四庫全書
　明㑹典卷一百四十三
　　刑部十八
　　　提調牢獄
　　諸司職掌
凡本部見問囚人設置司獄司監禁每月山東部案呈差委
主事一員躬親提調一應牢獄各部每夜又各委官各㸃本
部囚數應柙而柙應枷杻而枷杻應鎖鐐而鎖鐐將監門鎖
閉牢固封鎖其總提牢官將鎖匙拘収督令司獄輪撥獄卒
直更提鈴至天明各提牢官將監門鎖封看訖令司獄於總
提牢官處闗領鎖匙眼同開鎖照依各部取囚勘合内名數
㸃放出監各該獄卒管押赴部問畢隨即押回監収頃刻不
得摘離左右務要内情不得外出外情不得内入使人知幽
囚困苦之狀以頓挫其頑心又行提督司獄人等常加
潔淨不致刑具顛倒獄囚飯食以時接逓母得作弊刁
蹬其有寃抑不伸及淹禁日久不與决者提牢官審察
明白呈堂整治
　　明令
凡牢獄禁繫囚徒年七十以上十五以下廢疾散收輕
重不許混雜枷杻常須洗滌蓆薦常須鋪置冬設暖匣
夏備凉漿無家屬者日給倉米一升冬給絮衣一件夜
給燈油病給醫藥並令於本處有司係官錢粮内支放
獄司預期申明闗給毋致缺悞有官者犯私罪除死罪
外徒流鎖收杖以下散禁公罪自流以下皆散収司獄
官常切拘鈐獄卒不得苦楚囚人提牢官不測㸃視違
者禁子嚴刑斷罪獄官申達上司究治
凡各府司獄專管囚禁如有寃濫許令檢舉申明如本
府不准直申憲司各衙門不許差占府州縣牢獄仍委
佐貳官一員提調其男女罪囚須要各另監禁司獄官
常切㸃視州縣無司獄去處提牢官㸃視若獄囚患病
即申提牢官驗實給藥治療除死罪枷杻外其餘徒流
杖罪囚人病重者開疎枷杻令親人入侍笞罪以下保
管在外醫治病痊依律斷决如事未完者復收入禁即
與歸結
　　事例
洪武十五年令獄囚貧不能自給者人給米日一升
二十四年革去獄囚口糧　永樂元年按月劄委主事
一員提調牢獄每日公同本部巡風官㸃視封監督令
司獄人等嚴謹廵守至明查照各司取囚票帖判送司
獄司㸃付皂𨽻押至該司問畢送監　正統十四年奏
准每囚仍日給米一升及有贓罰破碎衣服應該變賣
者分給穿用　成化十二年令有司支給官銀買辦藥
餌送部療治囚人應用及令各處惠民藥局療治囚人
　　　拘役囚人
　　諸司職掌
凡本部問擬刑名除真犯死罪的决外其餘笞杖徒流
雜犯死罪應合准工者議擬明白審録允當開付河南
部本部置立文簿編成字號注冩各囚姓名年籍鄉貫
住址并為事縁由工役年限日期分豁滿日充軍踈放
終身工役凡遇修砌城垣街道修盖官員房屋及起築
功臣墳塋等項其該衙門移文到部照依工作處所合
用笞杖等囚撥付監工人員收領前去工役取訖領狀
在卷本部一様造冊二本編冩字號并領去囚人姓名
年籍鄉貫住址及為某事工役幾年幾日分豁滿日充
軍踈放終身工役監工某人領去某處工作一本進赴
内府一本咨發工部收照候各囚工滿監工人員查理
役過工程具呈工部計算無欠合准工滿比查原冊相
同連人咨發本部又於原卷簿内查理相同然後具手
本差官齎赴内府底冊内前件項下注銷明白合疎放
者引赴御橋叩頭畢送應天府給引寧家合充軍者付
發陜西部照籍編發
　　明令
凡徒役湖廣省所屬江北府州縣發興國鐡爐拘役江
南府州縣發黄梅鐡爐拘役江西省所屬江東府州縣
發新喻鐡爐拘役江西府州縣發進賢鐡爐拘役浙江
省所屬犯徒者發兩淮鹽運司所屬鹽塲拘役江淮省
所屬犯徒者發兩浙鹽運司所屬鹽塲拘役直𨽻府州
江北府州縣發兩浙鹽運司所屬鹽塲拘役江南府州
縣發兩淮鹽運司所屬鹽塲拘役
　　事例
洪武八年令雜犯死罪者免死工役終身徒流罪照年
限工役官吏受贓及雜犯私罪當罷職役者發鳳陽屯
種民犯流罪者鳳陽工役一年然後屯種　十五年令
笞杖罪囚悉送滁州種苜蓿每一十十日　十六年令
徒流笞杖罪囚代農民力役贖罪役十日准笞二十杖
一十徒流各計年准之　三十五年徒罪囚人撥充國
子監膳夫照年限拘役　又令罪囚工役笞罪毎等五
日杖罪每等十日徒罪准所徒年月加以應杖之數流
罪三等俱四年一百日雜犯死罪工役終身　永樂二
年奏准徒流發充恩軍者於長安左右門造守衛官軍
飯食於漢趙二府牧馬不充軍者充國子監膳夫將軍
軍伴土工或於北京為民種田遵化炒鐡或自買船逓
運或擺站運鹽笞杖罪止鑄錢准工　十一年令囚徒
運糧無力者發天夀山種樹死罪終身徒流各照年限
杖罪每等五百株笞罪毎等一百株　宣德二年令匠
役雜犯死罪鎖鐐終身工役徒流笞杖罪論年限工役
　正統五年令囚犯無力贖罪者沿海邉衛旗軍舍餘
照舊例的决還役隨住陜西民雜犯死罪文職官吏知
印承差贓罪滿貫照例發莊浪等衛安遠等逓運所充
軍擺站其餘各處軍職旗軍舍餘笞杖的决雜犯死罪
五年流罪四年徒罪照徒年限福建浙江山東發本處
沿海貴州四川廣西雲南陜西湖廣發本處沿邊廣東
發廣西沿邊江西南直𨽻發浙江金山衛沿海北直𨽻
河南發宣府俱送總兵官處定撥衛所立功備禦哨瞭
滿日發回衛所還職着役民人隂陽人等俱發附近衝
要去處擺站　十三年令四川各井竈丁犯罪加役雜
犯死罪者罰役五年流以下逓减年月俱於本井上工
日加煎鹽三斤　天順四年令雲南罪囚雜犯死罪并
徒流罪無力者解發各塲煎銀死罪五年流罪四年徒
罪各照年限　成化十六年令問發運灰運炭等項罪
囚有貧難無力監追半年之上運納不及者許赴所司
告送原問衙門但係軍民舍餘及例該革去職役之人
俱照例改撥做工擺站其例該復還職役之人有貧難
情願做工者亦與改撥　𢎞治二年令内外徒罪囚犯
不分軍民舍餘無力者俱决訖所犯杖數照徒年限發
遣做工炒鐡等項科擬　十三年奏定凡天文生有犯
竊盗掏摸搶奪等項亦刺字充警并雜犯死罪俱做工
不在收贖之例　凡内府匠作犯該監守常人盗竊盗
掏摸搶奪者俱問罪做工炒鐡等項其餘有犯徒流罪
者拘役住支月糧　凡太常寺厨役但係訐告詞訟及
因人連累問該笞杖罪名者納鈔畢仍送本寺着役徒
罪以上及姦盗詐偽并有誤供祀等項不分輕重俱的
决做工改撥光禄寺應役　凡樂户雜犯死罪無力做
工流罪决杖一百拘役四年徒杖笞罪俱不的决止擬
拘役滿日着役若犯竊盗掏摸搶奪等項亦刺字充警
　凡王府旗軍舍餘人等犯該笞杖者納鈔及杖罪以
上無力者在京俱做工在外俱發充儀從
　　　囚人罪名一
　　諸司職掌
　　　真犯死罪
　　律令
十惡　　　　　　　　　變亂成法
䑃朧奏啓　　　　　　　棄毁制書印信
漏泄軍情大事　　　　　强占良家妻女
背夫在逃改嫁
收父祖妾及伯叔母嫂弟婦
失誤軍機　　　　　　　殺傷來降人及逼勒逃竄
拒捕　　　　　　　　　激變良民失陷城池
造妖書妖言　　　　　　盤詰姦細
强盗　　　　　　　　　盗制書印信
誣執翁姦　　　　　　　刼囚
白晝搶奪傷人　　　　　發塜見屍
畧人畧賣人因而傷人　　奴婢毆罵家長
謀故鬪毆等項殺人　　　威逼期親尊長致死
妻妾毆夫篤疾　　　　　姦家長妻女
强姦　　　　　　　　　竊盗三犯
詐偽　　　　　　　　　誣告故入人死罪已决
告謀逆不受理以致攻陷城池
罪囚反禁在逃　　　　　故禁故勘平人致死
放火故燒人房屋盗財物者
邀取實封公文　　　　　從軍征討私逃再犯
秋粮違限一年之上不足　三犯逃軍
師巫假降邪神及妄稱彌勒佛㑹
軍人私出外境擄掠傷人
死囚之子孫為父母等自殺
　　大誥
僧道不務祖風　　　　　説事過錢
冒解罪人　　　　　　　逸失
濫設吏卒
耆民赴京靣奏事務阻當者
擅立幹辦等項名色　　　閑民同惡
官吏下鄉　　　　　　　擅差職官
魚課擾民　　　　　　　經該不解物
不對闗防勘合　　　　　闗隘騙民
居處僣上用　　　　　　市民為吏卒
造作買辦不與價　　　　慶節和買
空引偷軍　　　　　　　臣民倚法為姦
官吏長解賣囚　　　　　寰中士夫不為君用
鄉民除患　　　　　　　阻當耆民赴京
　　　雜犯死罪
　　律令
盗倉庫錢粮　　　　　　官吏受贓過滿
稱訴寃枉借用印信封皮　私越冒度闗津出外境
私將人口軍器出境及下海
投匿名文書告人罪　　　毆制使及本管長官折傷
逓送逃軍妻小出京城　　凌虐罪囚致死者
　　大誥
官民犯罪買重作輕或盡行買免
攬納户　　　　　　　　安保
斷指誹謗
　　事例
洪武三十年定
　　决不待時
十惡　　　　　　　　　强盗
刼囚　　　　　　　　　激變良民失陷城池
罪囚反獄在逃
告謀逆不受理以致攻陷城池
偽造制書寳鈔印信厯日等
　　秋後處决
詐偽　　　　　　　　　强姦
越皇城者　　　　　　　失誤軍機
䑃朧奏啓　　　　　　　朋姦欺罔
背夫在逃因而改嫁
收父祖妾及伯叔母嫂并弟婦
棄毁卷宗　　　　　　　説事過錢
更名易諱　　　　　　　盤詰姦細
發塜見屍　　　　　　　向宫殿射箭
奴婢毆家長　　　　　　妻妾毆夫篤疾者
誣執翁姦　　　　　　　竊盗三犯
拒捕傷人　　　　　　　造妖書妖言
盗制書印信　　　　　　拒捕
姦黨　　　　　　　　　從軍征討私逃再犯
守禦軍逃三犯　　　　　大臣專擅選官
强占良家妻女
經斷人䑃朧充當近侍及宿衛
漏泄軍情大事　　　　　邀取實封公文
放火故燒人房屋盗取財物
殺傷來降人及逼勒逃竄　持杖入宮殿門
畧人畧賣人因而傷人者　軍人私出外境擄掠傷人
阻當耆民赴京　　　　　誣告一二十人
從車駕而逃百户以上　　謀故鬪毆等項殺人
棄毁制書印信　　　　　威逼期親尊長致死
交結近侍官員　　　　　故禁故勘平人致死
宫殿造作罷不出　　　　在京偷盗詐騙犯姦
擅入御膳御在所　　　　死罪工役充軍在逃
白晝搶奪傷人者　　　　擅開閉皇城門者
故入人死罪已决　　　　誣告人死罪已决者
　　工役終身
逸夫　　　　　　　　　變亂成法
朝見留難　　　　　　　私鑄銅錢
交結安置　　　　　　　居處僣用
空引偷軍　　　　　　　閑民同惡
官吏下鄉　　　　　　　受財故縱
鄉民除惡　　　　　　　擅差職官
冒解罪人　　　　　　　慶節和買
闗隘騙民　　　　　　　濫設吏卒
興販畨貨　　　　　　　長解賣囚
不立文案　　　　　　　盗内府財物
市民為吏卒　　　　　　經該不解物
盗倉庫錢粮　　　　　　僧道不務祖風
臣民倚法為姦　　　　　師巫假降邪神
官吏受贓過滿
軍官犯死罪不請㫖論功上擬
妄立幹辦等名　　　　　造作買辦不與價
内府交納餘剰金帛擅將出外
私將人口軍器出外境及下海
秋粮違限一年之上　　　稱訴寃枉借用印信封皮
容留恩軍撥置寫發　　　私越冒度闗津出外境者
投匿名文書告人罪者　　毆制使本管長官拆傷者
逓送逃軍妻女出京城　　衝突儀仗并訴事不實
姦家長妻女
死囚之子孫為祖父母等自殺
永樂元年定
　　遷發種田
棄毁官文書　　　　　　漏泄事情
脫漏户口　　　　　　　人户以籍為定
收留迷失子女　　　　　隠蔽差役
主保小里長　　　　　　逃避差役
欺隠田粮　　　　　　　檢踏災傷錢粮
盗賣田宅　　　　　　　盗種官民田
棄毁器物稼穡等　　　　男女婚姻
僧道娶妻　　　　　　　典雇妻女
出妻　　　　　　　　　逐壻嫁女
居䘮嫁娶　　　　　　　强占良家妻女
良賤為婚姻　　　　　　嫁娶違律主婚媒人
鈔法　　　　　　　　　攬納税粮官物
隠匿入官家財　　　　　鹽法
舶舟匿貨　　　　　　　違禁取利
費用受寄財物　　　　　把持行市
服舍違式　　　　　　　私賣戰馬
私藏應禁軍器　　　　　私越冒度闗津
詐冒給路引　　　　　　闗津留難
逓送逃軍妻女出京城　　私出外境及違禁下海
宰殺馬牛　　　　　　　隠匿孳生官畜産
邀取實封　　　　　　　盗各衙門官文書
盗闗防印記　　　　　　盗園陵樹木
常人盗倉庫錢粮　　　　竊盗
恐嚇取財　　　　　　　詐欺官司取財
發塜　　　　　　　　　盗賊窩主
採生折割人　　　　　　造畜蠱殺人
同謀共毆人因而致死　　殺子孫及奴婢圖頼人
威逼人致死　　　　　　尊長為人殺私和
拒毆追攝人　　　　　　威力制縛人
奴婢毆家長　　　　　　罵制使及本管長官
奴婢罵家長　　　　　　越訴
誣告　　　　　　　　　干名犯義
教唆詞訟　　　　　　　受贓
有事以財請求　　　　　在官求索借貸人財物
家人求索　　　　　　　因公擅科歛
尅留盗贓　　　　　　　詐為制書
詐病死傷避事
詐傳三品四品衙門官言語
教誘人犯法　　　　　　犯姦
縱容妻妾犯姦　　　　　親屬相姦
賭博　　　　　　　　　囑託公事
放火燒毁人房屋　　　　罪人拒捕
獄囚脱監及反獄在逃　　知情蔵匿罪人
囚應禁而不禁　　　　　獄囚誣指平人
盗决河防　　　　　　　侵占官街
　
　
　
　
　
　
　
　
　明㑹典卷一百四十三
欽定四庫全書
　明㑹典卷一百四十四
　　刑部十九
　　　囚人罪名二(𢎞治十年定/)
　　凌遲處死
謀反及大逆但共謀者不分首從
謀殺祖父母父母及期親尊長外祖父母夫夫之祖父
母父母已殺者
奴婢及雇工人謀殺家長及家長之期親外祖父母已
殺者罪與子孫同
妻妾因姦同謀殺死親夫者
妻妾謀殺故夫祖父母父母已殺者
殺一家非死罪三人及支解人者
採生折割人者
妻妾故殺夫者
弟妹故殺兄姊若姪故殺伯叔父母姑及外孫故殺外
祖父母者
奴婢毆殺家長者若故殺家長之期親及外祖父母者
雇工人故殺家長及家長之期親若外祖父母者
　　斬罪
收父祖妾及伯叔母
謀反大逆祖父父子孫兄弟及同居之人不分異姓及伯叔
父兄弟之子不限籍之同異年十六以上不論篤疾廢疾
謀反大逆知情故縱隠藏者
謀叛但共謀者不分首從
逃避山澤拒敵官兵者
盗大祀神祇御用祭器等物及享薦玉帛之屬者
盗制書及起馬御寳聖㫖起船符驗者
盗乘輿服御物
强盗得財者不分首從
以藥迷人圖財者罪同强盗不分首從
强盗窩主造意分贓者若共謀者行而不分贓及分贓而不行
謀殺人因而得財者同强盗不分首從
部民謀殺本屬知府知州知縣軍士謀殺本管指揮千
户百户吏卒謀殺本部五品以上長官已殺者
謀殺緦麻以上尊長已殺者
謀殺祖父母父母及期親尊長外祖父母夫之祖父母
父母已行者
奴婢及雇工人謀殺家長及家長之期親外祖父母已
行者若緦麻以上親已殺者罪與子孫同
妻妾謀殺故夫之祖父母父母已行者
殺一家非死罪三人及支解人為從者
採生折割人為從者若已行而未曾傷人者
造畜蠱毒殺人及教令者　造魘魅符書呪詛殺人者
部民毆本屬知府知州知縣軍士毆本管指揮千户百
户吏卒毆本部五品以上長官死者
毆受業師死者　　　　　奴婢毆家長死者
雇工人毆家長死者　　　妻妾毆夫死者
卑㓜毆本宗小功大功兄姊尊屬死者
弟妹毆兄姊若姪毆伯叔父母姑及外孫毆外祖父母
死者
子孫毆祖父母父母及妻妾毆夫之祖父母父母者
妻妾毆夫之期親以下尊長死者與夫毆同
妻妾毆故夫之祖父母父母者
姦小功以上親强者
姦從祖祖母姑在室從祖伯叔母從父姊妹母之姊妹
及兄弟妻兄弟子妻强者
姦父祖妾伯叔母姑姊妹子孫之婦兄弟之女及與和
者
奴及雇工人姦家長妻女者
　　絞罪
兄亡收嫂弟亡收弟婦者
謀叛知情故縱隠蔵者若謀而未行為首者
逃避山澤不服追喚者
部民謀殺本屬知府知州知縣軍士謀殺本管指揮千
户百户吏卒謀殺本部五品以上長官已傷者
謀殺緦麻以上尊長已傷者
奴婢及雇工人謀殺家長之緦麻以上親已傷者罪與
子孫同
妻妾毆夫至篤疾者
卑㓜毆本宗小功大功兄姊尊屬篤疾者
弟妹毆兄姊若姪毆伯叔父母姑外孫毆外祖父母刃
傷及折肢瞎一目者
罵祖父母父母及妻妾罵夫之祖父母父母者
妻妾罵故夫之祖父母父母者
子孫告祖父母父母妻妾告夫之祖父母父母誣者
姦從祖祖母姑在室從祖伯叔母姑從父姊妹母之姊
妹及兄弟妻兄弟子之妻及與和者
　　　真犯死罪秋後處决
　　斬罪
凡官員大臣專擅選用者
大臣親戚非奉特㫖除授官職者
文官非有大功勲所司䑃朧奏請封公侯爵者當該官
吏及受封之人
姦邪進䜛言左使殺人者
犯罪該死巧言諌免暗邀人心者
在朝官員交結朋黨紊亂朝政者
刑部及大小各衙門官吏不執法律聽從上司官主使
出入人罪者
諸衙門官吏及士庶人等上言宰執大臣德政者
諸衙門官吏與内官及近侍人員互相交結漏泄事情
夤縁作弊扶同奏啓者
官吏人等挾詐欺公妄生異議變亂成法者
棄毁制書及起馬御寳聖㫖起船符驗各衙門印信及
夜廵銅牌者
奏事及當該官吏若有規避増减𦂳闗情節䑃朧奏准
施行者
聞知調兵討襲外畨及收捕反逆賊徒機宻大事漏泄
於敵人者
近侍官員漏泄機宻重事於人者
增减官文書因而失誤軍機者無問故失漏使印信因
而失誤軍機者
販私鹽拒捕者
儀禮司將應朝見官員人等留難不即引見者
百工技藝之人應有可言之事亦許奏聞各衙門但有
阻當者
向太廟太社及宮殿射箭放彈投擲磚石傷人者
文武官内官厨子校尉牌面偽造者
在京被極刑家屬并經斷人䑃朧充當近侍及宿衛守
把皇城京城門禁者當該官司聽囑及受財容令充當
者
貪取來降人財物因而殺傷人及中途逼勒逃竄者
飛報軍情隠匿不速奏聞因而失誤軍機者
邉將取索軍器錢糧等物不即奏聞及不依式申報因
而失誤軍機者
軍器糧草臨敵缺乏及承調遣不依期䇿應告報軍期
違限因而失誤軍機者
軍臨敵境托故違期三日不至者
邊將不固守及守偹不設計因而失陷城寨者
與賊臨境望高廵哨之人失於飛報以致陷城損軍者
官軍臨陣先退及圍困敵城而逃者
軍人私出外境虜掠傷人為首者
於已附地靣虜掠者不分首從
守禦官致有所部軍人反叛棄城而逃者
牧民官激變良民失陷城池者
軍器輙棄毁者二十件以上
犯夜拒捕及打奪因而毆人致死者
境内姦細走透消息於外人及境外姦細入境内探聽
事情接引起謀之人
將人口軍器出境及下海因而走漏事情者
實封公文中途邀截取回者
出使馳驛違限因而失誤軍機者
調遣軍馬及報軍務軍情文書故不遣使給驛因而失
誤軍機者
軍需管送違限以致臨敵缺乏失誤軍機者
造䜟緯妖書妖言及傳用惑衆者
盗各衙門印信及夜廵銅牌者
竊盗拒捕及殺傷人者因盗而姦者
刼囚者
私竊放囚人逃走因而殺人者
官司差人追徴錢糧勾攝公事及捕獲罪人聚衆打奪
因而殺人及聚至十人為首者
白晝搶奪傷人者
略誘略賣良人因而殺人者
卑幼發尊長墳塜開棺槨見屍者若棄屍賣墳地者
毁棄緦麻以上尊長死屍者
子孫毁棄祖父母父母及奴婢雇工人棄毁家長死屍
者
謀殺人造意者
奉制命出使而官吏謀殺已殺者
因姦同謀殺死親夫者姦夫
用毒藥殺人者
故殺者(餘條以故殺論者依此/)
故用蛇蝎毒蠱咬傷人因而致死者
庸醫故違本方詐療疾病取財因而致死及因事故用
藥殺人者
因姦盗而威逼人致死者
皇家袒免以上親而毆死者
奉制命出使而官吏毆之至死者
吏卒毆本部六品以下長官佐貳官首領官死者
首領官及屬官佐貳官毆長官死者
官司差人追徴錢粮勾攝公事而毆死者
奴婢毆良人死者
奴婢毆家長之期親及外祖父母傷者
奴婢毆家長之緦麻小功大功親死者
雇工人毆家長之期親若外祖父母死者
雇工人毆家長之緦麻小功大功親死者
妾毆正妻死者　　　　　毆妻之父母死者
卑幼毆本宗緦麻及外姻緦麻小功大功兄姊尊屬死
者
妻妾毆夫之緦麻尊長至死者
毆繼父至死者
告謀反叛逆官司不即受理掩捕以致聚衆攻陷城池
及刼掠人民者
詐為制書及増减者　　　詐傳詔㫖者
各衙門當該官吏將奏准合行事理妄稱奉㫖追問者
偽造諸衙門印信及厯日符驗夜廵銅牌茶鹽引者
偽造寳鈔不分首從及窩主若知情行使者
詐假官假與人官者
詐稱内使及都督府四輔諌院等官六部監察御史按
察司官在外體察事務扇惑人民者
近侍之人在外詐稱私行體察事務扇惑人民者
姦緦麻親及妻若妻前夫之女及同母異父姊妹强者
姦從祖祖姑出嫁從祖姑强者
男婦誣執親翁及弟婦誣執夫兄欺姦者
姦家長緦麻以上親及妻妾强者
放火延燒官民房屋及積聚之物因而盗取財物者
放火故燒官民房屋及公廨倉庫係官積聚之物者
犯罪拒捕殺人者　　　　罪人反獄在逃者
故勘平人因而致死者
死囚令人自殺子孫為祖父母父母奴婢雇工人為家
長者
　　絞罪
棄毁官文書事干軍機錢糧者
强奪良家妻女姦占為妻妾者配與子孫弟姪家人者
背夫逃走因而改嫁者
税糧違限一年之上不足提調部糧官吏
以私債强奪人妻妾子女因而姦占婦女者
師巫假降邪神
一應左道亂正之術扇惑人民為首者
擅入御膳所及御在所
不係宿衛應直合帶兵仗之人但持寸刃入宮殿門内
者
從車駕行而逃百户以上
在宫殿内營造至申時分照數㸃出其不出者
至夜持杖入殿門者
内使私將兵器入宮殿門内者
向太廟及宮殿射箭放彈投甎石者
越皇城者　　　　　　　皇城門非時擅開閉者
文武官内官厨子校尉牌靣詐帶朝恭及在外詐稱官
員名號有所求為者
私役軍人出境因而致死者或被賊拘執至三名者
官軍征討私逃再犯　　　軍人在逃三犯
犯夜拒捕及打奪因而毆人至折傷以上者
越度沿邉關塞因而出外境者
將人口軍器出境及下海者
盗各衙門官文書事干軍機錢糧者
私盗放囚人逃走因而傷人者
官司差人追徵錢糧勾攝公事及捕獲罪人聚衆打奪
因而傷人者及聚至十人下手致命者
竊盗三犯掏摸罪同
略誘略賣良人因而傷人者
發塜開棺槨見屍者
子孫於祖父母父母奴婢雇工人於家長墳墓因熏狐
狸燒屍者
謀殺人從而加功者若傷而不死造意者
奉制命出使而官吏謀殺已傷者
姦夫自殺其夫姦婦雖不知情
鬬毆殺人者(餘條以鬪毆論者依此/)
同謀共毆人因而致死下手者
以他物置人耳鼻并孔竅中及屏去人服食至死者
威逼期親尊長致死者
皇家袒免以上親而毆之篤疾者
奉制命出使而官吏毆之及部民毆本屬知府知州知
縣軍士毆本管指揮千户百户吏卒毆本部五品以上
長官折傷者若毆六品以下長官佐貳官首領官篤疾
者
首領官及屬官佐貳官毆長官篤疾者
官司差人追徵錢糧勾攝公事而毆至篤疾者
以威力制縛人及私家拷打監禁因而致死者
奴婢毆良人至篤疾者
良人毆他人奴婢若死及故殺者
故殺緦麻小功親奴婢者
毆緦麻小功大功親雇工人至死及故殺者
奴婢過失殺家長者若毆家長之期親及外祖父母者
雇工人毆家長及家長之期親若外祖父母折傷者
家長及家長之期親外祖父母故殺雇工人者
妾毆正妻至篤疾者　　　夫毆妻至死者
毆妻之父母至篤疾者
卑幼毆本宗緦麻及外姻緦麻小功大功兄姊尊屬至
篤疾者
尊長毆卑㓜緦麻小功大功至死者故殺同堂弟妹堂
姪及姪孫者
嫡繼慈養母殺子孫致令絶嗣者
妻毆卑屬至死者　　　　故殺夫之兄弟子者
尊長毆卑幼之婦妾至死者
毆妻前夫之子至死者　　奴婢罵家長者
投匿名文書告言人罪者
誣告人因而致死隨行有服親屬一人者
詐偽制書及増减未施行者
詐偽將軍總兵官五府六部都察院都指揮使司内外
各衛指揮使司守禦千户所文書套畫押字盗用印信
及空紙用印者
詐傳皇后懿㫖皇太子親王令㫖者
私鑄銅錢者　　　　　　强姦者
姦從祖祖姑出嫁從祖姑者
姦親屬妾强者
奴及雇工人姦家長之期親若妻者
失火延燒宗廟及宮闕者
犯罪拒捕毆人至折傷以上者
官吏懐挾私讎故禁平人因而致死者
獄卒凌虐罪囚尅减衣糧因而致死者
獄卒以金刃及他物與囚致囚反獄及殺人者
　　　雜犯死罪
　　斬罪
内府承運庫交割餘剰之物䑃朧擅將出外者
稱訴寃枉借用印信封皮入逓借者及借與者
盗内府財物者
監守自盗倉庫錢糧等物不分首從併贓論罪四十貫
(餘條以監守自盗論者依此/)
　　絞罪
軍官犯罪不請㫖上議當該官吏
車駕行處軍民衝入儀仗内者
衝入儀仗内訴事不實者
在京守禦官軍逓送逃軍妻女出京城者
常人盗倉庫錢糧等物不分首從併贓論罪八十貫(餘/)
(條以常人盗官物論者依此/)
塜先穿陷及未殯埋開棺槨見屍者
官吏受財枉法有禄人八十貫無禄人一百二十貫(餘/)
(條以枉法論者依此/)
　
　
　
　
　
　
　
　
　
　
　
　
　
　明㑹典卷一百四十四
欽定四庫全書
　明㑹典卷一百四十五
　　刑部二十
　　　申明誡諭
　　諸司職掌
凡貪官汚吏玩法頑民有犯罪名各該部分取問明白議
擬審允依律發落外將各人所犯情由罪名開付廣西部
明立文案照依原犯情罪備榜差人發去各囚原籍張掛
申明誡諭其欽依戴罪官員各該部分自行備榜發去原
籍任所張掛曉諭取各囚原籍任所官司回文到部完卷
　　　官吏過名
　　諸司職掌
凡本部十二部遇有問失出入人罪躭悞公事含糊行
移等項一應犯該公罪官吏該笞者官収贖吏移付廣
西部紀録候一季終照數𩔖决杖罪以上并取到各衙
門官公罪招伏各部亦開付廣西部明立文案候年終
案呈通咨吏部紀録通考黜陟
　　事例
洪武二十三年詔有司官凡犯過誤者初犯至三犯皆
問罪復職許令改過自新　三十二年奏准官吏行移
錯誤果有害於事者官収贖吏毎季𩔖决不必附過
永樂二十二年令内外官貪贓者並録其罪名于官以
便稽考　正統九年𠡠禮部三法司春陽肇序萬物咸
新在京文武官員除贓罪外自正統九年十二月二十
日以前所犯過名紀録在官者悉與湔除俾奉公守法
　成化十七年奏准各處吏典有犯公罪問該還役者
係在京衙門仍行查抄招由在外各衙門備抄原問畧
節招由俱轉行本處布政司及直𨽻府州年終造冊𩔖
繳兩京吏部以憑查考　𢎞治十一年奏准南京各衙
門文武官員過名照在京事例湔除
　　　𩔖填勘合
　　諸司職掌
凡本衙門遇有追贓提人合行下各布政司直𨽻府州
追問刑名并取招斷决等項開寫犯人姓名鄉貫住址
贓物名項并備細縁由移付廣東部置立文簿逐件附
寫毎布政司府州𩔖至四五件六七件案呈本部照依
原編定字號勘合文簿將案呈事件通具手本差官於
原編底簿内附寫明白前赴内府刑科闗填勘合完備
領回本部押字用印照㑹布政司劄付直𨽻府州施行
　　事例
洪武二十九年令本部毎司各設勘合卷其各項卷内
遇有應行下各布政司及直𨽻府州者俱付該司自行
𩔖填勘合其有不係所𨽻地方開付該𨽻司分轉行
三十二年令本部各司勘合仍付廣東清吏司𩔖填毎
年終各布政司直𨽻府州將奉到勘合開立前件責差
該吏齎送赴部註銷
　　　抄劄
　　諸司職掌
凡本部各子部凡問擬犯該姦黨等項合抄劄者明白
具本開寫某人所犯合依某律該某罪財産人口合抄
入官牒發大理寺審録平允回報各部備由開寫犯人
鄉貫住址明白案呈本部具手本赴内府刑科填批差
人前去抄劄户下成丁男子如法枷杻同抄到人口金
銀細軟馬騾驢羊差人解部如前該庫進納麄重什物
變賣價鈔牛隻農具入官并田地房屋召人佃賃照例
當差
　　　應合抄劄
　　律令
姦黨　　　　　　　　　謀反大逆
姦黨惡　　　　　　　　造偽鈔
殺一家三人　　　　　　採生折割人為首
　　大誥
攬納户　　　　　　　　安保過付
詭寄田糧　　　　　　　民人經該不解物
洒派抛荒田土　　　　　倚法為姦
空引偷軍　　　　　　　黥刺在逃
官吏長觧賣囚　　　　　寰中士夫不為君用
　　明令
凡犯罪應合籍沒家産除謀反叛逆外其餘遇革者革
前未曽抄劄到官革後原免革前已抄劄者沒官
凡犯籍沒者除反叛外其餘罪犯止沒田産孳畜
凡籍沒犯人家産田地内有祖先墳塋者不在抄劄之
限
　　事例
洪武十七年令各處抄劄人口家財就觧本處衛分成
丁男子同妻小収充軍役其餘人口給與軍官為奴金
銀珠翠本處官司收貯年終𩔖觧馬匹令本衛收養給
與無馬軍人騎坐牛隻給與有屯去處屯種無屯去處
并一應孳畜麄重物件就行變賣價錢於有司該庫交
收　二十一年令謀逆姦黨造偽鈔等項沒其貲産丁
口其餘止收貲産仍以農器耕牛還之　二十四年令
各處抄劄觧到罪人家屬有成丁者隨營無成丁者依
親俱送大理寺再審續將抄來金銀等項并麄重什物
變賣鈔貫通行解部俱不動原封就令彼處原解人役
徑送内府該庫進納同本部填寫勘合出給長單二紙
齎獲批單字號回部查照相同方行附卷將原差人批
㢠廻原籍官司備照　二十八年奏准抄劄遷發律與大
誥該載者宜從法司遵守其餘榜文條例該抄劄遷發
者止罪本身存留户下人口種田納粮當差　二十九
年議准抄劄提人革去所差旗軍令當該衙門出批差
散騎或舍人齎批徃所在有司比號着落附近衛所差
撥旗軍眼同有司抄提到官就令原差旗軍解至該衙
門仍令親齎家財一同引奏發落如有合提𦂳關人數
及無軍衛去處臨期請㫖差觧
　　　獄具
　　諸司職掌
凡司獄司所設一應獄具山東部掌行務要較勘如法
或有損壊案呈本部官為修理置辦
　　事例
洪武二十年令焚錦衣衛非法獄具悉以所繫囚送本
部審理　二十八年詔本部將合用獄具依法較定與
諸司遵守敢有仍前不遵者就用非法獄具處治皂𨽻
祇禁輙便聽從行使者一體處死聽使之際如曾用言
陳告長官不從皂𨽻祇禁不坐　成化七年刑科奏准
凡問刑衙門務要欽遵律定獄具不許擅用梃棍夾棍
腦篐烙鐡等項非法重刑敢有故違擅用者事發問作
酷刑官送吏部奏請定奪　十一年申明禁約除人命
强竊盗并犯該死罪者須用嚴刑究問外其餘有犯輕
罪問刑官擅用法外獄具照例拿問　𢎞治十三年議
准内外問刑衙門除應問死罪并竊盗搶奪重犯須用
嚴刑考訊外其餘止用鞭朴常刑若酷刑官員不論情
罪輕重輙用梃棍夾棍腦篐烙鐡等項慘刻刑具如一
封書䑕彈筝欄馬棍等項名色或灌鼻簽指及用徑寸
懶竿不去稜節竹片亂打或打脚踝或鞭脊背若但傷
人不曽致死者不分軍民職官俱奏請降級調用因而
致死者俱發原籍為民如因公事考訊笞杖臀腿去處
致死者依律科斷不在此例
　　明律
　　　笞
大頭徑二分七釐小頭徑一分七釐長三尺五寸　以
小荆條為之須削去節目用官降較板如法較勘毋令
觔膠諸物裝釘應决者用小頭臀受
　　　杖
大頭徑三分二釐小頭徑二分二釐長三尺五寸　以
大荆條為之亦須削去節目用官降較板如法較勘毋
令觔膠諸物裝釘應决者用小頭臀受
　　　訊杖
大頭徑四分五釐小頭徑三分五釐長三尺五寸　以
荆杖為之其犯重罪贓證明白不服招承明立文案依
法栲訊臀腿分受
　　　枷
長五尺五寸頭濶一尺五寸以乾木為之死罪重二十
五斤徒流重二十斤杖罪重一十五斤長短輕重刻誌
其上
　　　杻
長一尺六寸厚一寸　以乾木為之男子犯死罪者用
杻犯流罪以下及婦人犯死罪者不用
　　　鐡索
長一丈　以鐡為之犯輕罪人用
　　　鐐
連環共重三斤　以鐡為之犯徒罪者帶鐐工作
　
　
　明㑹典卷一百四十五
欽定四庫全書
　明㑹典卷一百四十六
　　刑部二十一
　　　南京刑部見今十三司帶管衙門
　　浙江清吏司
大名公主府　　　　　　光華郡主府
魏國公　　　　　　　　英國公
寧陽侯　　　　　　　　廣恩伯
廣寧伯　　　　　　　　襄城伯
安平伯　　　　　　　　新寧伯
興安伯　　　　　　　　安順伯
南京中軍都督府　　　　南京神䇿衛
南京留守中衛　　　　　南京廣洋衛
南京和陽衛　　　　　　南京瀋陽右衛
南京金吾前衛
　　江西清吏司
汝陽公主府　　　　　　南京前軍都督府
南京都察院　　　　　　南京龍驤衛
南京天䇿衛　　　　　　南京龍江左右二衛
直𨽻廬州府　　　　　　直𨽻武清衛
直𨽻宣州衛　　　　　　直𨽻廬州衛
直𨽻九江衛　　　　　　直𨽻六安衛
萬全都司龍門衛
　　福建清吏司
寧國公主府　　　　　　南康公主府
南京户部　　　　　　　南京太僕寺
南京應天衛　　　　　　孝陵衛
南京金吾後衛　　　　　南京牧馬千户所
直𨽻常州府　　　　　　直𨽻廣徳州
直𨽻定邊衛　　　　　　直𨽻開平中屯衛
萬全都司美峪千户所
　　山東清吏司
趙府　　　　　　　　周府
瀋府　　　　　　　　韓府
安府　　　　　　　　寧府
魯府　　　　　　　　大成公主府
咸寧大長公主府　　　信國公
陽武侯　　　　　　　彭城伯
南京兵部　　　　　　南京尚寳司
南京㑹同館　　　　　南京左軍都督府
南京羽林右衛　　　　南京瀋陽左衛
皇陵衛　　　　　　　直𨽻鳳陽府
直𨽻滁州　　　　　　直𨽻滁州衛
直𨽻沂州衛　　　　　直𨽻宿州衛
直𨽻泗州衛　　　　　直𨽻壽州衛
直𨽻懐逺衛　　　　　中都留守司
鳳陽衛　　　　　　　長淮衛
留守中左二衛　　　　大寧都司保定後衛
萬全都司龍門千户所
　　四川清吏司
臨安公主府　　　　　南京工部
南京僧録司　　　　　南京道録司
南京府軍衛　　　　　南京廣武衛
南京金吾左衛　　　　直𨽻大名府
直𨽻松江府　　　　　直𨽻金山衛
萬全都司懐來衛　　　懐安衛
　　山西清吏司
懐慶公主府　　　　　南京翰林院
南京欽天監　　　　　南京南城兵馬司
南京北城兵馬司　　　南京旗手衛
南京龍虎衛　　　　　南京英武衛
南京龍虎左衛　　　　南京金吾右衛
南京驍騎右衛　　　　直𨽻鎮江府
直𨽻鎮江衛　　　　　直𨽻徐州
直𨽻徐州衛　　　　　直𨽻瀋陽中屯衛
　　湖廣清吏司
安慶公主府　　　　　成國公
保定侯　　　　　　　隆平侯
鎮遠侯　　　　　　　永康侯
豐城侯　　　　　　　成山伯
榮昌伯　　　　　　　忻城伯
南京右軍都督府　　　南京虎賁右衛
南京留守右衛　　　　南京水軍右衛
南京江淮衛　　　　　南京濟川衛
直𨽻池州府　　　　　直𨽻寧國府
直𨽻宣州衛　　　　　直𨽻定州衛
大寧都司茂山衛　　　萬全都司保安左右二衛
　　廣東清吏司
汝寧公主府　　　　　應天府
南京錦衣衛　　　　　南京飛熊衛
南京府軍左衛　　　　南京水軍左衛
南京虎賁左衛　　　　南京留守左衛
直𨽻隆慶州
　　廣西清吏司
永安公主府　　　　　含山公主府
南京通政使司　　　　南京中兵馬司
南京羽林前後二衛　　南京鎮南衛
直𨽻徽州府　　　　　直𨽻安慶府
直𨽻安慶衛　　　　　直𨽻新安衛
直𨽻通州衛　　　　　直𨽻隆慶衛
直𨽻通州左右二衛　　萬全都司隆慶左右二衛
　　河南清吏司
永平公主府　　　　　南京禮部
南京光禄寺　　　　　南京太常寺
南京鴻臚寺　　　　　南京中書舍人
南京國子監　　　　　南京東城兵馬司
南京武德衛　　　　　南京羽林左衛
南京留守後衛　　　　南京府軍右衛
南京教坊司　　　　　直𨽻揚州府
直𨽻揚州衛　　　　　直𨽻淮安府
直𨽻淮安衛　　　　　直𨽻儀真衛
直𨽻髙郵衛　　　　　直𨽻寧山衛
　　陜西清吏司
忠勇王　　　　　　　定國公
廣平侯　　　　　　　安逺侯
西寧侯　　　　　　　武安侯
泰寧侯　　　　　　　清平伯
遂安伯　　　　　　　應城伯
安鄉伯　　　　　　　廣義伯
忠勤伯　　　　　　　南京後軍都督府
南京大理寺　　　　　南京行人司
南京西城兵馬司　　　南京豹韜衛
南京横海衛　　　　　南京興武衛
南京府軍後衛　　　　南京鷹揚衛
南京豹韜左衛　　　　南京江隂衛
直𨽻太平府　　　　　直𨽻建陽衛
　　貴州清吏司
永嘉公主府　　　　　南京吏部
直𨽻蘇州府　　　　　直𨽻順德府
直𨽻保定府　　　　　直𨽻河間府
直𨽻真定府　　　　　直𨽻太倉衛
直𨽻河間衛　　　　　直𨽻天津衛
直𨽻蘇州衛　　　　　直𨽻開平衛
直𨽻遵化衛　　　　　直𨽻薊州衛
直𨽻鎮朔衛　　　　　直𨽻徳州衛
直𨽻涿鹿衛　　　　　直𨽻天津左右衛
直𨽻興州中左右前後五衛
直𨽻忠義中衛　　　　直𨽻梁城千户所
萬全都司保定衛　　　永寧衛
宣府左右二衛　　　　廣昌千户所
　　雲南清吏司
常寧公主府　　　　　黔國公
順天府　　　　　　　南京太醫院
直𨽻廣平府　　　　　直𨽻永平府
直𨽻潼闗衛　　　　　直𨽻鎮海衛
直𨽻真定衛　　　　　直𨽻永平衛
直𨽻撫寧衛　　　　　直𨽻東勝左右衛
直𨽻盧龍衛　　　　　直𨽻大同中屯衛
大寧都司營州左右中前後五屯衛
寛河千户所　　　　　萬全都司萬全左右衛
　　事例
凡南京法司問擬該决重囚永樂間連人卷𩔖解北京
該部審奏裁决宣德以後免解京止送南京大理寺審
允本寺𩔖奏奉欽依回文到部其决不待時者本部即
行覆奏秋後處决者監候秋分後覆奏各㑹官審决不
三覆具奏
凡審録重囚本部照天順二年事例毎嵗霜降後但有
該决重囚㑹南京五府六部都察院通政司大理寺錦
衣衛堂上官并六科於太平門外法司公舘審録其情
真矜疑等項俱奏請裁决
凡處决重囚不及十名者具本回奏十名以上照舊令
本部及御史錦衣衛監决官赴京復命
凡南京法司提問職官不論品級俱具奏請㫖
凡南京法司問理刑名宣德二年令止理京城軍民詞
訟在外者不許准理
凡南京軍民詞訟𢎞治元年奏准但有附近常鎮等府
縣滁州等州衛人証干連必須提對者量提緊闗人犯
責對歸結其有革爵者之子孫徑自拘問
凡本部問完强盗得財斬罪人犯𢎞治二年奏准照在
京事例霜降以後一體㑹官審録仍在𩔖奏待報處决
若有矜疑奏請定奪
凡南京内官内使有犯𢎞治三年奏准情輕者暫發南
京錦衣衛知在
凡守衛軍士見上直有罪犯深重者法司行該管衙門
押送問罪不許擅拏其該管官司亦不許占恡遲悞以
致脫逃
凡内外守偹衙門軍民詞訟𢎞治元年奏准除所屬軍
衛及營厰不係緊闗重事許令受理及有舊例應准理
者照舊若事情頗重及干碍民間或原無事例者不許
一槩濫受悉令經由南京通政司告送法司施行十五
年奏准守偹衙門有不該受理詞訟而輙與准行者許
承行衙門叅奏如或轉相容隠聽南京科道官糾舉
凡内外守偹衙門受理詞訟若告二事以上内一事該
理者止理一事其不該理者立案不行若原在守偹衙
門告理未曽審斷而被告又赴法司告理者案候併問
或原告在法司未結而被告又赴守偹衙門告理者亦
就連人通送法司問結
　
　
　
　
　
　
　
　
　
　
　
　
　
　
　明㑹典卷一百四十六
欽定四庫全書
　明㑹典卷一百四十七
　　　工部一
　　諸司職掌
尚書侍郎之職掌天下百工山澤之政令其屬有四曰
營部虞部水部屯部
　後改營部為營繕虞部為虞衡水部為都水屯部為
　屯田俱稱清吏司
　　　營繕清吏司
　　諸司職掌
郎中員外郎主事掌經營興造之衆務
　　　營造一
營繕所掌工役有内府造作王府制度及儀仗城垣等
項今備列于後
　　　内府造作
　　諸司職掌
凡内府宫殿門舍墻垣如奉㫖成造及修理者必先委
官督匠度量材料然後興工其工匠早晩出入姓名數
目務要㸃閘闗察機宻所計物料并各色人匠明白呈
禀本部行移支撥其合用竹木𨽻抽分竹木局磚瓦石
灰𨽻聚寳山等窑冶硃漆彩畫𨽻營繕所丁線等項𨽻
寳源局設若臨期輪班人匠不敷奏聞起取撮工
　　事例
洪武十一年令凡在京工匠上工者日給柴米塩菜歇
工者停給　二十四年令工匠役作内府者量其勞力
日給鈔貫　永樂四年營建北京宫殿遣大臣詣四川
湖廣江西浙江山西督軍民採木及督北京軍民匠造
磚瓦徴天下諸色匠作在京諸衛及河南山東陜西山
西都司中都留守司直𨽻各衛選軍士河南山東陜西
山西等布政司直𨽻鳳陽淮安揚州廬州安慶徐州和
州選民丁俱限明年五月赴北京聽役半年更代　五
年令各處上工人匠俱照舊印綬監起牌上工不許擅
自撥取　八年令内府上工人匠一牌上止寫一人名
字不許雙名相合　十九年令内府尚衣司禮司設等
監織染針工銀作等局南京帶來人匠毎月支粮三斗
無工住支　宣徳七年令各衛軍匠内府上工者分為
兩班月支粮五斗　九年𠡠内府各監局内官内使等
凡在内各衙門修造必明白具奏有擅為者悉處重罪
　又令内官監工匠月支粮五斗上工之日光禄寺仍
給飯食　正統元年令巾帽局撮工人匠月支米三斗
工完住支　五年令各處起取營造軍匠月支口粮三
斗外其原籍月粮一石内又扣除三斗於見役處添支
　景泰元年令在京各監局及各厰上工軍匠光禄寺
不闗飯者月支米一石闗飯者五斗　三年令兵仗局
攅造軍器軍匠仍支米五斗民匠四斗　天順元年令
司設監各色軍匠月支米五斗　令燕山前等衛人匠
於尚衣監上工者添支月粮一斗　令御馬監軍匠添
支月粮一斗民匠餘丁月支粮三斗　二年令錦衣等
衛及順天府軍匠添支月粮為五斗　本年令内官監
軍匠添支月粮一斗民匠餘丁上工日闗與飯食　又
令司禮監軍匠月支粮三斗　成化九年令錦衣衛鎮
撫司髙手軍匠月支粮一石　十年令内承運庫人匠
鋪户月支粮二斗　十二年令軍器鞍轡局軍匠月支
米五斗　又令修理城軍匠毎月添支口粮二斗民匠
三斗旗軍并不係食粮隂陽生一斗　令留守等衛餘
丁印綬監習學匠藝者月支米三斗
　　　親王府制
　　明祖訓
凡諸王宫室並依已定格式起盖不許犯分
凡諸王宫室並不許有離宫别殿及臺榭遊翫去處
　　事例
洪武四年議定凡王城髙二丈九尺下濶六丈上濶二
丈女墻髙五尺五寸城河濶十五丈深三丈正殿基髙
六尺九寸月臺髙五尺九寸正門臺髙四尺九寸五分
廊房地髙二尺五寸王宫門地髙三尺二寸五分後宫
地髙三尺二寸五分正門前後殿四門城樓飾以青緑
㸃金廊房飾以青黑四門正門以紅漆金塗銅釘宫殿
窠拱攅頂中畫蟠螭飾以金邉畫八吉祥花前後殿座
用紅漆金蟠螭帳用紅綃金蟠螭座後壁則畫蟠螭彩
雲立社稷山川壇于王城内之西南宗廟于王城内之
東南後改蟠螭為龍　七年定親王所居前殿名承運
中曰圓殿後曰存心四城門南曰端禮北曰廣智東曰
體仁西曰遵義　九年定親王宫殿門廡及城門樓皆
覆以青色琉璃瓦　十一年定親王宫城周圍三里三
百九步五寸東西一百五十丈二寸五分南北一百九
十七丈二寸五分　𢎞治八年定王府制前門五間門
房十間廊房一十八間端禮門五間門房六間承運門
五間前殿七間周圍廊房八十二間穿堂五間後殿七
間家廟一所正房五間廂房六間門三間書堂一所正
房五間廂房六間門三間左右盝頂房六間宫門三間
廂房一十間前寢宫五間穿堂七間後寢宫五間周圍
廊房六十間宫後門三間盝頂房一間東西各三所每
所正房三間後房五間廂房六間多人房六連共四十
二間漿糨房六間净房六間庫十間山川壇一所正房
三間廂房六間社稷壇一所正房三間廂房六間宰牲
亭一座宰牲房五間儀仗庫正房三間廂房六間退殿
門三間正房五間後房五間廂房十二間茶房二間净
房一間世子府一所正房三間後房五間廂房十六間
典膳所正房五間穿堂三間後房五間廂房二十四間
庫房三連二十五間馬房三十二間盝頂房三間後房
五間廂房六間養馬房一十八間承奉司正房三間廂
房六間承奉歇房二所毎所正房三間厨房三間廂房
六間六局共房一百二間毎局正房三間後房五間廂
房六間厨房三間内使歇房二處毎處正房三間厨房
六間歇房二十四間禄米倉三連共二十九間收粮㕔
正房三間廂房六間東西北三門毎門三間門房六間
大小門樓四十六座墻門七十八處井一十六口寢宫
等處周圍磚徑墻通長一千八十九丈裏外蜈蚣木築
土墻共長一千三百一十五丈　成化十四年奏准各
處王府以工完日為始至五十年後除有儀衛司群牧
所并侍衛護衛千户軍校者令自修餘果人力俱乏該
府具奏行勘給價自行修理
　　　郡王府制
　　事例
天順四年定郡王毎位盖府屋共四十六間前門樓三
間五架中門樓一間五架前㕔房五間七架廂房十間
五架後㕔房五間七架廂房十間五架厨房三間五架
庫房三間五架米倉三間五架馬房三間五架　成化
十四年奏准各處自郡王以下至鄉君出府之日奏請
勘報無房屋者有司給價自行起盖
　　　給價則例
　　山西
晉代瀋府郡王一千兩　　鎮國將軍六百兩
輔國將軍并郡主五百兩
奉國將軍鎮國輔國中尉并縣主郡君縣君四百兩
奉國中尉并鄉君三百兩　庶人一百兩
　　湖廣
遼岷楚荆吉襄府郡王一千兩
鎮國將軍七百兩　　　　輔國將軍六百六十兩
奉國將軍六百二十兩
鎮國輔國奉國中尉并郡主五百兩
縣主四百六十兩　　　　郡君四百兩
縣君三百六十兩　　　　鄉君三百四十兩
　　陜西
秦韓慶肅府郡王在城一千五百兩寧夏平凉九百兩
郡主五百三十兩　　　　鎮國將軍一百七十五兩
縣主郡君縣君鄉君俱自行起造
　　河南
唐鄭趙伊周徽崇府郡王官撥地基料價一千一十兩
　　山東
德魯府郡王一千兩　　　鎮國將軍六百兩
輔國將軍五百兩　　　　奉國將軍四百五十兩
中尉四百兩　　　　　　郡主五百兩
縣主三百五十兩　　　　郡君二百五十兩
縣君二百兩　　　　　　鄉君一百五十兩
　　江西
淮寧府有地基
郡王一千二百兩　　　　鎮國將軍六百兩
輔國將軍五百五十兩　　奉國將軍四百五十兩
奉國中尉四百兩　　　　郡主四百五十兩
縣主三百七十兩　　　　郡君三百七十兩
縣君三百五十兩　　　　鄉君三百三十兩
無地基
郡王一千五百兩　　　　鎮國將軍七百五十兩
輔國將軍七百兩　　　　奉國將軍六百兩
奉國中尉五百兩　　　　郡主六百兩
縣主四百七十兩　　　　郡君四百七十兩
縣君四百五十兩　　　　鄉君四百三十兩
　　四川
蜀府内江等五府子女蜀府出辦工料摘撥護衛軍餘
成造石泉王府
縣主五百兩
𢎞治元年奏准郡王并鎮國輔國將軍等長子應出閤
者於本府擇便房成婚如無開奏勘實待年豐撥工料
銀一百兩送府自於府側修盖各世長子承繼前宅其
郡縣等主并儀賔終後子女不許僣居待有該府郡縣
主成婚者與之　二年奏准各處王府奏討房價者勘
實依原價量减一半給與自造　十四年奏准除郡王
并妃自鎮國將軍以下其應得减半房價每一百兩者
减二十兩不及一百兩者减十兩如鎮國將軍房價該
三百兩者給與二百四十兩餘皆逓减
　
　
　
　
　
　
　
　
　
　
　
　
　
　
　明㑹典卷一百四十七
欽定四庫全書
　明㑹典卷一百四十八
　　工部二
　　　營造二
　　　　儀仗一(大樂制度并中和韶樂制度附/)
　　諸司職掌
凡製造皇帝皇太子親王鹵簿車駕等項儀仗及修理者
除金銀器皿於内府成造其餘器仗照數行下軍器等局
委官督工計料依式修造完備進赴鑾駕房収貯供用
　　軍器局造
㦸　　　　矟　　　　節　　　　角
鑼　　　　刀盾　　　弓箭　　　小鼓
杖鼓　　　掆鼓　　　金鉦　　　骨朶
夾矟　　　樂人大鼓
　　營繕所造
清道御杖　交椅坯　　脚踏坯　　馬杌
頭管　　　戱竹　　　龍笛　　　笛
板
　　針工局造
金鼓旗　　白澤旗　　令旗　　　紅曲盖
紫方傘　　紅方傘　　傳教旛　　告止旛
絳引旛　　紅團扇　　青團扇　　紅方扇
紅繡傘　　紅銷金傘　儀鍠氅　　戈氅
㦸氅　　　信旛　　　幢　　　　麾
　　寳源局造
香鑪　　　香盒　　　交椅　　　脚踏
銀盆　　　水鑵
　　鞍轡局造
拂子　　　鞍籠　　　誕馬錦韀
　　巾帽局造
立𤓰　　　卧𤓰　　　鐙杖　　　響節
儀刀　　　梧杖　　　班劒　　　幢竿
殳义　　　斧
　　洪武初定
　　　大駕鹵簿
肅旗一面黄質上濶七尺二寸下三尺二寸黑肅字硃
漆攅竹竿長八尺二寸下有鐡纂
靖旗一面與肅旗制同但用靖字
金鼓旗一對黄質連腰濶一丈二尺五寸下七尺紅金
鼓二字硃漆攅竹竿通長一丈四尺九寸内貼金木鎗
　頭長一尺五寸八分上飾紅纓下有鐡纂
金龍畫角二十四枝木質黑漆戧金為飾上節寳相花
　中節纒身單龍雲文下節八寳雙海馬
鼓四十八面木匡加紅油冒以革面徑一尺七寸匡畫
　寳相花面畫雙獅綵毬
金四面以銅為之徑一尺七寸
金鉦四面銅質竹匡用紅綆繫鉦于匡鉦徑九寸五分
杖鼓四箇木匡細腰匡兩頭加黑漆戧金雲龍文鐡圏
　二皆冒以革附于匡聯以紅絨綆加銅龍頭鈎子以
　青絨匾絛懸之
笛四管截竹為之六竅長一尺六寸
板四串鐡力木板各六貫以青絲組各長一尺一寸上
　濶一寸九分下濶二寸五分
白澤旗一面紅質上下并外邉加黄襴赤火熖間綵脚
　傍竿加紅腰綵織白澤飛狀及雲文旗上旁有素額
　織白澤二青字旗身黄襴火燄通長六尺六寸濶二
　尺九寸脚長五尺掲以硃漆攅竹竿通長一丈三尺
　六寸九分内貼金木鎗頭長一尺三寸五分飾以紅
　纓纂用鐡後凡繡旗襕脚腰額并字色竿纓纂制皆
　同惟黄旗北斗旗稍異
白澤旗一靣青質但白澤為走狀餘同前制
門旗四對紅質中織金為門字餘同白澤制
黄旗四十面黄質上濶八尺下四尺硃漆攅竹竿通長
一丈一尺三寸五分内貼金木鎗頭長一尺三寸五分
　上飾紅纓下有鐡纂
金龍旗十二面青質自此至雨旗質同織金雲龍文額
　織龍旗二字
日旗一面織為日紅色及日字
月旗一面織為月白色及月字
風旗一面織箕星四及風字
雲旗一面織五色雲文及雲字
雷旗一面織雷文五及雷字自此至北斗旗星宿皆金
　織
雨旗一面織畢星八附耳一星在旁及雨字白月
木星旗一面青質織木星一及木字
火星旗一面赤質織火星一及火字
土星旗一面黄質織土星一及土字
金星旗一面白質織金星一及金字
水星旗一面黒質織水星一及水字
角宿旗一面青質後二十七宿質同織角宿二及角字
亢宿旗一面織亢宿四及亢字
氏宿旗一面織氐宿四及氐字
房宿旗一面織房宿四鈎連二小星在旁及房字
心宿旗一面織心宿三及心字
尾宿旗一面織尾宿九神宫小星一及尾字
箕宿旗一面織箕宿四及箕字
斗宿旗一面織斗宿六及斗字
牛宿旗一面織牛宿六及牛字
女宿旗一面織女宿四及女字
虛宿旗一面織虛宿二及虛字
危宿旗一面織危宿三及危字墳墓四星在下
室宿旗一面織室宿二離宫六星在旁及室字
壁宿旗一面織壁宿二及壁字
奎宿旗一面織奎宿十六及奎字
婁宿旗一面織婁宿三及婁字
胃宿旗一面織胃宿三及胃字
昴宿旗一面織昴宿七及昴字
畢宿旗一面織畢宿八附耳一星在旁及畢字
觜宿旗一面織觜宿三及觜字
參宿旗一面織參宿七玉井四小星在左足下伐三星
　在内及參字
井宿旗一面織井宿八又鉞一星在旁及井字
鬼宿旗一面織鬼宿四及積屍氣一并鬼字
柳宿旗一面織柳宿八及柳字
星宿旗一面織星宿七及星字
張宿旗一面織張宿六及張字
翼宿旗一面織翼宿二十二及翼字
軫宿旗一面織軫宿四長沙一星在中左右轄二星在
旁及軫字
北斗旗一面黑質三邊黄襴黑腰火燄間綵脚織北斗
　星七輔星一在旁及北斗二字
東嶽旗一面青質織綵為山形及東嶽二字自此至羆
　旗山水諸形皆綵織
南嶽旗一面赤質織山形及南嶽二字
中嶽旗一面黄質織山形及中嶽二字
西嶽旗一面白質織山形及西嶽二字
北嶽旗一面黒質織山形及北嶽二字
江旗一面赤質織水文及江字
河旗一面白質織水文及河字
淮旗一面青質織水文及淮字
濟旗一面黒質織水文及濟字
青龍旗一面青質織青龍形雲文及青龍二字
白虎旗一面白質織白虎形雲文及白虎二字
朱雀旗一面赤質織朱雀形雲文及朱雀二字
𤣥武旗一面黑質織龜蛇形雲水文及𤣥武二字
天鹿旗一面赤質織天鹿形雲文及天鹿二字
天馬旗一面赤質織天馬形雲文及天馬二字
鸞旗一面赤質織鸞形雲文及鸞字
麟旗一面赤質織麟形雲文及麟字
熊旗一面赤質織熊形雲文及熊字
羆旗一面赤質織羆形雲文及羆字
紅纛一對硃漆攅竹竿通長一丈三尺九寸内貼金木
　鎗頭一尺六寸徑一寸四分用犛牛尾染紅簇為纛
　上施抹金銀頂加于纛建于竿下有鐡纂纛周圍磁
　珠絡
皂纛一把與紅纛制同但用黒犛牛尾抹金銅寳盖
紅節一對硃漆攅竹竿抹金銀寳珠頭用犛牛尾染紅
　簇成如圓斗大凡四層毎層上施抹金銀頂周圍綴
　磁珠絡建于竿下有鐡纂竿長同紅纛
小銅角二箇長三尺八寸加漆貼金
大銅角二箇長三尺六寸一分加漆貼金
纓頭一箇硃漆攅竹竿貼金木鎗頭用犛牛尾染紅簇
　圓上施抹金銀頂建于竿下有鐡纂通長一丈一尺
　四寸九分内鎗頭一尺九寸五分
豹尾一箇硃漆攅竹竿帶貼金銅龍頭通長一丈三尺
　四寸九分内龍頭長一尺一寸八分下䘖抹金銅頂
　藍斜皮雲盖垂貼金銅鈴共十二箇周圍磁珠串懸
　紅黄緑三色鬚頭中垂大豹尾長五尺竿下有銅束
　凡麾幢旛節等挑竿銅龍頭俱以鐡為鈎
弓矢一百副
　弓用竹為體木為托靶并梢置黑角于梢末又用角
　為面牛筋鋪背四節纒以絲加黒漆面硃漆背用黄
　蠟絞絲為絃
　矢用竹為榦木為扣加鐡箭頭柳葉形兩頭俱用牛
　筋絲纒之加硃漆近扣處加鴈羽　櫜二用黒斜皮
　為之
御杖六十根硃漆攅竹杖銅裹兩頭長四尺九寸
誕馬二十四匹紅轡黄韁上施錦韀
領頭六對硃漆攅竹杖銅裹兩頭長四尺九寸
黄麾一對毎把硃漆攅竹竿帶貼金銅龍頭共長一丈
　二尺五寸内龍頭鈎一尺䘖抹金銅圏懸抹金銅頂
　四角紅羅寳盖高七寸五分圍二尺七寸五分盖四
　角加抹金銅龍頭四箇懸絨線繫抹金銅珮一十六
　件間銅鈴三十六箇寳盖下周以緑羅腰黄羅三簷
　銷金雲龍文中垂大紅羅旛長六尺三寸濶五寸五
　分旛上節綵繡荷葉盖蓮花座其中青羅額金書黄
　麾二字中節描金雙升龍下節描金雲日文旛下綴
　五色横板
絳引旛五對制同黄麾但用五色羅為旛不加金繡三
　簷用紫無額并字
傳教旛五對制同黄麾但額用黄羅繡青傳教二字中
　描金升降雲龍無下節雲日三簷用緑龍頭䘖銅珮
　四件銅鈴三十二箇其銅珮俱抹金
告止旛五對制同黄麾但額用黄羅繡青告止二字描
　金升降鸞鳳雲文三簷用青銅珮銅鈴如傳教之數
信旛五對制同黄麾但用黄羅額繡青信字描金升降
　雙雲龍與傳教同但三簷用黄銅珮銅鈴如傳敎之
　數
龍頭竿五對毎把硃漆攅竹竿帶貼金木龍頭通共長
　一丈二尺五寸内竿頭長二尺五分有龍頭䘖抹金
　銅圏懸抹金銅頂五角紅羅寳盖髙七寸五分圍二
　尺七寸五分盖五角加抹金銅龍頭五箇絨線繫抹
　金銅珮十件綴以銅鈴十五箇寳盖下周以紫羅腰
　紅羅三簷飾雲龍香草文中垂青羅帶五縫成旛長
　六尺三寸濶五寸五分毎帶上描銀下描金皆香草
　文中描金孔雀形下綴銅鈴五箇
豹尾二對毎把硃漆攅竹竿帶貼金銅龍頭共長一丈
　二尺五寸内龍頭鈎長一尺下䘖抹金銅頂藍斜皮
　寳盖周圍帶銅鈴八箇中垂豹尾長四尺五寸
儀鍠氅十對毎把硃漆攅竹竿帶貼金竿頭共長一丈
　二尺五寸五分内竿頭長一尺三寸五分帶抹金銅
　索圏并頂懸五色羅帶縫成氅長六尺三寸濶五寸
　五分氅下綴銅鈴五箇
戈氅十對毎把硃漆攅竹竿帶貼金竿頭共長一丈二
　尺五寸内竿頭一尺六寸二分繫木板兩面粉飾畫
　升降雙鳥懸五色帶縫成羅氅綴銅鈴氅同儀鍠
㦸氅十對制同戈氅但竿頭為㦸形長一尺七寸五分
單㦸三對毎把硃漆攅竹竿帶貼金龍㦸頭共長八尺
　三寸九分内㦸頭長一尺九寸
龍㦸三對制同單㦸但㦸枝有龍頭
班劒三對刻木為劒其上有靶靶下為龍頭䘖劍皆貼
　金為飾垂紅絲帉錔
梧杖三對硃漆攅竹為杖長六尺九寸五分兩頭貼金
　為飾杖或以木為之
立𤓰三對硃漆攅竹竿通長六尺九寸刻木為𤓰立置
　于上承以龍頭長一尺四寸皆貼金為飾
卧𤓰三對制同立𤓰但𤓰及龍頭長一尺二寸五分
儀刀三對刻木為刀鞘及靶貼金龍文為飾垂紅絲帉
　錔其龍文以貼銀為地
鐙杖三對硃漆攅竹竿刻木為馬鐙承以龍頭貼金為
　飾置于竿首共長六尺九寸内鐙頭長一尺六寸
金鉞三對硃漆攅竹竿刻木為斧形承以龍頭貼金為
　飾置于竿首通長六尺九寸内鉞頭長一尺六寸五
　分
骨朶三對硃漆攅竹竿刻木為骨朶承以龍頭貼金為
　飾置于竿首共長六尺九寸内骨朶頭長一尺六寸
羽葆幢五對硃漆攅竹竿帶貼金銅龍頭共長一丈二
　尺五寸五分内龍頭鈎一尺䘖抹金銅圏加白羽銅
　頂緑羅寳盖下以紅絲圓絛貫紅纓簇圓凡五層毎
　層上施抹金銅頂藍斜皮雲盖懸銅鈴
青龍幢制同羽葆幢但頂無白羽有青紗衣籠之衣長
　七尺五寸濶一尺二寸金繡青龍雲文自此至𤣥武
　幢皆一把
白虎幢制同青龍幢但用白紗衣籠金繡白虎雲文
朱雀幢制同青龍幢但用紅紗衣籠金繡朱雀雲文
𤣥武幢制同青龍幢但用皂紗衣籠金繡龜蛇雲文
響節十二對貼金攅竹竿帶鐡條共長一丈二寸五分
　内鐡條至頂長一尺二寸五分貫銅錢十二黄羅為
　衣籠之銷金為飾升龍雲文頂以木為之用貼金其
　銅錢文天下太平
金節三對硃漆攅竹竿帶貼金銅龍頭通長一丈二尺
　五寸五分内龍頭鈎一尺䘖抹金銅圏并銅頂緑羅
　寳盖以紅絲圓絛貫紅纓凡八層毎層上施抹金小
　銅頂藍斜皮雲盖懸銅鈴有黄紗衣籠之衣長七尺
　五寸濶一尺二寸繡升龍四
方天㦸十六對硃漆攅竹竿通長一丈二尺五寸五分
　木為㦸承以龍頭置竿上貼金為飾長二尺五分
紫方傘四把毎把傘骨面闊并頂五尺五寸傘柄并貼
　金葫蘆頭共長一丈一尺五寸九分其面冒以紫羅
　垂紫三簷凡傘柄俱用竹加紅油間纒以藤惟曲柄
　傘硃紅漆攅竹為之
紅方傘四把制同紫方傘
紅曲柄綉傘四把毎把傘骨面濶并頂四尺二寸五分
　傘柄并貼金葫蘆頭共長一丈一尺二寸九分其面
　冒以紅羅綉綵雲垂紅三簷上簷雲龍下二簷瑞草
　文當曲柄處用鐡心貼金龍頭承傘
紅直柄華盖繡傘四把毎把傘骨面濶并頂四尺七寸
　五分傘柄并貼金葫蘆頭共長一丈一尺二寸九分
　其面冒以紅羅垂紅三簷皆繡雲花文
黄直柄綉傘四把毎把傘骨面濶并頂四尺二寸五分
　傘柄并貼金葫蘆頭共長一丈一尺二寸九分其面
　冒以黄羅綉綵雲文垂黄三簷雲龍文
紅直柄繡傘四把毎把傘面冒以紅羅綉綵雲文垂紅
　三簷瑞草文餘同黄直柄繡傘
黄曲柄繡傘二把抹金銀鈴全毎把傘骨面濶并頂五
　尺一寸五分傘柄并貼金葫蘆頭共長一丈二尺一
　寸九分其面冒以黄羅綉綵雲文垂黄三簷雲龍文
　當曲柄處用鐡心貼金龍頭承傘
青銷金傘三把傘骨面濶并頂五尺一寸五分傘柄并
　貼金葫蘆頭共長一丈二尺一寸九分其面冒以青
　羅銷金雲文垂青三簷雲龍香草文
紅銷金傘三把毎把面冒以紅羅垂紅三簷餘同青銷
　金傘
黄銷金傘三把毎把面冒以黄羅垂黄三簷餘同青銷
　金傘
白銷金傘三把毎把面冒以白羅垂白三簷餘同青銷
　金傘
黒銷金傘三把毎把面冒以黑羅垂黑三簷餘同青銷
　金傘
黄油絹銷金雨傘一把傘骨面濶并頂七尺八寸傘柄
　并貼金葫蘆共長九尺二寸九分傘面銷金寳珠龍
　文邉如意龍文
紅繡花扇十二把毎把連扇及柄通髙一丈一尺二寸
　内扇圓徑三尺三寸五分大紅羅面繡四季花背銷
　金龍團花文凡扇風衣用羅色俱同扇面扇柄俱用
　攅竹加硃漆惟紅繡雉方扇制異
紅繡雉方扇十二把毎把連扇及柄通髙一丈一尺二
　寸内扇連黒漆板髙三尺五寸二分内板五寸下濶
　二尺四寸五分中濶二尺六寸五分大紅羅面綉鸞
　鳳花文青羅背銷金寳珠花面風衣白羅綉雉尾邉
　背風衣青素羅板戧金雲文扇柄用攅竹加黒漆
紅單龍扇一十把毎把連扇及柄通髙一丈一尺二寸
　内扇圓徑三尺三寸九分面背皆大紅羅面繡單龍
　雲文背銷金龍團花文
黄單龍扇一十把毎把連扇及柄通髙一丈一尺二寸
　内扇圓徑三尺三寸五分面背皆黄羅面綉單龍雲
　文背銷金龍團花文
紅雙龍扇二十把毎把連扇及柄通髙一丈一尺二寸
　内扇圓徑三尺三寸九分面背皆大紅羅面繡雙龍
　雲文皆銷金龍團花文
黄雙龍扇二十把毎把連扇及柄髙一丈一尺二寸内
　扇圓徑三尺三寸五分面背皆黄羅面繡雙龍雲文
　背銷金龍團花文
紅素扇二十把毎把連扇及柄通髙九尺六寸内扇圓
　徑三尺四寸面背皆紅羅
黄素扇二十把毎把連扇及柄通髙九尺六寸内扇圓
　徑三尺四寸面背皆黄羅
黄羅銷金九龍傘一把與前黄銷金傘制同壽傘
壽扇二把制同前黄羅雙龍扇
黄羅曲柄繡九龍傘一把與前黄曲柄傘制同(常朝用/)
鳴鞭四條以黄絲為鞭梢漬以蠟柄用龍頭木質貼金
　為飾
金馬兀一箇木質金葉裹金釘裝釘鈒盤龍雲文
金交椅一把木質金葉裹金釘裝釘椅中鈒花升龍雲
　文穿以黄絲匾絛四垂黄絲帉錔黄織金紵絲褡襠
金脚踏一箇木質金葉裹金釘裝釘鈒方勝花文黄織
　金紵絲踏褥
金水盆一箇黄金為盆中鈒盤龍雲文邉鈒香草文西
　洋布手巾一條
金水罐一箇黄金為之有盖有提小口巨腹
金香爐一箇黄金為之有盖有繫兩耳三足爐鈒雲龍
　文以硃漆竿舉之竿首抹金銅龍頭其下龍尾
金香盒一箇黄金為之盖鈒龍文邉鈒香草文
金唾盂一箇黄金為之形圓如缶盖僅掩口下有盤鈒
　龍文洪武年間停造
金唾壺一箇黄金為之小口巨腹有盖鈒龍文洪武年
　間停造
拂子四把以紅絲拂為心上以素犛牛尾籠之抹金銅
　龍首硃漆木柄戧金雲龍花文垂黄絲帉錔今拂用
　馬尾心用紅纓
紅紗燈籠六對紅油竹燈骨銅燭盤外以紅紗䝉之硃
　漆竿竿首貼金龍頭其下龍尾竿頭帶黄􁆐銅鈎垂
　玉色紗罩之
紅油紙燈籠三對紅油竹骨下有竹盤木座以竹絲編
　為籠加紅油紙竿同紅紗燈
魫燈三對制同紅紙燈但用魫為之鐵為燈骨
仗馬六匹紅鞦轡上施鞍韀頷下垂緑盖紅纓飾磁珠
　絡
鍍金銅玲瓏香爐一箇制同金香爐
寳匣一座以木為質硃紅漆匣盖頂并四面戧金雲龍
　文座戧金仰覆蓮花并香草文
硃紅漆馬兀子四箇
鞍籠二皮質硃紅油飾描金升降龍文邉描香草上施
　抹金銅盖頂飾紅纓又平頂鞍籠一制同惟無銅盖
　紅纓
黄帳房一座用黄木綿布帳并幃幙上施獸吻硃紅漆
　柱并帳竿竿首綵粧蹲獅頂用毡
　　　　大樂制度
麾一硃紅漆木竿長一丈一尺飾以貼金銅龍頭鐡鈎
　長一尺七寸下垂黄綺麾帶長一丈兩面繪青龍并
　雲文一升一降上下有彩繪雲板抹金銅釘鉸全
戱竹一對紅漆竹長六尺貼金木龍頭長七寸口䘖紅
　竹絲二十四莖各長四尺五寸上有綵線帉錔
簫十二管毎管以紫竹為之長一尺九寸六孔間纒以
　絲線裹以錫箔
笙十二攅用紫竹十七管下施銅簧參差攅于黒漆木
　匏中有觜項亦黑漆上垂綵線帉錔
龍笛十二管毎管以竹為之兩末牙管束長一尺七寸
　五分一孔在前其後七孔貼金木龍頭垂綵線帉錔
頭管十二管毎管以烏木為之長六寸八分九孔前七
　後二兩末以牙管束以蘆為梢
方響四架毎架用鐡方響十六厚薄不等應六律六呂
　四清聲以鐡條四裹以黄毡橫寘架内貫而列之為
　二層毎層方響八承以硃紅漆木架左右二柱并上
　下匡俱戧金花文架髙五尺濶二尺二寸上用雕木
　五綵花板一其上雕木貼金龍一間以五綵架上貼
　金火燄寳珠一左右兩如意雲上施貼金二龍頭口
　䘖紅緑帉錔其下雕飾五綵線金芝草文
􁐼八架毎架用楸木為質長三尺九寸中虛四周烏木
　邉上施九絃并柱子九面繪金龍并綵雲文􁐼尾垂
　綵線帉錔二承以硃紅漆架四角貼金綵色龍頭四
　各垂綵線帉錔
琵琶八把每把用鐡力木為質梓木面板鳳眼二匙頭
　并項通長三尺五分濶一尺二寸五分匙頭并項一
　軸子四扶手山口各一皆用烏木四絃背有烏木樁
　楸二上施抹金銅環并鈎搭負以緑絨匾絛匙頭上
　施綵線帉錔一大小斑竹品十二烏木撥一用牙㠌
　迎引面板施描金盤龍文朝賀用素
箜篌八把毎把用梓木為身濶五寸厚六寸直長四尺
　八寸并柄上雕龍頭中㠌花板雕盤龍一俱沉香色
　描金附以烏木引條繫二十絃下横施引手并描金
　沉香色龍頭通長二尺二寸五分上施烏木軸子二
　十中有柱手用烏木製成竹節兩末雕龍頭描金長
　一尺二寸五分兩龍頭下各垂綵線帉錔
杖鼓三十六箇毎箇二面其下鐡圏口二一面冒以犢
　皮徑一尺二寸五分一面冒以山羊皮徑一尺三寸
　冒縫用紅皮掩錢細腰木匡廣一尺七寸九分黑漆
　戧金枝葉寳相花文以紅絨綆一條聮絡抹金銅龍
　頭鈎子十六箇各有櫬鈎紅皮硃紅生革描金龍束
　子八箇懸以緑絨匾絛用抹金銅龍頭撘鈎二箇并
　鈎圏
鼓衣以紅綺一幅長三尺五寸織青龍并五綵雲文周
　圍黄絨織香草文
看杖硃紅漆竹片帶雕木貼金龍頭垂紅緑結子打杖
　以硃紅漆竹片為之
板四串用鐡力木六片長一尺一寸上濶一寸九分下
　濶二寸五分聯以青絲絛垂綵線帉錔
大鼓二面以木為匡高三尺冐以革面徑四尺周圍抹
　金銅釘面施粉繪荷葉四中蓮花一匡加紅油繪寳
　相花貼金銅環鈸四迎引紅漆木杠黄絨綆舉之朝
　㑹用硃紅漆木架上施獅子四
鼓衣一用紅綺織綵色雲龍邉纓絡文瀝水織瑞草文
　　　　中和韶樂制度
麾一用硃紅漆竿髙一丈一尺飾以抹金銅龍頭鐡鈎
　一尺七寸綴紅羅織金龍文并綵雲一面升一面降
　上下有花板上繪雲下繪山水
柷一以木為之狀如斛面方二尺深一尺七寸有足四
　面繪山水樹木後面有孔一椎柄曰止
敔一以木為之敔狀如伏虎背刻二十七齟齬長二尺
　五寸有座以紅漆竹櫟之其半析為二十四莖名為
　籈
搏拊二其形如鼓長一尺四寸冒以革二面粉飾繪綵
　鳳文硃紅漆木匡繪綵雲文銅釘環貫以黄絨綆
琴十張毎張用桐木面梓木底長三尺六寸六分黒漆
　身臨嶽焦尾以鐡力木為之肩濶六寸尾濶四寸七
　絃俱帶軫其面有徽十三底有鴈足護軫各二用硃
　紅漆几承之
瑟四張毎張用梓木為質長七尺首廣一尺三寸五分
　尾廣一尺一寸黒漆邉體以粉為質繪雲文首尾繪
　以錦文二十五絃各有柱皆朱絃内一絃黄寘於紅
　漆架
簫十二管毎管以竹為之長一尺八寸間纒以絃線有
　六孔前五後一
笙十二攅毎攅用紫竹十七管下施銅簧參差攅于黒
　漆木匏中有觜項亦黒漆
笛十二管毎管以細竹為之紅漆長一尺五寸前一孔
　次六孔傍二孔
塤四箇以土為質形如秤錘平底中虛上銳孔六上一
　前三後二黒漆戧金雲文
箎四管毎管用大竹為之長尺有五寸間纒銅絲三道
　紅漆面吹竅一六孔前一後四頭一近頭又二小孔
排簫四架毎架髙一尺五分廣一尺一寸五分用竹十
　六管其下參差列于硃紅漆木匾架二面俱戧金鳳
　文
編鐘二架鐘以銅為之十六枚應十二律四清聲設于
　硃紅漆筍虡筍横虡上飾以鱗屬為貼金木龍頭二
　各垂流蘇五并帉錔即周之璧翣遺制鐘虡則植二
　柱以設筍飾以臝屬為二獅子于趺上筍之上有業
　有崇牙大板謂之業刻為山形若鋸齒捷業然其上
　大板繪雲文崇牙以懸鐘筍上列植羽為木雕彩鸞
　五
編磬二架磬以石為之十六枚律如鐘筍飾以羽屬為
　貼金木鳳頭二虡亦飾以羽屬若鵝狀二於其趺餘
　並如編鐘筍虡制
應鼓二以木為匡冐以革鍍金銅釘環横寘于青緑重
　斗上貫以硃紅漆柱下四足飾以臝屬刻獅子四於
　其趺上施四角黄綿布䝉盖周圍垂瀝水抹金銅蓮
　花座其上施彩鳳一四角貼金木龍頭下垂綵線流
　蘇五各垂紅線帉錔擊以紅漆搥
　
　
　
　
　
　
　
　
　明㑹典卷一百四十八
欽定四庫全書
　明㑹典卷一百四十九
　　工部三
　　　　儀仗二
　　　大駕鹵簿
大輅一乘髙一丈三尺九寸五分闊八尺二寸五分面
　至地四尺一寸五分
　輅上平盤前後車􁂻并鴈翅及四垂如意滴珠板其下轅
　二條皆硃紅漆轅各長二丈二尺九寸五分鍍金銅龍頭
　龍尾龍鱗葉片裝釘前施硃紅油象塔攀皮一條平盤下
　方箱四面硃紅漆匡各十有二隔内飾緑地描金繪獸六
　麟獅犀象天馬天鹿禽六鸞鳯孔雀朱雀雉鶴盤左右下
　有䕶泥板及車輪二貫軸一毎輪十有八條周圍輞全皆
　硃紅漆抹金銅鈒花葉片裝釘輪内車心各一用抹金銅
　鈒蓮花瓣輪盤裝釘軸首左右各用漆貼金減鐵龍頭挿
　拴一箇以抹金銅鈒龍頂管心裝釘軸中纒黄絨駕轅等
索輅亭髙六尺七寸九分四柱長五尺八寸四分檻座
　髙九寸五分皆硃紅漆前二柱戧金柱首寳相花中
　雲龍文下龜文錦門髙五尺一寸九分闊二尺四寸
　九分左右門闊二尺二寸五分其上四周粧雕木沉
　香色描金香草板十二片前并左右硃紅漆槅二扇
　明栨全以抹金銅鈒花葉片裝釘槅編黄線絛穿後
　硃紅漆屏風上雕沉香色描金雲龍五上硃紅漆板
　戧金雲龍一屏後俱沉香色地上四槅雕描金雲龍
　四其次雲板如其數下三槅雕描金雲龍三其次雲
　板亦如之俱抹金銅鈒花葉片裝釘亭内編黄線絛
　穿硃紅漆匡軟座黄絨墜座大索四條座下蓮花墜
　石軟座上施花毯大紅錦褥并席硃紅漆坐椅一座
　其上靠背雕以沉香色描金雲龍一下雕雲板一片
　硃紅漆福壽板一并褥椅中黄織金椅靠坐褥四圍
　椅裙全周圍施黄綺幃幔或用黄線羅亭外用青綺
　縁邉硃紅簾一十扇各用拽簾黄線圓絛二條黄銅
　圏全
　輅頂并圓盤髙三尺一分又鍍金銅蹲龍頂帯仰覆
　蓮座髙一尺二寸九分垂攀頂黄線圓絛四條盤高
　一寸九分上以硃紅漆其下外四面沉香色地描金
　雲内四角青地繪五彩雲以青飾輅盖亭内周圍貼
　金斗栱承硃紅漆匡寳盖鬬以八頂冒以黄綺謂之
　黄屋頂心并周圍繡五彩雲龍九
　天輪三層皆硃紅漆上安雕木貼金邉耀葉板八十
　一片内緑地雕木貼金雲龍文三層間繪五彩雲襯
　板八十一片盤下周圍黄銅釘裝上施黄綺瀝水三
　層毎層八十一摺間繡五彩雲龍文四角垂青綺絡
　𢃄四條各繡五彩雲升龍三圓盤四角連輅座板用
　攀頂黄線圓絛四條并貼金木魚
　輅亭前有左右轉角闌干二扇後一字帯左右轉角
　闌干一扇皆硃紅漆内嵌雕木貼金龍間以五彩雲
　三扇計一十二柱各柱首雕木貼金蹲龍一及線金
　五彩粧蓮花抱柱䦨干内四周布花毯
　太常旗二面在輅亭後左右用黄線羅夾為旗毎面
　十有二斿毎斿内外繡升龍一硃紅漆攅竹旗竿二
　左竿旗腰繡日月北斗竿首用鍍金銅龍頭右竿旗
　腰繡黻字竿首用鍍金銅㦸毎竿綴抹金銅鈴二垂
　紅纓十有二纓上施抹金銅寳盖下垂青線帉錔
　踏梯一硃紅漆以抹金銅鈒花葉片裝釘
　行馬架二硃紅漆其上黄絨匾絛用抹金銅葉片裝
　釘鐡搭鈎全
　黄絹幰衣即遮塵油絹雨衣并青氊衣各一座
　硃紅油合扇梯一副硃紅油托义一件
　抹金銅寳瓶并象鞍鞦轡氊籠各二副
玉輅一乘髙一丈三尺九寸五分闊八尺二寸五分
　輅上平盤前後車櫺并鴈翅及四垂如意滴珠板其
　下轅二條皆硃紅漆轅長一丈二尺九寸五分鍍金
　銅龍頭龍尾龍鱗葉片裝釘前施硃紅油象搭攀皮
　一條平盤左右下護泥板及車輪二貫軸一毎輪輻
　十有八條皆硃紅漆周圍輞全各以抹金銅鈒花葉
　片裝釘輪内車心各一用抹金銅鈒蓮花瓣輪盤裝
　釘軸首左右各用漆貼金减鐡龍頭揷拴一箇以抹
　金銅鈒龍頂管心裝釘軸中纒黄絨駕轅等索面至
　地四尺一寸五分
　輅亭髙六尺七寸九分硃紅漆四柱各長五尺八寸
　四分前二柱有搏換貼金升龍檻座髙九寸五分門
　髙五尺一寸九分闊二尺四寸九分左右門闊二尺
　二寸五分其上四周粧雕木沉香色描金香草板十
　二片前并左右各硃紅漆槅二扇明栨全俱以抹金
　銅鈒花葉片裝釘槅編黄線絛穿後硃紅漆屏風上
　雕沉香色描金雲龍五屏後下三槅雕木沉香色描
　金雲龍三下雕雲板如其數俱抹金銅鈒花葉片裝
　釘亭内編黄線絛穿硃紅漆匡軟座黄絨墜座大索
　四條座下蓮花墜石軟座上施花毯大紅錦褥并席
　硃紅漆坐椅一座其上靠背雕以沉香色描金雲龍
　一下雕雲板一片硃紅漆福壽板一并褥椅中黄織
　金綺靠坐褥四圍椅裙全周圍施黄綺幃幔或用黄
　線羅亭外青綺縁邉硃紅簾一十扇各用拽簾黄線
　圓絛二條黄銅圏全
　輅頂并圓盤髙三尺一分又鍍金銅蹲龍頂帯仰覆
　蓮座髙一尺二寸九分垂攀頂黄線圓絛四條盤一
　寸九分上以硃紅漆其下外四面沉香色地描金雲
　内四角青地繪五彩雲以青飾輅盖亭内周圍貼金
　斗拱承硃紅漆匡寳盖鬪以八頂冒以黄綺謂之黄
　屋頂心并周圍繡五彩雲龍九
　天輪三層皆硃紅漆上安雕木貼金邉耀葉板八十
　一片内青地雕木飾玉色雲龍文三層間繪五彩雲
　襯板八十一片盤下周圍黄銅釘裝上施黄綺􁏏水
　三層每層八十一摺間繡五彩雲龍文四角垂青綺
　絡𢃄四條各繡五彩雲升龍二圓盤四角連輅座板
　用黄線攀絛四條并貼金木魚
　輅亭前有左右轉角闌干二扇後一字帯左右轉角
　闌干一扇皆硃紅漆内嵌雕木貼金龍間以五彩雲
　三扇計一十二柱各柱首雕木貼金蹲龍一用線金
　五彩粧蓮花抱柱䦨干内四周布花毯
　太常旗二面在輅亭後左右用黄線羅夾為旗毎面
　十有二斿毎斿内外繡升龍一硃紅漆攅竹旗竿二
　左竿旗腰繡日月北斗竿首用鍍金銅龍頭右竿旗
　腰繡黻字竿首用鍍金銅㦸毎竿綴抹金銅鈴二垂
　紅纓十有二纓上拖抹金銅寳盖下垂青線帉錔
　踏梯一硃紅漆以抹金銅鈒花葉片裝釘
　行馬架二硃紅漆其上黄絨匾絛用抹金銅葉片裝
　釘鐡搭鈎全
　黄絹幰衣即遮塵油絹雨衣并青氊衣各一座
　硃紅油合扇梯一副硃紅油托义一件
　抹金銅寳瓶并象鞍鞦轡氊籠各二副
大馬輦一乗髙一丈二尺五寸九分闊八尺九寸五分
　輦上平盤板前後車櫺并鴈翅及四垂如意滴珠板
　其下轅三條皆硃紅漆轅各長二丈五寸九分用鍍
　金銅龍頭龍尾龍鱗葉片裝釘前施珠紅油馬搭攀
　皮一條平盤左右下護泥板及車輪二貫軸一毎輪
　輻十有八條皆硃紅漆周圍輞全各以抹金鈒花銅
　葉片裝釘輪内車心各一用抹金銅鈒蓮花瓣輪盤
　裝釘軸首左右各用漆貼金减鐡龍頭挿拴一箇以
　抹金銅鈒龍頂管心裝釘軸中纒黄絨駕轅等索面
　至地三尺四寸五分
　輦亭髙六尺四寸九分硃紅漆四柱各長五尺五寸
　四分檻座髙九寸五分其上四周硃紅漆絛環板門
　髙五尺九分闊二尺四寸五分左右門闊二尺二寸
　五分前并左右各槅二扇後槅三扇明栨全皆硃紅
　漆抹金銅鈒花葉片裝釘槅心編黄線絛穿亭内編
　黄線絛穿硃紅漆匡軟座黄絨墜座大索四條座下
　蓮花墜石軟座上施紅毯紅錦褥并席硃紅漆座椅
　一座其上靠背雕沉香色描金雲龍一下雕雲板一
　片硃紅漆福壽板一并褥椅中黄織金綺靠坐褥四
　圍椅裙全周圍施黄綺幃幔或用黄線羅亭外用青
　綺縁邉硃紅簾一十二扇各用拽簾圓絛二條黄銅
　圏全
　輦頂并轅盤髙二尺六寸五分又鍍金銅蹲龍頂帯
　仰覆蓮座髙一尺二寸九分垂攀頂黄線圓絛四條
　盤上下俱硃紅漆以青飾輦盖内寳盖硃紅漆木匡
　鬪以八頂冒以黄綺謂之黄屋頂心并周圍繡五彩
　雲龍九
　天輪三層皆硃紅漆上安雕木貼金邉耀葉板計八
　十一片内飾緑地雕木貼金雲龍文三層間繪五彩
　雲襯板八十一片盤下周圍黄銅釘裝上施黄綺瀝
　水三層毎層八十一摺間繡五彩雲龍文四角垂青
　綺絡𢃄四條各繡五彩雲升龍三圓盤四角連輦座
　板用攀頂黄線圓絛四條并貼金木魚
　輦亭前一字䦨干一扇後一字帯轉角䦨干一扇左
　右䦨干二扇内嵌絛環板皆硃紅漆四扇計一十四
　柱各柱首雕木貼金蹲龍一用線金五彩粧蓮花抱
　柱前䦨干内布紅毯一
　太常旗二面在輦亭後左右用黄線羅夾為旗毎面
　十有二斿毎斿内外繡升龍一硃紅漆攅竹旗竿二
　左竿旗腰繡日月北斗竿首用鍍金銅龍頭右竿旗
　腰繡黻字竿首用鍍金銅㦸毎竿綴抹金銅鈴二垂
　紅纓十有二纓上施抹金銅寳盖下垂青線帉錔
　踏梯一硃紅漆以抹金銅鈒花葉片裝釘
　行馬架三硃紅漆其上黄線匾絛用抹金銅葉片裝
　釘鐡搭鈎全
　黄絹幰衣即遮塵油絹雨衣并青氊衣各一座
　硃紅油合扇梯一副硃紅油托义一件
　馬鞍韀鞦轡鈴纓全
小馬輦一乘髙一丈一尺五寸九分闊七尺九寸五分
　輦上平盤前後車櫺并鴈翅及四垂板其下轅二條
　皆硃紅漆轅各長一丈九尺五分用鍍金銅龍頭龍
　尾龍鱗葉片裝釘前施硃紅油馬撘攀皮一條平盤
　左右下護泥板及車輪二貫軸一毎輪輻十有八條
　皆硃紅漆周圍輞全各以抹金鈒花銅葉片裝釘輪
　内車心各一用抹金銅鈒蓮花瓣輪盤裝釘軸首左
　右各用漆貼金减鐡龍頭挿拴一箇以抹金銅鈒龍
　頂管心裝釘軸中纒黄絨駕轅等索面至地三尺四
　寸五分
　輦亭髙五尺五寸九分硃紅漆四柱各長五尺四寸
　五分檻髙一寸四分其上四圍硃紅漆絛環板門髙
　五尺闊二尺二寸五分左右門闊二尺一寸九分前
　并左右各硃紅漆槅二扇明栨全抹金銅鈒花葉片
　裝釘槅心編黄線絛穿後硃紅漆屏風壁板周圍俱
　用抹金銅鈒花葉片裝釘亭底硃紅漆板上施紅花
　毯紅錦褥并席硃紅漆坐椅一座其上靠背雕以沉
　香色描金雲龍一下雕雲板一片硃紅漆福壽板一
　并褥椅中黄織金綺靠坐褥四圍椅裙全周圍施黄
　綺幃幔或用黄線羅亭外用青綺縁邉硃紅簾四扇
　各用拽簾黄線圓絛二條黄銅圈全
　輦頂并圓盤髙二尺五寸五分又鍍金銅寳珠頂帯
　仰覆蓮座髙一尺二寸九分垂攀頂黄線圓絛四條
　盤上下皆硃紅漆以青飾輦盖内寳盖硃紅漆匡鬪
　以八頂冒以黄綺謂之黄屋頂心并周圍繡五彩雲
　龍九圓盤下用黄綺幃幔四扇或用黄線羅
　天輪三層皆硃紅漆上安雕木貼金邉耀葉板計八
　十一片内飾緑地貼金雲龍文三層間繪五彩雲襯
　板八十一片盤上周圍黄銅釘裝上施黄綺瀝水三
　層毎層八十一摺間繡五彩雲龍四角垂青綺絡𢃄
　四條繡五彩升雲龍二圓盤四角連輦座板用攀頂
　黄線圓絛四條并貼金木魚
　輦亭前一字䦨干一扇後一字帯轉角䦨干一扇左
　右䦨干二扇内嵌絛環板皆硃紅漆四扇計一十四
　柱各柱首雕木貼金蹲龍一用線金五彩粧蓮花抱
　柱前䦨干内布花毯太常旗二面在輦亭後左右用
　黄線羅夾為旗毎面十有二斿毎斿内外繡升龍一
　硃紅漆攅竹旗竿二左竿旗腰繡日月北斗竿首用
　鍍金銅龍頭右竿旗腰繡黻字竿首用鍍金銅㦸各
　竿綴抹金銅鈴二并紅纓十有二纓上各施抹金銅
　寳盖下垂青線帉錔
　踏梯一硃紅漆以抹金銅鈒花葉片裝釘
　行馬架二硃紅漆其上黄絨匾絛用抹金銅葉片裝
　釘鐡搭鈎全
　黄絹幰衣即遮塵油絹雨衣并青氊衣各一座
　硃紅油合扇梯一副硃紅油托义一件
　鞍韀鞦轡鈴纓全
歩輦髙一丈二尺二寸五分座髙三尺二寸五分方闊
　八尺二寸五分
　輦座用硃紅漆其下四面雕木五彩雲渾貼金龍板
　十二片間以渾貼金仰覆蓮座其下雕木線金五彩
　雲板二十片座下硃紅漆轅四絛中二條各長三丈
　五尺九寸左右二條各長二丈九尺五寸九分毎轅
　以鍍金銅龍頭龍尾裝釘
　輦亭髙六尺三寸九分四柱各長六尺二寸五分檻
　髙一寸四分皆硃紅漆其上四圍雕木沉香色描金
　香草板十二片抹金銅鈒花葉片裝釘門髙五尺七
　寸九分闊二尺四寸五分左右二門闊二尺三寸五
　分前并左右各硃紅漆十字槅二扇雕飾沉香色描
　金雲龍板八片其下雲板如其數後硃紅漆屏風上
　雕沉香色描金雲龍五屏後雕沉香色描金雲龍板
　三片又雲板如其數俱用抹金銅鈒花葉片裝釘亭
　内施紅花毯大紅錦褥并席硃紅漆坐椅一座其上
　靠背雕以沉香色描金雲龍一下雕雲板一片硃紅
　漆福壽板一并褥椅中黄織金綺靠坐褥四圍椅裙
　全周圍施黄綺幃幔或用黄線羅亭外用青綺縁邉
　硃紅簾一十扇各用拽簾黄圓絛二條黄銅圏全
　輦頂并圓盤髙二尺六寸一分又鍍金銅蹲龍頂帯
　仰覆蓮座髙一尺二寸九分垂攀頂黄線圓絛四條
　盤上下硃紅漆以青飾輦盖内硃紅漆匡鬬以八頂
　冒以黄綺謂之黄屋頂心并周圍繡五彩雲龍九
　天輪三層皆硃紅漆上安雕木貼金邉耀葉板八十
　一片内飾以緑地貼金雲龍文三層間繪五彩雲襯
　板八十一片盤下周圍黄銅釘裝上施黄綺瀝水三
　層毎層八十一摺間繡五彩雲龍文四角垂青素綺
　絡帯四條各繡五彩雲升龍二圓盤四角連輦座板
　用攀頂黄線圓絛四條并貼金木魚
　輦亭前有硃紅漆左右轉角䦨干二扇後一字帯左
　右轉角䦨干一扇各嵌雕木貼金龍間以五彩雲三
　扇計一十二柱柱首各雕木貼金蹲龍一用線金五
　彩粧蓮花抱柱闌干内四周布紅花毯
　踏梯一硃紅漆以抹金銅鈒花葉片裝釘
　硃紅油合扇梯一副硃紅油托义一件
　黄絹幰衣即遮塵油絹雨衣并氊衣各一座
大凉歩輦一乗髙一丈二尺五寸九分
　輦座硃紅漆座板并四面硃紅漆匡粧青地雕木五
　彩雲粧板二十片間以貼金仰覆蓮座其下硃紅漆
　如意絛環板如其數座下硃紅漆轅六條中二條各
　長四丈三尺五寸九分左右二條各長四丈九分左
　右二邊二條各長三丈六尺五寸九分前後俱飾以
　雕木漆貼金龍頭龍尾座髙三尺二寸五分方闊一
　丈二尺五寸九分
　輦亭髙六尺五寸九分闊八尺五寸九分四柱以硃
　紅漆門髙五尺八寸九分闊二尺五寸九分左右二
　門闊同其上四周沉香色描金香草板十二片前并
　左右各有槅二扇後槅三扇明栨全皆硃紅漆通編
　黄線絛穿輦板上施墊氊加紅錦褥并席硃紅漆坐
　椅一座坐下四面雕木況香色描金寳相花其上靠
　背雕沉香色描金雲龍一下雕雲板一片硃紅漆福
　壽板一并褥椅中黄織金綺靠坐褥四圍椅裙全周
　圍施黄綺幃幔或用黄線羅内設硃紅漆卓二隻硃
　紅漆䦨干香卓一座䦨干四柱各柱首雕木貼金蹲
　龍一鍍金銅龍盖香爐一并香匙筋瓶内設大紅錦
　墩一對亭外青綺縁邊硃紅簾三扇各用拽簾黄線
　圓絛二條黄銅圏全
　輦頂髙二尺七寸五分又鍍金銅寳珠頂𢃄仰覆蓮
　座髙一尺三寸二分垂攀頂黄線圓絛四條頂用硃
　紅漆上冒紅氊四垂以黄氊為如意雲黄氊縁條周
　圍施黄綺瀝水三層毎層一百三十二摺間繡五彩
　雲龍文或用大紅羅冒頂用黄羅為如意雲縁條瀝
　水亦用黄羅頂下周圍以紅氊為幃黄氊縁條四角
　鍍金銅雲四朶亭内寳盖繡五龍頂以硃紅漆木匡
　冒以黄綺謂之黄屋頂心并四圍繡雲龍各一輦亭
　四角至輦座用攀頂黄線圓絛四條并貼金木魚
　輦亭前左右硃紅漆轉角䦨干二扇後一字帯轉角
　䦨干一扇皆雕木渾貼金龍間以五彩粧雲板三扇
　計一十二柱各柱首雕木貼金蹲龍一用線金五彩
　粧蓮花枹柱䦨干内四周布席
　踏梯一硃紅漆以抹金銅鈒花葉片裝釘
　硃紅油合扇梯一副硃紅油托义一件
　黄絹幰衣即遮塵油絹雨衣并氊衣各一座
紅板轎一乘髙六尺九寸五分轎頂髙一尺六寸五分
　硃紅漆近頂裝圓匡蜊殻忩在上鍍金銅火熖寳珠
　帯仰覆蓮座髙六寸九分四角鍍金銅雲朶轎扛二
　條前後以鍍金銅龍頭龍尾裝釘黄絨墜角索全四
　圍硃紅漆板左右門二扇髙四尺五寸九分用鍍金
　銅釘鉸事件轎内硃紅漆坐椅一座福壽板一并褥
　椅内黄織金綺靠坐褥四圍椅裙全下鋪席并踏褥
　黄絹轎衣并油絹雨衣各一座又青氊衣一座紅氊
　縁條雲子全
　
　
　
　
　
　
　
　
　
　
　
　
　
　明㑹典卷一百四十九
欽定四庫全書
　明㑹典卷一百五十
　　工部四
　　　　儀仗三
　　　中宫鹵簿
紅杖一對硃漆攅竹為杖銅裹兩末長四尺九寸
清道旗一對純青質硃漆攅竹竿通長一丈二尺五寸
　貼金木鎗頭長一尺七寸銅束
黄麾一對毎把硃漆攅竹竿𢃄貼金銅鳯頭共長一丈
　二尺五寸内鳯頭并鉤一尺銜抹金銅頂大紅羅幡長
　六尺三寸闊五寸五分内青額金書黄麾二字四角紅
　羅葢髙七寸五分圍二尺七寸五分四角加抹金鳯頭
　四箇絨線繫抹金銅珮一十六箇銅鈴三十六箇寳葢
　下緑羅腰黄羅三簷飾銷金雲鳯文旛用描金鸞鳯文
　下綴五色板凡麾幢旛節等挑竿銅鳯頭俱以鐵為鉤
絳引旛三對硃漆攅竹竿帯貼金銅鳯頭共長一丈二
　尺五寸内鳳頭鈎一尺旛用五色羅長六尺三寸闊
　五寸五分四角寳盖髙七寸五分圍二尺七寸五分
　緑腰紫三簷銷金雲鳳文共長一尺九寸抹金鳳頭
　四箇抹金銅珮一十六箇其盖上有抹金銅頂鈒花
　文旛下垂五色板銅珮間銅鈴三十六箇
傳教旛二對與絳引旛制同惟三簷用緑垂紅羅旛中
　有黄額内青傳教二字四垂絨線繫抹金銅珮四銅
　鈴三十二
告止旛二對與傳教制同惟三簷用青黄額内青告止
　二字
信旛二對與傳教旛制同惟三簷用黄額内青信字
龍頭竿五對硃漆攅竹竿帯貼金竿頭共長一丈二尺
　五寸内竿頭二尺五分旛用青羅長六尺三寸闊五
　寸五分旛下銅鈴五箇紅盖髙七寸五分圍二尺七
　寸五分紫腰紅三簷共長一尺九寸抹金銅鳳頭五
　箇下垂絨線繫抹金銅珮十箇銅鈴一十五箇簷用
　銷金雲鳳文旛上節描銀下節描金俱香草文中節
　描金孔雀文其盖五角上施抹金銅頂鈒花文
儀鍠氅五對硃漆攅竹竿𢃄貼金儀鍠通長一丈二尺
　五寸五分内儀鍠并竿頭一尺三寸五分抹金銅頂
　垂氅用五色羅長六尺三寸闊五寸五分下有銅鈴
　五箇
戈氅五對硃漆攅竹竿通長一丈二尺五寸帯貼金木
　龍頭承戈長一尺六寸二分繫木板粉面畫升降雙
　鳥綴五色羅氅長六尺三寸闊五寸五分末綴銅鈴
　五箇
㦸氅五對與戈氅制同惟貼金木龍頭承㦸長一尺七
　寸五分
梧杖三對硃漆攅竹杖貼金兩末通長六尺九寸五分
立𤓰三對硃漆攅竹柄貼金立𤓰置其首承以貼金龍
　頭通長六尺九寸内𤓰及龍頭長一尺四寸
卧𤓰三對與立𤓰制同但𤓰卧置其首𤓰及龍頭長一
　尺二寸五分
儀力三對刻木為刀鞘及靶貼金鳳文為飾垂紅絲帉
　錔其鳳文貼銀為地
班劍三對刻木為劍其上有靶靶下有龍頭銜劍皆貼
　金為飾垂紅絲帉錔
鐙杖三對硃漆攅竹杖貼金木鐙置其首承以貼金龍
　頭通長六尺九寸内鐙并龍頭一尺六寸
金鉞三對硃漆攅竹柄貼金木斧形置其首承以貼金
　龍頭通長六尺九寸内金鉞并龍頭長一尺六寸五
　分
骨朶三對硃漆攅竹柄貼金木骨朶置其首承以貼金
　龍頭長六尺九寸内骨朶并龍頭長一尺六寸
響節六對貼金攅竹柄長一丈二寸五分以鐡條貫銅
　鐡錢十二置其上一尺二寸五分黄羅為衣籠之長
　一尺五寸銷金雲鳳文節頂以木為之貼金飾其銅
　錢文天下太平
羽葆幢二對硃漆攅竹竿長一丈二尺五寸五分帯貼
　金銅鳳頭鈎長一尺銜抹金銅索并圓頂綴白鳥羽
　緑羅盖簇染紅犛牛尾凡五層繫而垂之毎層上施
　抹金銅頂緑斜皮雲盖下懸銅鈴
紫方傘二把傘骨面闊并頂五尺五寸傘柄并貼金木
　葫蘆共長一丈一尺五寸九分其面冒以紫羅垂紫
　三簷傘頂四角抹金銅鳳頭凡傘柄俱用竹加紅油
　間纒以藤惟曲柄傘硃紅漆攅竹為之
紅方傘二把傘骨面闊并頂五尺五寸傘柄并貼金木
　葫蘆共長一丈一尺五寸九分其面冒以紅羅垂紅
　三簷傘頂四角抹金銅鳳頭
黄銷金傘一把傘骨面闊并頂四尺二寸五分傘柄并
　貼金木葫蘆共長一丈一尺二寸九分其面冒以黄
　羅銷金雲文垂黄三簷銷金雲鳳文
黄繡曲柄傘二把傘骨面闊并頂四尺二寸五分傘柄
　并貼金木葫蘆共長一丈一尺二寸九分其面冒以
　黄羅繡雲文垂黄三簷繡雲鳳文當曲柄處用鐡心
　貼金龍頭承傘
紅繡傘一把傘骨面闊并頂四尺二寸五分傘柄并貼
　金木葫蘆共長一丈一尺二寸九分其面冒以紅羅
　繡雲文垂紅三簷上簷雲鳳下二簷瑞草文
紅素圓傘二把傘骨面闊并頂四尺二寸五分傘柄并
　貼金木葫蘆共長一丈一尺二寸九分其面冒以紅
　羅垂紅三簷
紅繡雉方扇六把扇及柄通髙一丈一尺二寸内扇連
　黒漆板髙三尺五寸二分内板五寸扇下闊二尺四
　寸五分中闊二尺六寸五分面用紅羅繡鸞鳳花文
　背用青羅銷金團花文面風衣白羅繡雉尾背風衣
　用青素羅板戧金雲文扇柄用攅竹加黒漆青方扇
　同
紅繡花圓扇六把扇及柄通髙二丈一尺二寸内扇見
　圓三尺三寸五分面用紅羅繡四季花背用紅羅銷
　金團鳳文風衣俱用紅素羅扇柄用攅竹加硃漆紅
　黄素扇柄同
青繡方扇四把孔雀翎邉扇及柄通髙一丈一尺二寸
　扇髙二尺九寸五分闊二尺五寸五分面背俱用青
　線羅邉用孔雀尾面繡鸞鳳花文背繡金團花文
紅羅素圓扇六對扇及柄通髙一丈一尺二寸内扇見
　圓髙三尺三寸五分面背并風衣俱用紅羅
黄羅素圓扇六對扇及柄通髙一丈一尺二寸内扇見
　圓髙三尺三寸五分面背風衣俱用黄羅
拂子二把以紅纓為心素氂牛尾籠之黒漆柄垂紅絲
　帉錔今用馬尾為拂心用紅纓
紅紗燈籠二對硃油竹燈骨下有燭盤外以紅紗蒙之
　及玉色紗盖硃漆竿舉之竿首貼金木鳳頭其下鳳
　尾
紅油紙燈籠一對硃油竹燈骨下有木座以竹絲為籠
　加紅油紙硃漆竿加貼金木鳳頭并尾
魫燈一對用魫為之竿同紅紙燈硃油鐡燈骨下有木
　座
金交椅一把木質金葉裹金釘裝釘中鈒雲鳳文穿以
　黄絲匾絛四垂黄絲帉錔黄織金紵絲褡襠
金脚踏一箇木質金葉裹金釘裝釘鈒方勝花文黄織
　金紵絲踏褥
金水盆一箇黄金為之中鈒雲鳳文邉鈒香草文西洋
　布手巾一條
金水罐一箇黄金為之有盖有提小口巨腹
金香爐一箇黄金為之爐鈒雲鳳文以硃紅漆竿舉之
　竿首抹金銅鳳頭其下鳳尾
金香合一箇黄金為之盖鈒鳳文邉鈒香草文
金唾盂一箇黄金為之形圓如缶盖僅掩口下有盤鈒
　鳳文洪武年間停造
金唾壺一箇黄金為之小口巨腹有盖鈒鳳文洪武年
　間停造
行障二葉紅素綾為之瀝水繪瑞草障繪升降鸞鳳并
　雲文
坐障一葉紅素綾為之頂繪雲文障繪升降鸞鳳并雲
　文
輅一乗髙一丈一尺三寸四分
　輅上平盤板前後車櫺并鴈翅四垂如意滴珠板其
　下轅三條皆硃紅漆轅各長一丈九尺六寸用抹金
　銅鳳頭鳳尾鳳翎葉片裝釘前施硃紅馬搭攀皮一
　條平盤左右下護泥板及車輪二貫軸一毎輪輻十
　有八條皆硃紅漆周圍輞全各以抹金鈒花銅葉片
　裝釘輪内車轂各一用抹金銅鈒蓮花瓣輪盤裝釘
　軸首左右各用紅漆鐡挿拴一箇以抹金銅鈒鳳頂
　管心裝釘軸中纒黄絨駕轅等索
　輅亭髙五尺八寸六分硃紅漆四柱各長五尺一寸
　檻座髙六寸六分其上沉香色描金香草板十二片
　門髙四尺五寸六分闊二尺四寸左右門闊二尺二
　寸前并左右各上明下暗沉香色線金菱花槅二扇
　下絛環板明栨全抹金銅鈒花葉片裝釘後硃紅漆
　五山屏風戧金鸞鳯雲文屏上硃紅漆板戧金雲文
　中粧雕木渾貼金鳳一屏後硃紅漆板俱用抹金銅
　鈒花葉片裝釘亭底硃紅漆板上施紅花毯紅錦褥
　并席硃紅漆坐椅一座靠背雕木線金五彩粧鳳一
　上下香草雲板各一硃紅漆福壽板一并褥椅中黄
　織金綺靠坐褥四圍椅裙全周圍施黄綺幃幔或用
　黄線羅亭外用青綺縁邉硃紅簾十二扇各用拽簾
　黄線圓絛二條黄銅圏全前二柱俱戧金其上寳相
　花中鸞鳳雲文下龜文錦
　輅頂并圓盤髙二尺八分抹金銅立鳳頂𢃄仰覆蓮
　座髙九寸六分垂攀頂黄線圓絛四條盤上硃紅漆
　盤下外四周沉香色描金雲文其内青地五彩雲文
　以青飾輅盖内寳盖硃紅漆匡鬪以八頂冒以黄綺
　頂心并周圍繡鸞鳳九并五彩雲文
　天輪三層硃紅漆上安雕木貼金邉耀葉板七十二
　片内飾青地雕木五彩雲鸞鳳文三層間繪五彩雲
　襯板七十二片盤下周圍黄銅釘裝上施黄綺瀝水
　三層毎層八十一摺間繡鸞鳳文四垂青綺絡帯四
　條繡鸞鳳各一圓盤四角連輅座板用攀頂黄線圓
　絛四條并硃漆木魚
　輅亭前後各有左右轉角䦨干二扇内嵌絛環板皆
　硃紅漆四扇計一十二柱各柱首雕木紅蓮花一用
　線金青緑粧蓮花抱柱
　踏梯一硃紅漆以抺金銅鈒花葉片裝釘
　行馬架三硃紅漆用抹金銅葉片裝釘鐡搭鈎全
　黄絹幰衣即遮塵油絹雨衣并氊衣各一座
　硃紅油合扇梯一副硃紅油托义一件
安車一乗髙九尺七寸六分
　車上平盤板前後車櫺并鴈翅板下轅二條皆硃紅
　漆轅各長一丈六尺七寸六分用抹金銅鳳頭鳳尾
　鳳翎葉片裝釘前施硃紅油馬搭攀皮一條平盤左
　右垂護泥板及車輪二貫軸一毎輪輻十有八條皆
　硃紅漆周圍輞全車轂各一軸首左右各用紅漆鐡
　挿拴一箇軸中纒黄絨駕轅等索
　車亭髙四尺四寸硃紅漆方柱四長同其上四圍裝
　五彩花板十二片門髙三尺七寸六分闊二尺二寸
　六分左右門闊同前并左右各硃紅漆上明下暗十
　字槅二扇後三山屏風屏後壁板俱硃紅漆用抹金
　銅鈒花葉片裝釘亭底硃紅漆板上施紅花毯紅綿
　褥周圍施黄綺幃幔或用黄線羅亭外用青綺縁邉
　硃紅簾四扇各用拽簾黄線圓絛二條黄銅圏全
　車盖用硃紅漆髙二尺六分抹金銅寳珠頂𢃄蓮座
　髙六寸四角抹金銅鳳頭用攀絛四條并紅漆木魚
　盖下施黄瀝水三層銷金鸞鳳文鳳頭下垂紅帉錔
　踏梯一硃紅漆以抹金銅鈒花葉片裝釘
　行馬架一硃紅漆用抹金銅葉片裝釘鐡塔鈎全
　黄絹幰衣即遮塵油絹雨衣并氊衣各一座
　
　
　
　
　
　
　
　
　
　
　
　
　
　
　明㑹典卷一百五十
欽定四庫全書
　明會典卷一百五十一
　　工部五
　　　　儀仗四
　　　洪武初定東宫儀仗
令旗一對青質紅令字硃漆攅竹竿長八尺二寸下有鐵纂
清道二對硃漆攅竹杖銅裹兩末長四尺九寸
幰弩一張并箭青幰蓋以帛為之
刀盾一十對盾以木為之盾畫獅子首加飾硃漆刀金
飾緑靶緑鞘紅緣垂青絛并穗
弓箭二十副弓用竹為體木托靶并梢黑角梢末并面
牛筋鋪背四節纒絲黑漆面硃漆背絲弦箭竹為幹木
扣鐵箭頭栁葉形兩頭俱用牛筋并絲纒之加硃漆近
扣加鴈翎櫜二用黑斜皮為之
白澤旗二面紅一面紅質上下並外邊加黄欄赤火焰
間彩脚傍竿處加紅腰中繡白澤飛狀及雲文旗身黄
欄火焰通長六尺六寸闊二尺九寸脚長五尺揭以硃
漆攅竹竿通長一丈三尺六寸九分内貼金木鎗頭長一
尺三寸五分飾以紅纓纂用鐵　青一面青質制同前
青旗二面純青質旗身火焰通長六尺六寸闊二尺九
寸脚長五尺揭以硃漆攅竹竿通長一丈一尺九寸九
分内貼金木鎗頭長一尺三寸五分飾以紅纓纂用鐵
後四色旗制同
紅旗二面　黄旗二面　白旗二面　黑旗二面
青素旗二十面純青質上闊八尺下四尺硃漆攅竹竿
通長一丈一尺三寸五分内貼金木鎗頭長一尺三寸
五分上飾以紅纓下有鐵纂
金鼓旗二面青質紅金鼓二字連腰闊一丈一尺五寸
下七尺硃漆攅竹竿通長一丈四尺九寸内貼金木鎗
頭長一尺五寸八分上飾以紅纓下有鐵纂
金龍畫角十二枝木質加黑漆戧金為飾上節寶相花
中節纒身單龍雲文下節八寶雙海馬
花匡鼓二十四面木匡加硃油冒以革面徑一尺七寸
匡畫寶相花面畫雙獅綵毬懸以紅絛
掆鼓二面制同花匡鼓但面闊一尺畫荷并葉匡畫寶
相花
金鉦二面銅質竹匡四傍用紅綆繫鉦於匡徑九寸五
分
金二面以銅為之徑一尺七寸
板二串板六各長一尺一寸上闊一寸九分下闊二寸
五分聨以青絛
笛二管截竹為之六竅長一尺五寸
杖鼓二箇木匡細腰加黑漆戧金龍文兩頭以革冒之
聨以紅絨綆加銅龍頭鈎子以青絨匾絛懸用
小銅角一對長三尺八寸加漆貼金
大銅角一對長三尺五寸七分漆貼金
纓頭一箇硃漆攅竹竿貼金木鎗頭鐵纂抹金銅頂綴
染紅氂牛尾為圓纓建于竿通長一丈一尺四寸九分
内鎗頭長一尺九寸五分
領頭四對硃漆攅竹杖銅裹兩末長四尺九寸
絳引旛一對硃漆竿帶貼金銅龍頭共長一丈二尺五
寸内龍頭鈎一尺旛用五色平羅長六尺三寸闊五寸
五分旛下有五色板四角寶蓋高七寸五分圍二尺七
寸五分緑三簷共長一尺九寸抹金銅龍頭四箇抹金
銅珮一十六箇銅鈴三十六箇後旛制作長短同腰皆
用緑色描金香草文三簷金龍文凡幢旛麾節挑竿銅
龍頭俱以鐵為鈎蓋上抹金銅頂級花文
傳教旛一對與絳引旛制同但旛三簷用青旛用紅羅
珮四鈴三十二中有黄額青傳教二字
告止旛一對與傳教制同但三簷用青額青告止二字
蓋上抹金銅頂級花文
信旛一對與傳教制同但簷用黄額青信字
羽葆幢三對硃紅攅竹竿帶貼金銅龍頭共長一丈二
尺五寸五分内龍頭鈎一尺銜抹金銅圏懸銅頂施白
羽緑羅寶蓋下以紅絲圓絛貫紅纓簇圓凡五層每層
上施抹金銅頂藍斜皮寶蓋綴銅鈴
儀鍠氅三對硃漆竿帶貼金頭通長一丈二尺五寸五
分内貼金頭一尺三寸五分抹金銅旛頂一箇氅下銅
鈴五箇氅用五色平羅長六尺三寸闊五寸五分
戈氅三對硃漆竿帶貼金頭通長一丈二尺五寸内貼
金頭一尺六寸二分氅用五色平羅長六尺三寸闊五
寸五分氅下銅鈴五箇
㦸氅三對與戈氅制同惟貼金頭長一尺七寸五分
梧杖二對硃漆攅竹杖六尺九寸五分兩頭貼金為飾
儀刀二對刻木為刀鞘及靶貼金龍文為飾垂紅絲帉
錔刀貼銀為地
班劒二對刻木為劒其上有靶靶下為龍頭含劒皆貼
金為飾垂紅絲帉錔
金鉞二對硃漆攅竹柄貼金木鉞頭中為斧形承以貼
金龍頭通長六尺九寸内金鉞頭長一尺六寸五分
立𤓰二對硃漆攅竹柄貼金木𤓰立置其首承以貼金
龍頭通長六尺九寸内𤓰及龍頭長一尺四寸
卧𤓰二對與立𤓰制同但𤓰卧置其首𤓰及龍頭長一
尺二寸五分
骨朶二對硃漆攅竹柄以貼金木骨朶置其首承以貼
金龍頭通長六尺九寸骨朶頭長一尺六寸
鐙杖二對硃漆攅竹柄以貼金木鐙置其首承以貼金
龍頭通長六尺九寸内貼金頭一尺六寸
殳义一對硃漆攅竹柄木為义承以龍頭置于柄上貼
金為飾通長一丈二尺五寸五分内义及龍頭長二尺
五分
㦸十對硃漆攅竹竿通長一丈二尺五寸五分内貼金
木㦸頭長二尺五分
矟十對硃漆攅竹竿通長一丈二尺五分内貼金木矟
及龍頭長一尺七寸
夾矟一對與矟制同但其首為夾矟
麾一把硃漆攅竹竿通長一丈二尺五寸五分内貼金
銅龍頭并鈎長一尺口銜銅索銅頂綴緑羅寶蓋青緣
泥金描香草文下垂染紅氂牛尾三層每層各加抹金
銅圓頂緑斜皮雲蓋各綴銅鈴
幢一把與麾制同但用氂牛尾纓五層
節一把與麾制同但用氂牛尾纓八層
金節二對與麾制同但氂牛尾纓八層及黄紗衣籠之
其上繡升龍四長七尺五寸闊一尺二寸
響節六對貼金攅竹柄長一丈二寸五分其首以鐵條
貫銅鐵錢十二長一尺二寸五分黄銷金衣籠之長一
尺五寸闊八寸節上加貼金木圓頂衣加龍文下有盤
攀頂線四銅錢文天下太平
青方傘二把傘骨面闊并頂五尺五寸柄并葫蘆頭共
長一丈一尺五寸九分其面冒以青羅垂青三簷金頂
四角加抹金銅龍頭凡傘頂葫蘆皆木質貼金飾柄俱
用竹加紅油間纒以藤惟曲柄傘硃紅漆攅竹為之
紅方傘二把傘骨面闊并頂五尺五寸柄并葫蘆頭共
長一丈一尺五寸九分其面冒以紅羅垂紅三簷傘頂
四角加抹金銅龍頭
紅銷金傘一把傘骨面闊并頂四尺二寸五分傘柄并
葫蘆頭共長一丈一尺二寸九分其面冒以紅羅垂紅
三簷銷金寶珠龍文邊香草文
紅繡直柄圓傘一把傘骨面闊并頂四尺二寸五分傘
柄并葫蘆頭共長一丈一尺二寸九分其面冒以紅羅
繡雲文垂紅三簷上簷雲龍下二簷瑞草文
紅繡曲柄圓傘二把傘骨面闊并頂四尺二寸五分傘
柄并葫蘆頭共長一丈一尺二寸九分其面冒以紅羅
繡雲文垂紅三簷瑞草文當曲柄處用鐵心貼金木龍
頭承傘
紅繡花直柄傘二把傘骨面闊并頂四尺二寸五分傘
柄并葫蘆頭共長一丈一尺二寸九分其面冒以紅羅
繡雲文垂紅三簷寶相花抹金銀鈴全
紅圓傘二把傘骨面闊并頂四尺二寸五分傘柄并葫
蘆頭共長一丈一尺二寸九分其面冒以紅羅垂紅三
簷
青圓傘二把傘骨面闊并頂四尺二寸五分傘柄并葫
蘆頂共長一丈一尺二寸九分其面冒以青羅垂青三
簷
紅油絹銷金雨傘一把傘骨面闊并頂七尺傘柄并葫
蘆頭共長九尺二寸九分其面銷金寶珠龍邊雲龍文
青繡孔雀圓扇六把連扇及柄通長一丈一尺二寸徑
三尺三寸五分面背及風衣俱用青素線羅面繡升降
孔雀雲文背銷金龍團花凡扇柄皆用攅竹加黑漆
青繡花圓扇四把連扇及柄通高一丈一尺二寸徑三
尺三寸五分面背風衣俱用素青線羅面繡四季花背
銷金龍團花文
紅繡花圓扇四把連扇及柄通高一丈一尺二寸徑三
尺三寸五分面背并風衣俱用紅素線羅面繡四季花
文背銷金龍團花文
紅繡孔雀方扇四把連扇及柄通高一丈一尺二寸徑
三尺三寸五分面背并風衣俱用紅素線羅面繡升降
孔雀雲文背銷金寶珠文
青繡方扇四把孔雀翎邊連扇及柄通高一丈一尺二
寸扇方連孔雀翎高二尺九寸五分扇中連孔雀翎邊
闊二尺二寸五分面背俱用青素線羅邊用孔雀尾面
繡升降孔雀雲文背繡金寶珠文
誕馬八匹紅轡青韁其上施錦韉韉以紅油皮為之
鞍籠一箇皮質紅油描金升降龍文邊香草文
金馬杌一箇木質金葉裹金釘裝釘鈒盤龍文
金交椅一把木質金葉裹金釘裝釘椅中鈒雲龍文穿
以紅絲匾絛四垂紅絲帉錔(紅織金紵絲搭襠/)
金脚踏一箇木質金葉裹金釘裝釘鈒方勝文(紅織金/)
(紵絲踏褥一/)
拂子二把含以抹金銅龍首硃漆柄戧金龍文垂紅絲
帉錔今拂用馬尾紅纓為心
紅紵絲拜褥一
金水盆一中鈒盤雲龍文邊鈒香草文(手巾一條/)
金水罐一箇有蓋有提小口巨腹
金香爐一箇兩耳三足有蓋鈒雲龍文硃漆竿抹金銅
龍頭并尾
金香合一箇蓋鈒龍文邊鈒花文
金唾盂一箇形圓如缶蓋僅掩口下有盤鈒龍文洪武
年間停造
金唾壺一小口巨腹有蓋鈒龍文洪武年間停造
紅紗燈籠三對硃油竹骨以紅紗䝉之青紗為蓋下有
燭盤硃漆竿貼金龍頭并尾
紅油紙燈籠三對硃油竹骨下有木座以竹絲編為籠
加紅油紙硃漆竿貼金龍頭并尾
魫燈三對紅油鐵骨以魫為之餘同紙燈
仗馬二匹紅鞦紅轡上施韉頷下垂紅纓飾磁珠絡鞍
全
金輅一乘高一丈二尺二寸九分闊八尺九寸輅上平
盤板前後車櫺并鴈翅及四垂如意滴珠板其下轅三
條皆硃紅漆轅各長一丈九尺五寸用抹金銅龍頭龍
尾龍鱗葉片裝釘前施硃紅油馬搭攀皮一條平盤左
右下䕶泥板及車輪二貫軸一每輪輻十有八條皆硃
紅漆周圍輞全各以抹金鈒花葉片裝釘輪内車心各
一用抹金銅鈒蓮花瓣輪盤裝釘軸首左右各用漆貼
金減鐵龍首插拴一箇以抹金銅鈒龍頂管心裝釘軸
中纒紅絨駕轅等索面至地三尺二寸五分
輅亭高六尺四寸五分硃紅漆四柱各長五尺五寸檻
座高九寸五分其上四周線金五彩香草板門高五尺
九分闊二尺四寸五分左右門闊二尺二寸五分前并
左右各槅二扇明栨全皆硃紅漆後硃紅漆五山屏風
青地上雕木貼金龍五間以五彩雲文屛後硃紅漆板
皆抹金銅鈒花葉片裝釘槅編紅線絛穿硃紅漆匡軟
座紅絨墜座大索四條座下蓮花墜石軟座上施紅毯
紅錦褥并席硃紅漆坐椅一座納板一并褥椅中紅織
金椅靠坐褥四圍椅裙全周圍施紅羅幃幔或用紅綺
亭外用青綺緣邊硃紅簾十二扇各用拽簾紅線圓絛
二條黄銅圏全坐椅雕貼金龍彩雲下線金彩雲板一
亭内編紅線絛穿
輅頂并圓盤高二尺五寸九分又鍍金銅寶珠頂帶仰
覆蓮座高九寸垂攀頂紅線圓絛四條盤上硃紅漆其
下内外皆青地繪雲文以青飾輅蓋亭内周圍青斗栱
承以硃紅漆匡寶蓋鬭以八頂冒以紅綺頂心繡雲龍
一餘繡五彩雲文
天輪三層皆硃紅漆上安雕木貼金邊耀葉板七十二
片内飾青地雕木貼金雲龍文三層間繪五彩雲襯板
七十二片盤下周圍黄銅釘裝上施紅綺瀝水三層每
層七十二摺間繡五彩雲龍文四角垂青綺絡帶四條
各繡五彩雲升龍二圓盤四角連平盤板用攀頂紅線
圓絛四條并貼金木魚
輅亭前一字闌干一扇後一字帶轉角闌干一扇左右
闌干二扇内嵌五彩雲板皆硃紅漆四扇計一十四柱
各柱首雕木貼金蹲龍一用線金五彩蓮花抱柱闌干
四周内布花毯
紅旗二面在輅亭後左右用紅線羅夾為旗每面九斿
每斿内外繡升龍一硃紅漆攅竹旗竿二左竿旗腰繡
日月北斗竿首用抹金銅龍頭右竿旗腰繡黻字竿首
用抹金銅㦸每竿綴抹金銅鈴二垂紅纓九纓上施抹
金銅寶蓋下垂帉錔
踏梯一硃紅漆以抹金銅鈒花葉片裝釘
行馬架三硃紅漆其上紅絨匾絛用抹金銅葉片裝釘
鐵搭鈎全
紅絹幰衣即遮塵油絹雨衣并紅氊衣各一座
硃紅油合扇梯一副硃紅油托义一件
馬鞍韉鞦轡鈴纓全
鞍籠二皮質硃紅油飾描金升降龍文邊描香草上施
抹金銅蓋頂飾紅纓
青帳房一座用青木綿布帳并幃幙上施獸吻硃紅漆
柱并帳竿竿首青緑蹲獅頂用氊
戲竹一對紅漆長六尺貼金木龍頭長七寸口銜紅竹
絲二十四莖長四尺五寸上有彩線帉錔以竹為柄
大鼓一面以木為匡高一尺七寸冒以革面徑二尺五
寸周圍抹金銅釘面施粉繪荷葉四中蓮花一匡加紅
油繪寶相花抹金銅環鈸四用硃紅漆木扛二紅絨綆
舉之
鼓衣一用紅綺織綵色雲龍其下邊黄纓絡紋瀝水織
瑞草文
板一串每串用鐵力木六片貫以青絲絛長闊同前制
并綵線帉錔
杖鼓十二箇每箇二面其下鐵圏口二一面冒以犢皮
徑一尺二寸五分一面冒以山羊皮徑一尺三寸冒縫
用紅皮掩錢細腰木匡廣一尺七寸九分黑漆戧金枝
葉寶相花文以紅絨綆一條聨絡抹金銅龍頭鈎子十
六箇各有襯鈎紅皮硃紅生革描金龍束子八箇懸以
緑絨匾絛用抹金銅龍頭搭鈎二箇并鈎圏
鼓衣一以紅綺一幅長三尺五寸織青龍文并五彩雲
文周圍黄絨織香草文
看杖硃紅漆竹片帶雕木貼金龍頭垂紅緑結子打杖
以硃紅漆竹片為之
龍笛二管每管以竹為之兩末牙管束長一尺七寸五
分一孔在前其後七孔無底横吹之貼金木龍頭垂彩
線帉錔
笙二攅每攅用紫竹十七管下施銅簧參差攅于黑漆
木匏中有觜項亦黑漆垂彩線帉錔
箜篌二把每把用梓木為身闊五寸厚六寸直長四尺
八寸并柄上雕龍頭中嵌花板雕盤龍一俱沈香色描
金附以烏木引條繫二十絃下横施引手并描金沈香
色龍頭通長二尺二寸五分上施烏木軸子二十中有
柱手用烏木製成竹節兩末雕龍頭描金長一尺二寸
五分兩龍頭各垂綵線帉錔
􁐼二架每架用楸木為質長三尺九寸中虚四周烏木
邊上施九絃并柱子九面繪金龍并彩雲文􁐼尾垂綵
線帉錔二承以硃紅漆架四角貼金龍頭四各垂綵線
帉錔
琵琶二把每把用鐵力木為質梓木面板鳳眼二匙頭
并項通長三尺五分闊一尺二寸五分匙頭并項一軸
子四扶手山口各一皆用烏木四絃背有烏木椿楸二
上施抹金銅環并鈎搭負以緑絨匾絛匙頭上施綵線
帉錔一大小斑竹品十二烏木撥一用牙嵌
方響二架每架用鐵方響十六厚薄不等應六律六吕
四清聲以鐵條四裹以黄氊横置架内貫而列之為二
層毎層方響八承以硃紅漆木架左右二柱并上下匡
俱戧金花文架高五尺闊二尺二寸上用雕木五彩花
板一其上雕木貼金龍一間以五彩雲架上貼金火焰
寶珠一左右兩如意雲上施貼金二龍頭口銜紅緑帉
錔其下雕飾五彩線金芝草文
頭管二管每管以烏木為之長六寸八分九孔前七後
二兩末以牙管束以蘆為稍無底直吹之
簫二管每管以紫竹為之長一尺九寸六孔間纒以絃
線裹以錫箔無底直吹之
　
　
　
　
　
　
　
　
　明會典卷一百五十一
欽定四庫全書
　明會典卷一百五十二
　　工部六
　　　　儀仗五
　　　親王儀仗(世子同/)
令旗一對紅素綾質中黄綾為令字闊二幅上長六尺
九寸下三尺六寸硃漆攅竹竿通長八尺二寸内鐵纂
五寸柄或以木為之
清道二對硃漆攅竹杖銅裹兩末長四尺九寸
幰弩一張并箭紫幰葢以帛為之洪武年間停造
刀盾一十對盾制以木畫獅頭加飾硃漆刀金塗紅靶緑
鞘紅緑間㸃鯋魚皮為飾帶青絛紅穂洪武年間停造
弓箭二十副毎副弓一櫜二刺緑斜皮絛雲子鐵釘鉸
絡於韋帶箭三十枝以竹為之上黒翎下鐵鏃洪武年
間停造
白澤旗一對紅質黄欄赤火焰脚繡白澤形為飛狀旗
上四角五色雲子皆繡成竿長一丈三尺六寸九分内
貼金木鎗頭一尺三寸五分上紅纓下鐵纂柄或以木
為之
金鼓旗一對紅質黑金鼓二字闊二幅硃漆攅竹竿通
長一丈四尺九寸末有鐵纂上飾紅纓并貼金木鎗頭
畫角十二枝木質黑漆戧金上寶相花中單龍纒身雲
文下八寶雙海馬為飾
花匡鼓二十四面紅油匡畫寶相花釘環鈸皆擺錫粉
塗革面畫獅子繡毬徑一尺七寸掛以紅絨匾絛以木
為質
杖鼓二面黑漆木匡細腰戧金花文粉塗革面掛以青
絨匾絛
金鉦二面以響銅為之徑九寸邊有小竅外以紅竹匡
絡以紅絨綆
鑼二面鑼口徑一尺三寸
掆鼓二面紅油木匡畫寶相花粉塗革面畫荷并葉鐵
釘環鈸皆擺錫懸以紅絨綆
板一串鐵力木板六各長一尺一寸上闊一寸九分下
闊二寸五分聨以青絛
笛二管以竹為之長一尺六寸六孔
小銅角一對以銅為之高三尺五寸加硃漆描金雲龍
文
大銅角一對以銅為之高三尺四寸八分硃漆描金升
降雲龍文
戲竹一對硃漆竹柄通長六尺内貼金木龍頭七寸竹
絲二十四莖長四尺五寸上垂紅緑帉錔
大樂鼓一面紅油木匡畫寶相花冒以革傅以粉畫荷
并葉匡高一尺六寸面徑二尺貼金銅釘鈸環木紅絹
鼓衣畫盤螭并花文舉以紅木扛紅絨匾絛
板一串制同前但加紅緑帉錔
杖鼓十二面制同前但加木紅絹鼓衣畫盤螭并花文
及有貼金木魚首銜紅緑帉錔名魚頭鞭
笛四管制如前貼金木龍頭通長一尺七寸鹿角管束
兩末八孔龍口銜紅緑帉錔
頭管四管以烏木為管六寸八分以牙管束卷蘆為稍
九竅
絳引旛一對每把硃漆攅竹竿帶貼金銅龍頭長一丈
二尺五寸内龍頭一尺旛用五色平羅長六尺三寸闊
五寸五分四角紅羅蓋高七寸五分圍二尺七寸五分
蓋上有抹金銅頂鈒花文緑二簷共長一尺九寸紅緑
帉錔四自此至信旛腰皆用緑色描金香草二簷銷金
雲文旛下綴五色板自此至節凡竿柄或以木為之凡
挑竿銅龍頭皆以鐵為鈎
傳教旛一對每把硃漆攅竹竿帶貼金銅龍頭共長一
丈二尺五寸内龍頭一尺旛用紅平羅長六尺三寸闊
五寸五分四角紅羅蓋高七寸五分圍二尺七寸五分
蓋上抹金銅頂鈒花文青二簷共長一尺九寸旛上黄
羅牌内書青傳教二字紅緑帉錔四以羅為之
告止旛一對制同傳教但紅平羅二簷黄羅牌内書青
告止二字
信旛一對制同傳教但黄平羅二簷黄羅牌内書青信
字
儀鍠氅一對硃漆攅竹竿通長一丈二尺五寸五分内
貼金木儀鍠并龍頭一尺三寸五分抹金銅氅頂一箇
氅用五色平羅長六尺三寸闊五寸五分氅下銅鈴五
箇
戈氅一對硃漆攅竹竿通長一丈二尺五寸内貼金木
戈并龍頭一尺六寸二分五色平羅氅長六尺三寸闊
五寸五分下綴銅鈴五箇氅上硃漆木板
㦸氅一對制同前但貼金木㦸并龍頭長一尺七寸五
分
梧杖一對硃漆攅竹為之杖通長六尺九寸五分兩末
貼金
儀刀四對刻木為刀鞘并靶銀地貼金為螭虎文紅帉
錔
班劒一對刻木為劒并靶靶下有龍頭皆貼金惟劒貼
銀紅帉錔
斧一對硃紅攅竹柄通長六尺九寸内貼金木斧并龍
頭長一尺六寸五分
立𤓰一對硃漆攅竹柄通長六尺九寸内貼金木立𤓰
及龍頭一尺四寸
卧𤓰一對硃漆攅竹柄通長六尺九寸内貼金木卧𤓰
并龍頭一尺二寸五分
骨朶一對硃漆攅竹柄通長六尺九寸内貼金木骨朶
并龍頭一尺六寸
鐙杖一對硃漆攅竹柄通長六尺九寸内貼金木鐙杖
并龍頭一尺六寸
殳义一對硃漆攅竹竿貼金木殳并龍頭通長一丈二
尺五寸内龍頭一尺八寸五分
㦸十對硃漆攅竹竿通長一丈二尺五寸五分内貼金
木㦸及龍頭二尺五分
矟十對硃漆攅竹竿通長一丈二尺五寸内貼金木矟
及龍頭一尺七寸
夾矟一對制同前但其首為夾矟
麾一把硃漆攅竹竿帶貼金銅龍頭共長一丈二尺五
寸五分内挑竿龍頭鐵鈎一尺緑蓋下三紅纓為二層
每層各綴抹金銅頂藍斜皮雲蓋下綴銅鈴其緑蓋上
抹金銅頂鈒花文
幢一把制同麾但為五纓五層
節一把制同麾但為八纓八層
響節四對漆貼銀攅竹竿通長一丈二寸五分􁃮鐵條
長一尺二寸五分貫銅鐵錢十二衣用紅平羅銷金鳳
文長一尺五寸闊八寸上加貼金木圓頂并木盤攀頂
絨線四條錢文天下太平
紫方傘一把每把傘骨面闊并頂徑四尺傘柄并貼金
木葫蘆共長一丈九寸面用紫平羅紫三簷其頂四角
抹金銅龍頭四箇凡傘柄俱用紅油竹間纒以藤惟曲
柄硃漆攅竹為之
紅方傘二把每把傘骨面闊并頂徑四尺傘柄并貼金
木葫蘆共長一丈九寸面用紅平羅紅三簷其頂四角
抹金銅龍頭四箇
紅銷金傘一把傘骨面闊并頂徑四尺一寸五分傘柄
并貼金木葫蘆長一丈九寸面用紅平羅銷金寶珠團
文紅三簷銷金香草邊寶珠龍文
紅繡圓傘一把傘骨面闊并頂徑四尺一寸五分傘柄
并貼金木葫蘆共長一丈九寸面用紅平羅紅三簷頂
繡雲文簷繡瑞草
紅曲柄傘二把每把傘骨面闊并頂徑四尺一寸五分
傘柄并貼金木葫蘆共長一丈九寸面用紅平羅紅三
簷當曲柄處用鐵心貼金木龍頭承傘
紅油絹銷金雨傘一把傘骨面闊并頂徑六尺四寸傘
柄并貼金木葫蘆共長八尺六寸面銷金寶珠龍文邊
銷金雲龍丈
青繡圓扇四把每把扇及黑漆竹柄通高一丈七寸五
分内扇見圓高三尺三寸五分面背并風衣用青平羅
面繡升降孔雀雲文背銷金龍團花文凡扇柄俱以攅
竹為之
紅繡圓扇四把每把扇及黑漆竹柄通高一丈七寸五
分内扇見圓高三尺三寸五分面背并風衣用紅平羅
面繡四季花背銷金龍團花文
紅繡方扇四把每把扇及黑漆竹柄通高一丈七寸五
分内扇面徑高三尺三寸五分面背并風衣用紅平羅
面繡升降孔雀雲文背銷金寶珠團文
誕馬八匹紅轡青韁上施錦韉韉以紅油皮為之
鞍籠一箇皮質紅油貼金升降龍文邊香草文
馬杌一箇木質銀葉裹銀釘鉸中鈒盤龍文間抹金
拂子二把黑漆木柄用銅環銅釘鉸繫素氂牛尾末垂
紅帉錔今拂用馬尾紅纓為心
交椅一把木質銀葉裹銀釘鉸中鈒花雲龍文穿以紅
絲匾絛四垂紅帉錔椅間抹金紅織金紵絲褡襠
脚踏一箇木質銀葉裹銀釘鉸鈒方勝文間抹金紅織
金紵絲踏褥
水盆一箇寛緣平底鈒盤龍邊鈒香草文銀質間抹金
手巾一條
水罐一箇有蓋有提小口巨腹鈒花文銀質間抹金
香爐一箇兩耳三足有蓋鈒龍文硃漆竿貼金龍頭并
尾爐銀質渾抹金
香盒一箇蓋鈒龍文邊鈒香草銀質渾抹金
唾盂一箇形圓如缶蓋僅掩口盤鈒龍文銀質間抹金
洪武年間停造
唾壺一箇小口巨腹有蓋鈒香草文銀質間抹金洪武
年間停造
紅紵絲拜褥一
紅紗燈籠二對紅油竹骨下有燭盤䝉以紅紗玉色紗
蓋硃漆竿貼金龍頭并尾
紅油紙燈籠二對紅油竹骨下有燭盤木座以竹絲編
為籠加紅油紙硃漆竿貼金龍頭并尾
魫燈一對紅油鐵骨以魫為之餘同紙燈
帳房一座幃幙全以青綿布為之緑色螭頭硃漆柱并
帳竿竿首各施彩粧蹲獅頂用氊
象輅一乘高一丈一尺六寸九分闊七尺九分輅上平
盤板前後車櫺并鴈翅板其下轅三條皆硃紅漆轅各
長一丈八尺五寸用抹金銅龍頭龍尾葉片裝釘前施
硃紅油馬搭攀皮一條平盤左右下䕶泥板及車輪二
貫軸一每輪輻十有八條皆硃紅漆周圍輞全各以抹
金銅葉片裝釘輪内車轂各一用抹金銅鈒蓮花瓣輪
盤裝釘軸首左右各用紅漆鐵插拴一箇以抹金銅鈒
龍頂管心裝釘軸中纒紅絨駕轅等索面至地三尺五
分
輅亭高五尺二寸九分硃紅漆四柱其長同檻高一寸
四分其上周圍硃紅漆絛環板門高四尺五寸九分闊
二尺二寸五分左右門闊同前并左右各硃紅漆上明
下暗槅二扇明栨全抹金銅鈒花葉片裝釘後硃紅漆
五山屏風屏後板俱用抹金銅鈒花葉片裝釘亭底硃
紅漆板上施紅花毯紅錦褥并席硃紅漆坐椅一座硃
紅漆納板一并褥椅中紅織金椅靠坐褥四圍椅裙全
周圍施紅羅幃幔或用紅綺亭外用青綺緣邊硃紅簾
十二扇各用拽簾紅線圓絛二條黄銅圏全
輅頂并圓盤高二尺四寸五分又抹金銅寶珠頂帶仰
覆蓮座高九寸垂攀頂紅線圓絛四條盤上下皆硃紅
漆以青飾輅蓋内寶蓋硃紅漆木匡鬭以八頂冒以紅
綺頂心繡雲龍一餘繡五彩雲文
天輪三層皆硃紅漆上安雕木貼金邊耀葉板六十三
片内飾青地雕木五彩雲文三層間繪五彩雲襯板六
十三片盤下周圍黄銅釘裝上施紅綺瀝水三層每層
八十一摺繡瑞草文前垂青綺絡帶二條各繡升龍二
并五彩雲文圓盤四角連輅座板用攀頂紅線圓絛四
條并紅漆木魚
輅亭前一字欄干一扇後一字帶轉角欄干一扇左右
欄干各一扇内嵌絛環板皆硃紅漆四扇計一十四柱
各柱首雕木紅蓮花一用線金青緑粧蓮花抱柱前欄
干櫺板上布花氊
紅旗二面在輅亭後左右用紅線羅夾為旗每面六斿
每斿内外繡升龍一紅漆攅竹旗竿二左竿旗腰繡日
月北斗竿首用抹金銅龍頭右竿旗腰繡黻字竿首用
抹金銅㦸各竿綴抹金銅鈴二垂紅纓五纓上各施抹
金銅花蓋下垂帉錔
踏梯一硃紅漆以抹金銅鈒花葉片裝釘
行馬駕三硃紅漆其上紅絨匾絛用抹金銅葉片裝釘
鐵搭鈎全
紅絹幰衣即遮塵油絹雨衣并氊衣各一座
　　　郡王儀仗
令旗一對紅質黄令字硃漆攅竹竿通長八尺二寸下
有鐵纂柄或以木為之
清道一對硃漆攅竹杖銅裹兩末長四尺九寸
幰弩一張并箭紫幰蓋以帛為之自此至弓箭俱洪武
年間停造
刀盾八對盾制以木上畫獅子下飾硃漆刀金塗紅靶
緑鞘紅緣間㸃鯋魚皮為飾帶青絛紅穗
弓箭十八副每副弓一櫜二黑質紅緣刺緑斜皮雲子
鐵釘鉸絡于韋帶箭三十枝以竹為之上用翎下鐵鏃
金鼓旗一對紅質黑金鼓二字闊二幅硃漆攅竹竿并
貼金木鎗頭通長一丈四尺九寸末有鐵纂上飾紅纓
畫角十枝木質黑漆戧金文上寶相花中單龍纒身雲
文下八寶雙海馬為飾
花匡鼓二十面木質紅油匡畫寶相花釘鈸環皆擺錫
粉塗革面畫獅子繡毬徑一尺七寸掛以紅絨匾絛
掆鼓一面紅油木匡畫寶相花粉塗革面畫荷并葉鐵
釘環鈸皆擺錫懸以紅絨綆
金鉦一面以響銅為之徑九寸邊有小竅外以紅竹匡
絡以紅絨綆
鑼二面鑼口徑一尺三寸
板一串鐵力木板六各長一尺一寸上闊一寸九分下
闊二寸五分聨以青絛
笛二管以竹為之長一尺六寸六孔
戲竹一對硃漆竹柄通長六尺内貼金木龍頭七寸竹
絲二十四莖長四尺五寸上垂紅緑帉錔
大樂鼓一面紅油木匡畫寶相花冒以革傅以粉畫荷
并葉匡高一尺六寸面徑二尺抹金銅釘鈸環木紅絹
鼓衣畫盤螭并花文舉以紅木扛紅絨絛
板一串制同前但加紅緑帉錔
杖鼓八面黑漆木匡細腰戧金花文粉塗革面聨以紅
綆掛以青絛木紅絹鼓衣畫盤螭并花文及有貼金木
魚首銜紅緑帉錔名魚頭鞭
笛四管貼金木龍頭通長一尺七寸鹿角管束兩末八
孔龍口銜紅緑帉錔
頭管四管以烏木為管長六寸八分以牙管束卷蘆為
梢九竅
絳引旛一對每把硃漆攅竹竿帶貼金銅龍頭長一丈
二尺五寸内龍頭一尺旛用五色平羅長六尺三寸闊
五寸五分四角紅羅蓋高七寸五分圍二尺七寸五分
蓋上有抹金銅頂鈒花文緑二簷共長一尺九寸紅緑
帉錔四自此至信旛腰皆用緑色描金香草文二簷銷
金雲文旛下綴五色板自此至節凡竿柄或以木為之
挑竿銅龍頭皆以鐵為鈎
傳教旛一對每把硃漆攅竹竿帶貼金銅龍頭共長一
丈二尺五寸内龍頭一尺旛用紅平羅長六尺三寸闊
五寸五分四角紅羅蓋高七寸五分圍二尺七寸五分
緑腰描金香草文紅二簷共長一尺九寸銷金雲文旛
上黄羅牌内書青傳教二字四垂紅緑帉錔旛下綴五
色板
告止旛一對制同前傳教但青平羅二簷黄羅牌内書
青告止二字凡旛帉錔以羅為之蓋上銅頂鈒花文
信旛一對制同傳教但黄平羅二簷黄羅牌内書青信
字
梧杖一對硃漆攅竹杖兩末貼金通長六尺九寸五分
儀刀二對刻木為刀鞘并靶銀地貼金為螭虎文紅帉
錔
立𤓰一對硃漆攅竹柄通長六尺九寸内貼金木質𤓰
頭及龍頭一尺四寸
骨朶一對硃漆攅竹柄通長六尺九寸内貼金木骨朶
及龍頭一尺六寸
斧一對硃漆攅竹柄通長六尺九寸内貼金木斧長一
尺六寸五分
㦸八對硃漆攅竹竿通長一丈二尺五寸五分内貼金
木㦸及龍頭二尺五分
矟八對硃漆攅竹竿通長一丈二尺五分内貼金木矟
及龍頭一尺七寸
麾一把硃漆攅竹竿帶貼金銅龍頭通長一丈二尺五
寸五分内龍頭鐵鈎一尺緑蓋下三紅纓為三層每層
各綴抹金銅頂藍斜皮雲蓋下綴銅鈴其緑蓋上抹金
銅頂鈒花文
幢一把制同麾但為五纓五層
節一把制同麾但為八纓八層
響節三對硃漆貼銀攅竹竿通長一丈二寸五分内鐵
條長一尺二寸五分貫銅鐵錢十二衣用紅平羅銷金
鳳文長一尺五寸闊八寸上加貼金木圓頂下有盤攀
頂線四條銅錢文天下太平
紅銷金圓傘一把傘骨面闊并頂徑四尺一寸五分傘
柄并貼金木葫蘆共長一丈九寸面用紅平羅紅三簷
銷金香草雲文邊凡傘柄俱用紅油竹間纒以藤惟曲
柄硃漆攅竹為之
紅圓傘一把傘骨面闊并頂徑四尺一寸五分傘柄并
貼金木葫蘆共長一丈九寸面用紅平羅畫雲文紅三
簷畫瑞草文
紅曲柄傘二把每把傘骨面闊并頂徑四尺一寸五分
傘柄并貼金木葫蘆共長一丈九寸面用紅平羅紅三
簷當曲柄處用鐵心貼金木龍頭承傘
紅方傘二把每把傘骨面闊并頂徑四尺傘柄并貼金
木葫蘆共長一丈九寸面用紅平羅紅三簷其頂四角
抹金銅龍頭四箇
青圓扇四把每把扇及黑漆攅竹柄通高一丈七寸五
分内扇見圓高三尺三寸五分面背風衣俱用青平羅
面畫升降孔雀雲文背銷金龍團花文
紅圓扇四把每把扇及黑漆攅竹柄通高一丈七寸五
分内扇見圓高三尺三寸五分面背并風衣俱用紅平
羅面畫四季花背銷金龍團花文
誕馬四匹紅轡青韁紅油皮韉
鞍籠一箇皮質紅油貼金升降龍文并邊香草文
馬杌一箇木質銀裹銀釘鉸中鈒盤龍文間抹金
拂子二把黑漆木柄用銅環銅釘鉸繫素氂牛尾末垂
紅帉錔今拂用馬尾紅纓為心
交椅一把紅織金紵絲褡襠木質銀葉裹銀釘鉸中鈒
花雲龍文穿以紅匾絛四垂紅帉錔間抹金
脚踏一箇紅織金紵絲踏褥木質銀葉裹銀釘鉸鈒方
勝文間抹金
水盆一箇手巾一條寛緣平底鈒盤龍邊鈒香草文銀
質間抹金
水罐一箇有蓋有提小口巨腹鈒花文銀質間抹金
香爐一箇兩耳三足有蓋鈒龍文硃漆竿貼金龍頭并
尾銀質渾抹金
香盒一箇蓋鈒龍文邊鈒香草文銀質渾抹金
紅紵絲拜褥一
紅紗燈籠二對紅油竹骨下有燭盤䝉以紅紗玉色紗
蓋硃漆竿貼金龍頭并尾
魫燈一對紅油鐵骨下有燭盤木座以魫籠之竿同紗
燈
帳房一座以青綿布為之緑色螭頭硃漆柱并帳竿竿
首各施彩粧蹲獅頂用氊
　
　
　
　
　
　
　
　
　
　
　明會典卷一百五十二
欽定四庫全書
　明會典卷一百五十三
　　工部七
　　　皇妃儀仗
紅杖一對硃漆攅竹為杖銅裹兩末長四尺九寸
清道旗一對純青質硃漆攅竹竿通長一丈二尺五寸
内貼金木鎗頭長一尺七寸銅束
絳引旛一對硃漆竿帶貼金銅鳳頭共長一丈二尺五
寸内鳳頭并鐵鈎一尺旛用五色平羅長六尺三寸闊
五寸五分四角寶蓋高七寸五分圍二尺七寸五分緑
腰青二簷寶蓋四角鳳頭垂抹金銅珮一十六箇銅鈴
三十六箇簷用銷金雲花文其蓋上有抹金銅頂鈒花
文旛下綴五色板凡挑竿銅鳳頭以鐵為鈎
戈氅一對硃漆竿通長一丈二尺五寸帶貼金木戈頭
長一尺六寸二分粉板綴五色羅氅長六尺三寸闊五
寸五分旛末綴抹金銅鈴五箇板畫飛鳥
㦸氅一對與戈氅制同通長一丈二尺五寸内貼金㦸
龍頭長一尺七寸五分
儀鍠氅一對硃漆攅竹竿帶貼金儀鍠頭通長一丈二
尺五寸五分内貼金儀鍠頭一尺三寸五分繫抹金銅
頂一箇垂五色平羅氅長六尺三寸闊五寸五分氅下
銅鈴五箇
梧杖一對硃漆攅竹杖貼金兩末通長六尺九寸五分
儀刀一對刻木為刀鞘及靶貼金鳳文為飾垂紅帉錔
其鳳文貼銀為地
班劒一對刻木為劒其上有靶靶下有龍頭銜劒貼金
為飾劒貼以銀垂紅帉錔
立𤓰一對硃漆攅竹柄貼金𤓰立置其首承以龍頭通
長六尺九寸内龍頭及𤓰長一尺四寸
卧𤓰一對與立𤓰製同但𤓰卧置其首通長六尺九寸
貼金𤓰并龍頭長一尺二寸五分
鐙杖一對硃漆攅竹杖貼金木鐙置其首承以貼金龍
頭通長六尺九寸内鐙并龍頭長一尺六寸
骨朶一對硃漆攅竹柄貼金木骨朶置其首承以貼金
龍頭通長六尺九寸内骨朶并龍頭長一尺六寸
金鉞一對硃漆攅竹柄貼金木斧形置其上承以貼金
龍頭通長六尺九寸内金鉞并龍頭長一尺六寸五分
響節二對貼金柄長一丈二寸五分以鐵條貫銅錢十
二置其首長一尺二寸五分紅羅衣籠之銷金鳳文長
一尺五寸節頂木質貼金飾其銅錢文天下太平下有
盤攀頂線四條
青方傘二把傘骨面闊并頂五尺五寸傘柄并貼金木
葫蘆共長一丈一尺五寸九分其面冒以青羅垂青三
簷傘頂四角加抹金銅鳳頭凡傘柄俱用竹加紅油間
纒以藤
紅繡圓傘一把傘骨面闊并頂四尺二寸五分傘柄并
貼金木葫蘆共長一丈一尺二寸九分其面冒以紅羅
繡雲文垂紅三簷繡雲鳳文
紅繡方扇四把扇及柄通高一丈一尺二寸面用紅羅
繡鸞鳳花文背用紅羅銷金團花風衣皆紅素羅扇見
圓高三尺三寸五分凡扇柄俱用攅竹加黑漆
紅花圓扇四把連扇及柄通高一丈一尺二寸内扇見
圓三尺三寸五分面用紅羅繡四季花背紅羅銷金團
鳳風衣俱紅素羅
青繡圓扇四把連扇及柄通高一丈一尺二寸内扇見
圓三尺三寸五分面用青羅繡升降孔雀雲文背用青
羅銷金團鳳風衣俱青素羅
間抹金銀交椅一把木質銀葉裹間抹金飾中鈒雲鳳
文四垂紅絲帉錔紅織金紵絲褡襠
間抹金銀脚踏一箇木質銀葉裹間抹金飾中鈒方勝
花文紅織金紵絲踏褥
拂子二把以素氂牛尾為拂黑漆為拂柄垂紅絲帉錔
今拂用馬尾心用紅纓
間抹金銀水盆一箇銀盆間抹金飾中鈒雲鳳文邊鈒
香草文手巾一條
間抹金銀水罐一箇銀質間抹金飾有蓋有提小口巨
腹鈒花文
間抹金銀香爐一箇銀質間抹金兩耳三足有蓋鈒鳳
文以硃漆竿舉之抹金銅鳳頭并尾
間抹金銀香合一箇銀合間抹金飾蓋鈒鳳文邊鈒香
草文
間抹金銀唾盂一箇銀為盂間抹金飾形圓如缶蓋僅
掩口下有盤鈒鳳文洪武年間停造
間抹金銀唾壺一箇銀為壺間抹金飾小口巨腹有蓋
鈒鳳文洪武年間停造
紅紗燈籠二對硃油竹骨有燭盤外以紅紗蒙之玉色
紗為蓋硃漆竿貼金鳳頭尾
鳳轎一乘青頂上抹金銅珠頂四角抹金銅飛鳳四各
垂銀香圓寶蓋并綵結轎身硃紅漆木匡三面篾織紋
簟繪以翟文抹金銅鈒花葉片裝釘硃紅漆木轎扛抹
金銅鳳頭鳳尾裝飾青銷金羅緣邊硃紅簾并看帶内
紅交牀并坐踏褥
紅銷金羅轎衣一件頂銷金寶珠文瀝水香草文看帶
并幃皆鳳文
紅油絹雨轎衣一件
行障二葉紅素綾為之繪雲鳳文瀝水香草文坐障一
葉紅素綾為之繪雲鳳文
　　　東宫妃儀仗
紅杖一對硃漆攅竹杖銅裹兩末長四尺九寸
清道旗一對青質青火焰脚硃漆攅竹竿通長一丈二
尺五寸内貼金木鎗頭一尺七寸
絳引旛一對硃漆攅竹竿貼金銅鳳頭共長一丈二尺
五寸内鳳頭長一尺旛用五色平羅長六尺三寸闊五
寸五分旛下有五色板四角寶蓋高七寸五分圍二尺
七寸五分緑腰緑三簷抹金鳳頭四箇垂抹金銅珮一
十六箇銅鈴三十六箇凡挑竿銅鳳頭以鐵為鈎蓋上
抹金銅頂鈒花文
儀鍠氅一對硃漆竿帶貼金儀鍠頭通長一丈二尺五
寸五分内貼金儀鍠頭一尺三寸五分抹金銅頂一箇
氅用五色平羅長六尺三寸闊五寸五分氅下綴銅鈴
五箇
戈氅一對硃漆攅竹竿帶貼金頭通長一丈二尺五寸
内貼金頭一尺六寸二分氅用五色平羅長六尺三寸
闊五寸五分氅下銅鈴五箇
㦸氅一對與戈氅制同惟貼金頭長一尺七寸五分
梧杖一對硃漆攅竹杖兩末貼金通長六尺九寸五分
儀刀一對刻木為刀鞘及靶貼金鳳文為飾垂紅帉錔
其鳳文貼銀為地
班劒一對刻木為劒其上有靶靶下有龍頭銜劒皆貼
金為飾垂紅帉錔
立𤓰一對硃漆攅竹柄貼金木𤓰立置其首承以貼金
龍頭通長六尺九寸内𤓰及竿頭長一尺四寸
卧𤓰一對與立𤓰制同但𤓰卧置其首𤓰及竿頭長一
尺二寸五分
鐙杖一對硃漆攅竹杖以貼金木鐙置其首承以貼金
龍頭通長六尺九寸内貼金頭長一尺六寸
骨朶一對硃漆攅竹柄以貼金木骨朶置其首承以貼
金龍頭通長六尺九寸骨朶頭長一尺六寸五分
金鉞一對硃漆攅竹柄貼金木竿頭中為斧形承以貼
金龍頭通長六尺九寸内竿頭長一尺六寸五分
響節二對貼金攅竹竿長一丈二寸五分竿首以鐵條
貫銅鐵錢十二長一尺二寸五分紅銷金衣籠之長一
尺五寸衣用雲鳳文節頂以木為之貼金飾下有盤攀
頂線四銅錢文天下太平
青方傘二把傘骨面闊并頂五尺五寸柄并貼金葫蘆
共長一丈一尺五寸九分其面冒以青羅垂青三簷傘
頂四角加抹金銅鳳頭四箇凡傘柄俱用竹加紅油間
纒以藤
紅素圓傘二把傘骨面闊并頂四尺二寸五分柄并貼
金葫蘆共長一丈一尺二寸九分其面冒以紅羅垂紅
三簷
紅繡圓傘一把傘骨面闊并頂四尺二寸五分柄并貼
金葫蘆共長一丈一尺二寸九分其面冒以紅羅繡雲
文垂紅三簷繡鸞鳳雲文
紅繡方扇四把扇及柄通高一丈一尺二寸面用紅羅
繡升降鸞鳳文背紅羅銷金團花文風衣俱用紅素羅
凡扇柄皆用攅竹加黑漆
紅繡花圓扇四把扇及柄通高一丈一尺二寸内扇見
圓三尺三寸五分面用紅羅繡四季花背紅羅銷金團
鳳文風衣俱用紅素羅
青繡圓扇四把扇及柄通高一丈一尺二寸内扇見圓
三尺三寸五分面用青羅繡升降孔雀文背青羅銷金
團鳳文風衣俱用青素羅
抹金銀交椅一把木質銀葉裹純抹金椅中鈒雲鳳文
穿以紅絲絛四垂紅絲帉錔紅織金紵絲褡襠
抹金銀脚踏一箇木質銀葉裹純抹金方勝花文紅織
金紵絲踏褥
拂子二把以紅纓為心素氂牛尾籠之黑漆柄垂紅絲
帉錔今拂用馬尾心用紅纓
抹金銀水盆一箇銀盆純抹金中鈒雲鳳文邊鈒香草
文手巾一條
抹金銀水罐一箇銀罐純抹金有蓋有提小口巨腹
抹金銀香爐一箇銀爐純抹金兩耳三足鈒雲鳳文以
硃漆竿舉之加抹金銅鳳頭尾
抹金銀香盒一箇銀盒純抹金蓋鈒鳳文邊鈒香草文
紅紗燈籠二對紅油竹骨外以紅紗蒙之青紗為蓋下
有燭盤硃漆竿加貼金鳳頭并尾
鳳轎一乘青頂上抹金銅珠頂四角抹金銅飛鳳四各
垂銀香圓寶蓋并綵結轎身硃紅漆木匡三面篾織紋
簟繪以翟文抹金銅鈒花葉片裝釘硃紅漆木轎扛抹
金銅鳳頭鳳尾裝飾青銷金羅緣邊硃紅簾并看帶内
紅交牀并坐踏褥
紅羅銷金轎衣一件紅羅為之頂用銷金寶珠文瀝水
香草文看帶并幃皆鳳文
紅油絹雨轎衣一件
小轎一乘頂并四柱坐椅兩扛皆硃紅漆上施抹金銅
珠頂四角抹金雲朶扛兩頭抹金鳳頭尾幔頂用礬紅
紵絲
紅素轎衣二件紵絲一羅一
紅油絹雨轎衣一件
行障二葉以紅素綾為之繪雲鳳文瀝水香草文
坐障一葉紅素綾為之繪雲鳳文
　　　親王妃儀仗(公主世子妃俱同/)
紅杖一對硃漆攅竹杖銅裹兩末長四尺九寸
清道旗一對青質青火焰脚硃漆攅竹竿上貼金木鎗
頭下有銅束通長一丈二尺五寸内鎗頭長一尺七寸
柄或以木為之
絳引旛一對每把硃漆攅竹竿帶貼金銅鳳頭通長一
丈二尺五寸内鳳頭一尺其旛用五色平羅長六尺三
寸闊五寸五分四角鳳頭紅蓋緑腰高七寸五分圍二
尺七寸五分緑二簷共長一尺九寸紅緑帉錔下綴五
色板其上有抹金銅頂鈒花文凡挑竿銅鳳頭以鐵為
鈎自此至鐙杖凡竿柄或以木為之帉錔以羅為之
㦸氅一對每把硃漆攅竹竿通長一丈二尺五寸内貼
金木㦸頭一尺七寸五分氅用五色平羅長六尺三寸
闊五寸五分氅下綴銅鈴五箇上硃漆木板
梧杖一對各長六尺九寸五分硃漆攅竹為杖兩末貼
金
儀刀一對漆貼銀地金鳳文并貼金靶通長六尺三寸
内刀靶一尺六寸五分紅絲帉錔
班劒一對刻木為劒并靶靶下有龍頭皆貼金惟劒身
貼銀為飾紅絲帉錔
立𤓰一對硃漆攅竹柄通長六尺九寸内貼金木質𤓰
頭及龍頭一尺四寸
卧𤓰一對硃漆攅竹柄通長六尺九寸内貼金木質𤓰
頭及龍頭一尺二寸五分
骨朶一對硃漆攅竹柄通長六尺九寸内貼金木質骨
朶及龍頭一尺六寸
鐙杖一對硃漆攅竹柄通長六尺九寸内貼金木鐙及
龍頭一尺六寸
響節二對貼銀攅竹竿通長一丈二寸五分内鐵條長
一尺二寸五分貫銅鐵錢十二衣用紅平羅銷金鳳文
長一尺五寸闊八寸節頂木質貼金飾銅錢文天下太
平攀頂線四
青方傘二把每把傘骨面闊并頂徑四尺傘柄并貼金
木葫蘆共長一丈九寸面用青平羅青三簷四角抹金
銅鳳頭四箇凡傘柄俱用紅油竹間纒以藤
紅綵畫雲鳳傘一把傘骨面闊并頂徑四尺一寸五分
傘柄并貼金木葫蘆共長一丈九寸面用紅平羅紅三
簷綵畫雲鳳文
青孔雀圓扇四把每把連扇及柄通高一丈七寸五分
内扇見圓三尺三寸五分面用青平羅綵畫升降孔雀
雲文背銷金寶珠團文攅竹柄黑漆
紅花扇四把每把連扇及柄通高一丈七寸五分内扇
見圓三尺三寸五分面用紅平羅綵畫四季花背銷金
寶珠團文攅竹柄黑漆
交椅一把木質銀葉裹銀釘鉸中鈒雲鳳文間抹金垂
紅帉錔礬紅織金紵絲褡襠
脚踏一箇木質銀葉裹中鈒方勝文間抹金礬紅織金
紵絲踏褥
水盆一箇銀質寛緣平底鈒雲鳳文香草邊間抹金手
巾一條
水罐一箇銀質有蓋有提鈒花為飾間抹金
紅紗燈籠二對紅油竹骨下有燭盤䝉以紅紗玉色紗
蓋硃漆竿兩末貼金鳳頭尾
拂子二把黑漆木柄用銅環圏幷銅釘鉸繫素氂牛尾
垂紅絲帉錔今拂用馬尾心用紅纓
鳳轎一乘青頂上抹金銅珠頂四角抹金銅鳳四各垂
綵結轎身硃紅漆木匡三面篾織紋簟繪以翟文抹金
銅鈒花葉片裝釘硃紅漆木轎扛抹金銅鳳頭尾裝飾
青銷金羅緣邊硃紅簾并看帶内紅交牀并坐踏褥
木紅平羅轎衣一件頂銷金寶珠瀝水銷金香草文看
帶并帷俱銷金鳳文
木紅油絹雨轎衣一件
小轎一乘轎頂并四柱坐椅兩扛皆硃紅漆上施抹金
銅寶珠頂四角抹金銅雲朶扛首尾抹金鳳頭尾幔頂
用礬紅紵絲
礬紅素紵絲轎衣一件
木紅平羅轎衣一件
木紅油絹雨轎衣一件
行障二葉紅素綾為之繪雲鳳文瀝水繪香草文
坐障一葉紅素綾為之繪雲鳳文
　　　郡王妃儀仗
紅杖一對硃漆攅竹杖銅裹兩末長四尺九寸
清道旗一對青質青火焰脚硃漆竹竿上貼金木鎗頭
通長一丈二尺五寸内鎗頭一尺七寸柄或以木為之
絳引旛一對每把硃漆攅竹竿帶貼金銅翟頭通長一
丈二尺五寸内翟頭一尺旛用五色平羅長六尺三寸
闊五寸五分四角翟頭紅蓋高七寸五分圍二尺七寸
五分緑腰銷金香草文緑二簷共長一尺九寸銷金雲
文四垂紅緑帉錔下綴五色板其上有銅頂鈒花文自
此至骨朶凡竿柄或以木為之
㦸氅一對每把硃漆攅竹竿通長一丈二尺五寸内貼
金木㦸一尺七寸五分氅用五色平羅長六尺三寸闊
五寸五分氅下銅鈴五箇上硃漆木板
梧杖一對長六尺九寸五分硃漆攅竹為杖兩末貼金
班劒一對刻木為劒并靶靶下有龍頭皆貼金惟劒貼
銀為飾紅帉錔
立𤓰一對硃漆攅竹柄通長六尺九寸内貼金木質𤓰
頭及龍頭一尺四寸
骨朶一對硃漆攅竹柄通長六尺九寸内貼金木質骨
朶及龍頭一尺六寸
響節一對貼銀攅竹竿通長一丈二寸五分内鐵條長
一尺二寸五分貫銅鐵錢十二衣用紅平羅銷金翟文
長一尺五寸上加貼金木圓頂其銅錢文天下太平攀
頂線四
青方傘二把每把傘骨面闊并頂徑四尺傘柄并貼金
木葫蘆共長一丈九寸面用青平羅青三簷四角抹金
銅翟頭四箇凡傘柄俱用紅油竹間纒以藤
紅圓傘一把傘骨面闊并頂徑四尺一寸五分傘柄并
貼金木葫蘆共長一丈九寸面用紅平羅畫雲文紅三
簷畫雲翟文
青圓扇二把每把連扇及柄通高一丈七寸五分内扇
見圓三尺三寸五分面用青平羅綵畫升降孔雀雲文
背銷金寶珠團文竹柄黑漆攅竹為之
紅圓扇二把每把連扇及柄通高一丈七寸五分内扇
見圓三尺三寸五分面用紅平羅綵畫四季花背銷金
寶珠團文竹柄黑漆攅竹為之
交椅一把木質銀葉裹銀釘鉸中鈒花雲翟文垂紅帉
錔四間抹金礬紅織金紵絲褡襠
脚踏一箇木質銀葉裹中鈒方勝文間抹金礬紅織金
紵絲踏褥
拂子二把每把黑漆木柄用銅環銅釘鉸繫素氂牛尾
垂紅帉錔今拂用馬尾
紅紗燈籠一對紅油竹骨下有燭盤䝉以紅紗玉色紗
蓋硃漆竿兩末貼金翟頭尾
水盆一箇銀質寛緣平底鈒雲翟文間抹金手巾一條
水罐一箇銀質有蓋有提鈒花為飾間抹金
翟轎一乘青頂上抹金銅珠頂四角抹金銅翟四各垂
綵結轎身硃紅漆木匡三面篾織紋簟繪以翟文抹金
銅鈒花葉片裝釘硃紅漆木轎扛抹金銅翟頭尾裝飾
青銷金羅緣邊硃紅簾并看帶内紅交牀并坐踏褥
木紅平羅銷金轎衣一件頂銷金火焰寶珠瀝水銷金
香草文看帶并帷銷金翟文
木紅油絹雨轎衣一件
行障二葉紅素綾為之彩畫雲翟文瀝水彩畫香草文
坐障一葉紅素綾為之彩畫雲翟文
　　　郡主儀仗
紅杖一對硃漆攅竹杖銅裹兩末長四尺九寸
清道旗一對青質青火焰脚硃漆攅竹竿上加貼金木
鎗頭通長一丈二尺五寸竿或以木為之
班劒一對刻木為劒并靶靶下有龍頭皆貼金惟劒貼
銀為飾紅帉錔
梧杖一對硃漆攅竹杖兩末貼金通長六尺九寸五分
自此至骨朶凡竿柄或以木為之
立𤓰一對硃漆攅竹柄通長六尺九寸内貼金木質𤓰
頭及龍頭一尺四寸
骨朶一對硃漆攅竹柄通長六尺九寸内貼金木骨朶
及龍頭一尺六寸
響節一對貼銀攅竹竿通長一丈二寸五分内鐵條長
一尺二寸五分貫銅鐵錢十二衣用紅平羅銷金翟文
長一尺五寸上加貼金木圓頂其銅錢文天下太平攀
頂線四
青方傘一把傘骨面闊并頂徑四尺傘柄并貼金木葫
蘆共長一丈九寸面用青平羅青三簷四角抹金銅翟
頭四箇凡傘柄俱用紅油竹間纒以藤
紅圓傘一把傘骨面闊并頂徑四尺一寸五分傘柄并
貼金木葫蘆共長一丈九寸面用紅平羅畫雲文紅三
簷畫雲翟文
青圓扇二把每把扇及黑漆攅竹柄通高一丈七寸五
分内扇見圓三尺三寸五分面背風衣用青平羅面畫
升降孔雀雲文背銷金寶珠團文
紅圓扇二把每把扇及黑漆攅竹柄通高一丈七寸五
分内扇見圓三尺三寸五分面背風衣用紅平羅面畫
四季花背銷金寶珠團文
交椅一把木質銀葉裹銀釘鉸穿以紅匾絛四垂紅帉
錔間抹金桃紅絹褡襠
脚踏一箇木質銀葉裹銀釘裝釘鈒方勝文間抹金桃
紅絹踏褥
水盆一箇銀質寛緣平底鈒翟文邊鈒香草文間抹金
水罐一箇銀質有蓋有提間抹金
紅紗燈籠一對紅油竹骨蒙以紅紗玉色紗蓋下有燭
盤硃漆竿貼金翟頭并尾
拂子二把黑漆木柄用銅環銅釘鉸繫素氂牛尾末垂
紅帉錔今拂用馬尾
翟轎一乘青頂上抹金銅珠頂四角抹金銅飛翟四各
垂綵結轎身硃紅漆木匡三面篾織紋簟繪以翟文抹
金銅鈒花葉片裝釘硃漆木轎扛抹金銅翟頭尾裝飾
青銷金羅緣邊硃紅簾并看帶内紅交牀并坐踏褥
紅羅銷金轎衣一件頂銷金寶珠瀝水銷金香草文看
帶并帷銷金翟文
紅油絹雨轎衣一件
行障二葉紅素綾為之繪雲翟文瀝水繪香草文
坐障一葉紅素綾為之繪雲翟文
　
　
　
　
　
　
　
　明會典卷一百五十三
欽定四庫全書
　明會典卷一百五十四
　　工部八
　　　城垣
　　諸司職掌
凡皇城京城牆垣遇有損壞即便丈量明白見數計料
所用磚灰行下聚寶山黑窑等處闗支其合用人工咨
呈都府行移留守五衛差撥軍士修理若在外藩鎮府
州城隍但有損壊係干緊要去處者隨即度量彼處軍
民工料多少入奏修理如係腹裏去處於農隙之時興
工
　　事例
天順六年令後軍都督府并守門官軍巡視京城九門
城垣如有損壞低窪該門官軍隨即填補修理　成化
十年令都城外四圍沿河居住軍民人等越入牆垣偷
魚割草竊取磚石等項輕則量情懲治重則㕘奏拏問
枷號示衆若該城徇情縱容不理及四隣知而不首者
皆治以罪其守門官軍亦不許於城外河邊栽種牧放
因而引惹外人入内作踐違者一體治罪　𢎞治六年
奏准皇城各門紅鋪著令巡視城垣委官時常㸃視比
較應修理者隨即具呈修理其直宿官軍不行用心看
守致有損失應㕘究者徑自㕘究
　　　壇場
　　諸司職掌
凡天地壇場若有損壞去處合修理者督工計料修整
合漆飾者行下營繕所差工漆飾所用木石磚灰顔料
等項行下抽分竹木局等衙門照數關支
　　事例
𢎞治十三年奏准天地山川壇内縱放牲畜作踐及私
種籍田外餘地并奪取籍田禾把者俱問罪牲畜入官
犯人枷號一月發落
　　　廟宇
　　諸司職掌
凡歴代聖帝明王忠臣烈士及名山嶽鎮應合祭祀神
祇廟宇務要時常整理如遇新創奉㫖起造功臣享堂
須要委官督工計料依制建造
　　事例
正統八年勑凡嶽鎮海瀆祀廟屋宇牆垣或有損壞及
府州縣社稷山川文廟城隍一應祀典神祇壇廟頽廢
者即令各該官司修理合用物料酌量所在官錢内支
給收買或分派所屬殷實人户備辦於秋成時月起倩
夫匠修理不許指此多派虛費民財及修蓋淫祠妄用
民力若嶽鎮海瀆廟宇焚毁不存用工多者布按二司
同該府官斟酌民力量宜起蓋仍先畫圖奏來定奪凡
修完應祀壇廟皆選誠實之人看守所司時加提督遇
有損壞即依例修整不許廢壞仍令巡按御史按察司
官按臨巡視　成化十五年令天下祀典神祇祠廟應
修理者務要申達合干上司勘實斟酌定奪
　　　公廨
　　諸司職掌
凡在京文武衙門公廨如遇起蓋及修理者所用竹木
磚瓦灰石人匠等項或官為出辦或移咨刑部都察院
差撥囚徒著令自辦物料人工修造果有係干動衆奏
聞施行
　　事例
永樂二年奏准今後大小衙門小有損壞許令隸兵人
等隨即修葺果房屋倒塌用工浩大務要委官相料計
用夫工物料數目官吏人等保勘申部定奪修理　𢎞
治元年奏准今後各衙門但有門窓等項損壞原物見
在者官為出料修理原物不在者就令經該官吏及看
守之人出料自賠修理
　　　倉庫
　　諸司職掌
凡在京各衙門倉庫如有損壞應合修理者即便移文
取索人匠物料修整如本處倉庫不敷應合添蓋者須
要相擇地基計料如式營造所用木竹磚石灰瓦丁線
等項行下抽分竹木局等衙門關支如是工匠物料不
敷預為措辦足備以候應用
　　事例
洪武十四年計在京一嵗官俸軍糧之數令各建倉儲
蓄以便支給　永樂九年奏准倉厫損壞者該衛修理
缺少者工部蓋造　正統二年修蓋倉厫初差工部堂
上官提督後復添設員外郎一員職專修倉仍以堂上
官提督後又差内臣及户部管倉堂上官提督
　　　營房
　　諸司職掌
凡在京各衛軍人營房及駝馬象房如有起蓋修理所
用物料官為支給若合用人工隸各衛者各衛自行定
奪差軍隸有司者定奪差撥囚徒或用人夫修造果有
係干動衆奏聞施行
　　土牆營房每間合用
　　　桁條五根　　椽木五十根　　蘆柴一束半
　　　釘二十五枚　瓦一千五百片　石灰五斤
　　　獄具
　　諸司職掌
凡在京各衙門合用刑具皆須較勘如法應合應付者
方許應付
　　應天府採辦
　　　笞　　　　杖　　　　㭄
　　龍江提舉司成造
　　　枷　　　　杻
　　寶源局打造
　　　鐵索　　　鐵鐐
　　事例
刑部每年該用長枷五百二十面手肘七百八十副拶
指一千三百把每把用綿繩一條方枷二百六十面竹
板三千片每猫竹一根長一丈九尺圍圓九寸破竹十
三片長四尺五寸闊一寸五分鐵索六百五十條鎖頭
六百五十箇鐵鐐七百八十副鐵釘三千箇
都察院每年該用長枷一百二十面手肘四百二十副
拶指八百把每把用綿繩一條方枷二百六十面竹板
三千片照前尺寸鐵索九十條鎖頭九十箇鐵鐐四百
副鐵釘二千箇
大理寺每年該用拶指四百四十把每把用綿繩一條
竹板七百八十片照前尺寸
成化二十一年奏准刑部都察院問擬徒罪以下俱送
工部其笞杖罪囚免其運灰量為收銀置辦獄具其修
倉囚犯亦令每日出銀一分按月送部成造枷鐐等具
以備法司取用有可修理者仍送部修理應用
　　　工匠
國初造作以囚人罰充工役工滿本部咨送刑部都察
院引赴御橋叩頭發落至今猶然若供役工匠則有輪
班住坐之分具列于後
　　　工役囚人
　　諸司職掌
凡在京犯法囚徒或免死工役終身或免徒流笞杖罰
役准折如遇造作去處度量所用多寡若重務者用重
罪囚徒細務者用笞杖之數臨期奏聞移咨法司差撥
差人監管督工其當該法司造勘合文册一本發本部
收掌一本發内府收貯如遇囚徒工完委官查理工程
無欠行移原問衙門再查犯由明白於内府銷號合疎
放者發應天府給引寧家合充軍者咨呈都府照地方
編發若在工有逃竄之數即便差人勾提果有病故等
項相視明白埋瘞移咨原問衙門銷號如是缺工未完
移文撥補
　　則例
每徒一年蓋房一間餘罪三百六十日准徒一年共蓋
房一間杖罪不拘杖數每三名共蓋房一間
每正工一日
　鈔買物料等項八百文為准　　雜工三日為准
　挑土并磚瓦附近三百擔每擔重六十斤為准
　半里二百擔　　一里一百擔　　二里五十擔
　三里三十五擔　四里二十五擔　五里二十擔
　六里一十七擔　七里一十五擔　八里一十三擔
　九里一十一擔　十里一十擔
打牆每牆高一丈厚三尺闊一尺就本處取土為准
　　事例
　　囚犯該撥厰分
真犯竊盜計贓以竊盜論常人盜倉庫錢糧常人盜官
畜産卑幼盜己家財雇工人盜家長財物撥臺基厰八
里莊黑窰厰修倉其計贓准竊盜監守自盜倉庫錢糧
盜贓而故買撥馬鞍山灰厰周口灰厰大峪楸棍厰磁
家務灰厰寅洞山厰西山齋堂炭厰楊村南北厰尹兒
灣南北厰蔡村掘河獨流厰
洪武十八年孟氏子孫犯罪該工役詔今後聖賢之後
犯工役者俱免　二十八年詔凡罰役死者免追家屬
補役　永樂三年奏准凡犯笞杖罪無力准工許詣屯
所為民種田聴官給牛具種子(詳見刑部/)
　　　輪班人匠
　　諸司職掌
凡天下各色人匠編成班次輪流將齎原編勘合為照
上工以一季為滿完日隨即查原勘合及工程明白就
便放回週而復始如是造作數多輪班之數不敷定奪
奏聞起取撮工本户差役定例與免二丁餘丁一體當
差設若單丁重役及一年一輪者開除一名年老殘疾
户無丁者相視揭籍明白疎放其在京各色人匠例應
一月上工一十日歇二十日若工少人多量加歇役如
是輪班各匠無工可造聴令自行趂作
　計各色人匠一十二萬九千九百七十七名
　　五年一班
　　　木匠三萬三千九百二十八名　裁縫匠四千
　　　六百五十二名
　　四年一班
　　　鋸匠九千六百七十九名　瓦匠七千五百九
　　　十名　油漆匠五千一百三十七名　竹匠一
　　　萬二千七百八名　五墨匠二千七百五十三
　　　名　粧鑾匠五百七十三名　雕鑾匠五百二
　　　名　鐵匠四千五百四十一名　雙線匠一千
　　　八百九十九名
　　三年一班
　　　土工匠一千三百七十六名　熟銅匠一千二
　　　百四名　穿甲匠二千五十七名　搭材匠一
　　　千一百一十二名　筆匠一百二十名　織匠
　　　一千四十三名　絡絲匠二百四十名　挽花
　　　匠二百九十一名　染匠六百名
　　二年一班
　　　石匠六千一十七名　艌匠九千三百六十名
　　　　船木匠一萬五百六名　箬篷匠四百七十
　　　七名　櫓匠三十九名　蘆篷匠二十二名
　　　戧金匠五十四名　絛匠一百四十九名　刋
　　　字匠一百五十名　熟皮匠九百九十二名
　　　扇匠六十六名　魫燈匠七十五名　氊匠二
　　　百九十九名　毯匠一百五十八名　捲胎匠
　　　一百九名　鼓匠一百二名　削藤匠四十八
　　　名　木桶匠九十四名　鞍匠一十三名　銀
　　　匠九百一十四名　銷金匠五十九名　索匠
　　　二百五十五名　穿珠匠一百四名
　　　一年一班
　　　表褙匠三百一十二名　黑窰匠二千三百七
　　　十三名　鑄匠一千六十名　繡匠一百五十
　　　名　蒸籠匠二十三名　箭匠四百二十一名
　　　　銀硃匠八十四名　刀匠一十二名　琉璃
　　　匠一千七百一十四名　剉磨匠一千一百二
　　　十五名　弩匠一百一十二名　黄丹匠二十
　　　二名　藤枕匠三十四名　刷印匠五十八名
　　　　弓匠一百六十二名　旋匠四十六名　紅
　　　窰匠一百九名　洗白匠三十名　羅帛花匠
　　　六十九名
　　事例
洪武二十六年本部奏准各照諸司役作繁簡更定班
次率三年或二年輪當給與勘合凡二十三萬二千八
十九名　宣德元年詔凡工匠户有二丁三丁者留一
丁四丁五丁者留二丁六丁以上者留三丁餘皆放回
俟後更代單丁量年久近次第放回殘疾老幼及無本
等工程者皆放回　五年奏准南京及浙江等處工匠
起至北京者俱未有定籍許令附籍大興宛平二縣
六年奏准差官查理浙江南直隸蘇松等府州失班工
匠惟造軍器及織造者存留若單丁以營造放回者令
當後班其丁多失班一次者赴部補班二次三次以上
并從前不當班者送問罰班其廣東江西二布政司令
南京工部照例遣官查理　又令今後逃匠初來者皆
優容一月俟居止定然後供役　十年詔民匠先因在
逃編充武成三衛軍匠者待山陵畢日仍充民匠令在
京居住依例輪班　景泰五年奏准輪班工匠二年三
年者俱令四年一班重編勘合給付　天順元年勑外
府輪班人匠照永樂間定制差撥不許内官兼管　成
化七年議准各監局軍匠有逃故者行該部查補不許
徑拘京衛所官杖併逼要出錢雇人買免　二十一年
奏准輪班工匠有願出銀價者每名每月南匠出銀九
錢免赴京所司類齎勘合赴部批工北匠出銀六錢到
部隨即批放不願者仍舊當班　𢎞治元年奏准添設
主事清理内外衙門軍民住坐輪班工匠其輪班者做
工納價等項清查年終類奏其住坐者軍匠行移兵部
施行民匠轉行清軍御史督併各該衙門具備細脚色
造册繳部查考其内府監局行逃務要依式開具從實
貫址及上工處所違者先行法司提問經該吏典及識
字人役　十三年奏准内府匠作犯該監守常人盜竊
盜掏摸搶奪者俱問罪送發工部做工炒鐵等項其餘
有犯徒流罪者拘役住支月糧笞杖准令納鈔　兩京
工部各色作頭犯該雜犯死罪無力做工與侵盜誆騙
受財枉法徒罪以上者依律拘役滿日俱革去作頭止
當本等匠役若累犯不悛情犯重者監候奏請發落杖
罪以下與别項罪犯拘役滿日仍當作頭
　
　
　
　
　
　
　明會典卷一百五十四
欽定四庫全書
　明會典卷一百五十五
　　工部九
　　　虞衡清吏司
郎中員外郎主事掌天下虞衡山澤之事而辨其時禁
　　採捕
虞衡掌採捕之事野味以供賓祭皮張翎毛以供軍器
軍裝皆不可缺者至於禁令亦本司所掌今并載之
　　　野味
　　諸司職掌
凡每嵗祭祀及供御并嵗時筵宴合用野味預先行移
各司府州著落所屬於山林去處多辦走獸湖泊去處
多辦飛禽照依坐定嵗辦數目令各處獵户除春夏孕
字之時不採外當於秋間採捕其各項活野味依例用
寛大籠櫃差人沿途如法喂養茁壯到部出給長單一
樣二本并闗給勘合進赴内府光禄寺交收將長單一
本批迴入卷一本就留本司備照如有倒死不堪之數
驗其解物人在路果無延緩稽遲日期者止是著令賠
償起解如是故行遲緩者問罪
　計各處嵗辦一萬四千二百五十隻
　　湖廣三千隻　本司分派附近府州二千五百隻
　　　坐去窵逺府州五百隻
　　　辰州府八十隻　永州府一百隻　衡州府七
　　　十隻　寶慶府六十隻　襄陽府一百二十隻
　　　　郴州三十隻　靖州二十隻　安陸州二十
　　　隻
　　江西一千隻　本司分派附近府分八百隻坐去
　　　窵逺府分二百隻
　　　南安府一十五隻　袁州府六十隻　贛州府
　　　六十隻　吉安府六十五隻
　　直隸七千五百隻　　　河南一千二百隻
　　浙江八百隻　　　　　山東七百五十隻
　見今嵗辦野味一萬四千五百一十四隻
　　浙江八百隻　　　　　江西一千隻
　　湖廣三千隻　　　　　河南一千二百隻
　　山東七百五十隻　　　應天府三百隻
　　直隸蘇州府四百隻　鎮江府三百隻　廬州府
　　　八百隻　寧國府二百隻　揚州府一千五十
　　　三隻　淮安府二千六十一隻　池州府二百
　　　隻　常州府三百隻　安慶府五百隻　松江
　　　府三百隻　太平府三百八隻　徽州府二百
　　　一隻　和州一百隻　廣德州二百九隻　徐
　　　州五百隻　滁州一十二隻
　嵗進供應野味活鹿二百六十七隻活天鵝三百二
　十隻
　　河南二百二十七隻
　　　河南府生鹿五十七隻　汝寧府生鹿七隻
　　　南陽府生鹿七十隻　懷慶府生鹿一十一隻
　　　　衛輝府生鹿二十六隻　彰德府生鹿五十
　　　六隻　開封府天鵝六十五隻
　　直隸廬州府天鵝七十四隻生鹿一十隻　淮安
　　　府天鵝六十八隻生鹿二隻　揚州府天鵝六
　　　十六隻生鹿二隻　鳳陽府天鵝三十一隻生
　　　鹿一十六隻
　　山東天鵝一十六隻生鹿一十隻
　　事例
宣德十年奏准江南直隸及布政司所進野味俱送南
京光禄寺江北直隸及布政司所進野味俱送北京光
禄寺　正統元年奏准各處所進獐麂鷀䳓等野味依
彼中時值易價鈔就彼官庫收貯年終開報　成化二
十二年奏准大祀該用大樣角鹿二十五隻先期㑹計
行廬鳳二府河南布政司嵗辦鹿隻内每三隻准買一
隻常數外増三隻備用餘仍嵗辦起解　南京工部奏
准江南司府州縣嵗辦活鹿每一隻收銀一兩七錢天
鵝一隻收銀五錢解南京光禄寺收買供進　𢎞治元
年南京光禄寺奏准令原産有司府州縣照舊採捕解
納
　　　皮張
　　諸司職掌
凡各處每嵗差人起解雜色皮張及各該軍衛屯田去
處倒死頭匹皮貨到部照例開給長單勘合付解人進
納若熟皮劄付丁字庫交收生皮劄付皮作局熟造類
進設或成造軍器等項皮張不敷須要預為收買其收
貯在庫之數務要時常整㸃不致腐壞
　計各處嵗辦雜皮二十一萬二千張
　　江西二萬張　　　　浙江二萬張
　　河南一萬五千張　　福建一萬張
　　山東一萬五千張　　四川一萬張
　　廣西一萬張　　　　廣東一萬張
　　湖廣二萬張　　　　陜西二萬張
　　北平二萬張　　　　　山西二萬張
　　直隸二萬二千張
　見今嵗辦雜皮三十四萬七百六十一張
　　浙江三萬三千張　　　江西三萬三千張
　　福建二萬張　　　　　湖廣三萬三千張
　　山東二萬五千張　　　山西三萬二千張
　　廣東一萬五千張　　　廣西一萬五千張
　　四川一萬五千張　　　河南二萬五千張
　　陜西三萬張　　　　順天府五千七百八十張
　　直隸蘇州府四千張　鎮江府四千張　廬州府
　　　二千張　寧國府四千張　揚州府五千張
　　　淮安府四千張　池州府一千張　常州府二
　　　千張　安慶府一千張　松江府二千張　太
　　　平府四千張　徽州府三千張　和州一千張
　　　　廣德州三千張　徐州三千張　真定府三
　　　千七百一十三張　保定府三千七百五十張
　　　　河間府二千一百三十六張　永平府一千
　　　三百九十張　順德府七百張　廣平府二千
　　　二百一十四張　大名府三千七十八張
　　　翎毛
　　諸司職掌
凡造箭合用翎毛或各處嵗辦或官為收買如遇差人
起解到部劄付丁字庫交收仍出給長單勘合付解人
進納
　計各處嵗辦一千三百五十五萬六千根
　　江西三百萬根　　　浙江三百萬根
　　河南六十萬根　　　福建五十萬根
　　山東六十萬根　　　四川一十萬根
　　廣西一十萬根　　　廣東一十萬根
　　湖廣二百萬根　　　陜西五十萬根
　　北平五十萬根　　　山西五十萬四千根
　　直隸二百五萬二千根
　見今各處嵗辦翎毛二千二百七十二萬六千五百
　五十根
　　浙江三百九十三萬一千一百四十四根
　　江西三百九十七萬七千六十六根
　　福建七十四萬三千九百四十二根
　　湖廣五百七十七萬九千七十七根
　　山東六十萬根　　　　山西五萬四千根
　　廣東六十九萬九千一百三十九根
　　廣西二十一萬四千七百二十六根
　　四川二十四萬四千四十八根
　　河南六十萬根　　　　陜西五十萬根
　　順天府六萬八千一百七十八根
　　應天府一十六萬五千二百七根
　　直隸蘇州府九十五萬五千一百三十五根　鎮
　　　江府二十三萬一千一百六十四根　廬州府
　　　二十二萬四千五百六根　寧國府一十二萬
　　　八千四百一根　揚州府三十萬一千二百六
　　　根　淮安府五十三萬六千八百四十五根
　　　池州府二十三萬七千二百八十八根　常州
　　　府一十八萬二千九百三十三根　安慶府一
　　　百八萬九千七百七十八根　松江府三十四
　　　萬五千九百六根　太平府七萬根　徽州府
　　　五萬根　和州二十一萬三千八百一十五根
　　　　廣德州一萬根　徐州五萬根　滁州六千
　　　根　河間府六萬七千根
　　事例
洪武二十三年詔浙江等處河泊所翎毛不係上産免
徵　正統十四年奏准浙江等布政司并直隸府州縣
今後解納嵗辦帶毛硝熟麂皮每三分為率一分作退
毛硝熟鴨翎俱折鵝翎
　　　禁令
　　諸司職掌
凡歴代帝王忠臣烈士先聖先賢名山嶽鎮神祇凡有
德澤於民者皆建廟立祠因時致祭各有禁約設官掌
管時常㸃視不許軍民於内作踐䙝瀆其有荒蕪山場
蘆蕩去處如遇官府營造取用竹木蘆柴等項須要臨
時定奪禁約設若官無所用聴民採取
　　事例
洪武二年令天下神祇不在祀典而嘗有功德於民事
蹟昭著者其祠宇禁人毁撤　九年遣官祭歴代帝王
陵寢禁樵採設陵户　宣德十年詔各處山場園林湖
池坑冶及花果樹木等項原係民業曽經官府採取見
有人看守及禁約者悉聴採取
　
　
　
　
　明會典卷一百五十五
欽定四庫全書
　明㑹典卷一百五十六
　　工部十
　　　軍器軍裝
　　諸司職掌
凡軍器專設軍器局軍裝設針工局鞍轡設鞍轡局掌管時
常整㸃若有缺少件數隨即行下本局算計物料委官監督
定立章程如法造完差人進赴内府該庫收貯如遇軍職衙
門闗支仍復計較可否果係應合闗人數即便奏聞照依軍
法定律支給如係舊管征差軍士不應闗給者行移駮問馬
鞍務要查勘本軍先前曽無闗過或轉納何處要見明白纔
方放支不許含糊一槩支給若直𨽻及各布政司呈稟成造
亦須定奪具奏行下依式造完明白支撥仍拘收原關舊損
件數入官修理若各處有司嵗造之數起解到部務要辨驗
堪中行下該庫交收如有不堪者就將原經手人員取問其
軍裝衣鞋别無定例若有奉旨給賞臨期下庫支給
　　軍法定律每一百户
　　　銃手一十名　刀牌手二十名　弓箭手三十
　　　名　鎗手四十名
　　軍器局造
　　　二意角弓　交阯弓　黑漆鈚子箭　有蠟弓
　　　弦　無蠟弓弦　魚肚鎗頭　蘆葉鎗頭　馬
　　　軍鴈翎刀　步軍腰刀　將軍刀　馬軍义
　　　紅油團牌　水磨鐵帽　水磨頭盔　水磨鎖
　　　子䕶頂頭盔　紅漆齊腰甲　水磨齊腰鋼甲
　　　　水磨栁葉鋼甲　水銀摩娑長身甲　併鎗
　　　馬赤甲
　　針工局造
　　　長胖襖　　　袒□袴
　　鞍轡局造
　　　鞍　　　　　轡　　　　鞭
　　事例
凡青布鐵甲每副用鐵四十斤八兩造甲每副重二十
四斤至二十五斤
銅手銃重五六斤至十斤
軍器鞍轡二局成造
　　每年一造
　　　鐵盔三千六百頂　甲三千六百副　腰刀三
　　　千六百把　長鎗一千八百條　鐵牌盔二百
　　　四十頂　團牌二百四十面　撒袋一千八百
　　　副　腰刀鞓帶三千六百條
　　三年一造
　　　碗口銅銃三千箇　手把銅銃三千把　銃箭
　　　頭九萬箇　信砲三千箇　椵木馬子三萬箇
　　　　檀木槌子三千把　檀木送子三千根　檀
　　　木馬子九萬箇
　　南京兵仗局前厰季造數
　　　硃紅油貼金勇字鐵盔一百五十頂　硃紅漆
　　　貼金勇字皮盔二百頂　硃紅油貼金勇字牌
　　　手鐵盔五十頂　併鎗馬赤甲四百副　黑漆
　　　二意角弓二百四十張　弓弦六百八十條
　　　明素油撒袋二百四十副　黑漆鞘靶腰刀三
　　　百四十副　黑漆透甲鐵箭射馬鐵箭共一萬
　　　七千五十枝　硃紅布漆攅竹桿馬鎗一百條
　　　　硃紅布漆攅竹桿旗鎗一十條　硃紅布漆
　　　鍍水銀獅子頭團牌五十面　斬馬刀五十把
洪武四年以脚蹬弩給各邊將士仍令天下軍衛如式
製造　七年令線穿甲悉易以皮　十一年定天下嵗
造軍器數盔甲等項一萬三千四百六十五件馬步軍
刀二萬把　十六年令造甲每副領葉三十片身葉三
百九分心葉十七肢窩葉二十俱用石灰淹裹軟熟皮
穿浙江沿海并廣東衛所用黑漆鐵葉綿索穿成其餘
俱造明甲　二十年令天下都司衛所各置局軍士不
堪征差者習弓箭穿甲等匠免致勞民　二十三年以
天下嵗造弓箭擾人令工匠輪班赴京成造　二十五
年令官軍闗領軍器將姓名數目造册收貯仍於各器
上記官軍姓名損失即令償官　二十六年造栁葉甲
鎖子頭盔六千副給　城守衛軍士　永樂元年奏准
造弓式面闊三指其力自七十斤至四十斤分為四等
箭造尖銳錐箭造腰刀靶通用斜皮銃砲或専用熟銅
或生熟銅相兼鑄造　二年奏准各處成造軍器合用
顔料係軍衛者軍衛自辦係有司者有司支撥不許將
不係土産硃漆等項高貴之物一槩科擾　正統元年
奏准令旗令牌在外不許輕造閒常不許擅用班師之
後照驗還官　四年令造軍器於兵仗局各取一件為
式每三月差給事中御史試驗　又令天下各衛所所
造軍器每月具報惟湖廣銅鼓等衛路逺者嵗終一報
　景泰二年奏准通行天下衛所每衛一季成造盔甲
鎗刀弓各四十件圓牌二十面弦八十條箭一千二百
枝撒袋四十副銃箭四百枝每千户所一季成造盔甲
鎗刀弓各十件圓牌五面弦二十條箭三百枝撒袋十
副銃箭一百枝永為定例仍令巡按御史同按察司官
五年一次吊卷查盤如有成造不如法及侵欺等項情
弊就便追問　五年令各處守備官採取雜木製銃箭
火藥操演務要密切關防不許漏洩式樣違者重罪
天順八年造戰車製如民間小車但前増三面木板闊
二丈二尺高六尺彩畫飛虎獸面上開小窓下三面各
留銃眼　成化二年令每步隊造小車六輛輛載九人
軍裝二人推挽放銃七人行則為陣止則為營空處張
掛布圍畫作獅頭牌面又於營外每車添設木樁二根
絆馬索一條每車用布幕二扇俱用旗鎗張掛小紅纓
頭并生鐵鈴鐺　又奏准天下衛所照依原定則例督
匠按季成造軍器完日會同原辦物料有司掌印官員
查㸃見數如法試驗堪中仍用油漆調硃於㸃過軍器
背面書寫某衛某所某年某季成造字樣候至五年本
部通行各該巡按御史查盤若各該衛所官旗人等仍
前侵欺物料以致缺料成造及不如法者將指揮千百
户各降一等敘用不許管事旗軍人等各發極邊衛分
充軍　𢎞治十一年奏准成造令旗令牌三百面副每
旗定用闊絹一幅長四尺闊一尺九寸每鎗連桿長六
尺五寸圍圓二寸三分每牌連卧虎蓋長八寸厚七分
俱編令字一號起至令字三百號止用火烙印記仍置
印信文簿一扇開立前件遇有征進并内外鎮巡等項
官員領去各邊應用隨將原領旗牌逐一附寫字號若
有事故等項繳回奏換就於前件項下明白註銷如有
損壞或比對原號不同者聴從本部㕘提究問　又奏
准於河南鈞磁二州各委官燒磁砲五千箇完日送巡
撫官處驗中運送來京轉發該局收貯備用　𢎞治十
三年奏准成造斬馬大刀完日差人解部山東二千五
百把河南二千把浙江四千把福建二千把江西一千
五百把南直隸二千五百把　又奏准成造拒馬木一
千架竹牌二千面滚刀五千把　又奏准今後各處解
到軍器本部收候𩔖送該庫交收敢有生事刁難需索
財物者重罪不饒　又奏准各處軍器局造作長鎗斬
馬刀牌甲弓箭不如法者都布按三司堂上委官各府
衛掌印官并管局委官㕘問降級　各處巡按御史都
布按三司分巡分守官查盤軍器若衛所官旗人等侵
欺物料那前補後虚數開報及三年不行造册奏繳者
官降一級帶俸差操旗軍人等發邊衛充軍其各該都
司并分巡分守官怠慢誤事者㕘究治罪
凡火器係内府兵仗局掌管在外不許成造其銅鐵手
把銃碗口銃邊關奏討及添造必須鎮守巡撫等官公
同會議該用數目明白奏准鑄造給用
　　　火車　火傘　大將軍　二將軍　三將軍
　　　奪門將軍　神鎗　神銃　斬馬銃　手把銅
　　　銃　手把鐵銃　碗口銃　一窩蜂　神機箭
　　　　銃箭　襄陽礮　信礮　盞口礮　神礮
　　　大樣神機礮　小樣神機礮　碗口礮　銅礮
　　　　大礮　小礮　旋風銅礮　礮裏礮
　　　　右軍器
洪武九年令將作司造綿布戰衣用紅紫青黄四色江
西等處今後造戰襖表裏異色使將士變更服之以新
軍號謂之鴛鴦戰襖　宣德十年定造胖襖則例每件
長四尺六寸裝綿花絨二斤袴裝綿花絨半斤䩺鞋各
長九寸五分至一尺或一尺二分　成化十五年奏准
各處解到胖襖袴鞋俱送東西廣備二庫仍差御史及
本部官各一員眼同官攅人等驗收　十八年令山西
大同太原平陽并澤潞等處所屬嵗辦皮張折造胖襖
袴鞋留貯行都司以備官軍之用甘州河橋巡檢司日
稅羊皮及毛成造皮襖分給墩軍延綏寧夏嵗造胖襖
袴鞋就彼貯庫其嵗辦皮張成造皮襖備用　𢎞治二
年奏准給散守墩架礮夜不收人等胖襖每三年一次
　十一年奏准山西大同太原照舊徵收胖襖平陽并
澤潞等五州胖襖該於本布政司寄庫者照先年例每
件折銀一兩五錢候支盡之日仍徵本色　十五年奏
准南京各庫收貯胖襖袴鞋每五年一次差官揀選三
十萬副令南京兵部差馬快船作次運送來京備用
　　　　右軍裝
　
　
　
　
　
　
　
　
　
　
　
　明會典卷一百五十六
欽定四庫全書
　明會典卷一百五十七
　　工部十一
　　　窰冶
窰冶燒造鑄造諸器物及紙劄之費皆官府取用若銅錢與
鈔兼行於民間尤不可缺者今並載之而鑄造則例加詳焉
　　　磚瓦
　　諸司職掌
凡在京營造合用磚瓦每嵗於聚寶山置窑燒造所用
蘆柴官為支給其大小厚薄樣制及人工蘆柴數目俱
有定例如遇各處支用明白行下各該管官員放支管
事作頭每季交替仍將所燒過物件支銷其見在之數
明白交割若修砌城垣起蓋倉庫營房所用磚瓦數多
須要具奏著落各處人民共造如燒造琉璃磚瓦所用
白土例於太平府採取
　　琉璃窰
　　　每一窑裝二樣板瓦坯二百八十箇計匠七工
　　　用五尺圍蘆柴四十束
　　　每一窑裝色二百八十箇計匠六工用五尺圍
　　　蘆柴三十束四分用色三十二斤八兩九錢三
　　　分二釐
　　黑窰
　　　每中窑一座裝到大小不等磚瓦二千三百箇
　　　計匠八十八工用五尺圍蘆柴八十八束
　　事例
洪武間令各處客船量數帶載沿江燒造官磚於本部
交納以後停止　永樂三年令照舊例納磚每百料船
納磚二十五箇沙磚加倍後減定磚二十箇沙磚三十
箇　宣德二年令沿河一帶燒磚以河南山東二都司
并直隸衛所撥軍夫五千名仍以添設官十五員分行
提督　成化十七年添設郎中二員於山東河南及南
北直隸原有窑處減半燒造　𢎞治八年奏准停止燒
磚官員請勑河南山東及南北直隸巡撫官委府州縣
官管理仍以布按二司分巡分守官提督燒造
　　　陶器
　　諸司職掌
凡燒造供用器皿等物須要定奪樣制計算人工物料
如果數多起取人匠赴京置窑興工設或數少行移饒
處等府燒造
　　事例
嵗造内府供用庫每年該用磁罈一千五百箇光禄寺
每年該用缸罈缾共五萬一千八百五十箇隻俱分派
河南布政司并直隸真定府燒造河南彰德府每年造
缾罈缸共一萬七千二百八十四件鈞州每年造缾罈
缸共一萬七千二百八十三件直隸真定府曲陽縣每
年造缾罈缸一萬七千二百八十四件俱送光禄寺供
用　正統元年奏准減省燒造供用庫每嵗止派磁罈
七百五十箇　景泰五年奏准光禄寺缾罈以三分為
率二分以本寺日進月進内府并賞内外官缾罈俱令
盡數送寺備用量派一分以省民力　天順三年奏准
光禄寺奏造素白磁龍鳳文碗楪以十分為率減造四
分　成化四年奏准光禄寺磁器仍依四分例減造
十七年奏准光禄寺嵗用缾罈仍照舊例或二年或三
年一次奏造仍令厨役關領必須委官親詣處所挨次
支用凡損失就於本厨名下照數追賠還官　𢎞治十
五年奏准光禄寺嵗用缸缾罈自本年為止已造完者
解用未完量減三分之一仍令本寺該管人員撙節有
輕易及毁失者許科道官查究送問賠償
　　　鑄器
　　諸司職掌
凡鑄造銅鍋銅櫃等器及打造銅鍋銅竈鐵窓鐵猫等
件行下寶源局定奪模範及計算合用銅鐵木炭等項
明白具數呈部行下丁字庫抽分竹木局放支督工依
式鑄造
　　　鑄造
生銅一斤用炭一十二兩　黄熟銅一斤用炭一斤
紅熟銅一斤用炭一斤　　生鐵一斤用炭一斤
　　　打造
紅熟銅一斤用炭八斤　　黄熟銅一斤用炭八斤
𤓰鐵一斤用炭一斤八兩
　　事例
凡鑄親王各土官衙門金牌信符并上直守衛官軍金
牌俱令寶源鑄印二局官金牌信符會同尚寶監於内
府金牌厰同造印記會同印綬監於内府六科廊同造
造完送銀作局鍍金其鑄鐘用響紅銅於鑄鐘厰鑄造
　　　銅鐵
　　諸司職掌
凡各處爐冶每嵗煽煉銅鐵彼先行移各司嵗辦後至
洪武十八年四月内欽依住罷至今不曽復設如果缺
用即須奏聞復設爐冶採取生礦煅煉著令有司差人
陸續起解照例送庫收貯如係臨邊用鐵去處就存聴
用
　計各處爐冶該鐵一千八百四十七萬五千二十六斤
　　湖廣六百七十五萬二千九百二十七斤
　　廣東一百八十九萬六千六百四十一斤
　　北平三十五萬一千二百四十一斤
　　江西三百二十六萬斤
　　陜西一萬二千六百六十六斤
　　山東三百一十五萬二千一百八十七斤
　　四川四十六萬八千八十九斤
　　河南七十一萬八千三百三十六斤
　　浙江五十九萬一千六百八十六斤
　　山西一百一十四萬六千九百一十七斤
　　福建一十二萬四千三百三十六斤
　見今各處嵗辦鐵課
　　福建布政司共二十八萬四千六百三十斤
　　浙江布政司七萬四千五百八十三斤
　　廣東潮州府程鄉縣七萬斤
　　遵化鐵冶班匠工程燒炭人匠七十一户該木炭
　　一十四萬三千七十斤淘沙人匠六十三户該鐵
　　沙四百四十七石三斗鑄鐵等匠六十户附近州
　　縣人夫六百八十三名每年十月上工至次年四
　　月放工每年該運京鐵三十萬斤遵化三衛一所
　　一縣十萬斤薊州三衛一州七萬斤三河二衛二
　　縣六萬斤通州四衛一州七萬斤
　　事例
洪武初置湖廣鐵冶　七年置江西南昌府進賢冶臨
江府新喻冶袁州府分宜冶湖廣興國冶蘄州黄梅冶
山東濟南府萊蕪冶廣東廣州府陽山冶陜西鞏昌冶
山西平陽府吉州富國豐國二冶太原府大通冶潞州
潤國冶澤州益國冶每冶各大使一員副使一員　十
八年罷各布政司鐵冶　二十七年復置山西平陽吉
州豐國富國二鐵冶　又復置江西袁州府分宜縣鐵
冶　二十八年罷各布政司官冶令民得採煉出賣每
嵗輸課三十分取二　永樂二十年設四川龍州鐵冶
　成化十九年令遵化鐵厰嵗運京鐵每車一輛裝鐵
不得過一千七百斤車價不得過三兩五錢俱候農隙
之時領運交納
　　　鑄錢
　　諸司職掌
凡在京鼓鑄銅錢行移寶源局委官於内府置局每季
計算人匠數目其合用銅炭油麻等項物料行下丁字
庫等衙門放支如遇鑄完收貯奏聞差官類進内府司
鑰庫交納取批回實收長單附卷若在外各布政司一
體鼓鑄本部類行各司行下寶源局委官監督人匠照
依在京則例鑄完錢數就於彼處官軍收貯聴候支用
　　則例
當十錢一千箇燻模用油一十一兩三錢鑄錢連火耗
用生銅六十六斤六兩五錢炭五十三斤一十五兩二錢
當五錢二千箇燻模用油一斤四兩鑄錢連火耗用生
銅六十六斤六兩五錢炭五十三斤一十五兩二錢
當三錢三千三百三十三箇燻模用油一斤一十四兩
鑄錢連火耗用生銅六十五斤九兩二錢五分炭五十
三斤八兩三錢五分
折二錢五千箇燻模用油二斤五兩五錢鑄錢連火耗
用生銅六十六斤六兩五錢炭五十三斤一十五兩二錢
小錢一萬箇燻模用油一斤四兩鑄錢連火耗用生銅
六十六斤六兩五錢炭五十三斤一十五兩二錢
　　穿錢麻
　　　當十錢每串五百箇用一兩　當五錢每串五
　　　百箇用八錢　當三錢每串一千箇用一兩
　　　折二錢每串一千箇用七錢　小錢每串一千
　　　箇用五錢
　　銅一斤鑄錢不等(外増火耗一兩/)
　　　當十錢一十六箇折小錢一百六十文　當五
　　　錢三十二箇折小錢一百六十文　當三錢五
　　　十四箇折小錢一百六十文　折二錢八十箇
　　　折小錢一百六十文　小錢一百六十文
　　鑄匠每一名一日鑄
　　　當十錢一百二十六箇　當五錢一百六十二
　　　箇　當三錢二百三十四箇　折二錢三百二
　　　十四箇　小錢六百三十箇
　　銼匠每一名一日銼
　　　當十錢二百五十二箇　當五錢三百二十四
　　　箇　當三錢四百六十八箇　折二錢六百四
　　　十八箇　小錢一千二百六十箇
　　各處爐座錢數
　　　山東二十二座半每嵗鑄錢一千二百一十二
　　　萬一千文　山西四十座每嵗鑄錢二千三百
　　　三十二萬八千文　河南二十二座半每嵗鑄
　　　錢一千三百一十二萬二千文　浙江二十座
　　　每嵗鑄錢一千一百六十六萬四千文　江西
　　　一百一十五座每嵗鑄錢六千七百六萬八千
　　　文　北平二十一座每嵗鑄錢一千二百八十
　　　三萬四百文　廣西一十五座半每嵗鑄錢九
　　　百三萬九千六百文　陜西三十九座半每嵗
　　　鑄錢二千三百三萬六千四百文　廣東一十
　　　九座半每嵗鑄錢一千一百三十七萬二千四
　　　百文　四川一十座每嵗鑄錢五百八十三萬
　　　二千文
　　事例
洪武四年令鑄洪武通寶錢　二十年令各布政司停
止鑄錢　二十二年復鑄錢與鈔兼用更定錢樣分兩
　永樂六年令鑄永樂通寶錢　宣德八年令鑄宣德
通寶錢
　　　顔料
　　諸司職掌
凡合用顔料專設顔料局掌管淘洗青緑將見在甲字
庫石礦按月計料支出淘洗分作等第進納若燒造銀
硃用水銀黄丹用黑鉛俱一體按月支料燒煉完備逐
月差匠進赴甲字庫收貯如果各色物料缺少定奪奏
聞行移出産去處採取或給價收買鈔法紫粉所用數
多止用蛤粉蘇木染造時常預為行下本局多為備辦
用度如缺蛤粉一體收買
黑鉛一斤燒造黄丹一斤五錢三分三釐
水銀一斤燒造銀硃一十四兩八分二硃三兩五錢二分
次青碌石礦一斤淘造淨青碌一十一兩四錢三分
暗色碌石礦一斤淘造淨石碌一十兩八錢七分六釐
蛤粉一斤燒造紫粉一斤一兩六錢
䃃砂一斤燒造䃃砂碌一十五兩五錢
　　事例
洪武間聖㫖如今營造合用顔料但是出産去處便著
有司借倩人夫採取來用若不係出産去處著百姓怎
麽辦那當該官吏又不明白具奏只指著朝廷名色以
一科百以十科千百般苦害百姓似這等無理害民官
吏挐來都全家廢了不饒若那地面本出産却奏說無
以後著人採取得有時那官吏也不饒雖是出産去處
也須量著人的氣力採辦似這等百姓也不艱難生受
官民兩便若有司家因而生事擾害他的挐來全家廢
了不饒　永樂二十二年聖㫖古者工賦隨地所産不
强其所無比年如丹漆石青之類所司更不究産物之
地一槩下郡縣徵之郡縣逼迫小民鳩斂金幣詣京師
博易輸納而商販之徒乗時射利物價騰踴數十倍加
不肖官吏夤緣為奸計民所費朝廷得其千百之十一
其餘悉肥下人今宜切戒此弊凡合用之物必於出産
之地計直市之若仍蹈故習一槩科派以毒民者必誅
不宥　成化二年令内官監促辦累年未納物料急用
者以官銀收買不急者停止
　　　紙劄
　　諸司職掌
凡每嵗印造茶鹽引由契本鹽糧勘合等項合用紙劄
著令有司抄解其合用之數如庫缺少定奪奏聞行移
各司府州照依上年紙數抄造解納如遇起解到部隨
即辨驗堪中如法差人進赴乙字庫收貯聴用
　　産紙地方分派造解額數
　　　陜西十五萬張　湖廣十七萬張　山西十萬
　　　張　山東五萬五千張　福建四萬張　北平
　　　十萬張　浙江二十五萬張　江西二十萬張
　　　　河南五萬五千張　直隸三十八萬張
　　事例
宣德七年令各處進到紙劄不依原式及水濕不堪者
本部行移本處抄來補數　九年福建進到紙劄不合
原式及粗薄不堪其提調官令本部行按察司取招
　　　石灰
　　諸司職掌
凡在京營造合用石灰每嵗於石灰山置窑燒煉所用
人工窑柴數目俱有定例如遇各處支用明白行下各
該管人員放支其管事作頭每季交替仍將所燒過物
料支銷見在之數明白交割
每窑一座該正附石灰一萬六千斤合燒五尺圍蘆柴
一百七十八束計七十五工
　　事例
馬鞍山齋堂等處各置灰厰俱以武功三衛軍夫採燒
搬運赴京凡修理内外等項應用天順間奏准差指揮
千百户等官分管提督五年一替
　
　
　
　
　明會典卷一百五十七
欽定四庫全書
　明會典卷一百五十八
　　工部十二
　　　都水清吏司
　　諸司職掌
郎中員外郎主事掌天下陂池川瀆之政令
　　河渠
國朝重水利凡閘壩陂池橋道之事具載諸司職掌永
樂遷都後尤重漕運故河道洪泉等項有關漕事者事
例甚詳今具列於後
　　諸司職掌
凡各處閘壩陂池引水可灌田畝以利農民者務要時
常整理疏浚如有河水横流泛溢損壞房屋田地禾稼
者須要設法隄防止遏或所司呈稟或人民告訴即便
定奪奏聞若隸各布政司者照會各司直隸者劄付各
府州或差官直抵處所踏勘丈尺闊狹度量用工多寡
若本處人民足完其事就便差遣倘有不敷著令隣近
縣分添助人力所用木石等項於官見有去處支用或
發遣人夫於附近山場採取務在農隙之時興工毋妨
民業如水患急於害民其功可卒成者隨時修築以禦
其患
　計天下河道
　　盧溝河
盧溝河出山北代州泛溢輒壞民田廬宣德以來每河
岸衝決輒命官修築𢎞治二年命内官及文武官各一
員發軍民夫修治又命給事中御史各一員同管理工
役
　　滹沱河
滹沱河出真定府西山天順以來每決輒命官修築𢎞
治二年命真定等府衛發軍民同築
　　大通河
大通河在京城東自前元導昌平白浮甕山諸泉至通
州高麗莊長一百六十餘里每十里置一閘蓄水通舟
以免漕運陸輓之勞至國朝永樂以來諸閘猶多存者
仍設官夫守視成化間命文武官疏浚以通糧運稍通
復止而運河亦賴以濟遇有淤淺隨時挑浚
　　白河
白河在通州其源出口外經密雲縣合大通榆渾諸河
凡三百六十里至直沽入海每決輒發丁夫修築於淺
處設鋪舍置夫甲專管挑浚舟過則招呼使避淺而行
自此而南凡運河淺鋪以次而設
　　薊州河
薊州軍餉國初每嵗用遮洋船出海轉運而至風波甚
險𢎞治初議發軍夫萬人鑿河四十里以免海運每三
年一次修浚
　　衛河
衛河元名御河出河南輝縣至臨清州下直沽入海長
二千餘里今為運河每旱乾水溢輒發州縣丁夫修治
　　沁河
沁河出山西沁源縣由太行山麓至河南原武縣黑洋
山與河汴合流至徐州以濟徐吕二洪景泰五年於黑
洋山北黄河缺口開河以接舊道其水利深淺尺寸管
洪官每季奏報
　　汶河
汶河出山東泰安州萊蕪縣原山南從濟水西北流入
海元於寧陽縣堽城之左築壩遏之南流至今濟寧州
合沂泗二水以達于淮永樂九年修舊壩復於東平州
戴村築新壩而汶盡入漕河至分水龍王廟前四分南
流六分北流其南有洸河一道亦入漕河
　　黄河
黄河發源載于元史其流至河南散漫泛溢至山東峻
急衝決河防之法歴代有之正統十三年河溢滎陽縣
自開封府城北經曹濮州陽穀縣以入運河至兖州府
沙灣之東大洪之口而決諸水從之入海景泰四年命
官塞之乃更作九堰八閘以制水勢復於開封金龍口
筒瓦廂等處開渠二十里引河水東北入運河𢎞治二
年復決金龍口東北至張秋鎮入運河而紅荆口并陳
留通許二縣水俱淤淺復阻糧道命官塞之五年復決
命内臣及文武官徃治又決張秋運河水盡入海發丁
夫數萬於黄陵岡南浚賈魯河一帶分殺水勢下由梁
進口至丁家道口會黄河出徐州流入運河又從黄河
南浚孫家渡口别開新河一道導水南行由中牟至潁
州東入于淮又浚四府營淤河由陳留縣至歸德州分
為二派一由宿遷縣小河口一由亳縣渦河會于淮又
從黄陵岡至楊家口築壩堰十餘并築大名府三尖口
等處長隄二百餘里及修南岸干家店筒瓦廂等處隄
一百六十里始塞張秋更名曰安平鎮又於河東置減
水石壩下分五洞以洩水勢遇有淤塞損壞管河官隨
時修治(金龍口今/名荆隆口)
　　南旺湖
南旺湖在山東濟寧州周圍一百五十餘里中為二長
隄西隄設斗門上有橋外蓄水號曰水櫃隨時啓閉以
濟運河遇有淤塞管河官隨時挑浚
　　昭陽湖
昭陽湖北屬山東滕縣南屬沛縣周圍八十餘里納諸
縣水湖口置石閘放水入薛河由金溝口以達運河
　　徐州洪
徐州洪在徐州為運河要害亂石峭利凡百餘步又名
百步洪成化四年命官鑿石又甃石路長一百三十餘
丈二十年置石壩長八十丈遇有損壞管河官隨時修
築
　　吕梁洪
吕梁洪在徐州東南六十里有上下二洪相距七里亦
運河要害成化八年命官甃二石隄共長七十餘丈十
六年命官築石壩長一百六十五丈復於壩西築隄二
十餘丈洪東甃石路四百二十丈遇有損壞管河官隨
時修築
　　管家湖
管家湖在淮安府城西門外舊有隄永樂十四年命官
於湖内築長隄以便運舟隨時修築
　　寶應諸湖
自寶應縣至槐樓南諸湖相接西抵泗州盱眙縣界皆
運河所經湖東有隄長三十餘里洪武九年用磚修高
家潭等處成化二十一年造石隄漸修至二十餘里其
南高郵邵伯諸湖皆有石隄每嵗壞輒修築
　　康濟河
高郵湖運河所經舊有隄長三十餘里舟行湖中被風
觸隄徃徃破壞𢎞治三年命官於湖之東别開河一道
以避其險名曰康濟河南北各置閘以時啟閉又用磚
石修築東岸
　　浙西諸水
浙西諸水太湖為大納六府溪澗港瀆之水注於江河
以入于海每水道壅塞或下田不洩長洲吳江常熟諸
縣多被渰没永樂二年命官徃治自嘉定縣劉家港徑
入于海常熟縣白茅港徑入于江乃浚吳淞南北岸安
亭等浦引太湖諸水入劉家白茅二港使直注江海又
浚松江府范家浜至南蹌浦口上接大黄浦以達湖􁆢
之水𢎞治七年復命官發民夫二十萬自吳江至長橋
導太湖之水散入澱山陽城昆承等湖又開吳淞江并
大石趙屯等浦洩澱山湖水由吳淞江以達于海開白
茅港并白魚洪鮎魚口諸處洩昆承湖水以注于江又
開七浦鹽鐵等塘洩陽城湖水以達于海開湖州府漊
涇洩天目諸山之水自西南入于太湖開常州府北瀆
洩荆溪之水自西北入于太湖又開各斗門以洩運河
之水由江隂以入于江
　　泉
　兖州府
　　東平州九泉
　　　獨山泉　安圏泉　鐵鈎□泉　蓆橋泉　吳
　　　家泉　坎河泉　張胡郎泉　王老溝泉　芭
　　　頭山泉
　　汶上縣二泉
　　　龍鬭泉　朴當山泉
　　滋陽縣六泉
　　　闕黨泉　城西新泉　負瑕泉　東白泉　蔣
　　　詡泉　城東新泉
　　　　以上泉俱入汶水
　　鄒縣三泉
　　　栁青泉　江村泉　鱔眼泉
　　曲阜縣十八泉
　　　逵泉　車輞泉　雙泉　茶泉　栁青泉　兩
　　　觀下泉　新泉　濯纓泉　曲水詠歸泉　潺
　　　聲泉　温泉　連珠泉　青泥泉　埠下泉
　　　横溝泉　新安泉　南新泉　萬栁莊泉
　　泗水縣二十三泉
　　　泉林泉(即泗源/)　卞莊泉　潘波泉　吳家泉
　　　　黄隂泉　鮑村泉　社家泉　蔣家泉　東
　　　巖石縫泉　趙家泉　龜隂泉　曹家泉　岳
　　　陵泉　黄溝泉　珍珠泉　石河泉　壁溝泉
　　　　柘溝泉　西巖石縫泉　盧城泉　大玉泉
　　　　小玉泉　三角灣泉
　　滕縣十八泉
　　　荆溝泉　絞溝泉　趙溝泉　辛莊橋泉　南
　　　豹突泉　北豹突泉(六泉俱匯/于昭陽湖)　玉花泉　三
　　　山泉　玉灌泉　南石橋泉　北蔣溝泉(五泉/俱入)
　　　(薛河出金/溝口閘)　黄溝泉　百塚河泉　三家溝泉
　　　　黄家泉　龍灣泉　温水泉　魏莊泉(七泉/合流)
　　　(俱至徐州留城/小河入運河)
　　嶧縣三泉
　　　許池泉　許有泉　温水泉(三泉合流俱至徐/州留城小河入運)
　　　(河/)
　　寧陽縣十泉
　　　龍魚泉　龍港溝泉　張家泉　蛇眼泉　金
　　　馬莊泉　古城泉　朴當山泉　魯姑泉　栁
　　　青泉　暖泉
　　平隂縣一泉
　　　栁溝泉
　　　　以上泉俱入汶水
　濟南府
　　泰安州三十四泉
　　　下張狗跑泉　滔灣泉　報恩泉　栁林胡家
　　　泉　雙村馬黄溝泉　水磨泉　曲溝清泉
　　　西張鐵佛寺泉　栗林周家泉　□峪順河泉
　　　　新店鯉魚溝泉　□峪北滚泉　新店板橋
　　　溝泉　羊舍泉　羊舍斜溝泉　西南張家泉
　　　　山隂水泊泉　柴城東西二栁泉　宫里濁
　　　河泉　南村龍灣泉　下村木頭灣泉　力里
　　　力溝泉　侯村上泉　朔蔣溝泉　馬蹄溝泉
　　　　臭泉　良輔龍堂泉　龍謝泉　舊縣馬兒
　　　溝泉　南村梁家泉　黄前谷家泉　皂泥泉
　　　　范家溝泉　天封泉
　　新泰縣十四泉
　　　南師家泉　五峯泉　北鮑泉　南陳泉　西
　　　都泉　右河泉　劉社泉　零查泉　和莊泉
　　　　公家莊泉　孫村泉　崖頭泉　張家泉
　　　西周泉
　　肥城縣七泉
　　　鹹水泉　董家泉　臧家泉　吳家泉　王家
　　　莊泉　清泉　新開臧家泉
　　　　以上泉俱入汶水
　　萊蕪縣十泉
　　　郭郎泉　牛王泉　湖眼泉　蓮花池泉　鵬
　　　山泉　小龍灣泉　烏江泉　半壁店泉　鎮
　　　里泉　王家溝泉
　青州府
　　䝉隂縣五泉
　　　伏牛峪泉　泉河泉　順德泉　魯家泉　官
　　　橋泉
　　　　以上泉俱入沂水
　　事例
洪武二十七年勑諭凡天下陂塘湖堰可瀦蓄以備旱
熯宣洩以防霖潦者皆因其地勢修治之勿妄興工役
掊尅吾民　又遣監生及人材分詣天下督吏民修治
水利　永樂初差主事一員疏導山東寧陽縣等處泉
源以濟運河　十二年議罷海運即令本部尚書一員
及都督一員疏浚運河　十五年令伯一員充總兵官
創行漕事　又遣都督侍郎各一員及尚書一員伯二
員徃來提督而以本部員外郎主事二員分理　又遣
侍郎提督監察御史錦衣衛千户等官巡視　十九年
遣侯伯各二員分理濟寧等閘及徐州吕梁二洪通州
等處河道後徐州洪差御史一員又差郎中一員吕梁
洪差少卿一員又差河南按察司官一員又差郎中一
員又洪及閘河各差主事一員專管臨清閘則令提督
衛河提舉司主事兼管皆三年更代　宣德八年令沿
河無軍衛處免其民雜泛征科專修河道　正統二年
令有司秋成時修築圩岸疏浚陂塘以便農作仍具數
繳報俟考滿以憑黜陟　四年定巡視河道部屬官六
員而提督官則以濟寧為界其南屬侍郎一員北屬都
御史一員又以都督一員遞相提督　景泰元年令提
督河道專屬都御史　二年減巡視河道主事一員復
減巡河御史二員而以巡鹽御史兼理　三年設山東
府州縣管河官　六年令總督漕運都督兼理河道
又奏准修河人户免養馬　天順元年減淮安臨清沙
灣巡河主事三員仍差揚州一帶管河主事一員　二
年令河道三年一次挑浚　成化初定設主事一員管
山東寧陽縣等處泉源又添設兖州府同知一員專管
　七年始分河道為三節北自通州至德州南自沛縣
至儀真各屬郎中一員中自德州至濟寧屬山東按察
司官一員又以侍郎一員總理罷主事御史惟管洪閘
主事如故　八年復令長蘆巡鹽御史兼理通州臨清
一帶河道又御史一員兼理濟寧至南京河道　十年
令凡故決山東南旺湖沛縣昭陽湖隄岸及阻絶山東
泰山等處泉源者為首之人發充軍軍人犯者發邊衛
凡侵占各河岸牽路為房屋者治罪撤去凡漕河事悉
聴專掌官區處他官不得侵越凡所徵樁草并折徵銀
錢備河道之用者毋得以别事擅支凡府州縣添設通
判判官主簿閘壩官專理河防不許别委凡府州縣管
河及閘壩官有犯行巡河御史等官問理别項上司不
得徑自提問　十三年奏准管河郎中兼理河道驛傳
捕盜夫役等事　又令河道自通州至濟寧自濟寧至
儀真仍以郎中二員分理後雖陞職而任事如故　十
九年沛縣沽頭等閘别差主事一員提督　二十一年
罷河南布政司管河沁二水官添設主事一員　𢎞治
元年罷沽頭閘主事濟寧以南河道亦令巡鹽御史兼
理　又罷管河沁二水主事令管徐州洪主事提調
二年令各處河隄每年増築高一尺濶一尺管河官年
終具數奏聞　三年令山東勸農㕘政兼理山東河道
　又令各府州縣管河官帶領家人專在該管去處住
坐管理河道不許私回衙門營幹他事　七年復差沽
頭閘主事　八年因治河功完奏准仍以河道分三節
設官三員理之　又革淮揚二府通判山陽等縣主簿
　又令浙江按察司管屯官帶管浙西七府水利設主
事或郎中一員專管三年更代　十三年奏准河南地
方盜決及故決河防毁害人家漂失財物渰没田禾犯
該徒罪以上為首者若係旗舍餘丁民人俱發附近充
軍係軍調發邊衛
　
　
　
　
　
　
　
　
　
　
　
　
　
　
　
　明會典卷一百五十八
欽定四庫全書
　明會典卷一百五十九
　　工部十三
　　　閘壩
　　宛平縣
　　　青龍閘　白石閘廣源閘　髙梁閘　澄清閘
　　大興縣
　　　慶豐上下二閘　平津上下二閘
　　通州
　　　溥濟上下二閘　通流上下二閘　廣利閘
　　臨清州
　　　會通閘　臨清閘　南板閘　新開上閘
　　清平縣
　　　戴家灣閘　李家口魏家灣二減水閘
　　堂邑縣
　　　梁家鄉閘　上橋閘　土城中閘二減水閘
　　博平縣
　　　老隄頭北減水閘
　　聊城縣
　　　周家店閘　李海務閘　通濟橋閘　官窑等
　　　五減水閘
　　陽穀縣
　　　七級上下二閘　阿城上下二閘　荆門上下
　　　二閘
　　寧陽縣
　　　堽城東西二閘　堽城壩
　　滋陽縣
　　　金口閘　土婁閘　杏林閘　金口壩
　　東阿縣
　　　通源閘
　　壽張縣
　　　沙灣積水閘　師家壩　野猪腦堰
　　東平州
　　　戴家廟石減水閘　戴村壩
　　汶上縣
　　　開河閘　南旺北閘　南旺南閘　界首石口
　　　二積水閘
　　鉅野縣
　　　蓬子山壩
　　濟寧州
　　　分水閘　天井閘　在城閘　趙村閘　石佛
　　　閘　新店閘　新閘　仲家淺閘　師家莊閘
　　　　魯橋閘　上新閘　中新閘　下新閘　棗
　　　林閘　廣運閘　永通上閘　耐牢坡閘
　　鄒縣
　　　塂里積水閘
　　魚臺縣
　　　南陽閘　谷亭閘　八里灣閘　孟陽泊閘
　　　硯瓦溝陽城湖泥河三積水閘　蘇家壩
　　沛縣
　　　湖陵城閘　謝溝閘　新興閘　金溝口昭陽
　　　湖飛雲橋雞鳴臺四積水閘
　　徐州
　　　沽頭上中下三閘　黄家閘　徐州洪閘　吕
　　　梁上下二閘　留城境山二積水閘
　　清河縣
　　　新莊閘
　　山陽縣
　　　福興閘　清江閘　移風閘　板閘　磚閘
　　　新城上下二閘　清江浦東西二壩　淮安壩
　　　　滿浦壩　南鎖壩　仁義禮智信五壩
　　寶應縣
　　　七里溝菜橋口魚兒溝三減水閘　白馬湖七
　　　里溝槐樓三滚水壩
　　高郵州
　　　觀橋上下二閘　車邏王琴二減水閘　蛤蜊
　　　壩
　　江都縣
　　　雷公上下二塘　小新塘　句城塘　朝宗上
　　　下二閘　新開閘　大同閘　通江閘　留潮
　　　閘　新廟等十一減水閘　邵伯小壩　揚子
　　　橋古壩　𤓰洲十一壩　𤓰洲減水䃮
　　儀真縣
　　　清江等八閘　東門新高橋二減水閘　一壩
　　　至五壩　新壩　蔣家溝張家溝二減水䃮
　　　陳公塘
　　事例
宣德四年令凡運糧及解送官物并官員軍民商賈等
船到閘務積水至六七板方許開若公差内外官員人
等乘坐馬快船或站船如是急務就於所在驛分給與
馬驢過去並不許違例開閘進貢緊要者不在此例
成化間令凡閘惟進鮮船隻隨到隨開其餘務待積水
若豪强逼脅擅開走泄水利及開閘不依幫次爭鬭者
聽閘官將應問之人挐送管閘并巡河官處究問因而
閣壞船隻損失進貢官物及漂流係官糧米并傷人者
各依律例從重治罪干礙勢豪官員㕘奏究治其閘内
船已過下閘已閉積水已滿而閘官夫牌故意不開勒
取客船錢物者亦治以罪
　計閘壩洪淺夫
　　通州通流閘二共閘夫六十三名　溥濟閘二共
　　　閘夫六十五名　淺鋪十每鋪小甲一名夫十
　　　名　修隄小甲八名夫七十五名
　　通州左衛淺鋪二每鋪小甲一名夫十名　修隄
　　　小甲三名夫二十六名
　　通州右衛淺鋪四每鋪小甲一名夫十名　修隄
　　　小甲四名夫三十六名
　　定邊衛淺鋪二每鋪小甲一名夫十名　修隄總
　　　甲一名小甲四名夫四十五名　看厰夫五名
　　神武中衛淺鋪三每鋪小甲一名夫十名　修隄
　　　小甲五名夫四十五名
　　寶坻縣修隄小甲四名夫四十六名　看厰夫五
　　　名
　　東安縣修隄總甲一名小甲六名夫七十名　看
　　　厰夫十名
　　漷縣淺鋪四每鋪小甲一名夫十名　修隄總甲
　　　二名小甲八名夫九十名
　　香河縣淺鋪六每鋪老人一名夫十名　修隄總
　　　甲一名小甲三名夫四十名
　　營州前屯衛淺鋪四每鋪小甲一名夫十名　修
　　　隄總甲一名小甲二名夫二十四名　看淺夫
　　　三名
　　武清縣淺鋪十一每鋪小甲一名夫十名　看守
　　　耍兒渡口等隄五處總甲一名小甲五名夫五
　　　十名　修隄老人一名總甲二名小甲九名夫
　　　九十二名　看厰小甲一名夫十六名
　　武清衛淺鋪四每鋪小甲一名夫十名　修隄總
　　　甲一名小甲十名夫九十九名　看厰夫十二
　　　名
　　天津衛淺鋪十一每鋪小甲一名夫九名　修隄
　　　小甲五名夫四十五名
　　天津左衛淺鋪二十四每鋪小甲一名夫九名
　　　修隄小甲五名夫四十五名
　　天津右衛淺鋪十每鋪小甲一名夫九名　修隄
　　　小甲五名夫四十五名
　　靜海縣淺鋪九每鋪老人一名夫十名　修隄夫
　　　六百名
　　霸州淺鋪一老人一名夫十名　修隄夫二百六
　　　十名
　　青縣淺鋪六每鋪老人一名夫十名　修隄夫六
　　　百一十六名
　　興濟縣淺鋪七每鋪老人一名夫十名内軍夫二
　　　十名
　　滄州淺鋪七每鋪老人一名夫十名
　　交河縣淺鋪五每鋪老人一名夫十名　修隄夫
　　　三百名
　　南皮縣淺鋪五每鋪老人一名夫十名　修隄夫
　　　三百五十名
　　吳橋縣淺鋪十每鋪老人一名夫十名　修隄夫
　　　四百五十名
　　景州淺鋪四每鋪老人一名夫十名　修隄夫二
　　　百名
　　德州淺鋪六每鋪老人一名夫十一名
　　德州衛淺鋪八每鋪小甲一名夫九名
　　德州左衛淺鋪六每鋪小甲一名夫九名
　　故城縣淺鋪三每鋪老人一名夫十名　修隄夫
　　　八十名
　　恩縣淺鋪五每鋪老人一名夫十名　沙灣修隄
　　　大户夫七十五名
　　武城縣淺鋪二十六每鋪老人一名夫十名　沙
　　　灣修隄守口大户夫二十五名
　　夏津縣淺鋪八每鋪老人一名夫十名　沙灣修
　　　隄大户夫六名
　　清河縣淺鋪八每鋪老人一名夫十名
　　臨清州臨清閘閘夫三十名　會通閘閘夫三十
　　　名　南板閘閘夫四十名溜夫一百一十五名
　　　　新開上閘閘夫四十名溜夫七十五名　淺
　　　鋪十一每鋪老人一名夫十名　撈淺夫九十
　　　名
　　臨清衛巡河軍餘十名
　　清平縣戴家灣閘閘夫三十名　淺鋪九每鋪老
　　　人一名夫十名　撈淺夫二百名
　　堂邑縣土橋閘閘夫三十名　梁家鄉閘閘夫三
　　　十名　淺鋪七每鋪老人一名夫十名　撈淺
　　　夫二百名
　　博平縣淺鋪六每鋪老人一名夫十名　撈淺夫
　　　二百五十名
　　聊城縣通濟橋閘閘夫三十名　李海務閘閘夫
　　　三十名　周家店閘閘夫三十名　淺鋪二十
　　　三每鋪老人一名夫十名　撈淺夫二百名
　　陽穀縣七級上下二閘每閘閘夫二十名　阿城
　　　上下二閘每閘閘夫二十名　荆門上閘閘夫
　　　二十名月河修壩夫五十名　荆門下閘閘夫
　　　二十名月河修壩夫五十名　淺鋪十每鋪老
　　　人一名夫十名　撈淺夫五百名
　　東阿縣淺鋪八每鋪老人一名夫十名　撈淺夫
　　　一百二十名
　　壽張縣淺鋪五每鋪老人一名夫十名　撈淺夫
　　　一百名
　　東平州淺鋪十三每鋪老人一名夫十名　撈淺
　　　夫二百名　戴村修壩老人二名夫三百名
　　東平守禦千户所淺鋪四每鋪小甲一名夫十名
　　汶上縣開河閘閘夫三十名　蒲灣湖武家湖共
　　　老人一名夫三十名　南旺上下二閘共夫四
　　　十名　淺鋪十四每鋪老人一名夫十名　撈
　　　淺夫五百五十名
　　嘉祥縣淺鋪四每鋪老人一名夫十名　撈淺夫
　　　一百八十名
　　鉅野縣淺鋪五每鋪老人一名夫十名　撈淺夫
　　　三百五十名
　　濟寧衛淺鋪五每鋪小甲一名夫九名　協濟撈
　　　淺夫二百名
　　濟寧州分水閘閘夫四名　天井閘閘夫三十名
　　　溜夫一百五十名　在城閘閘夫三十名溜夫
　　　三百名　趙村閘閘夫三十名溜夫一百五十
　　　名　石佛閘閘夫三十名溜夫一百五十名
　　　新店閘閘夫三十名溜夫一百五十名　新閘
　　　閘夫三十名溜夫一百五十名　仲家淺閘閘
　　　夫三十名溜夫一百五十名　師家莊閘閘夫
　　　三十名溜夫一百五十名　魯橋閘閘夫三十
　　　名溜夫一百五十名　棗林閘閘夫三十名溜
　　　夫一百五十名　上新閘閘夫三十名溜夫一
　　　百名　中新閘閘夫三十名溜夫一百名　下
　　　新閘閘夫三十名溜夫一百名　宫村閘吳泰
　　　閘每閘閘夫四名　永通閘永通上閘每閘閘
　　　夫二十名　廣運閘閘夫二十名溜夫一百名
　　　　大南門等橋五座每橋夫十名　托基泉蘆
　　　溝泉馬陵泉共老人一名每泉夫八名　淺鋪
　　　十二每鋪老人一名夫十名　永通閘河淺鋪
　　　十五每鋪老人一名夫十名　撈淺夫五百名
　　滋陽縣金口閘土婁閘杏林閘每閘閘夫二十名
　　　　金口壩老人四名修壩夫四百四十名　淺
　　　鋪洸河十每鋪夫四名濟河五每鋪夫五名
　　　沙灣守口大户夫十五名
　　寧陽縣堽城閘閘夫二十名　堽城壩老人二名
　　　修壩夫六百名
　　魚臺縣南陽閘閘夫三十名溜夫一百五十名
　　　谷亭閘閘夫三十名溜夫一百七十名　八里
　　　灣閘閘夫三十名溜夫一百五十名　孟陽泊
　　　閘閘夫三十名溜夫一百五十名　楊城湖小
　　　閘閘夫十名　黄良等五泉管泉老人四名共
　　　夫五十五名　淺鋪二十一每鋪老人一名夫
　　　十名　永通閘河淺鋪五每鋪老人一名夫十
　　　名　撈淺夫二百五十名
　　鄒縣塂里閘閘夫十名　塂里淺鋪淺夫十名
　　沛縣湖陵城閘閘夫三十名溜夫一百五十五名
　　　　謝溝閘閘夫二十名溜夫一百五十名　新
　　　興閘閘夫二十名溜夫一百三十名　金溝口
　　　閘閘夫二十名　飛雲橋閘閘夫十名　昭陽
　　　湖中閘閘夫二十名東閘閘夫八名西閘閘夫
　　　八名　昭陽湖看坡夫六十名　淺鋪十九每
　　　鋪老人一名夫二十名　協濟金溝撈淺夫四
　　　百七十三名
　　豐縣王家淺鋪老人一名夫六十一名
　　徐州沽頭上閘閘夫二十名溜夫一百五十名
　　　沽頭中閘閘夫二十名溜夫一百五十名　沽
　　　頭下閘閘夫二十名溜夫一百五十名　黄家
　　　閘閘夫二十名溜夫一百三十名　徐州閘洪
　　　夫九百一名梢水一百四十四名月支糧三斗
　　　總甲一名月支糧五斗　吕梁上閘洪夫一千
　　　五十名梢水一百二十三名月支糧三斗總甲
　　　一名月支糧五斗　吕梁下閘洪夫五百名梢
　　　水九十名月支糧三斗總甲一名月支糧五斗
　　　　留城泉水閘小甲一名閘夫二十名　淺鋪
　　　三十六每鋪老人一名夫四十名
　　睢寧縣淺鋪十一每鋪老人一名夫一百五十名
　　　𢎞治三年因黄河通流每鋪暫停一百三十名
　　　存留二十名
　　邳州淺鋪十每鋪老人一名夫一百五十名𢎞治
　　　三年每鋪減留二十名
　　邳州衛東城安淺鋪淺夫二十名
　　宿遷縣淺鋪二十一每鋪老人一名夫一百名𢎞
　　　治三年每鋪減留二十名
　　桃源縣淺鋪十二每鋪老人一名夫一百名𢎞治
　　　三年每鋪減留二十名
　　清河縣新莊閘閘夫四十名　淺鋪五每鋪老人
　　　一名吳城淺鋪夫二十名
　　山陽縣福興清江移風板閘四座每閘閘夫四十
　　　名　淺鋪十五每鋪老人一名夫五名
　　淮安衛巡河軍餘十名　看隄軍餘十二名
　　大河衛巡河軍餘十六名　看隄軍餘十六名
　　寶應縣淺鋪九每鋪老人一名塘長一名夫不等
　　　共四百四十三名　子嬰溝第一淺夫二十五
　　　名瓦店等二淺夫十名
　　高郵州淺鋪十一每鋪老人一名夫二十名内丁
　　　家灣淺夫十名　康濟河淺鋪六每鋪老人一
　　　名夫十名
　　高郵衛巡河軍餘十名
　　江都縣雷公上下二塘塘長二名每塘夫四十名
　　　　句城塘塘長一名塘夫四十名　朝宗上下
　　　二閘每閘閘夫二十名　新開大同二閘每閘
　　　閘夫十名壩夫十名　淺鋪十一每鋪老人一
　　　名塘長一名夫二十名　𤓰洲閘壩夫三百七
　　　名　𤓰洲壩三年一次挑港夫二千四百九十
　　　二名
　　揚州衛巡河軍餘十名
　　儀真縣淺鋪三每鋪老人一名麻線港淺夫三十
　　　名餘淺各二十名　清江閘壩夫四百五十名
　　　　儀真壩三年一次挑港夫九千二百二十名
　　儀真衛巡河軍餘八名
　　東平州管泉老人二名夫七十二名
　　滋陽縣管泉老人二名夫三十名
　　鄒縣管泉老人五名夫一百二十名
　　曲阜縣管泉老人一名夫三十一名
　　泗水縣管泉老人九名夫一百九十五名
　　滕縣管泉老人十五名夫五百五十名
　　嶧縣管泉老人三名夫六十名
　　寧陽縣管泉老人六名夫一百八十七名
　　泰安州管泉老人十四名夫二百三十七名
　　新泰縣管泉老人十四名夫二百二十四名
　　肥城縣管泉老人三名夫六十一名
　　萊蕪縣管泉老人十名夫二百一十五名
　　沂水縣管泉老人十名夫五百名
　　蒙隂縣管泉老人四名夫一百五十名
　　事例
成化十年令閘壩洪淺夫官員過者不許拘令拽船
𢎞治十三年奏准運河一帶用强包攬閘夫溜夫二名
之上俱問罪旗軍發邊衛民并軍丁人等發附近各充
軍其攬當一名不曽用强生事者問罪枷號一箇月發
落
　　　橋道
　　諸司職掌
凡各處河津合置橋梁者所在官司起造若當用渡船
去處須要置造船隻僉㸃水手其通行驛道或有損壞
須於農隙之時修理所用樁木灰石等項於本處丁多
户内起夫附近山場採辦若在京橋梁道路本部自行
隨時計工成造修理果有係干動衆具奏施行
　　事例
永樂七年令海子橋至西湖一路水道差辦事官十員
給與行糧徃來巡視不許作踐　成化二年令京城街
道溝渠錦衣衛官校并五城兵馬時常巡視禁治作踐
如有怠慢許巡街御史㕘奏拏問若御史不言一體治
罪　六年令皇城周圍及東西長安街并京城内外大
小街道溝渠不許官民人等作踐掘坑及侵占淤塞如
街道低窪橋梁損壞即督地方火甲人等併力填修
七年奏准各處渡船每船設梢夫十名每一州縣設老
人一名管理於附近巡司衙門掌之仍大書老人梢夫
姓名於船尾如有違誤擺渡及勒要渡錢聴過徃諸人
指名陳告　十年奏准京城水闗去處每座蓋火鋪一
立通水器於該衙門撥軍二名看守遇雨過即令打撈
其各厰大小溝渠水塘河漕每年二月令地方兵馬通
行疏浚看厰官員不許阻當　十五年奏准本部虞衡
司添註員外郎一員專一巡視在京街道溝渠　二十
三年奏准凡豪强據河津要處以船擺渡規利者拏問
治罪渡船入官　𢎞治十三年奏准京城内外街道若
有作踐掘成坑坎淤塞溝渠蓋房侵占或傍城行車縱
放牲口損壞城脚及大明門前御道棊盤并䕶門栅欄
正陽門外御橋南北本門月城將軍樓觀音堂闗王廟
等處作踐損壞者俱問罪枷號一箇月發落　又東西
公生門朝房官吏人等或帶住家小或做造酒食或寄
放貨櫃開設卜肆停放馬驢取土等項作踐問罪枷號
一箇月發落
　
　
　
　
　明會典卷一百五十九
欽定四庫全書
　明㑹典卷一百六十
　　工部十四
　　　船隻
　　諸司職掌
凡在亰并沿海去處毎嵗海運遼東糧儲船隻毎年
一次修理其各衛征戰風快船隻等項若有缺少損
壊及當修理者務要㑹計木釘灰油麻藤及所用物
具依數撥用如有不敷亦當預為規畫或令軍民採
辦或就客商収買或外處撥支審度便利定擬奏聞
行下龍江提舉司計料明白行移各庫放支物料其
工程物件照依料例文册然後興工如或新造海運
船隻須要度量産木水便地方差人打造其風快小
船就京打造者亦須依例計造木料等項就於各塲
庫支撥若内外有船隻務要周知其數設或需索運
用酌量勞逸多寡撥與其各湖河泊所帯辦魚油縹
毎嵗催督進納備用
　　　一千料海船一隻合用
　　　　杉木三百二根
　　　　雜木一百四十九根
　　　　株木二十根
　　　　榆木舵桿二根
　　　　栗木二根
　　　　櫓坯三十八枝
　　　　丁線三萬五千七百四十二箇
　　　　雜作一百六十一條箇
　　　　桐油三千一十二斤八兩
　　　　石灰九千三十七斤八兩
　　　　艌麻一千二百五十三斤三兩二錢
　　　　船上什物
　　　　絡麻一千二百九十四斤
　　　　黄藤八百八十五斤
　　　　白麻二十斤
　　　　棕毛二千二百八十三斤一十二兩
　　　四百料鑚風海船一隻合用
　　　　杉木二百二十八根
　　　　桅心木二根
　　　　雜木六十七根
　　　　鐵力木舵桿二根
　　　　櫓坯二十枝
　　　　松木五根
　　　　丁線一萬八千五百八十箇
　　　　雜作九十四條箇
　　　　桐魚油一千一斤一十五兩
　　　　石灰三千五斤一十三兩
　　　　艌麻七百二十九斤八兩八錢
　　　　船上什物
　　　　絡麻五百七十四斤一十四兩四錢
　　　　黄藤三百八十八十三斤八兩
　　　　棕毛七百三斤
　　　　白麻一十斤
　　事例
　　　後定四百料糧船一隻合用
　　　　底板楠木三根
　　　　棧板楠木三根
　　　　出脚楠木一根
　　　　梁頭雜木三根
　　　　前後伏獅拿獅雜木二根
　　　　草鞋底榆木一根
　　　　封頭楠木連三方一塊
　　　　封梢楠木短方一塊
　　　　梚脚梁雜木一叚
　　　　面梁楠木連二方一塊
　　　　將軍柱雜木一叚
　　　　桅夾雜木一叚
　　　　大小釘鐲七百箇
　　　　艌麻二百斤
　　　　油灰六百斤
　　　　桐油三十斤
　　　　船上什物
　　　　大桅一根
　　　　頭桅一根
　　　　大蓬一扇
　　　　頭蓬一扇
　　　　□索三副
　　　　度□三條
　　　　猫纜一條
　　　　猫頂一條
　　　　擊水一條
　　　　絍䕊一條
　　　　箍頭䋲一條
　　　　八皮四條
　　　　撁䕊三條
　　　　抱桅索二副
　　　　櫓四枝
　　　　脚索二副
　　　　招頭木一根
　　　　篙子十根
　　　　挽子一把
　　　　水橛二根
　　　　榔頭一箇
　　　　跳板一塊
　　　　櫓跳四塊
　　　　櫓䋲四條
　　　　戽斗一箇
　　　　鐵猫一箇
　　　　弔桶一箇
　　　　挨䉡木二根
　　　　竹水斗一箇
　　　　舵一扇
　　　　舵牙一根
　　　　舵闗門捧一根
　　　　水桶一箇
　　　　前後襯倉水基竹瓦
　　　　盖篷并襯倉蘆席
　　　　各項船隻
　　　一黄船
國初造黄船制有大小皆為御用之物至洪熙元年
計三十七隻正統十一年計二十五隻常以十隻留
京師河下聽用成化八年本部奏准照快船事例定
限五年一修十年成造其停泊去處常用厰房苫葢
軍夫看守
　　　一馬快船
國初四川雲南市易馬騾及蠻夷酋長貢馬者皆由
大江以逹京師有司載送悉用民船洪武十年令武昌
岳州荆州歸州各造馬船五十隻毎隻定民夫三十人
以備轉送
　　　一海運船
永樂五年改造海運船二百四十九隻備使西洋諸國
　正統七年令南京造遮洋船三百五十隻給官軍由
海道運糧赴薊州等倉　登州衛毎年裝運遼東布花
鈔錠原設海船一百隻正統間止存三十一隻
　　　一鮮船
南京各該衙門毎年進貢等項物件共三千起用船一
百六十二隻
　　　南京司禮監二起
　　　制帛一起計二十扛實用船五隻
　　　筆料一起實用船二隻
南京守備并尚膳監等衙門各項物件二十八起實用
船一百五十五隻
　　　用冰物件六起
　　　　守備處三起
　　　　鮮梅四十扛或三十五扛實用船八隻
　　　　枇杷四十扛或三十五扛實用船八隻
　　　　楊梅四十扛或三十五扛實用船八隻
　　　　尚膳監三起
　　　　鮮笋四十五扛實用船八隻
　　　　頭起鰣魚四十四扛實用船七隻
　　　　二起鰣魚四十四扛實用船七隻
　　　不用冰物件二十二起
　　　　守備處五起
　　　　鮮藕荸薺橄欖等物五十五扛實用船六隻
　　　　鮮茶十二扛實用船四隻
　　　　木樨花十二扛實用船二隻
　　　　石榴柿子四十五扛實用船六隻
　　　　柑橘甘樜五十扛實用船六隻
　　　　尚膳監八起
　　　　天鵝等物二十六扛實用船三隻
　　　　醃菜臺等物共一百三十罈實用船七隻
　　　　槽笋一百二十罈實用船五隻
　　　　蜜煎櫻桃等物七十罈實用船四隻
　　　　乾鰣魚等物一百二十盒罈箱實用船七隻
　　　　紫蘇榚等物二百四十八罈實用船八隻
　　　　木樨花煎等物一百五罈實用船四隻
　　　　鷀䳓等物十五扛實用船二隻
　　　　司苑局五起
　　　　荸薺七十扛實用船四隻
　　　　薑種芋苖等物八十扛實用船五隻
　　　　苖薑一百担實用船六隻
　　　　鮮藕六十五扛實用船五隻
　　　　十様果一百四十扛實用船六隻
　　　内府供用庫三起
　　　　香稻五十扛實用船六隻
　　　　苖薑等物一百五十五扛實用船六隻
　　　　十様果一百一十五扛實用船五隻
　　　　御馬監一起
　　　　苜蓿種四十扛實用船二隻
　　　一備倭船
沿海衛所毎千户所設備倭船十隻毎一百户備倭
船一隻毎一衛五所共船五十隻毎船旗軍一百名
春夏出哨秋回守月支行糧四斗船有虧折有司補
造損者軍自修理
　　　　一戰船
新江口戰船永樂五年額設一百三十一隻宣徳以
後増至三百一十九隻至成化十年堪操者止有一
百四十隻折卸未造内三四百料者俱改造二百料
快船
　　　一糧船
各處官軍儧運糧共淺船一萬三千餘隻湖廣江
西浙江三都司江南衛分皆於本處改造其南京
江北直𨽻及山東等都司船八千餘隻例於衛河
清江提舉司改造松木者五年一造雜木者七年
一造杉木者十年一造一各衛所見駕遮洋淺船
共一萬八百六十隻有司五千一百四十隻加一
百六十三隻清江提舉司四千七百四十隻内除
一千四十六隻衛河提舉司九百八十隻遮洋三
百四十六隻淺船六百三十四隻内除三百二十
隻
　　　一各原衛所造船
　　　江南直𨽻一千三百五十一隻
　　　　鎮江衛一百七十八隻
　　　　蘇州衛二百一十九隻舊除二十七隻新添
　　　　一百七十八隻
　　　　太倉衛九十五隻
　　　　鎮海衛一百三十六隻
　　　　建陽衛一百二十八隻
　　　　宣州衛五十隻
　　　　新安衛一百隻
　　　　安慶衛二百隻
　　　　九江衛一百五十五隻
　　　　松江守禦千户所五十隻
　　　　守禦嘉興中左千户所四十隻
　　　浙江一千九百九十九隻
　　　　杭州前衛一百九十七隻無除
　　　　杭州右衛二百一十九隻
　　　　紹興衛二百四十八隻
　　　　寧波衛二百八十七隻
　　　　台州衛二百七十八隻
　　　　温州衛二百七十一隻
　　　　處州衛一百九十隻
　　　　湖州守禦千户所五十七隻
　　　　嚴州守禦千户所九十七隻
　　　　海寧守禦千户所三十四隻
　　　　金華守禦千户所二十五隻
　　　　衢州守禦千户所四十九隻
　　　　海寧衛四十七隻
　　　江西八百六十六隻
　　　　南昌前衛一百八十隻除二隻
　　　　南昌左衛一百三十二隻
　　　　袁州衛一百七十六隻
　　　　贑州衛一百隻
　　　　吉安守禦千户所六十三隻
　　　　安福守禦千户所四十隻
　　　　永新守禦千户所三十五隻
　　　　撫州守禦千户所五十隻
　　　　建昌守禦千户所三十二隻
　　　　鉛山守禦千户所四十三隻
　　　　廣信守禦千户所三十五隻
　　　　饒州守禦千户所五十二隻
　　　湖廣九百二十四隻
　　　　武昌左衛一百八隻多二隻
　　　　武昌衛一百一十六隻
　　　　岳州衛六十一隻
　　　　荆州左衛四十三隻
　　　　荆州衛四十七隻
　　　　荆州右衛四十八隻
　　　　安陸衛九十七隻
　　　　沔陽衛九十六隻
　　　　襄陽衛四十四隻
　　　　蘄州衛一百二十八隻
　　　　黄州衛一百隻
　　　　徳安守禦千户所三十六隻
　　　一清江提舉司造船
　　　南京衛分一千五百八十隻
　　　　錦衣衛一十八隻
　　　　金吾後衛一十四隻
　　　　羽林右衛一十七隻
　　　　虎賁左衛二十隻
　　　　府軍衛一十三隻
　　　　府軍右衛一十一隻
　　　　神䇿衛一十三隻
　　　　留守中衛一十一隻
　　　　留守左衛一十九隻
　　　　龍虎衛四十八隻
　　　　驍騎右衛二十六隻
　　　　鎮南衛三十七隻
　　　　廣洋衛一百四隻
　　　　龍江右衛一百三十九隻
　　　　江隂衛七十七隻
　　　　豹韜左衛一百二十八隻
　　　　鷹揚衛三十一隻
　　　　旗手衛二十四隻
　　　　羽林左衛九隻
　　　　瀋陽右衛八隻
　　　　金吾前衛一十四隻
　　　　武徳衛三十五隻
　　　　留守右衛四十三隻
　　　　虎賁右衛五十五隻
　　　　横海衛七十二隻
　　　　水軍右衛七十三隻
　　　　豹韜衛三十四隻
　　　　興武衛四十隻
　　　　龍虎左衛一百四十二隻
　　　　水軍左衛一百六十隻
　　　　龍江左衛九十一隻
　　　江北直𨽻二千三百八十五隻
　　　　淮安衛二百一十二隻
　　　　大河衛三百三十二隻
　　　　邳州衛一百三十三隻
　　　　泗州衛三百二十四隻
　　　　夀州衛一百三十六隻
　　　　徐州衛一百二十三隻
　　　　徐州左衛一百七十二隻
　　　　歸徳衛四十九隻
　　　　揚州衛一百四十三隻
　　　　通州守禦千户所五十四隻
　　　　泰州守禦千户所四十八隻
　　　　鹽城守禦中左千户所四十四隻
　　　　髙郵衛一百四十二隻
　　　　興化守禦千户所四十一隻
　　　　儀真衛一百一十隻
　　　　滁州衛七十九隻
　　　　廬州衛一百四十六隻
　　　　六安衛九十七隻
　　　中都留守司七百七十五隻
　　　　鳳陽中衛一百九隻
　　　　懐逺衛九十四隻
　　　　留守左衛一百八隻
　　　　鳳陽右衛一百隻
　　　　鳳陽衛九十九隻
　　　　長淮衛一百二十七隻
　　　　留守中衛七十五隻
　　　　洪塘湖屯田千户所二十隻
　　　　宿州衛二十隻
　　　　武平衛二十三隻
　　　一衛河提舉司造船
　　　北直𨽻九十三隻
　　　　徳州左衛三十五隻
　　　　徳州衛三十隻
　　　　天津衛八隻
　　　　天津左衛三隻
　　　　天津右衛六隻
　　　　通州右衛二隻
　　　　通州左衛二隻
　　　　神武中衛五隻
　　　　定邊衛二隻
　　　山東五百四十一隻
　　　　臨清衛二百三隻
　　　　東昌衛五十二隻
　　　　　平山衛七十五隻
　　　　濮州備禦千户所一十八隻
　　　　東平守禦千户所一十九隻
　　　　濟寧衛一百二十五隻
　　　　兖州護衛四十九隻
　　　遮洋船三百四十六隻
　　　　大河衛五十四隻
　　　　揚州衛三十六隻
　　　　水軍左衛二十四隻
　　　　龍江左衛二十一隻
　　　　龍江右衛二十五隻
　　　　水軍右衛二十隻
　　　　廣洋衛二十四隻
　　　　江隂衛二十一隻
　　　　應天衛一十二隻
　　　　淮安衛三十二隻
　　　　長淮衛三十六隻
　　　　髙郵衛二十五隻
　　　　横海衛一十六隻
　　　船式様
　　　　底長五丈二尺
　　　　頭長九尺五寸
　　　　梢長九尺五寸
　　　　底闊九尺五寸
　　　　底頭濶六尺
　　　　底梢闊五尺
　　　　頭伏獅闊八尺
　　　　梢伏獅闊七尺
　　　　梁頭一十四座
　　　　底板厚二寸
　　　　棧板厚一寸七分
　　　　釘一尺三釘
　　　　龍口梁闊一丈深四尺
　　　　使風梁闊一丈四尺深三尺八寸
　　　　後斷水梁闊九尺深四尺五寸
　　　　兩􁍢共闊七尺六寸
　　　　造糧船則例
一清江提舉司毎年該造船五百三十三隻毎隻該用
銀一百兩以三分為率原船舊料一分旗軍自備一分
官給一分該銀三十三兩三錢共該銀一萬七千七百
四十八兩九錢
一衛河提舉司毎年該造船一百三十隻遮洋船三十五隻
毎隻該用銀一百二十兩以十分為率除原船舊料三分外
官給新料銀八十四兩共該銀二千九百四十兩淺船九十
五隻毎隻以三分為率原船舊料一分旗軍自備一分官給
一分該銀三十三兩三錢共該銀三千一百六十三兩五錢
通該銀六千一百三兩五錢　成化十七年議定清江衛河
二提舉司造船料價銀一萬七千兩　二十一年議准淺船
舊料一分毎隻添銀一十一兩有零連前官給共銀四十五
兩二提舉司出批差人於浙江杭州湖廣荆州二抽分厰領
回分給官軍聽其買料從便造完順運糧赴本部原差提督
二提舉司官處查騐印烙　𢎞治三年議准毎船一隻官給
銀五十兩軍自辦五十兩舊船准二十兩共銀一百二十兩
　十四年議准毎隻增銀五兩荆州銀價悉於蕪湖取用
　　　各船禁例
天順元年令馬快等船裝送官物除本船軍夫外若毎船添
夫關文開冩上水二十名下水五名軍三名七出辦非奉㫖
不許關文開冩添撥人夫字様違者許所在官司指實具奏
違例應付者一體治罪　成化四年奏准馬快船不許附帯
私鹽客貨若於關文外多索一夫一軍及分關前錢物者巡
河御史按察司官將隨從人役并附船各商拏問民編口外
軍發邊衛鹽貨入官　九年兵部奏准南京進時鮮等項船
隻照依所擬隻數差撥運送仍於管運官員關文内明白開
寫數目以憑沿河官員查照應付本部仍通行淮揚迤北一
𢃄巡撫巡按管河洪閘等官各行所在官司凡遇各起進解
等項船隻經過務要逐一查騐比與今次所擬隻數相同方
許應付人夫拽送前去不許畏避將夾帯數外船隻一概應
付　十年令馬快等船毎駕船軍餘一名食米之外聴帯貨
物三百斤凡南京差人奏事乘坐官船私載貨物者聽巡河
御史郎中及管洪閘主事盤問治罪凡漕運軍人許𢃄土産
換易柴鹽毎船不得過十石違者盤檢入官凡運糧馬快商
賈等船經由津渡巡檢司照騐文引若豪勢之人不服盤詰
聽所司拿送巡河御史郎中處究治　十二年奏准馬快船
隻櫃扛務要南京内外守備官員㑹同看騐酌量數目開報
南京兵部照例㑹同給事中御史看騐十分滿載方許發行
　𢎞治十三年議准凡黄船附搭客貨及夾帯私物者小甲
客商人等俱問發極邊衛分永逺充軍貨物入官若客商人
等止是空身附搭者亦連小甲俱發附近衛充軍
　　　車輛
　　諸司職掌
凡大小車輛若有成造及修理者務要計算合用木植魚
膠鐵篐等項物料行下丁字庫等衙門依數放支如或修
造其有司預備車輛必須備知其數倘或需索使用酌量
勞逸多寡撥與
　　　牛車一輛合用
　　　　榆木三根
　　　　棗木一根
　　　　槐木一根
　　　　杉木板枋一根
　　　　魚線膠一斤
　　　　鐵箍八箇
　　　　鐵釘四十枚
　　　　鐵穿四箇
　　　　車澗八條
　　　　車頭二箇
　　事例
洪武五年令造獨轅車山西河南共八百輛北平
山東共一千輛　永樂十三年令各處造車務用
乾燥堅壮木植依降去様車成造就於車上編號
印烙附册開寫看騐提調官吏并匠作姓名日後
有不堅固者照名究治　正統十四年造戰車一
千輛毎輛上用牛皮一十六張下用馬皮二十四
張
　　　計各處造車數目
　　　河南布政司一千四百輛
　　　　都司五百輛
　　　陕西布政司五百輛
　　　　都司三十輛
　　　山東布政司一千二百五十輛
　　　　都司六百二十輛
　　　山西布政司一千五百輛
　　　　都司八百輛
　　　　鳳陽府二百五十輛
　　　　徐州三十輛
　　　　淮安府一百五十輛
　　　　淮安衛二十五輛
　　　　大河衛二十五輛
　　　　夀州衛二十輛
　　　　泗州衛二十輛
　　　　邳州衛二十輛
　　　　中都留守司一百五十輛
　　　　宿州衛二十輛
　　　　徐州衛二十輛
　　　　北京行後府一千輛
　
　
　
　
　明㑹典卷一百六十
欽定四庫全書
　明會典卷一百六十一
　　工部十五
　　　織造
各項織造皆𨽻本司誥勅亦織造之一事至於造冠服
器用必有物料造斛斗秤尺各有法則皆見於諸司職
掌今具列事例于後
　　　段疋
　　諸司職掌
凡供用袍服段疋及祭祀制帛等項須於内府置局如
法織造依時進送毎歳公用段疋務要會計歳用數目
並行外局織造所用物料除蘇木明礬官庫足用蠶絲
紅花藍靛於所産去處税糧内折收槐花梔子烏梅於
所産令民採取按歳差人進納該庫支用
　　　丹礬紅毎斤染經用
　　　　蘇木一斤
　　　　黃丹四兩
　　　　明礬四兩
　　　　梔子二兩
　　　黒綠毎斤用
　　　　靛青二斤八兩
　　　　槐花四兩
　　　　明礬三兩
　　　深青毎斤用
　　　　靛青四斤
　　　蠶絲
　　　　湖州府六萬斤
　　　紅花
　　　　山東七千斤
　　　　河南八千斤
　　　藍靛
　　　　應天府二萬斤
　　　　鎮江府二萬斤
　　　　揚州府二萬斤
　　　　淮安府二萬斤
　　　　太平府二萬斤
　　　槐花
　　　　衢州府六百斤
　　　　金華府八百斤
　　　　嚴州府六百斤
　　　　徽州府一千斤
　　　　寧國府八百斤
　　　　廣德州二百斤
　　　烏梅
　　　　衢州府一千五百斤
　　　　金華府二千斤
　　　　嚴州府一千四百斤
　　　　徽州府一千五百斤
　　　　寧國府一千五百斤
　　　　廣德州五百斤
　　　梔子
　　　　衢州府五百斤
　　　　金華府五百斤
　　　　嚴州府二百斤
　　　　徽州府五百斤
　　　　寧國府五百斤
　　　　廣德州二百斤
　　　明令
凡局院成造段疋務要𦂳宻顔色鮮明丈尺斤兩不失
原樣局官常切比較工程合用絲料申請提調正官嚴
加提督但有不堪究治追陪
　　事例
　　　計各處歳造段疋數目
　　　浙江等布政司并直𨽻蘇松等府州縣毎年織
　　　造紵絲紗羅綾紬絹共三萬五千三百二十四
　　　疋一丈七寸六分遇閏月加二千六百六十二
　　　疋二丈八尺八寸二分
　　　浙江布政司紵絲紗羅紬共一萬二千八百十
　　　疋
　　　紵絲一萬四百三疋線羅五百二十疋生平羅
　　　一千疋紗三百六十六疋色紬五百二十八疋
　　　遇閏月加紵絲七百九十五疋線羅三十一疋
　　　生平羅二十五疋
　　　江西布政司紵絲二千八百三疋遇閏月加二
　　　百四十五疋
　　　河南布政司紵絲八百疋遇閏月加六十七疋
　　　山東布政司紵絲七百二十疋遇閏月加六十
　　　疋
　　　福建布政司紵絲二千二百五十八疋遇閏月
　　　加一百九十一疋二丈四尺
　　　湖廣布政司紵絲一千九百六十一疋遇閏月
　　　加一百六十九疋
　　　山西布政司綾絹一千疋遇閏月加八十六疋
　　　綾五百疋絹五百疋
　　　四川布政司闊生絹四千五百十六疋遇閏月
　　　加三百七十七疋
　　　直𨽻
　　　蘇州府紵絲一千五百三十四疋遇閏月加一
　　　百三十九疋
　　　松江府紵絲一千一百六十七疋遇閏月加九
　　　十七疋
　　　鎮江府紵絲一千四百四十疋遇閏月加一百
　　　二十疋
　　　常州府紵絲一百疋遇閏月加一十七疋
　　　徽州府紵絲七百二十一疋遇閏月加四十八
　　　疋
　　　寧國府紵絲六百九十六疋遇閏月加四十七
　　　疋
　　　廣德州紵絲二百四十疋遇閏月加一十四疋
　　　揚州府紵絲紬絹共一千一百三十二疋遇閏
　　　月加七十二疋闊生絹七百一疋紵絲一百三
　　　十一疋紬三百疋改織紵絲一百疋自天順三
　　　年起
　　　太平府闊生絹五百疋遇閏月加四十二疋
　　　池州府闊生絹一千一百七十疋遇閏月加九
　　　十一疋
　　　安慶府闊生絹六百疋
　　　織染局衙門内府置局及外局織局所用物料
　　　諸司職掌已具今併以天下織染局具列于後
　　　計天下織染局
　　　浙江杭州府　　　　紹興府
　　　　嚴州府　　　　　金華府
　　　　衢州府　　　　　台州府
　　　　溫州府　　　　　寧波府
　　　　湖州府　　　　　嘉興府
　　　江西布政司
　　　福建福州府　　　　泉州府
　　　四川布政司
　　　河南布政司
　　　山東濟南府
　　　直𨽻鎮江府　　　　蘇州府
　　　　松江府　　　　　徽州府
　　　　寧國府　　　　　廣德州
凡織造段疋闊二尺長三丈五尺額設歳造者闊一尺
八寸五分長三丈二尺歳造段疋并闊生絹送承運庫
上用段疋并洗白腰機畫絹送織染局婚禮紵絲送針
工局供應器皿黃紅等羅并只孫裼裙發文思院　洪
武三年定神帛織文郊祀上天及配饗皆曰郊祀制帛
太廟祖考曰奉先制帛親王配饗曰展親制帛社稷歴
代帝王先師孔子及諸神祇皆曰禮神制帛功臣曰報
功制帛蒼白青黄赤黒各以其宜　二十三年罷天下
歳織段疋凡有賞賚皆給絹帛如或缺乏在京織造
宣德十年令各處解到段疋原解人員連原封同該司
官吏辨驗御史送至午門内會司禮監委官及庫官揀
驗堪中收庫不許在部開封　正綂元年令各處歳造
段疋等物該府州縣官將織染局見在各色人匠機張
及歳辦并關支領料等物數目開報巡按官以憑稽考
　十二年奏准歳造段疋俱令腰封編號開寫提調及
經織造官吏匠作姓名不堪用者照號問罪責其陪償
　　　誥勅
　　諸司職掌
凡文武官員誥勅照依品級制度如式製造所用五色
紵絲誥身誥帶黄蠟花椒白麫紙劄等項差人赴内府
織染局等衙門關支其公侯襲封鐵劵行下寶源局依
式打造所用𤓰鐵木炭須於丁字庫抽分竹木局關支
如遇完備進赴内府鐫嵌
　　　鐵劵尺寸
　　　　公
　　　　一様高一尺　　　闊一尺六寸五分
　　　　二様高九寸五分　闊一尺六寸
　　　　侯
　　　　三様高九寸　　　闊一尺五寸五分
　　　　四様高八寸五分　闊一尺五寸
　　　　五様高八寸　　　闊一尺四寸五分
　　　　伯
　　　　六様高七寸五分　闊一尺三寸五分
　　　　七樣高六寸五分　闊一尺二寸五分
　　事例
洪武二年新製鐵券給賜功臣面刻誥文背鐫免罪减
祿之數字嵌以金爲左右二面合以字號　凡誥織用
五色紵絲其前織文曰奉天誥命勅織用純白綾其前
織文曰奉天勅命俱用升降龍文左右盤繞後俱織某
年月日造帶俱用五色
　　　冠服
　　諸司職掌
凡製造皇帝皇太子親王衮冕袍服務要擇日興工仍
擇日以進其餘婚禮粧奩并太常寺祭服淨衣及給賜
衣服冠帶喪禮衫巾并行移針工巾帽二局如法製造
其給賜衣服冠帶須要預先多辦以備不時賞賜
　　　給賜衣服冠帶
　　　　圓領　　貼裏　　紗帽　　角帶
　　事例
永樂十二年添設主事一員於六科廊專管成造賞賜
衣服其紵絲紗羅絹布毎套俱有圓領褡□貼裏或女
衣或幼小男女衣賞賜番僧則用紵絲禪衣紵絲賞古
麻氅哈喇藍綾貼裏絹衣貼裏青布衣各壇該用絹布
淨衣毎年三起成造共八百五十九套毎套四件共三
千四百三十六件
　　　器用
　　諸司職掌
凡供用器物及祭祀器皿并在京各衙門合用一應什
物行下該局如法成造若金銀銅鐵等器𨽻寶源局皮
革𨽻皮作局竹木𨽻營繕所疋帛𨽻文思院皆須度量
所料物色委官覆實相同不許多支妄費
　　事例
洪武元年令太廟器皿易以金造乘輿服御諸物應用
金者以銅代之　二年定祭器皆用磁　十七年製祔
廟册寶以檀香爲之册文填以金　永樂間設器皿厰
本部添設郎中一員專管厰内十二作曰戧金油漆木
竹銅錫捲胎蒸籠桶鏇祭器鐵索毎年光禄寺坐出該
用器皿數目題送本部奏准劄付本厰修造完備該寺
差人領用　又令守衞軍木牌更造以銅　正統十四
年奏准今後在京易辦不急之務如馬槽之𩔖不必遠
取　成化五年令親王諡冊寶本部促辦付掌行喪禮
等官順賫其冥器下所司就彼製造　六年奏准内監
歳用馬槽及他器皿令南京𩔖送價直在京成造　十
二年奏准歳造器皿定數一萬件本部造七千件南京
工部三千件　二十一年詔南京工部成造馬槽馬樁
等項粗重之物沿邊軍民運送勞擾自今停免以後缺
用在京衙門成造　𢎞治二年奏准添造器皿一萬二
千件本部八千四百件南京工部三千六百件
凡毎歳上用蠅拂等物南京内府造成守備官差人賫
至御前進收
凡各王府及儀賓誥命毎軸造匣裝盛并用紅袱紅錦
等物包褁齎送
　　　斛斗秤尺
　　諸司職掌
凡使用斛斗秤尺著令木秤等匠計算物料如法成造
所用鐵刀木杉木板枋生鐵等項行下龍江提舉司等
衙門照數放支其合用錘鈎行下寶源局督工鑄造如
是成造完備移咨户部較勘收用
　　事例
洪武元年令鑄造鐵斛斗升付户部收糧用以較勘仍
降其式於天下　正統元年奏准蘇松等處原降鐵斛
斗升年久廢失見存者少行南京工部照舊式鑄造給
領收掌以備較勘　又令各處斛斗秤尺府州縣正官
照依原降式様較勘相同官民通用仍將式様常於街
市懸挂聽令比較
　
　
　
　
　
　明會典卷一百六十一
欽定四庫全書
　明會典卷一百六十二
　　工部十六
　　　屯田清吏司
　　諸司職掌
郎中員外郎主事掌天下屯田之政令
　　　屯種
國初以軍食爲重自内地及邊境荒閒田土各衞所撥
軍開墾歳收子粒爲官軍俸糧以省餽餉其耕種器具
皆給於官而耕牛亦皆有數今備載之
　　　開墾
　　諸司職掌
凡邊防郡縣守禦去處新立衞分撥軍開墾荒田屯種
須要計算頃畝數目及田地肥瘦人力勤惰務在不曠
征徭不失軍餉
　　事例(見户部田土項丅/)
　　　農具
　　諸司職掌
凡屯種去處合用犁鏵耙齒等器著令有司撥官鐵炭
鑄造發用若木植令衞軍於出産山場自行採辦造用
係干動撥官物具奉施行
　　事例
永樂元年令寶源局鑄農器給山東被兵之民
　　　牛隻
　　諸司職掌
凡屯種合用牛隻設或不敷即便移文取索若官廏數
多差人發遣如果路途窵遠此間地方出産可以收買
務在公私兩便就給官價民間買用其孳生數目毎歳
年終通報
　　　計天下屯牛二十五萬五千六百六十四隻
　　　河南都司三萬六千三百一十九隻
　　　　水牛二千二百四十七隻
　　　　黄牛三萬四千七十二隻
　　　廣西都司九百五十隻
　　　　水牛三百六十七隻
　　　　黃牛五百八十三隻
　　　山東都司五千九百九十九隻
　　　　水牛四百一十九隻
　　　　黄牛五千五百八十隻
　　　北平都司一萬七千四百六十六隻
　　　　水牛八百四十六隻
　　　　黃牛一萬六千六百二十隻
　　　山西行都司黃牛一萬七千八百一十五隻
　　　山西都司黃牛九千一百四十三隻
　　　四川都司八千一百九十隻
　　　　水牛六千五百二十九隻
　　　　黃牛一千二百四十八隻
　　　　犏牛三百二十二隻
　　　　氂牛九十一隻
　　　湖廣都司四千六百六十七隻
　　　　水牛三千九百三十四隻
　　　　黃牛七百三十三隻
　　　廣東都司四百八十二隻
　　　　水牛四百一十三隻
　　　　黃牛六十九隻
　　　浙江都司二千二百四十六隻
　　　　水牛一千二百五十四隻
　　　　黃牛九百九十二隻
　　　江西都司四百九十九隻
　　　　水牛三百六十六隻
　　　　黃牛一百三十三隻
　　　陜西都司二萬七千四百六十七隻
　　　　水牛四十六隻
　　　　黄牛二萬六千六百八十三隻
　　　　犏牛七百三十八隻
　　　雲南都司一萬五千二百八十四隻
　　　　水牛九千七百八十二隻
　　　　黄牛五千五百二隻
　　　貴州都司五千二百七十二隻
　　　　水牛四千五百六十八隻
　　　　黄牛七百四隻
　　　北平行都司一萬八千五百三十七隻
　　　　水牛一萬八千五百三十四隻
　　　　黃牛三隻
　　　直𨽻四萬五千八百五十隻
　　　　水牛七千四百一隻
　　　　黃牛三萬八千四百四十五隻
　　　　犏牛四隻
　　　中都留守司二萬五千六百隻
　　　　水牛一千九百四十八隻
　　　　黃牛二萬三千六百五十二隻
　　　遼東都司一萬三千八百七十八隻
　　　　水牛一十三隻
　　　　黃牛一萬三千八百六十五隻
　　　見今屯牛報册衞分
　　　南京金吾前等衞二十七衞共牛五千七百二
　　　十一隻
　　　　金吾前衞　　　　　水軍左衞
　　　　龍驤衞　　　　　　龍江左衞
　　　　鎭南衞　　　　　　龍江右衞
　　　　龍虎衞　　　　　　旗手衞
　　　　府軍後衞　　　　　羽林右衞
　　　　驍騎衞　　　　　　英武衞
　　　　江隂衞　　　　　　横海衞
　　　　留守左衞　　　　　留守右衞
　　　　留守前衞　　　　　留守後衞
　　　　天䇿衞　　　　　　虎賁右衞
　　　　廣武衞　　　　　　虎賁左衞
　　　　豹韜衞　　　　　　豹韜左衞
　　　　豹韜右衞　　　　　鷹揚衞
　　　　應天衞
　　　南直𨽻徐州等衞一十六衞共牛一千九百七
　　　十五隻
　　　　徐州衞　　　　　　徐州左衞
　　　　武平衞　　　　　　建陽衞
　　　　蘇州衞　　　　　　高郵衞
　　　　宿州衞　　　　　　儀真衞
　　　　廣洋衞　　　　　　宣州衞
　　　　六安衞　　　　　　邳州衞
　　　　揚州衞　　　　　　大河衞
　　　　安慶衞　　　　　　九江衞
　　　湖廣都司下瞿塘等四衞所共牛二千一十八
　　　隻
　　　　瞿塘衞　　　　　　襄陽衞
　　　　長寧守禦千户所　　枝江守禦千户所
　　　河南都司所屬南陽等一十衞所共牛六千二
　　　百七十三隻
　　　　南陽衞　　　　　　睢陽衞
　　　　南陽中䕶衞　　　　陳州衞
　　　　潁川衞　　　　　　彰德衞
　　　　懷慶衞　　　　　　𢎞農衞
　　　　潁上守禦千户所
　　　　伊府儀衞司
　　　陜西都司所屬涼州等二十四衞所共牛一萬
　　　四百六十四隻
　　　　平涼衞　　　　　　鎭夷守禦千户所
　　　　高臺守禦千户所　　鎭番衞
　　　　山丹衞　　　　　　永昌衞
　　　　甘州左衞　　　　　甘州右衞
　　　　甘州前衞　　　　　甘州後衞
　　　　臨洮衞　　　　　　靖虜衞
　　　　莊浪衞　　　　　　西安左衞
　　　　西安右衞　　　　　西安前衞
　　　　西安後衞　　　　　河州衞
　　　　寧夏衞　　　　　　寧夏左衞
　　　　寧夏右衞　　　　　寧夏中衞
　　　　寧夏前衞　　　　　寧夏後衞
　　　雲南都司所屬雲南左等二十五衞所共牛一
　　　萬五千六百五十隻
　　　　雲南左衞　　　　　雲南右衞
　　　　雲南中衞　　　　　雲南前衞
　　　　雲南後衞　　　　　廣南衞
　　　　曲靖衞　　　　　　平夷衞
　　　　越州衞　　　　　　六涼衞
　　　　臨安衞　　　　　　楚雄衞
　　　　洱海衞　　　　　　大理衞
　　　　景東衞　　　　　　䝉化衞
　　　　瀾滄衞　　　　　　騰衝衞
　　　　馬隆守禦千户所　　陽林堡守禦千戸所
　　　　宜良守禦千户所　　木宻關守禦千户所
　　　　易門守禦千户所　　安寧守禦千户所
　　　　金齒衞
　　　山東都司所屬濟南等九衞所共牛四百九十
　　　五隻
　　　　濟南衞　　　　　　平山衞
　　　　寧海衞　　　　　　萊州衞
　　　　臨清衞　　　　　　兖州護衞
　　　　青州左衞　　　　　濟寧衞
　　　　諸城守禦千户所
　　　貴州都司所屬貴州前等二十衞所共牛一千
　　　一百五十六隻
　　　　貴州前衞　　　　　貴州衞
　　　　龍里衞　　　　　　新添衞
　　　　平越衞　　　　　　清平衞
　　　　興隆衞　　　　　　都勻衞
　　　　威清衞　　　　　　平壩衞
　　　　普定衞　　　　　　安莊衞
　　　　安南衞　　　　　　普安衞
　　　　烏撒衞　　　　　　畢節衞
　　　　赤水衞　　　　　　永寧衞
　　　　黄平守禦千户所　　普安守禦千户所
　　　萬全都司所屬宣府前等十六衞所共牛一千
　　　一百二十八隻
　　　　宣府前衞　　　　　宣府左衞
　　　　宣府右衞　　　　　懷來衞
　　　　隆慶左衞　　　　　隆慶右衞
　　　　美峪守禦千户所　　保安右衞
　　　　永寧衞　　　　　　永寧後所
　　　　龍門守禦千戸所　　開平衞
　　　　長安嶺堡　　　　　雲州堡
　　　　興和守禦千户所　　龍門衞
　　　四川都司所屬成都右等二十三衞所共牛一
　　　萬三千三百三十五隻
　　　　成都右衞　　　　　成都中衞
　　　　成都前衞　　　　　成都後衞
　　　　寧川衞　　　　　　敘南衞
　　　　瀘州衞　　　　　　重慶衞
　　　　利州衞　　　　　　松潘衞
　　　　茂州衞　　　　　　保寧守禦千户所
　　　　青州守禦千户所　　大渡河守禦千户所
　　　　雅州守禦千户所　　黔江守禦千户所
　　　　灌縣守禦千户所　　建昌衞
　　　　寧番衞　　　　　　鹽井衞
　　　　建昌前衞　　　　　越雋衞
　　　　會川衞
　　　遼東都司所屬定遼左等二十四衞共牛五千
　　　一百八隻
　　　　定遼左衞　　　　　定遼中衞
　　　　定遼前衞　　　　　定遼後衞
　　　　東寧衞　　　　　　瀋陽中衞
　　　　鐵嶺衞　　　　　　三萬衞
　　　　遼海衞　　　　　　海州衞
　　　　蓋州衞　　　　　　復州衞
　　　　金州衞　　　　　　廣寧衞
　　　　廣寧左衞　　　　　廣寧右衞
　　　　廣寧中衞　　　　　廣寧左屯衞
　　　　廣寧右屯衞　　　　廣寧中屯衞
　　　　廣寧前屯衞　　　　廣寧後屯衞
　　　　義州衞　　　　　　寧遠衞
　　　福建都司所屬汀州等十三衞共牛五千二百
　　　八十四隻
　　　　汀州衞　　　　　　建寧衞
　　　　延平衞　　　　　　邵武衞
　　　　永寧衞　　　　　　鎭東衞
　　　　漳州衞　　　　　　福州左衞
　　　　福州右衞　　　　　福州中衞
　　　　平海衞　　　　　　泉州衞
　　　　興化衞
　　　直𨽻永清等三衞共牛三千一百一十七隻
　　　　永清衞　　　　　　寧山衞
　　　　興州後屯衞
　　　中都留守司所屬鳳陽等九衞所共牛一萬二
　　　百一十九隻
　　　　鳳陽衞　　　　　　鳳陽中衞
　　　　鳳陽右衞　　　　　留守左衞
　　　　留守中衞　　　　　懷遠衞
　　　　長淮衞　　　　　　洪塘湖屯田千户所
　　　　皇陵衞
　　事例
永樂二年令太僕寺給山東屯牛　又令陜西蘭州等
衞屯牛凡百人官共給牛一隻　宣德以後各處衞分
牛隻數目俱由五軍都督府照會本部立案備照倒死
者著令買補孳生者查勘明白年終依例造册奏送該
府轉行本部知會
　　　墳塋
禮部喪𦵏項内有咨工部造墳安𦵏之條而本部職掌
所載職官墳塋止開武職今以王府墳塋制度具列於
前而文職事例附見於後
　　　王府墳塋
　　事例
永樂八年定親王墳塋享堂七間廣十丈九尺五寸高
二丈九尺深四丈三尺五寸中門三間廣四丈五尺八
寸高二丈一尺深二丈五尺五寸外門三間廣四丈一
尺九寸高深與中門同神厨五間廣六丈七尺五寸高
一丈六尺二寸五分深二丈一尺五寸神庫同東西廂
及宰牲房各三間廣四丈一尺二寸高深與神厨同焚
帛亭一方七尺高一丈一尺祭器亭一方八尺高與焚
帛亭同碑亭一方二丈一尺高三丈四尺五寸周圍牆
二百九十丈牆外爲奉祠等房十有二間　正綂十三
年定王府墳塋親王地五十畝房十五間郡王地三十
畝房九間郡王之子地二十畝房三間郡主縣主地十
畝房三間　天順二年奏准親王以下依文武大臣例
或王或妃有先故者並造其壙後𦵏者止令所在官司
起倩夫匠開壙安𦵏繼妃則附𦵏其旁同一享堂不許
另造　成化十三年令親王并妃照舊差官開壙郡王
以下止令所在官司量備工料開壙　十八年定王府
造墳夫匠物料價銀郡王并妃三百五十兩鎮國將軍
并夫人二百四十五兩輔國將軍并夫人郡主各二百
二十五兩縣主二百一十五兩郡君一百九十六兩縣
君一百八十五兩分派有司辦納自造　又令王府擅
奏重修墳塋者先將輔導官參　十九年定將軍以下
造墳價銀奉國將軍一百四十七兩一錢二釐二毫中
尉一百二十三兩七錢二分五釐八毫郡王并妃冥器
八十兩郡主六十兩　二十一年定郡王并妃開壙價
銀一百兩鎮國將軍并夫人八十兩輔國將軍并夫人
七十兩自開安𦵏　𢎞治五年令親王郡王鎮國將軍
各於始封父祖塋序昭穆𦵏郡縣等主於儀賓父祖塋
安𦵏　六年令王府自郡王以下造墳并開壙悉照修
府事例價銀减半送用　十三年奏准凡發掘王府將
軍夫人郡主縣主及歴代帝王名臣先賢墳塚開棺爲
從及發見棺槨者不分首從俱發邊衞發而未至棺槨
者首者發附近各充軍　十四年奏准郡王開壙價銀
五十兩止送四十兩餘皆遞减其鎮國將軍以下墳塋
仍照房價事例行勘明白方與請給親王及世子郡王
鎮國將軍至郡王長子齋糧麻布通革免
　　　職官墳塋
　　諸司職掌
凡武職官員或歿於矢石或死於任所先由禮部定奪
應合造墳者移咨知會仍審安𦵏去處若在京者與擇
墳地會計工程照例應撥囚徒磚灰造墳中間有公侯
伯合用硃紅槨冥器誌石磚灰人工别無定例審度支
撥其槨具冥器行下寶源軍器營繕針工鞍轡局所依
例料造應付若有旨許令祖墳或就任所安𦵏及造享
堂者臨期定奪施行
　　　造槨并冥器磚灰
　　　　公　　　　　　　侯
　　　　伯
　　　造槨無冥器
　　　　都督同知僉事　　　　指揮使
　　　　紅漆槨　　　　　　誌石
　　　　磚四千五百箇　　　石灰四千五百斤
　　　　囚五十名
　　　指揮同知僉事
　　　　黒漆槨　　　　　　誌石
　　　　磚三千四百五十箇
　　　　石灰三千四百五十斤
　　　　囚二十名
　　　正副致仕千户衞鎮撫
　　　　磚一千五百箇
　　　　石灰一千五百斤
　　　　囚一十二名
　　　百户所鎮撫
　　　　磚二百四十箇
　　　　石灰二百四十斤
　　　　囚六名
　　　千百户所鎭撫骨殖安𦵏磚灰囚减半
　　　寶源局造
　　　公侯伯都督冥器内用
　　　　小銅釡一面　　　　小銅竈一箇
　　　　小銅筯一雙　　　　小銅火盆一箇
　　　槨誌事件
　　　　鐵束二道　　　　　鐵□二箇
　　　　兩尖釘二百箇　　　鈠環一副
　　　軍器局錫造
　　　　水盆一　　　　　　臺盞一
　　　　杓一　　　　　　　壺瓶一
　　　　酒甕一　　　　　　唾盂一
　　　　水罐一　　　　　　香爐一
　　　　香盒一　　　　　　燭臺一對
　　　　香匙筯連瓶一副
　　　　茶鍾一　　　　　　茶盞一
　　　　碗二　　　　　　　槖二
　　　　燈臺盞一副　　　　碟十二
　　　　油瓶一　　　　　　匙筯連瓶一副
　　　營繕所木造
　　　　牙仗二　　　　　　骨朶二
　　　　交椅一　　　　　　脚踏一
　　　　交床一　　　　　　馬杌一
　　　　誕馬二　　　　　　食卓一
　　　　香卓一　　　　　　床一
　　　　拄杖一　　　　　　箱一
　　　　凳一　　　　　　　枕一
　　　　揮一　　　　　　　清道一對
　　　　樂人八　　　　　　控士二
　　　　門神二　　　　　　儀仗人十二
　　　　女使八　　　　　　武士四
　　　　翣六　　　　　　　五穀倉二
　　　　涼漿瓶二　　　　　鎗二
　　　　斧二　　　　　　　班劒一
　　　　紅旗二　　　　　　金一
　　　　鼓一　　　　　　　箭三
　　　　弓一　　　　　　　甲一
　　　　盔一　　　　　　　弩一
　　　　鍋竈一副　　　　　火爐一
　　　針工局造
　　　　青羅槨罩一　　　　紅紵絲煖帳一
　　　　紅銷金紗厨一　　　茶褐羅傘一
　　　　紅絹旗二　　　　　枕頭一
　　　　紅紵絲綿被一　　　紅絹夾被一
　　　　綿衣卧單一　　　　紵絲褥一
　　　　布手巾一　　　　　衿一
　　　　鞶一
　　　鞍轡局造
　　　　小鞍籠一　　　　　小弓箭袋一副
　　　明令
　　　墳塋石獸
　　　　職官一品塋地九十步墳高一丈八尺二品
　　　　塋地八十步墳高一丈四尺三品塋地七十
　　　　步墳高一丈二尺以上石獸並六四品五品
　　　　塋地六十步墳高八尺以上石獸並四六品
　　　　塋地四十步七品以下二十步墳高六尺以
　　　　上步法皆從塋心各數至邊五品以上許用
　　　　碑龜趺螭首六品以下許用碣方趺圓碣
　　　　庶人塋地九步穿心一十八步止用壙誌
　　稽古定制
　　　墳塋
　　　　公侯塋地周圍一百步墳高二丈圍牆高一
　　　　丈一品塋地周圍九十步墳高一丈八尺圍
　　　　牆高九尺二品塋地周圍八十步墳高一丈
　　　　六尺圍牆高八尺三品塋地周圍七十步墳
　　　　高一丈四尺圍牆高七尺四品塋地周圍六
　　　　十步墳高一丈二尺圍牆高六尺五品塋地
　　　　周圍五十步墳高一丈圍牆高四尺六品塋
　　　　地周圍四十步墳高八尺七品以下塋地周
　　　　圍三十步墳高六尺
　　　碑碣石獸
　　　　公侯石碑螭首高三尺二寸碑身高九尺濶
　　　　三尺六寸龜趺高三尺八寸
　　　　石人二　　　　　　石馬二
　　　　石羊二　　　　　　石虎二
　　　　石望柱二
　　　　一品石碑螭首高三尺碑身高八尺五寸濶
　　　　三尺四寸龜趺高三尺六寸
　　　　石人二　　　　　　石馬二
　　　　石羊二　　　　　　石虎二
　　　　石望柱二
　　　　二品石碑蓋用麒麟高二尺八寸碑身高八
　　　　尺濶三尺二寸龜趺高三尺二寸
　　　　石人二　　　　　　石虎二
　　　　石羊二　　　　　　石馬二
　　　　石望柱二
　　　　三品石碑蓋用天祿辟邪高二尺六寸碑身
　　　　高七尺五寸濶三尺龜趺高三尺二寸
　　　　石虎二　　　　　　石羊二
　　　　石馬二　　　　　　石望柱二
　　　　四品石碑圓首高二尺四寸碑身高七尺濶
　　　　二尺八寸方趺高三尺
　　　　石虎二　　　　　　石馬二
　　　　石望柱二
　　　　五品石碑圓首高二尺二寸碑身高六尺五
　　　　寸濶二尺六寸方趺高二尺八寸
　　　　石羊二　　　　　　石馬二
　　　　石望柱二
　　　　六品石碑圓首高二尺碑身高六尺濶六尺
　　　　四寸方趺高一尺六寸
　　　　七品石碑圓首高一尺八寸碑身高五尺五
　　　　寸濶二尺二寸方趺高二尺四寸
　　事例
洪武三年定功臣守墓人户各以封爵官品之差等給
之其合用石碑石獸之類亦令有司俱依品秩成造
二十六年詔自今凡功臣故不建享堂其墳塋𦵏具皆
令自備惟殁於戰陣者官給之　天順二年奏准文武
大臣官爲造墳者夫故在前併造妻壙妻故在前并造
夫壙後𦵏者止令所在官司起倩夫匠開壙安𦵏繼室
則附𦵏其旁同一享堂不許另造　成化十三年奏准
開壙者就令本家自開　𢎞治十年仍令有司開壙
　
　
　
　
　
　
　
　
　
　
　
　
　
　
　
　明會典卷一百六十二
欽定四庫全書
　明會典卷一百六十三
　　工部十七
　　　抽分
客商興販竹木等項抽分各有分數以防過取今備載
於後
　　諸司職掌
凡龍江大勝港俱設立抽分竹木局如遇客商興販竹
木柴炭等項照例抽分及令軍衞自設場分收貯柴薪
按月給與禁軍孤老等燒用竹木等物堆垜在場今各
局按旬奏申知數目有用度以憑計料揀定數目度量
關塡勘合支撥如是營造數多抽分不敷定奪奏聞給
價收買或差人砍辦
　　　三分取一
　　　　蘆柴　　　　　　　茅草
　　　　稻草　　　　　　　茭苗草
　　　　蔂草
　　　三十分取二
　　　　杉木　　　　　　　軟篾
　　　　棕毛　　　　　　　黃籐
　　　　白籐
　　　十分取二
　　　　松木　　　　　　　松板
　　　　杉篙　　　　　　　杉板
　　　　檀木　　　　　　　黄楊
　　　　梨木　　　　　　　雜木
　　　　檐杯　　　　　　　鋤頭柄
　　　　竹掃箒　　　　　　茭苗苕箒
　　　　猫竹　　　　　　　水竹
　　　　雜竹　　　　　　　木炭
　　　　煤炭　　　　　　　竹交椅
　　　　筀竹　　　　　　　黃籐鞭桿
　　　　木柴　　　　　　　箭竹
　　事例
洪武十三年罷天下抽分竹木坊　永樂六年開設通
州白河盧溝通積廣積五抽分竹木局　十三年令照
例抽分
　　　三十分取六
　　　　松木　　　　　　　柏木
　　　　椵柴　　　　　　　椵木
　　　　長柴　　　　　　　把柴
　　　　雜木塊柴　　　　　鞭桿
　　　　松木板　　　　　　煤炸
　　　　木炭　　　　　　　檀木
　　　　片柴　　　　　　　杉木板
　　　　猫竹　　　　　　　水竹
　　　　筀竹　　　　　　　杉木篙
　　　　車軸　　　　　　　車輞
　　　　車輻　　　　　　　雜竹
　　　　箭竹　　　　　　　黄籐鞭桿
　　　　雜木檐板　　　　　茭苗苕箒
　　　　竹掃箒　　　　　　芒苗苕箒
　　　　石竹篾　　　　　　梢柴
　　　三十分取三
　　　　棕毛　　　　　　　蒿柴
　　　　荳稭　　　　　　　薥稭桿
　　　三十分取二
　　　　石灰　　　　　　　石炭
　　　　杉木　　　　　　　磚瓦
　　　　黄籐　　　　　　　白籐
　　　　軟竹篾　　　　　　黄楊木
　　　三十分取一
　　　　茅草　　　　　　　稻草
　　　　蔂草　　　　　　　茭草
　　　　穀草　　　　　　　雜草
　　　　雜柴
　　　三十分取五
　　　　蘆葦
　　　三十分取十五
　　　　蘆葦柴
宣德九年令蔚州及美峪九宫口五福山龍門關等處
山場除成材大木不許採取其小木及椽枋之類聽人
採取貨賣經過抽分去處毎十根抽三根　正統元年
設真定府抽分本府税課司帶管木植三十分抽四分
編號印記從滹沱河運至通州抽分竹木局交收　二
年奏准大通關并廣利閘遇有軍民人等告拆船隻相
料明白無礙逐隻放過閘口至本局河下照數拆抽不
許私拆　天順間設保定府抽分唐縣委官一員前去
倒馬關會同抽分木植三十分抽六分本部差官賣銀
發唐縣官庫收貯聽用　成化五年令京城九門并通
州等處抽分局厰例不該抽之物不許擅取　六年令
通州等五處抽分竹木局毎處差主事給事中御史各
一員按季更換毎月初六日各造册與本局官同復命
　七年令毎處止差御史一員　又設杭州荆州太平
三處抽分毎歳本部差官三員凡竹木等物毎十分抽
一分選中按季送清江衞河二提舉司造船次等年終
運至通州送器皿厰造器皿餘賣銀聽用　十五年奏
准南京龍江瓦屑埧二抽分竹木局抽收在場竹木等
物毎年南京工部都察院各委官一員會同監督抽分
官員查盤見數聽候領用變賣造册奏繳局官考滿事
故交盤明白方許離任惜薪司柴薪供應大庖厨照舊
用潔凈雜木其餘俱於所抽柴炭内支放或朽爛木植
内定數折支各衙門造作該用物料具印信領狀關領
不許冒支多派　又令管莊僕佃人等占守水陸關隘
抽分勒取財物挾制把持害人者都發邊衞永遠充軍
　十七年設蘭州抽分本州衞掌印官會同將河橋上
岸捉獲木植毎十分抽二分過河橋捉獲者盡數入官
俱送本處官厰収貯公用　𢎞治四年奏准北新安磨
石口龎村三厰於盧溝抽分局官二員内每季輪差一
員管理
　　　柴炭
國初供應柴炭悉於沿江蘆洲并龍江瓦屑二場取用
及永樂遷都於北則於白羊口黃花鎮紅螺山等處採
辦宣德間始設易州山厰專官總理景泰間移於平山
又移於滿城天順初仍移於易州而派辦運納各有定
例今具列於後
　　事例
正統初令各處納到木柴内有檀榆柘桑栗木揀出按
月具數奏報送兵仗局用　景泰間奏准應天等處歳
辦蘆柴以十分爲率减免四分三分折鈔三分本色折
鈔毎束二貫五百文鈔一萬貫又折收銀二十二兩五
錢　天順元年令易州一帶山場係關隘人馬經行去
處不許採取柴炭　八年坐派易州厰柴炭四百三十
餘萬　成化元年增至六百五十餘萬　二年又增至
一千一百八十餘萬　三年又增至一千七百四十餘
萬　又奏准本部南廊正陽關臺基各厰官攢照依户
部倉場事例經手柴炭務要支放盡絶有餘仍交盤明
白方許給由　四年奏准内府各衙門柴炭减省支用
止照成化三年例採辦　九年令於蘆柴三分本色内
以一半折銀毎束二分俱送應天府官庫收貯支用年
終造册具奏其折納木柴者毎百斤折銀四分　𢎞治
元年奏准沿江一帶蘆洲除欽賜欽撥并内外衙門舊
額及先年軍民人等開墾起科納銀曾經黃册造定者
照依所撥納糧數目定立界至給與明文管業其餘有
人曾告承佃而舊額洲場坍塌者即將新佃柴課依數
輳補本處舊額見在或有新生别洲許令撥補附近坍
塌不敷之數其灊山大湖等縣不近大江原無蘆洲而
有柴額者准令毎束折銀二分　三年令蘆柴毎束連
脚耗徴銀四分　五年奏准九江安慶毎畝好蘆地科
銀二分二釐稀蘆地二分二釐池州好地三分五釐稀
地二分五釐應天揚州太平鎮江廬州和州等府州好
地四分稀地二分七釐各處毎畝熟地三分五釐軍屯
熟地并灘田灘地各三分低窪熟地二分五釐荻草地
二分草塌一分五釐草蕩一分其起科納糧者免徴柴
課有願徴糧不願納課者聽　九年奏准今後各處造
作派辦務要照依原議從實估計不許多派惟燒琉璃
純用木柴黒窯磚瓦用木柴三分雜柴七分其工程已
完者照例停免不必再行追擾毎年派去本厰數目但
有過一千五百萬之外本部照例另行斟酌奏請定奪
　　　夫役
夫役舊有定例自永樂以後營造工大起撥供用漸多
今營造之外又有柴夫以供内府之用亦具載之
　　諸司職掌
凡在京城垣河道毎歳應合修繕其用工數多須於農
隙之時於近京免糧應天太平鎭江寧國廣德等五府
州預先定奪奏聞行移各府起取除役占等項照依欽
定則例優免外其餘人户毎四丁共輳一夫著令各備
鍬杵籃擔委官部領定限十月初赴京計定工程分數
做造滿日放囘若有不當夫役及做工未滿逃囘者並
行治罪及各處起到倉脚夫俱發應天府收籍爲民遇
有官差度量差撥著令輪流周而復始若差使數多做
工日久照例毎名日給工錢五百文坊長减半以周養
贍
　　　優免二丁
　　　　水馬驛夫　　　　　遞運船水夫
　　　　會同館夫　　　　　輪班人匠
　　　　在京見役皂𨽻　　　校尉力士
　　　　見任官員　　　　　廩膳生員訓導
　　　　馬船夫　　　　　　光祿司厨子
　　　　防送夫　　　　　　軍户
　　　　鋪兵
　　　免一丁
　　　　凡年七十以上及廢疾之人
　　事例
洪武元年定設法毎田一頃出丁夫一人　三年置直
𨽻應天等十八府州及江西九江饒州南康三府均工
夫圖册毎歳農隙其夫赴京供役毎歳率用三十日遣
歸田多丁少者以佃人充夫其佃户出米一石資其費
用非佃人而計畝出夫者其資費毎田一畝出米二升
五合　二十六年令倉脚夫毎一坊長製牌一面以後
各衙門差使奏過給牌取夫工完繳牌　永樂九年令
天壽山工役病故者給棺送囘原籍與鈔一百貫安𦵏
免其户役一年沿途得病不曾上工故者亦送回與鈔
五十貫免户役半年　十一年令放囘軍夫人匠沿途
有病者所在官司醫治
　　　砍柴夫
　　事例
宣德四年設易州山厰起倩砍柴夫毎季二萬五千八
百五十五名四季共十萬三千四百二十名
　　　順天府毎季一千七百三十二名
　　　真定府三千二百九十六名
　　　保定府二千四百九十二名
　　　濟南府三千八百三十名
　　　兖州府八百八十名半
　　　東昌府四百一十名
　　　青州府一千七百七十名
　　　太原府五千六百二十四名
　　　平陽府二千七百一十一名半
　　　澤州一千二百三十三名
　　　潞州一千一百八十二名
　　　遼州一百一十三名
　　　沁州一百七十四名
　　　汾州四百七名
景泰元年奏准减免五千名　成化四年奏准毎名一
季收脚價銀三兩　又奏准易州龍灣二厰管柴官毎
州縣人夫一百名以上者留一員專管一百名以下者
有州去處該州官管不係州轄縣分就令本府把總官
管　二十一年奏准解價官收畢遣囘不許私留管工
　𢎞治七年奏准五名之内僉㸃夫頭一名按季賚價
赴欽差管官處交收
　　　擡柴夫
　　事例
洪武間南京惜薪司夫三千名俱應天府上元江寧二
縣起取　永樂宣德間内府惜薪司坐派擡柴夫二千
名照應天府例於大興宛平二縣起取　宣德間議准
减免南京惜薪司夫止存三百名常川於龍江瓦屑二
處挑運柴炭後一縣止差雇夫坊長其脚價俱句容溧
陽溧水三縣出辦　正統元年奏准北直𨽻八府除真
定保定二府採燒柴炭令河間永平順德三府大名廣
平二府順天一府各起三千名各當一年周而復始
成化二十一年奏准毎名一月徴銀一兩二錢　二十
三年奏准照舊起夫　𢎞治元年奏准毎名一月徴銀
一兩四錢　五年詔有司衞所解到夫價止收正數不
許分外多收　八年奏准真定保定與順天府共當一
年　十四年奏准廣平府原額九百名内减二百名分
派大名府起取　又各府遇該當年分一年分爲兩季
徴銀毎府總差官吏各一人解部轉送惜薪司雇人上
工　又令照舊起夫供役夫價銀免徴
　　　雜行
　　諸司職掌
凡催捉軍需物料勾提囚匠等項欽置勘合如遇四子
部合行事理或五件十件類具手本責差該吏齎赴内
府工料關填勘合行移各司承奉理辦如有不完舉奏
提問其官吏給由缺官條格等項及本部并合屬官吏
俸給按月放支仍毎歳會計行移户部撥支遇有當行
行移吏部等衙門定奪施行
　　事例
　　　凡勘合字號
　　　　浙江布政司堂字　　徽州府基字
　　　　蘇州府端字　　　　鳳陽府正字
　　　　淮安府建字　　　　廣西布政司緣字
　　　　揚州府德字　　　　福建布政司積字
　　　　應天府右字　　　　池州府念字
　　　　四川布政司力字　　和州谷字
　　　　常州府維字　　　　廣東布政司福字
　　　　河南布政司善字　　除州聲字
　　　　滁州甲字　　　　　陜西布政司寶字
　　　　寧國府賢字　　　　真定府通字
　　　　大名府承字　　　　永平府興字
　　　　江西布政司習字　　鎮江府行字
　　　　雲南布政司興字　　順德府集字
　　　　太平府作字　　　　保定府廣字
　　　　山西布政司當字　　隆慶州英字
　　　　保安州高字　　　　湖廣布政司因字
　　　　河南府聚字　　　　廣平府達字
　　　　山東布政司尺字　　松江府立字
　　　　廬州府名字　　　　廣德州傳字
　　　　貴州府政司長字　　安慶府表字
毎月二十二日於内府司禮監六科廊領出精微簿四
扇一扇紀四司毎日行出公文内填各布政司并直𨽻
府州勘合字號及硃語三扇紀四司毎日收入公文營
繕司一扇虞衡都水二司共一扇屯田司一扇俱填各
項解户鄉貫姓名并納完某料於前件下明註某日批
迴至次月二十六日齎赴六科廊官處看過送精微科
年終類繳原領衙門收貯
　　　農桑
　　諸司職掌
已見户部民科農桑項下
　　事例
洪武二十七年命工部行文書教天下百姓務要多栽
桑棗毎一理種二畝秧毎一百户内出人力挑運柴草
燒地耕過再燒耕燒三遍下種待秧高三尺然後分栽
每五尺濶一壠毎一户初年二百株次年四百株三年
六百株栽種過數目造册囘奏違者全家發雲南金齒
充軍
　　　南京工部
　　　營繕清吏司
　　事例
凡内府衙門及皇城門鋪等處損壞工程大者本部委
官會同科道并内官監各委官會勘具奏修理若工程
不多本部徑自修理
凡裏外城垣門鋪官㕔損壞工程大者本部委官相計
明白會同内外守備等官具奏修理工程不多本部措
置物料委官徑自修理
凡南京大小衙門損壞俱申達本部工程大者具奏修
理委官監督工完將用過物料工程數目開報以備查
考
凡南京各衞倉專設主事一員提督修理遇有損壞開
報本部計料興工
凡南京刑部都察院送到問擬運磚運炭等項囚人本
部委官照原問罪名收料完足出給實收連人送司仍
送各該衙門發落
凡南京刑部都察院送到做工囚人撥各窑做工工滿
日仍送囘原問衙門完卷各司同
凡各色班匠俱江西湖廣福建三布政司起送
　　　虞衡清吏司
　　事例
凡湖廣浙江廣西三布政司及應天府毎歳解到活鹿
天鵝俱送南京光祿寺交納
凡四川布政司毎歳解到白毛硝生麂皮漆鐵廣東廣
西福建三布政司解到皮翎俱送南京丁字庫交納
凡南京兵仗局前厰毎年成造毛襖狐帽完日俱轉送
南京乙字庫交納毎季成造軍器完日㑹官試驗奏報
凡直𨽻寧國府解到歳造酒瓶一十萬件送南京光禄
寺交納
凡直𨽻安慶徽州二府解到歳造糧長勘合紙二千九
十七張底簿中夾紙三百八十一張送南京户部交納
　　　都水清吏司
　　事例
凡南京橋道水洞損壊坍塌本部委官相計修理
凡南京錦衣等衞大小黃船及新江口戰巡等船損壞
俱本部委官相計修理
凡南京錦衣等衞快船損壞本部委官相勘明白毎隻
給價銀七十兩令該衞官軍打造
凡毎年織造御覽等厯銷金包袱合用柘黄線羅行南
京織染所織造送用
凡奉先殿硃紅漆供卓等件本部毎年一次修換
凡直𨽻寧國等府毎歳解到茭苗苕箒并竹掃箒俱送
南京供用庫交納
凡南京供用庫篩簸及進香稻竹籠一年一造神官監
進鮮苗嫩薑果品等物竹簍二年一造内官監進鰣魚
鮮笋果品等物涼盒及司苑局進薦新荸薺鮮藕等物
竹簍俱三年一造神官監薑棚葡萄架俱五年一造
　　　屯田清吏司
　　事例
凡各處歳辦牛隻數目本司類造文册繳報
凡南京光禄寺合用柴薪毎年呈會本部行龍江瓦屑
埧二抽分局關支應天府僉差坊長二名督夫運納
凡南京神樂觀樂舞生及長安等五門守衞官軍合用
柴薪本部俱於南京司禮監關填勘合行龍江抽分竹
木局關支計各處歳辦蘆課銀
　　　　應天府上元等五縣江淮等巡檢司三千九
　　　　百二十五兩二錢
　　　　鎮江府金壇等三縣包港等巡檢司一千六
　　　　百三十八兩一錢
　　　　太平府繁昌等三縣三山等巡檢司二千八
　　　　百四十七兩八錢
　　　　揚州府儀真等三縣舊江口等巡檢司二千
　　　　三百三十兩五錢
　　　　安慶府懷寧等六縣小孤山等巡檢司七千
　　　　四百三兩八錢
　　　　廬州府無爲州泥汊河等巡檢司二千七百
　　　　四十九兩六錢
　　　　池州府貴池等六縣池口等巡檢司二千八
　　　　百九十六兩三錢
　　　　九江府湖口等縣龍口等巡檢司二千二百
　　　　九十五兩二錢
　　　　和州浮沙口等巡檢司六百七十八兩二錢
　　　計各處該納物件
　　　生漆
　　　　廬州府一千八百七十五斤
　　　　池州府一千二百五十斤
　　　　漆園一千七百三十六斤一十四兩六錢
　　　棕毛
　　　　棕園四千五百四十九斤八兩
　　　　已上俱三年一納
　　　桐油
　　　　桐園二千一百九十七斤四兩六錢一年一
　　　　納
凡營繕等司送到上元江寧二縣鋪户納過各色物料
數目本司會同各司官照依時價估計明白於蘆柴等
銀内支領
凡本部各司類行浙江等布政司并直𨽻蘇州等府勘
合俱由本司承行
　
　
　
　
　
　
　
　
　
　
　
　
　
　明會典卷一百六十三
欽定四庫全書
　明㑹典卷一百六十四
　都察院一
國初置御史臺從一品衙門設左右御史大夫御史中
丞侍御史治書侍御史殿中侍御史經歴都事照磨管
勾監察御史譯事引進等官洪武十三年改正二品衙
門設左右中丞十四年始改都察院為七品衙門止設
監察御史又分設浙江江西福建北平廣西四川山東
廣東河南陜西湖廣山西道監察御史十六年陞正三
品衙門設司務十七年始陞正二品衙門定設左右都
御史左右副都御史左右僉都御史經歴都事十二道
監察御史二十九年置照磨所照磨檢校永樂元年改
北平道為北京道十九年北京道革添設貴州交阯雲
南三道宣徳十年交阯道革共十三道
　　諸司職掌
左右都御史副都御史僉都御史職專糾劾百司辯明
寃枉提督各道及一應不公不法等事其屬有十二道
監察御史凡遇刑名各照道分送問發落其有差委監
察御史出巡追問審理刷卷等事各具事目請㫖㸃差
　　　選用風憲
　　憲綱
凡都察院各道監察御史并首領官按察司官并首領
官自今務得公明廉重老成歴練之人奏請除授不許
以新進初仕及知印承差吏典出身人員充用
　　事例
宣徳三年令都察院選進士監生教官堪任御史者於
各道歴政三箇月考其賢否第為三等上中等授御史
下等送回吏部　正統四年令凡御史缺從吏部於進
士監生教官儒士出身曾歴一任者選送都察院歴政
半年考試除授　六年奏准凡御史員缺於行人博士
知縣推官斷事理問及各衙門司務各按察司首領官
進士監生出身一考兩考者吏部揀選送院問刑半年
堂上官考試除授　景泰六年奏准進士年三十以上
并歴事聴選監生原係舉人者及考滿在部教官該陞
者通取赴吏部考選試職一年滿日仍從本院堂上官
考察實授不堪用者送回吏部别用　成化十年令御
史缺選進士年三十以上者問刑半年考試除授博士
行人推官知縣兼選仍試職　二十年奏准試監察御
史一年已滿刑名未熟再試半年仍前考試實授　𢎞
治元年奏准行人知縣等官送都察院理刑半年滿日
聴本院考察各註考語連人送吏部查照選用　六年
奏准御史員缺數多行取推官知縣等官選補不必限
定㡬年一次行取但遇兩京各道缺至八員以上吏部
㑹同本院考選照原職分送理刑自後凡行取推官知
縣等官或理刑半年或試職一年本院仍考其堪任者
除補　十五年奏准今後御史有缺照憲綱例於博士
行人知縣推官并教官内考選歴練老成者除補
　　　㸃差御史
　　憲綱
凡差御史分巡并追問審理等事都察院具事目請㫖
㸃差回京之日不須經由本院徑赴御前復奏
　　事例
凡巡按御史一年已滿差官更代都御史引御史二員
御前㸃差一員其提調學校本院㑹吏禮二部㑹推一
員奏差刷卷清軍巡鹽巡河巡關巡茶印馬盤糧勘事
俱以一員奏差𢎞治十一年奉㫖各具二員㸃差其巡
城巡視光禄寺巡庫等項俱本院給劄差委
　　　考察風憲
　　憲綱
凡監察御史行過文卷從都察院磨勘按察分司行過
文卷聴總司磨勘如有違錯即便舉正中間果有枉問
事理應請㫖者具實奏聞
　　事例
正統六年詔中外風憲係綱紀之司須慎選識量端𢎞
才行老成者任之其有不諳大體用心酷刻者並從都
察院堂上官考察降黜　十四年令御史公差回還都
察院堂上官考其稱否具奏　天順八年詔御史公差
回還不必考覈　成化六年奏准各處巡按御史俱要
親理詞訟仍將本院遞年發去勘合逐一問結繳報御
史回還備開接管已未完勘合件數具呈本院查考
七年奏准巡按公差御史回京之日本院堂上官仍依
舊例查勘考察保結稱職者具奏照舊管事若有不稱
奏請黜罷　𢎞治十年奏准各處清軍并巡按等項御
史回京本院考察果有不職事蹟及過違限期者參奏
黜退
　　　考察百司
　　事例
凡在外布政司按察司并鹽運司苑馬寺行太僕寺在
内順天府五品以下堂上官考滿赴部俱從本院考覈
凡在外司府州縣等衙門官每三年朝覲吏部㑹同本
院考察
凡奉㫖考察在京五品以下官吏部㑹同本院并各該
衙門堂上官及掌印官考察
凡在京各衙門郎中員外郎主事等官及直𨽻府州等
官各衛所首領官在外按察司首領官考滿本院俱發
河南道考覈各出考語牒送吏部該司候考
　　　審録重囚
　　事例
凡每年霜降後本院以各道問擬該决重囚具奏引赴
承天門外㑹官審録
凡捕獲强盗綁赴御前引奏者本院同刑部大理寺錦
衣衛堂上官於午門前㑹問
凡每年天氣炎熱之時本院與刑部大理寺奉勑以見
監罪囚審録
　　　月報罪囚
　　事例
凡每月各道月初起至月終止以問過輕重罪囚原報
及己未發落實在數目各若干具呈本院轉具掲帖開
報刑科查照
　　　巡撫地方
　　事例
永樂十九年勑大臣十三員各同給事中一員巡行天
下　宣徳間命巡撫官每嵗八月一赴京議事　景泰
四年以鎮守侍郎與巡按御史不相統屬難於行事又
文移往來亦多窒礙改為都御史巡撫　五年定巡撫
官赴京議事例遼東大同每年一次寧夏延綏甘肅二
年一次俱四月初一日至京南北直𨽻及北方腹裏者
仍每年一次四川及南方者亦二年一次俱八月初一
日至京其二年一次者若果地方寧静事有應議者聴
從一年一次
凡各處巡撫官初遣尚書侍郎都御史少卿等官後專
用都御史初名巡撫或名鎮守後定為巡撫兼軍務者
加總督贊理掌糧餉者加總督兼理他如整飭邊備提
督邊關及撫治流民等項皆隨事異名若邊境有事又
有總督提督總制參贊贊理及經畧巡視之名近例尚
書侍郎治事於外者兼都御史以便行事事畢而罷
　　諸司職掌
　　　十二道監察御史照刷卷宗衙門
　　　　浙江道
　　　　　中軍都督府　　　留守中衛
　　　　　廣洋衛　　　　　府軍左衛
　　　　　神䇿衛　　　　　應天衛
　　　　　和陽衛　　　　　直𨽻廬州府
　　　　江西道
　　　　　前軍都督府　　　府軍前衛
　　　　　豹韜衛　　　　　龍江衛
　　　　　龍驤衛　　　　　天䇿衛
　　　　　直𨽻淮安府
　　　　福建道
　　　　　户部　　　　　　金吾後衛
　　　　　飛熊衛　　　　　直𨽻池州府
　　　　　常州府
　　　　北平道
　　　　　吏部　　　　　　金吾前衛
　　　　　旗手衛　　　　　直𨽻蘇州府
　　　　廣西道
　　　　　通政使司　　　　鎮南衛
　　　　　五軍斷事官　　　直𨽻安慶府
　　　　　徽州府
　　　　四川道
　　　　　工部　　　　　　府軍衛
　　　　　直𨽻松江府　　　廣徳州
　　　　山東道
　　　　　兵部　　　　　　羽林右衛
　　　　　典牧所　　　　　直𨽻鳳陽府
　　　　　徐州　　　　　　遼東都司
　　　　廣東道
　　　　　刑部　　　　　　虎賁左衛
　　　　　直𨽻應天府
　　　　河南道
　　　　　禮部　　　　　　太常司
　　　　　羽林左衛　　　　國子監
　　　　　翰林院　　　　　欽天監
　　　　　光禄司　　　　　儀禮司
　　　　　教坊司　　　　　直𨽻揚州府
　　　　陜西道
　　　　　後軍都督府　　　江隂衛
　　　　　䝉古左右衛　　　府軍後衛
　　　　　鷹揚衛　　　　　興武衛
　　　　　横海衛　　　　　大理寺
　　　　　行人司　　　　　直𨽻和州
　　　　湖廣道
　　　　　右軍都督府　　　武徳衛
　　　　　水軍右衛　　　　廣武衛
　　　　　虎賁右衛　　　　留守右衛
　　　　　五城兵馬司　　　直𨽻寧國府
　　　　山西道
　　　　　左軍都督府　　　留守左衛
　　　　　英武衛　　　　　錦衣衛
　　　　　水軍左衛　　　　驍騎右衛
　　　　　府軍右衛　　　　龍虎衛
　　　　　直𨽻鎮江府　　　太平府
　　　見今十三道帶管衙門
　　　　浙江道
　　　　　中軍都督府　　　留守中衛
　　　　　茂陵衛　　　　　府軍左衛
　　　　　廣洋衛　　　　　神䇿衛
　　　　　金吾左衛　　　　金吾右衛
　　　　　和陽衛　　　　　應天衛
　　　　　武功中衛　　　　武功後衛
　　　　　越府羣牧所　　　金吾前衛
　　　　　牧馬千户所　　　廬州府衛
　　　　　六安州衛
　　　　江西道
　　　　　前軍都督府　　　豹韜衛
　　　　　天䇿衛　　　　　邳州衛
　　　　　龍江左右三衛　　龍驤衛
　　　　　府軍前衛　　　　燕山左衛
　　　　　羽林前衛　　　　寛河衛
　　　　　淮府羣牧所　　　淮安府衛
　　　　　九江衛　　　　　大河衛
　　　　　武清衛　　　　　龍門衛
　　　　福建道
　　　　　户部　　　　　　金吾後衛
　　　　　裕陵衛　　　　　忠義左衛
　　　　　武功左右前三衛　飛熊衛
　　　　　承運庫　　　　　廣積庫
　　　　　甲乙丙丁戊字庫　寳鈔提舉司
　　　　　天財庫　　　　　廣惠庫
　　　　　贓罰庫　　　　　印造鈔局
　　　　　廣盈庫　　　　　軍儲庫
　　　　　龍江批驗鹽引所　抄紙局
　　　　　武成中衛　　　　景陵衛
　　　　　常州府　　　　　池州府
　　　　　美峪千户所　　　獻陵衛
　　　　　開平中屯衛　　　定逺衛
　　　　　行用庫
　　　　四川道
　　　　　工部　　　　　　軍器局
　　　　　御用監　　　　　針工局
　　　　　尚衣監　　　　　文思院
　　　　　皮作局　　　　　惜薪司
　　　　　寳源局　　　　　府軍衛
　　　　　濟州衛　　　　　永清左衛
　　　　　蔚州衛　　　　　營繕所
　　　　　常山羣牧千户所　鞍轡局
　　　　　冠帽局　　　　　兵仗局
　　　　　織染局　　　　　大寧前衛
　　　　　金山衛　　　　　石砫宣撫司
　　　　　播州宣慰司　　　天全六畨招討司
　　　　　酉陽等宣撫司　　松江府
　　　　　廣徳州　　　　　潼川州
　　　　　梁府羣牧所　　　懷來衛
　　　　　懷安衛　　　　　孝陵神宫監
　　　　陜西道
　　　　　後軍都督府　　　大理寺
　　　　　行人司　　　　　興武衛
　　　　　神武後衛　　　　鷹揚衛
　　　　　義勇中右二衛　　横海衛
　　　　　牧馬千户所　　　江隂衛
　　　　　韓秦慶三府　　　和州
　　　　　安化王府　　　　保定左右中前四衛
　　　　　府軍後衛　　　　寧夏衛
　　　　　䝉古左右二衛　　敢勇報效二營
　　　　雲南道
　　　　　順天府　　　　　廣備庫
　　　　　羽林前衛　　　　隆慶左右二衛
　　　　　永平府衛　　　　廣平府
　　　　　通州三衛　　　　盧龍衛
　　　　　密雲中後二衛　　鎮虜衛
　　　　　撫寧衛　　　　　東勝左右二衛
　　　　　萬全左右二衛　　山海衛
　　　　　涿鹿四衛　　　　黄花鎮千户所
　　　　　營州左右中前後五衛
　　　　　大同中屯衛　　　居庸關
　　　　　寛河千户所　　　樂安千户所
　　　　　定州千户所　　　宣河千户所
　　　　　趙府
　　　　河南道
　　　　　禮部　　　　　　翰林院
　　　　　國子監　　　　　光禄寺
　　　　　都察院
　　　　　伊唐周鄭四府　　太常寺
　　　　　鴻臚寺　　　　　欽天監
　　　　　鐘皷司　　　　　太醫院
　　　　　教坊司　　　　　羽林左衛
　　　　　彭城衛　　　　　留守前後二衛
　　　　　衛府羣牧所　　　鄭府儀衛司
　　　　　尚寳司　　　　　神武左右前三衛
　　　　　揚州府衛　　　　兩淮鹽運司
　　　　　大名府　　　　　汝寧千户所
　　　　　睢陽衛　　　　　潼關衛
　　　　　髙郵衛　　　　　寧山衛
　　　　　儀真歸徳武平三衛
　　　　廣西道
　　　　　通政司　　　　　六科
　　　　　燕山前右二衛　　忠義前後二衛
　　　　　富峪衛　　　　　大興左衛
　　　　　瀋陽左衛　　　　㑹州衛
　　　　　鎮南衛　　　　　武驤左衛
　　　　　騰驤左右二衛　　徽州府
　　　　　真定府　　　　　保定府
　　　　　紫荆關　　　　　倒馬關
　　　　　安慶府衛　　　　新安衛
　　　　　真定衛　　　　　興河千户所
　　　　　廣昌千户所　　　鎮武衛
　　　　　牧馬千户所　　　南丹衛
　　　　　髙山衛　　　　　廣西衛
　　　　　靖江王府儀衛司
　　　　廣東道
　　　　　孝陵衛　　　　　刑部
　　　　　應天府　　　　　虎賁左衛
　　　　　瀋陽左右二衛　　常山中䕶衛
　　　　　濟陽衛　　　　　武功左右二衛
　　　　　武驤右衛　　　　長陵衛
　　　　　隆慶州衛　　　　懷來千户所
　　　　　安東中䕶衛
　　　　山西道
　　　　　左軍都督府　　　錦衣衛
　　　　　留守左衛　　　　驍騎左右二衛
　　　　　義勇前後二衛　　府軍右衛
　　　　　水軍左衛　　　　英武衛
　　　　　龍虎衛　　　　　大寧中衛
　　　　　鎮江府衛　　　　太平府衛
　　　　　建陽衛　　　　　朔州衛
　　　　　振武衛　　　　　天城衛
　　　　　瀋陽中屯衛　　　陽和衛
　　　　　雲川衛　　　　　蒲州衛
　　　　　平定州千户所　　威逺衛
　　　　　晉府長史司
　　　　山東道
　　　　　皇陵衛　　　　　兵部
　　　　　㑹同館　　　　　大通關
　　　　　羽林右衛　　　　瀋陽中衛
　　　　　常山右䕶衛　　　御馬監
　　　　　濟寧衛　　　　　永清右衛
　　　　　典牧所　　　　　滕府牧馬千户所
　　　　　遼東都司　　　　鳳陽府衛
　　　　　徐滁二州并衛　　沂州衛
　　　　　中都留守司　　　泗州衛
　　　　　懷逺衛　　　　　長淮衛
　　　　　徳州二衛　　　　保定後衛
　　　　　廣寧衛　　　　　夀州衛
　　　　　宿州衛　　　　　鳳陽中衛
　　　　　鳳陽左衛　　　　洪塘湖千戸所
　　　　湖廣道
　　　　　右軍都督府　　　五城兵馬司
　　　　　留守右衛　　　　虎賁右衛
　　　　　江淮衛　　　　　武徳衛
　　　　　忠義右衛　　　　水軍右衛
　　　　　廣武衛　　　　　義勇左衛
　　　　荆襄楚三府長史司　寧國府衛
　　　　　遼梁岷吉四府　　宣州衛
　　　　　華陽王府　　　　神武中衛
　　　　　茂山衛　　　　　定州衛
　　　　　開平衛
　　　　貴州道
　　　　　吏部　　　　　　太僕寺
　　　　　上林苑監　　　　旗手衛
　　　　　忠義中衛　　　　蘇州府衛
　　　　　順徳府　　　　　河間府衛
　　　　　保安州衛　　　　太倉鎮海二衛
　　　　　梁城千戸所　　　大寧都司
　　　　　興州五衛　　　　天津三衛
　　　　　宣府三衛　　　　玉林永寧二衛
　　　　　遵化薊州二衛　　鎮朔蔚州二衛
　　　　　龍門千戸所　　　滄州千户所
　　　　　長蘆鹽運司　　　萬全都司
　　　十二道監察御史職掌後為十三道
　　　糾劾百司
　　諸司職掌
凡文武大臣果係姦邪小人搆黨為非擅作威福紊亂
朝政致令聖澤不宣災異迭見但有見聞不避權貴具
奏彈劾
凡百官有司才不勝任猥瑣闒茸善政無聞肆貪壞法
者隨即糾劾
凡大小祭祀敢有臨事不恭牲幣不潔䙝瀆神明有乖
禮典失於舉行及刑餘疾病之人陪祭執事者隨即糾
劾
凡朝㑹行禮敢有攙越班次言語諠譁有失禮儀及不
具服者隨即糾問
凡在外有司擾害善良貪贓壞法致令田野荒蕪民人
受害體訪得實具奏提問
凡學術不正之徒上書陳言變亂成憲希求進用或才
徳無可稱挺身自拔者隨即糾劾以戒奔競
　　憲綱
凡風憲任紀綱之重為耳目之司内外大小衙門官員
但有不公不法等事在内從監察御史在外從按察司
糾舉其糾舉之事須要明著年月指陳實跡明白具奏
若係機密重事實封御前開拆並不許虛文泛言若挾
私搜求細事及糾言不實者抵罪
凡大朝㑹行禮若有失儀聴糾儀御史舉劾常朝大小
衙門官員奏事理有未當及失儀者聴侍班御史并給
事中劾奏依律罰俸
凡祭祀郊社宗廟山川等神若有怠於職事及失儀者
并聴糾儀御史舉劾依律責罰
凡糾舉官員生殺予奪悉聴上命若已有㫖發落不許
再劾
凡都察院按察司堂上官及首領官各道監察御史吏
典但有不公不法及曠職廢事貪淫暴横者許互相糾
舉毋得狥私容蔽其所糾舉並要明具實跡奏請按問
明白覆奏區處其有挾私妄奏者抵罪
凡國家政令得失軍民利病一切興利除害等事並聴
監察御史按察司官各陳所見直言無隱若建言創行
事理必須公同評議互相可否務在得宜方許實封陳
奏
　　　問擬刑名
　　諸司職掌
凡鼓下或通政司發下告人連狀到院責令供狀明白
保管聴候照出狀内被告人數入流官員具呈本院奏
聞提取其軍民人等給批差人提取理對招供明白取
訖服辯無招干連隨即保管聴候有罪人數牢固監禁
追徴所招贓仗完足責令庫子收貯議擬罪名開寫原
發事由問擬招罪照行事理徒流遷徙死罪充軍人數
具寫奏本笞杖以下止具牒文僉押完備連囚赴堂備
説所犯情節罪名審無異詞然後入遞將囚押送大理
寺審録候平允回報若罪名不當駁回再問仍將所駁
招罪㕘詳明白再擬改正或有畨異則監收聴候調别
衙門再問其餘審允人數除笞杖徒流徒罪准工囚人
備開年甲住址畧節招罪工役限期呈堂編發工役的
决笞杖人數書寫斷單開具合得罪名㑹請刑部等官
公同斷决取完僉批單入卷其充軍囚人具手本送編
軍御史處照地方編發取收管附卷絞斬死罪仍令司
獄司轉送重囚監牢固枷收聴候大理寺依時覆奏回
報具手本㑹請刑部等官公同處决仍取决訖月日批
单附卷無招疎放并笞杖的决還職着役寧家人數另
具公文差人管送各該衙門給憑發回取批收附卷原
收贓仗候季終通類具呈本院出給長单差委御史觧
赴内府該庫交納足備取獲庫收附卷如有追無見贓
囚人責供明白類行原籍追徴及照出合問人數隨即
呈提前項審過囚人設有病故請官相視明白取獲批
单附卷若干係重囚牒報大理寺知㑹候本宗事完通
具結絶縁由呈堂照驗(餘與刑/部同)
　　憲綱
凡告有司官吏人等取受或出首贓私等事直𨽻赴巡
按監察御史在外赴按察司并分司及巡按監察御史
處陳告追問明白依律施行其應請㫖者奏聞挐問若
軍官有犯在京從都察院在外從巡按監察御史按察
司并分司密切奏請施行其各都司及衛所首領官有
犯即便挐問
凡都察院并監察御史按察司綱紀所繫其任非輕行
事之際一應諸衙門官員人等不許挾私沮壞違者杖
八十若有干礙合問人數敢無故占恡不發者與犯人
同罪
凡按察司官斷理不公不法等事果有寃枉者許赴巡
按監察御史處聲寃監察御史枉問許赴通政司遞狀
送都察院伸理都察院不與理斷或枉問者許擊登聞
皷陳訴
凡風憲官問定官員贓罪如有寃屈許本犯從實聲訴
若果真犯實跡不肯伏罪或揑造挾讐等項為詞摭拾
原問者於本犯上加二等科罪仍押至午門前聴候再
審
凡監察御史按察司官追問公事中間如有讐嫌之人
並聴移文陳説迴避若䑃朧懷私按問致有違枉者於
反坐上加二等科罪所問雖實亦以不應科斷
凡監察御史按察司官追問輕重刑名中間果有律令
該載不盡者比擬律條開具請㫖
凡都察院官及監察御史按察司官吏人等不許於各
衙門囑託公事違者比常人加三等有贓者從重論
　
　
　明㑹典卷一百六十四
欽定四庫全書
　明㑹典卷一百六十五
　　都察院二
　　　出巡
國初命監察御史巡按刷卷等項諸司職掌所載法制
甚詳其後若清軍提學巡城巡闗巡茶馬巡鹽巡河捕
盗盤糧等項添差漸廣各有勑諭并合行事宜則散見
於各部本事之下今各項事例僅舉其略云
　　諸司職掌
凡分巡按治州郡必須遍厯不拘限期風憲官吏務要
同行不許先後相離其經過去處除差撥弓兵防護依
律闗支廪給應付脚力買辦心紅紙劄之外不許擅令
所司和買物貨私役夫匠多用鋪陳等項亦不得縱容
官吏出郭迎送其分巡地面果係原籍及按臨之人設
有讐嫌並宜迴避毋得沽恩報讐䑃朧舉問
凡至按臨處所先將罪囚審録卷宗弔刷外稍有餘暇
首先親詣各處祭祀壇塲㸃其祭器牆宇有無完缺其
次存䘏孤老審問衣糧曾無支給巡視倉庫查筭錢糧
有無虧欠勉勵學校考課生員有無成效中間但有欺
弊即便究問如律
凡受軍民訴訟審係户婚田宅闘毆等事必湏置立文
簿抄寫告詞編成字號用印闗防立限發與所在有司
追問明白就便發落具由囘報若告本縣官吏則發該
府若告本府官吏則發布政司若告布政司官吏則發
按察司若告按察司官吏及伸訴各司官吏枉問刑名
等項不許轉委必湏親問干碍軍民官員隨即奏聞請
㫖亦不得擅自提取
凡至所在體知有司等官守法奉公亷能昭著者隨即
舉奏其姦貪廢事蠧政害民者究問如律
凡至地方所有合行事件著令首領官吏抄案施行
一科差賦役仰本府凡有一應差役湏於黄冊丁糧相
應人户内周而復始從公㸃差毋得放富差貧那移作
弊重擾於民先具見役里長姓名同重甘結罪文狀并
依准囘報
一圩岸壩堰陂塘仰行府縣提調官吏查勘槩管地面
應有圩岸壩堰坍缺陂塘溝渠湧塞務要趂時修築堅
完䟽洗流通以備旱潦毋致失時及因而擾害於民先
具依准囘報
一荒閒田土仰本府正官多方設法召民開墾趂時布
種其合納秋糧湏侯年限滿日科徵毋致抛荒仍將任
内開過田畝數目同依准繳報
一跕驛仰行提調官常川整㸃各驛船馬鋪陳什物一
切完備仍鈐束慣熟稍水人夫常川在驛聽候逓送使
客毋得失誤先具跕船人夫什物馬騾頭匹數目并不
致違誤結罪文狀繳報
一急逓鋪仰行提調官常川㸃視鋪舍合用什物完備
嚴督鋪長司兵常川在鋪走逓公文毋致磨擦及稽遲
沉匿仍禁約往來差使人員不得役使鋪兵損壞鋪舍
如有缺壞即便修理具各鋪司兵姓名田糧什物數目
囘報
一橋梁道路仰令提調官常加㸃視但有損壞去處即
於農閒時月併工修理務要堅完毋致阻碍經行具依
准囘報
一税糧課程仰本府即將嵗辦税糧諸色課程各各數
目保結開報
一户口仰本府取勘籍定户口分豁城市鄉都舊管收
除實在増減數目開坐囘報
一學校仰提調官凡遇廟學損壞即為修理完備敦請
明師教訓生徒務要作養成材以備擢用毋致因循弛
廢仍將見在師生員名繳報
一收買軍需等項仰本府照依按月時估兩平收買隨
即給價毋致虧官損民及縱令吏胥里甲鋪户人等因
而剋落作弊違錯具依准囘報
一額造叚匹等物仰本府即將織染局見在各色人匠
機張嵗辦數目闗支顔料等物開坐囘報
一升斗秤尺仰行提調官照依原降様式較勘均平毋
容嗜利之徒私自造置欺詐小民具依准囘報
一詞訟仰本府應有詞訟疾早從公依律歸結毋得淹
延妨廢民生及聽吏胥增減情詞出入人罪仍將見問
應有囚數分豁已未完結盡實開報母得隠漏自取罪
愆具依准囘報
一皁𨽻弓兵仰行本府并合属取勘額設名數籍貫田
糧數目開坐毋得多餘濫設有害於民具依准回報
一節義仰本府取勘境内應有孝子順孫義夫節婦果
有志能卓異明著實蹟結罪舉保毋得舉富遺貧影蔽
差徭扶同作弊具依准囘報
一原設申明旌善亭但有損壞仰本府嚴督所属即便
併工修理條列榜示使善惡知所勸懲毋得視為文具
因而廢弛先將都隅處所同善惡人數囘報
一印信衙門仰照勘本府并所属應有印信大小衙門
保結囘報
一上年分巡官有無寄收贓罰仰本府取勘見數開坐
已未起解數目囘報
一取勘仰本府將所屬去處四至八到畫圖貼説繳報
一講讀律令仰本府并合屬官吏湏要熟讀詳玩講明
律意取依准囘報
一鰥寡孤獨仰本府將所屬養濟院合支衣糧依期按
月闗給存䘏養贍母使失所仍具孤貧名數同依准狀呈
一倉庫房屋仰行本府提調官常川㸃視若有損壞即
便修理及設法闗防斗級人等作弊仍將見在錢糧等
物分豁上年舊管今嵗收除實在備細數目同官吏結
罪文状繳報
一官吏脚色仰取勘本府并合屬見在官吏姓名年甲
籍貫厯仕脚色到任月日囘報
　　憲綱
凡監察御史各道按察司官毎出巡審囚刷卷必湏徧
歴不拘限期
凡監察御史巡按許帶書吏一名照刷文卷許帶人吏
二名若應用監生臨期奏請按察司官分巡許帶吏典
二名承差一名皆湏官吏監生承差同行不許相離御
史及按察司官陸路給驛馬水路應付站船監生吏典
承差陸路並騎驛驢水路應付逓運船俱支廪給經過
去處量撥弓兵防送不許别帶吏典皁𨽻人等
凡分巡地面果係原籍并先曽厯仕寓居處所並湏迴
避
凡在京及各布政司并巡厯地方倉庫局務等衙門但
係錢糧出納去處從監察御史按察司并分司官不時
巡視若有作弊就便䆒治
凡監察御史按察司官巡歴去處若有官吏犯罪畏避
追問故將財物婦女潜入公廨設計装誣沮壞風憲者
並許取問實封奏聞犯人處重財物沒官婦女發有司
收問其出巡官吏仍不得自生嫌疑迴避致妨巡歴
凡監察御史按察司官巡歴去處所問公事有擬斷不
當者都察院按察總司隨即改正當該吏典罪之如律
仍將原問御史及分司官擬斷不當事理具奏得㫖方
許取問
凡監察御史按察司官巡歴去處但知有司等官守法
奉公亷能昭著者隨即舉聞若奸貪廢事蠧政害民者
即便挐問其應請㫖者具實奏聞若知善不舉見惡不
挐杖一百發烟瘴地面安置有贓者從重論
凡孝子順孫義夫節婦忠臣烈女志行卓異可勵民風
者所在有司舉申監察御史按察司覆實移文所司以
憑奏聞旌表
凡監察御史按察司官巡歴去處各衙門官吏不許出
郭迎送違者舉問如律若容令迎送不行舉問者罪同
如有規避者從重論都司布政司府州官所至亦同
凡國家律令并續降條例事理有司官吏湏要熟讀詳
玩明曉其義監察御史按察司官所至之處令其講讀
或有不能通暁者依律究治
凡都察院合用筆墨心紅具奏劄付京府按察司合用
筆墨心紅紙劄行移附廓府分監察御史按察分司巡
厯去處合用紙筆硃墨燈油柴炭行移所在有司並支
給官鈔收買應用具實銷筭
　　事例
洪武六年令御史察舉各處有司官員　永樂元年命巡
按御史及按察司凡府州縣官到任半年之上察其亷貪
具實奏聞　宣徳十年奏准凡在外都司衛所首領官并
斷事等官從巡按御史按察司考察闒茸無能者起送赴
部　正統元年議准各處衛所官員聽巡按御史按察司
照依文職事例一體考察　四年奏定憲體及出巡禮儀
一風憲為朝廷耳目宣上德達下情乃其職任所至之處
湏訪問軍民休戚及利所當興害所當革者隨即舉行或
有水旱災傷當奏者即具奏不可因循茍且曠廢其職一
風憲存心湏用明白正大不可任一己之私昧衆人之公凡
考察官吏亷貪賢否必於民間廣詢密訪務循公義以協
衆情毋得偏聽及輙憑里老吏胥人等之言顛倒是非亦
毋得搜求細事羅織人過使姦人得志善人遭屈一風憲
之官當存心忠厚其於刑獄尤湏詳慎若刻薄不仁專行
酷虐不思罪有大小罰有重輕而一槩毒刑以逞動輙箠
人至死不惟有失朝廷欽恤之意抑且禍及身家雖悔無
及一居風憲者湏用持身端肅公勤詳慎毋得褻慢怠惰
凡飲食供帳只宜從儉不得踰分一風憲之職其任至重
行止語黙必湏循理守法若纎毫有違則人人得而非議
之為風憲之累矣故所至州縣取假分毫之物即自玷溷
在我無瑕方可律人一所至之處湏用防閑未行事之先
不得接見閒雜人凡官吏禀事除公務外不得問此地出産
何物以防下人窺伺作弊一分巡所至不許令有司和買物
貨及盛張筵宴邀請親識并私役夫匠多用導從以張聲勢
自招罪愆一巡按之處不得令親戚人等於各府州縣等
衙門囑託公事及營充勾當一出巡同事之人湏相協
和若有所見不同而行事乖舛者可於無人之處從容
陳説利害以開導之彼心既悟必能從正凡人有言湏
虚心以聽不可偏執已見若聽者能從則言者亦不可
矜為已功大抵同僚同事當如兄弟相親相愛積誠相
與未有不相契者凡有善相讓有過相規相規之言只
兩人自知切不可對衆發之庶其能從凡處同僚不可
推惡避勞不可妨彼利己不可揚己抑人必務協和以
相助益不但憲司如此諸司處同僚者亦皆當然一學
校者禮讓之地凡監察御史按察司官所至下學先詣
大成殿拜謁禮畢退詣明倫堂生員講説經史監察御
史按察司官中坐本處提調七品以上正佐官序坐於
左教授學正教諭訓導序坐於右聽講餘皆立聽布政
司官下學亦同若布政司按察司官與御史一同下學
御史左邊正面坐布政司按察司官依品級右邊正面
坐問答之際教官生員不許行跪禮一總兵鎮守官受
朝廷委任以防奸禦侮凡調度軍馬區畫邊務風憲官
皆無得干預其相見相待之禮尤湏謙敬如總兵鎮守
官有犯違法重事湏用體覆明白指陳實跡具奏請㫖
不許擅自辱慢其軍職有犯具奏請㫖已有定例風憲
官巡歴去處亦湏以禮待之並不得輕易陵辱一在外
鄉試自有布政司官提調按察司官監試其巡按及公
差問理等項監察御史毋得干預及列名於鄉試小録
甚失大體其所試生徒若有情弊聽行糾舉亦不得生
事誣執其在京鄉試及㑹試合用監察御史監試如有
兄弟子姪之類在内應舉者亦湏迴避一初到按臨之
處其都司布政司按察司及衛所府州縣官相見之後
各回衙門辦事每日不許伺候作揖及早晩聽事遇有
事務許喚首領官吏抄案或佐貳官一員前來發落不
許輙喚正官或有合令正佐官計議事務及正佐官自
來禀白者不在此例按察司官分巡同都司布政司官
所至亦同違者從風憲官舉劾一各衙門問過罪囚或
有合斷事理干礙計禀者先令有司定擬罪名然後參
考事例明白方可發落不可輙自與决恐有别例議論
不同宜從所長一方面官與御史初相見左右對拜方
面官來見御史前門外下馬由正道入御史延至後堂
方面官坐左御史坐右及御史回望司前下馬由正道
入方面官延至後堂御史坐左方面官坐右首領官初
見行拜禮御史中立還拜一中都留守司官各處按察
司官相見並如前儀一各衛指揮鹽運司運使同知各
府知府初見御史按察司官上手立對拜鹽運司副使
判官各府同知通判推官各州知州同知判官各縣知
縣及守禦千户初見御史按察司官中立答拜各衛并
鹽運司各府州首領官各縣縣丞主簿初見行拜禮御
史按察司官起身舉手各縣典史及倉塲庫務陰陽醫
學僧道等官初見行拜禮御史按察司官坐受舉手其
指揮運使運同知府知州問答之際不許行跪禮一府
州縣儒學教官生員初見行拜禮御史按察司官出位
中立還拜教官生員相見之後不許每日伺候作揖有
妨肄業一古聖帝明王先師先賢陵墓山川社稷祀典
祠壇仰本府州縣提調所屬常湏潔淨有損壞者即為
修理仍禁牧放樵採一山林隠逸懷材秉義之士仰本
府州縣官究心搜訪舉送赴京以備擢用一鄉飲酒禮
仰本府州縣行屬照依原降圖式舉行毋得尊卑失序
其城市鄉村所司宜一體申明遵行無為文貝一本府
州縣及所屬但有急缺官員隨即徑申吏部以憑除授
不許稽遲一境内盗賊仰衛府州縣嚴督所屬捕盗官
及應捕之人令晝夜用心巡察擒獲務要盡絶無遺民
患仍將捕盗官及應捕之人職名開報一巡檢司及闗
津把隘官兵仰衛府州縣督令用心守把凡經過之人
驗引明白即便放行不許縱放逃軍逃囚及奸細之人
仍嚴禁約官兵人等不許生事刁蹬取財害民一獄禁
所當矜恤仰本府州縣官并司獄司官常加㸃視督令
獄卒將見禁囚人如法收禁冬設煖柙夏備凉漿合得
囚糧依數支養若有疾病令醫治療不許縱令獄卒人
等尅落衣糧非理凌虐因而痩死及將平民枉禁違錯
仍具獄官吏卒名數及見監囚數開報一指揮千百户
鎮撫總小旗並要撫䘏軍士各令得所不許生事虐害
勒取財物及尅減月糧一凡係衛所去處務要髙城深
濠門堞堅壯如有損壞即撥軍餘修理不許怠慢常常
嚴督軍士各遵紀律守禦地方不許擅離信地擾害人
民仍於門禁闗津守把盤詰奸細但有鄉村人民挑擔
物貨柴薪等項入城貨賣不許指以盤詰為由生事刁
蹬因而勒要財物一不許縱容潑皮軍餘出入府縣把
持官府欺虐良善一管軍官不得縱令軍人離役虚申
逃亡冒名代替及私占用營運買賣或作佃户等項役
使　景泰元年令在外鄉試仍聽巡按御史監臨　天
順元年奏准今後毎年巡按御史將司府州縣見任官
員從公詰察除貪汚不法者就便拿問其老疾罷輭等
項起送吏部查例定奪如有奉公守法亷能超卓者更
替回京之日指實舉奏吏部記其姓名候考滿到部查
考陞用若御史考察不公顛倒是非者參問如律　成
化三年奏准各處布按司分巡分守官員遇有陳告違
法事情并奉到勘合應該勘問事理俱要親自勘問及
訪問軍民休戚官吏賢否并舉行興利除害等事周嵗
滿日交替接管方許囘司仍備將問過囚犯完過事件
開報本司轉呈巡撫巡按等官稽考若有奸慢悞事者
徑自參奏拏問　𢎞治十五年奏准各道分巡分守官
有缺該司掌印官從公將應委職名呈禀監臨衙門查
無違碍依擬施行毋致久缺誤事其有推奸不法者許
巡按御史指實劾奏
　　　刷卷
　　諸司職掌
凡監察御史并按察司分司巡厯去處先行立案令各
該軍民衙門抄案從實取勘本衙門并所屬有印信衙
門合刷卷宗分豁已未照刷已未結絶號計張縫依式
粘連刷尾同具㸃檢單目并官吏不致隠漏結罪文狀
責令該吏親賫赴院以憑逐宗照刷如出卷内事無違
枉俱已完結則批以照過若事已施行别無違枉未可
完結則批以通照若事已行可完而不完則批以稽遲
若事已行已完雖有違枉而無規避則批以失錯若事
當行不行當舉不舉有所規避如錢糧不追人贓不照
之類則批以埋沒各卷内有文案不立月日顛倒又在
乎推究得實隨其情而擬其罪其曰照過曰通照曰遲
錯曰埋沒此皆照駁之總名而照刷之方又各有其法
今將六房照刷事例各畧舉於後
一照刷吏房起取罷閒官吏文卷假如應天府某年月
日承奉吏部劄付仰行所屬應有為事罷閒官員取勘
見數一名起送聽用當日立案行移上元等㡬縣取
勘花名先申到府案催各縣陸續照依原報名數申解
完絶取獲實收明白卷内行移又無遲錯事理則刷尾
批云照過設若起解未盡行催不絶則批通照其或各
縣開稱事故文書到後或半月或數日不行催問則批
云事屬稽遲及有先申某今解某本作某却作某之類
則批云事屬差錯如是原申十名已解六名外四名未
解經年歇案不催中間情弊不無則駁之曰埋沒照刷
州縣吏房卷同
一照刷户房開墾荒田卷假如揚州府承奉户部劄付
仰行所屬應有荒閒田土召人開墾合納税糧三年後
依例科徵據江都等縣申報人户姓名開過田畝數目
立案候至年限滿日具將起科則例花名田糧數目移
付徵收秋糧卷收科了當卷内别無稽遲差錯事件則
批刷尾云照過設若年限未滿申報未絶則批通照其
或各縣申稱見行開墾先具人户花名到府遷延三五
日或數十日不行立案行催開過田數則批云事屬稽
遲其有原開頃畝該科秋糧十石却作千石之類則批
差錯至於原申開過田土比候年限已滿或逾年不行
收科或將原報頃畝減多作少其弊顯然則當駁之以
埋沒照刷州縣户房巻同
一照刷禮房買辦祭祀猪羊果品香燭等項文卷先看
何年月日承奉禮部劄付開到本府合該祭祀社稷先
聖先賢及風雲雷雨山川無祀鬼神等壇若干處每壇
計用猪若干羊若干果品香燭等項若干其價照依本
處時估對物收買仰於官鈔内放支當日立案定限行
移所屬州縣收買要見囘報是何行人物户時估及差
委何官眼同收買送官應用仍查筭原估與收買價鈔
相同已用與原買之數無異俱有行人物户領狀在卷祭
祀已畢事無施行則批以照過若或已買在官祭祀日
期未臨雖皆有發付收領明白事無施行則批以通照
其或經違日久纔方立案行移祭期將臨其收買猪羊
等項尚有未備顯是怠慢則批以事屬稽遲若或分派
各行人物户所買品數皆同而價鈔不一且如春丁祭
先師孔子該猪六口每口價鈔二百貫却共作一千二
百五十貫附卷及查行人物户領状實領一千二百貫
并查放支官錢卷内亦止一千二百貫既已明白别無
規避則批以事屬差錯其或猪羊等項已備祭祀已畢
但不見所用過鈔貫花銷不見是何行人物户收領價
鈔及有無餘下物件未用責付何人收領䑃朧不明顯
有規避則批以事屬埋沒照刷州縣禮房卷同
一照刷兵房勾補軍役文卷先看本府何年月日承奉
兵部劄付或都司布政司各衛公文坐勾補役軍丁若
干名若當日立案行移各該州縣立定限期解府各該
州縣照依坐下名數隨即解到卷内見有原獲合干上
司實收事無施行則於刷尾批以照過若或當日立案
照依名數行下各該州縣或全不解到已經節次移文
催併差人坐守起解雖已盡絶而無實收則批以通照
又或經違三五日甚至十數日纔方立案行移雖各該
州縣依數起解未見實收則批事屬稽遲若行移不遲
名數不缺中間原坐張某今解李某案内不見審實縁
由及駁問所司官吏雖有實收則亦批事屬不明其或
已承上司明文雖已立案經年不見催舉間或行移如
勾十名止解到五六名已解者不見實收未到者又不
舉問顯有窺避則批曰事屬埋沒照刷州縣兵房卷同
一照刷刑房貪贓壞法文卷先看本府何年月日據某
人所告詞状當日曽無立案將本人引審或監或保若
監收原告要見為何縁故明白立案取具司獄司收管
在卷若或保在原告要見立案批差皂𨽻取獲保状附
卷其状内合問人數查照曽無立案分豁被告干連著
落所司提解又當㸔本府何年月日據所司依限解到
坐提人數要見當日立案將各人引問責與原告對理
且如甲告乙受丙贓五十貫乙招如告又告丁贓四十
貫丁供明白甲自招虚又當看甲乙丙之招詞丁之供
状同甲乙丙之服辨曽無題押入卷乙招贓鈔曽無立
案追徵既已追徵曽無納足有無該庫收貯領状又㸔
有無立案引律擬罪發落又於發落案内先㸔原發事
由中間曽無増減原状𦂳闗情節查批解到月日有無
淹禁次於問擬招罪項下詳看乙所招受贓情節比甲
所告是否同異却於前件議得項下參詳甲乙丙之罪
名比律允當並無招涉依例疎放又於照行事理要見
准工者差人起解的决者立案摘斷免科者疎放寧家
追足乙名下招受贓鈔責令該庫收貯取獲領状在卷
如原發事由内無増減原状𦂳闗情節問擬招罪内無
故失出入人罪前件議得下比照律條所擬允當照行
事理内無人贓埋沒之弊俱已完結事無施行則批以
照過若或已提未到人數累催不到原追贓鈔催促未
足則批以通照其或受状不即立案已經數日方纔施
行以致提人未到則批曰事屬稽遲若案内字樣不同
粘連顛倒以致月日參差官不題押吏不書名之類事
已完結而無窺避則批事屬差錯若或囚人招出人贓
照行事理内不照追提以致經年不行顯有窺避則批
曰事屬埋沒照刷州縣刑房卷同
一照刷工房成造船隻文卷先㸔何年月日承奉工部
劄付坐下本府該造船若干隻每隻計用丁線大小不
等若干斤桐油若干斤麻穰若干斤其價照依時值對
物收買仰於官錢内放支合用木植著落人夫採所當
日立案定限行移所屬州縣起集人夫採辦木植要見
囘報起解人夫若干名并所詣處所及已收買丁線等
物時價差委何人帶領各匠若干名前來塲所興造次
將引各行具領状支鈔依數收買物料成造船隻查筭
原估與收買價鈔相同已用與原計物料無異船隻已
起限期不違事無施行俱有各行收買物料領状在卷
則批以照過若或行移不遲興工不後物料不缺人匠
不少支用物料未盡原定限期不違舡隻未起事有施
行則批以通照其或經違數日纔方立案行移其所屬
州縣合辦物料人匠雖已不缺而船隻亦起終是怠慢
則批云事屬稽遲若或派料或多或少用工或衆或寡
且如每船合辦五寸丁線二百斤却買二百五十斤合
辦三寸丁線三百斤却買二百五十斤之類以致船隻
未起又違限期中間收買價鈔並無尅落查考各行領
状在卷文案明白别無窺避則批事屬差錯其或船隻
已完不見各船已用物料花銷餘下丁線等物不見責
令是何庫分收貯原計料數多已收買數少顯有窺避
則批云事屬埋沒照刷州縣工房卷同
　　憲綱
凡在京大小有印信衙門并直𨽻衛所府州縣等衙門
在外各都司布政司按察司文卷除干碍軍機重事不
刷外其餘卷宗從監察御史每嵗一次或二嵗三嵗一
次照刷五軍都督府六部大理寺令該吏具報事目太
常寺通政司太僕寺光禄寺鴻臚寺國子監翰林院各
衛令首領官吏具報其餘衙門正官首領官通署呈報
以憑查刷都察院堂上及各道文卷俱照例送刷中間
干碍追究改正事理照依已定行移體式施行如有遲
錯其經該官員應請㫖者奏請取問其餘官吏就便依
照刷文卷律治罪其各都司布政司按察司所屬衛所
府州縣等衙門文卷從本處按察分司照刷若有遲錯
一體依例施行其照刷之際務要盡心若有獄訟淹滯
刑名違錯錢糧埋沒賦役不均等項依律究問遲者舉
行錯者改正合追理者即與追理務要明白立案催督
結絶不能盡職者監察御史從都察院按察分司從總
司體察奏聞究治
　　　　計各處按察司并分司
　　　浙江按察司
　　　　浙東道(寧紹台金/衢温處)浙西道(杭嚴/嘉湖)
　　　江西按察司
　　　　南昌道　　　　湖東道
　　　　湖西道　　　　九江道
　　　　嶺北道
　　　福建按察司
　　　　福寧道　　　　建寧道
　　　　武平道　　　　漳南道
　　　廣東按察司
　　　　嶺南道　　　　嶺東道
　　　　嶺西道　　　　海南道
　　　　海北道
　　　廣西按察司
　　　　桂林道　　　　蒼梧道
　　　　左江道　　　　右江道
　　　四川按察司
　　　　川東道　　　　川西道
　　　　川南道　　　　川北道
　　　湖廣按察司
　　　　武昌道　　　　湖南道　(上下二道/)
　　　　湖北道　　　　荆南道　(上下二道/)
　　　山東按察司
　　　　濟南道　　　　東兖道
　　　　海右道　　　　遼海東寧道
　　　河南按察司
　　　　河南道　　　　河北道
　　　　大梁道　　　　汝南道
　　　陜西按察司
　　　　闗内道　　　　闗南道
　　　　闗西道　　　　隴右道
　　　　西寧道　　　　河西道
　　　山西按察司
　　　　冀寧道　　　　冀南道
　　　　冀北道　　　　河東道
　　　　口北道
　　　雲南按察司
　　　　普安道　　　　臨元道
　　　　金滄道　　　　洱海道
　　　貴州按察司
　　　　貴寧道　　　　新鎮道
　　　　安平道　　　　思仁道
　
　
　
　
　
　
　
　
　
　
　
　
　
　
　
　明㑹典卷一百六十五
欽定四庫全書
　明會典卷一百六十六
　　都察院三
　　　追問
　　諸司職掌
凡在外軍民人等赴京或擊登聞鼓或通政司投狀陳
告一應不公寃枉等事欽差監察御史出巡追問照出
合問流品官員就便請㫖挐問帶同原告一到追問處
所着令原告供報被告干連人姓名住址立案令所在
官司抄案提人案驗後仍要抄行該吏書名畫字如後
呈解原提被告人到不詳停滯即於来解内立案將原
被告當官引問取訖招供服辯判押入卷明立文案開
具原發事由問擬招罪照行事理除無招笞杖輕罪就
彼摘斷徒流死罪連人卷帶回審擬奏聞發落(餘並與/問擬刑)
(名相/同)
　　憲綱
凡監察御史按察司官有追問諸衙門官員取受不公
刑名等事除軍官京官幷勲舊之臣及在外文職五品
以上官具奏請㫖方許取問其餘六品以下取問明白
從公决斷之後仍具奏聞若奉特㫖委問者湏將始終
縁由議罪回奏取自上裁
凡有告爭户婚田土錢糧鬭訟等事須於本管衙門自
下而上陳告歸問如理斷不公或寃抑不理者直𨽻赴
巡按監察御史在外赴按察司或分司及巡按監察御
史處陳告即與受理推問如果得實將原問官吏依律
究治其應請㫖者具實奏聞若見問未經結絶又赴本
管上司告理不許輒便受状追卷變易是非須要即時
附簿發下原問官司立限歸結如理斷不當及應合歸
結而不歸結者即便究問違者監察御史按察司體察
究治如不係分巡時月及巡歴已過所按地面却有陳
告官吏不公不法者隨即受理追問
凡監察御史按察司官分巡去處如有陳告官吏取受
不公等事須要親行追問不許轉委違者杖一百
凡有軍民相干詞訟等事移文到日其應該會問官員
隨即前去若無故不即會問及偏徇占恡者從監察御
史按察司官按問其應請㫖者具實奏聞
　　　審録
　　諸司職掌
凡在外布政司按察司都司幷直𨽻府州刑名有犯死
罪囚人收監在彼止開招罪申逹合干上司詳議允當
移文本院通類具奏㸃差監察御史會同刑部委官按
臨審决其到所在官司隨即令首領官吏抄案各該衙
門追吊原行人卷赴官恭詳招罪果無出入及審取犯
人服辯無異就令所司抄案差委獄卒将犯人押赴法
場各照原擬處决將原吊卷宗發還該衙門收照却行
具本開坐决過犯人花名回奏仍呈原委官司知會若
囚人畨異原招即合辨理重提一干人證到官從公對
問明白帶回審録發落其原問官吏果有受贓出入人
罪情弊通行具奏挐問
　　憲綱
凡各都司布政司所屬幷直𨽻府州縣軍民諸衙門應
有罪囚追問完備杖罪以下依律决斷徒流死罪議擬
備申上司詳審直隸聴刑部巡按監察御史在外聴按
察司幷分司審録無異徒流罪名就便斷遣至死罪者
議擬奏聞事内干連人數先行摘斷不須對問者發落
寜家必合存留待對者知在聴候直隸去處從刑部委
官與巡按監察御史在外從都司布政司按察司及巡
按監察御史公同審録處决如畨異原招事有寃抑者
即與從公辯理若果寃抑幷将原問原審官吏按問其
應請㫖者奏聞區處若審録無異故延不決及明稱寃
枉不與伸理者並依律罪之
　　　清軍
　　事例
宣徳二年勅六科掌科給事中各道掌道監察御史推
舉亷能給事中御史各十四員具奏差往各處清理軍役
　正統五年議准在京在外都司衛所不許差人勾軍
止将逃故等項造册送部選差能幹御史一十七員分定
地方請勅前去浙江等布政司幷直𨽻保定等府州清
理每年八月終仍具清解過軍數回京具奏　天順二
年奏准清軍御史三年一次赴京查考更替𢎞治十年
奏准清軍御史三年滿日敢有枉道回家及年限未滿
揑造册籍回京本院嚴加考察奏請黜退　十五年奏
准清軍御史自到地方日為始扣至三年滿日赴京復命
　　　提學
　　事例
正統元年選差監察御史才行兼備者二員提督南北
直𨽻學校其考試生員黜退為吏及蠲免差役追徴食
糧等項俱聴照例施行　成化十三年奏准各處軍民
嵗貢生員俱聴提督學校官考試
　　　巡城
　　事例
正統十三年令巡視京城等項御史凡事有奸弊聴其
依法受理送問　成化四年令錦衣衛五城兵馬司禁
約賭博緝捕强盗巡城御史通行提調　五年奏准巡
視五城監察御史不許監收各塲草束二十一年奏
准京城坐舖火夫除官員二門幷無丁外其餘勇士力
士將軍校尉人匠等項家人餘丁例不優免敢有投託
内府及在外各衙門分付優免者聴該城兵馬司呈送廵
城御史送問　𢎞治元年奏准在京捕盗官兵人等遇
有地方刦殺人財不行用心緝捕聴錦衣衛堂上幷巡
城御史指實參奏拏問七年奏准京城九門守門官吏
如有私立小班多勒客商車輛等項財物巡城御史拏問
　　　巡闗
　　事例
居庸闗直抵龍泉闗一帶山海闗直抵古北口一帶各
差監察御史一員請勅前去公同各該分守守備等項
内外官員巡視闗口㸃閘軍士整飭器械操演武藝幷
受理守闗人等一應詞訟就彼發落不許軍衛有司擅
便拘提有悞守把如守備等官有罷輭疾弱不堪任事
之人指實具奏替换　山海等闗每半年鎮巡等官將
捉獲軍囚開奏若鎮巡等官怠惰聴巡按巡闗御史糾
舉若非應捕人捉獲軍囚者給賞
　　　巡茶馬
　　事例
陜西洮州河州西寜茶馬司三處收貯官茶易換畨馬毎嵗
差監察御史一員請勅前去申明節次條例提督都布按三
司軍衛有司幷守備把隘等官不許官豪勢要及軍民之家興
販私茶潛入畨境通同交易舊例三年一次招畨易馬其後
不拘年限願來者聽所買上中下等馬俱解陜西行太僕寺
　　　巡鹽
　　事例
宣徳十年選差御史一員於直隸揚州府通州狼山鎮
提督軍衞巡司官旗弓兵人等巡捕禁革私鹽　正統
三年令兩淮兩浙長蘆等運司每嵗各差御史一員領
𠡠巡視禁約催督鹽課　十年令長蘆巡鹽御史兼理山
東鹽法　成化九年差御史一員巡視河東運司鹽課
　　　巡河
　　事例
成化八年奏准山東濟寧州直抵南京一帶河道兩淮巡
鹽御史帶管通州直抵濟寧州一帶河道長蘆巡鹽御史
帶管提督所屬軍衛有司時加䟽濬修築禁治豪強革除
奸弊及督收船鈔㸃視驛跕緝捕盗賊盤檢馬船等項
　　　捕盗
　　事例
宣德四年以冬月河凍選差御史錦衣衛官各三員徃
良鄉固安通州三路督令軍衛有司各照地方設法捕
盗　成化二年奏准選差監察御史二員各請𠡠一員
自通州直抵臨清一員自臨清直抵儀真與原差巡河
御史提督捕盗　十四年以朝覲官在途令巡捕御史
錦衣衛官先河凍時兩月差遣
　　　盤糧
　　事例
遼東宣府甘肅及湖廣兩廣四川等處每三年各差監
察御史一員同給事中一員領勅前去各該地方會同巡
按御史幷原管糧官將各倉庫一應糧料草束銀兩吊
取各年收放卷簿自某年查盤以後但係續收之數逐
一盤驗要見每年收支現在若干草束亦依法丈量幷
原糴糧料用過價銀數目若有陳腐糠粃不堪之數幷
虚出盗賣虧折等弊應提問者提問應參奏者參奏施行
　　　雜差
　　事例
宣徳四年差監察御史九員於京城九門整理鈔法毎
日將各門收過鈔數開坐奏聞　又差監察御史一員
同給事中會同光禄寺堂上官驗收牲口果品厨料等
物幷監收白糧　九年差監察御史一員巡視在京倉
一員巡視通州倉一員巡視各處收草一員巡視甲字
等庫一員提督象牛羊等房錢糧一員巡察光禄寺凡
内外官員人等多支食料及需索搔□者皆令執奏
又差御史一員同給事中錦衣衛官巡視官軍騎操馬
匹不許閒時帶鞍騎坐及䭾載等項　正統二年令巡
視光禄寺御史同户部主事監收錢糧　又差監察御
史一員同給事中五城兵馬司五府錦衣衛兵部原委官
存䘏清到軍士　五年令各門收鈔御史等官提督守
門官軍遇有将官馬䭾載物件等項拏問　七年奏准
監察御史除憲綱幷詔勅内該載應合御史理辦及軍
機等項事務如果都布按三司不能完結或完報未明
者明白具奏取自上裁其餘常事各衙門自行分管理
辦者不許輒擬奏差委　又差御史一員同太僕寺官
給俵馬匹　景泰四年差御史一員於兩廣監軍　成
化元年差給事中御史各一員巡察各營奸弊遇有該
管頭目私役賣放科歛及不行如法操練等項指實劾
奏　五年各處草塲止令本部原委主事等官督同官
攅收受其御史照舊往来巡視　六年令通州盧溝橋
等處抽分局監察御史一季一換按月造册具本會同
該局官吏御前復命　七年議准在京抽分竹木局五
處仍令原設官攅照例抽分每季差御史一員與主事
往来巡視提督
　已上巡按巡鹽巡茶馬巡光禄寺巡闗巡城巡倉巡
　京營御史俱一年滿清軍御史三年滿提學御史九
　年滿㸃存䘏抽分監收御史俱三月滿刷卷盤糧三
　年一差印馬一年一差與監試監軍捕盗等項御史
　事畢即回任管事或御史缺少如清軍刷卷等項以
　南京御史差遣
　　　侍班紏儀監祭員數
每日奉天門朝恭丹墀二員午門外二員毎月朔望日
奉天殿朝恭丹墀二員奉天門外二員萬夀聖節正旦
冬至殿上四員丹墀十二員皇太子千秋節文華殿上
二員門外二員登極頒詔天下殿上四員丹墀十二員
午門外二員承天門外二員上徽號頒詔天下殿上四
員丹墀二員午門外二員承天門外二員駕幸太學行
釋奠禮監禮四員駕還奉天門行慶賀禮丹墀二員祭
酒等官率諸生上表謝恩殿上二員丹墀二員册立東
宫傳制殿上四員丹墀十二員午門外二員承天門外
二員上表稱賀殿上四員丹墀十二員東宫行冠禮傳
制殿上二員丹墀二員行慶賀禮殿上二員丹墀二員
文華殿上二員門外二員册封皇后頒詔天下殿上四
員丹墀二員午門外二員承天門外二員行慶賀禮殿
上二員丹墀二員册封親王殿上二員丹墀二員皇子
行冠禮殿上二員丹墀二員册封妃幷王妃及行納徴
禮傳制殿上二員丹墀二員進實録殿上四員丹墀十
二員經筵二員進春進厯幷科舉傳制状元率諸進士
上表俱殿上二員丹墀二員大祀天地誓戒殿上二員
丹墀二員監禮二員五府六部等衙門㸃齋二十四員
大祀禮成聖駕回行慶賀禮殿上二員丹墀二員待宴
二員糾儀四員太廟時享祫祭春秋祭太社太稷太嵗
風雲雷雨等神幷祭諸陵監禮各二員祭嶽鎮海瀆歴
代帝王傳制殿上二員丹墀二員祭先師孔子傳制殿
上二員丹墀二員監禮二員日月食糾儀六員
　　南京都察院
　　事例
凡本院問擬刑名審録處决重囚及提問職官等項俱
與南京刑部同
凡本院副都御史僉都御史奉督操江官軍幷巡視江
道自九江至鎮江蘇松等處成化九年奏准専督巡江
後復令兼督操江官軍
凡南京各衙門聖節正旦冬至千秋節先期進表箋至
期習儀行慶賀禮及迎接詔書開讀俱差御史二員糾
儀
凡南京孝陵祭祀及祭歴代帝王廟祭先師孔子祭大
江之神俱差御史糾儀
凡各道御史糾劾言事與都察院同
凡應天府鄉試差御史二員監試
凡奏差各道御史清軍刷卷巡江管屯鳯陽巡倉等項
各有印信在京對道御史闗領差人給付事完復命進
繳
凡照刷南京光禄寺及南京内府庫文卷給散京衛旗
軍冬夏布疋各差御史一員事完復命
凡監收南京内府各庫布絹差御史一員
凡㸃閘南京皇城門禁差御史一員
凡巡城兼巡街道正統間差御史一員𢎞治五年奏准
差二員一員分管中東南三兵馬司一員分管西北二
兵馬司地方
凡監收南京各衛倉及草塲粮草南北二處分差御史
二員
凡㸃閘南京各教塲操練官軍差御史一員
凡巡視各衙門人匠存恤各衛新軍監收庫房店舍等項鈔
課㸔装馬快船隻及石灰山關清水潭秤掣商鹽各差御史
或不妨道事暫委監視
凡監收龍江等闗抽分竹木差御史一員兼督江東宣
課司抽分猪羊等項
凡南京巡江差御史二員一員自龍王闗上至九江一
員自龍江闗下至蘇松等處
凡監收鳯陽糧斛差御史一員正統二年令兼理鳯陽
中等九衛所幷鳯陽府等軍民詞訟
凡南京巡視屯田差御史一員成化四年奏准専理江
北四十二衛屯田遇有詞訟應參奏者備呈總督糧儲
都御史具奏處分
凡巡視等項御史正統十三年奏准若係該管事有奸
弊聴依法受理送問其告爭田土婚姻錢債及一應不
係該管事内詞訟不許接受
　
　
　
　
　
　
　
　
　
　
　
　
　
　
　
　明會典卷一百六十六
欽定四庫全書
　明會典卷一百六十七
　　通政使司
洪武三年初置察言司設司令掌受四方章奏尋革十
年始置通政使司正三品衙門設通政使左右通政左
右參議經歴司經歴知事
　　諸司職掌
本司官職專出納帝命通達下情關防諸司出入公文
奏報四方臣民實封建言陳情伸訴及軍情聲息災異
等事
　　　出納帝命
凡有帝命必當詳審覆奏允當然後施行
　　　通達下情
凡有四方陳情建言伸訴寃枉民間疾苦善惡等事知
必隨即奏聞及告不公不法等事事重者於底簿内謄
寫所告縁由齎狀奏聞仍將所奉㫖意於上批寫送該
科給事中轉令該衙門抄行常事者另置底簿將文狀
編號用使關防明立前件連人狀送當該衙門整理月
終奏繳底簿送該科督併承行該衙門回銷
　　　開拆實封
凡天下臣民實封入遞或人齎到司須於公㕔眼同開
拆仔細檢看事干軍情機密調撥軍馬及外國來降進
貢方物急缺官員提問軍職有司官員并請㫖定奪事
務即於底簿内謄寫略節緣由當將原來實封御前陳
奏畢就於奏本後批寫㫖意送該科給事中收轉令該
衙門抄出施行其進繳稅銀文冊勘合通關起解軍囚
等項附簿明白止送該科收不須入奏
　　　關防諸司公文勘合
本司置立出入文簿令各房令典分掌凡内外衙門公
文到司必須辨騐允當隨即於簿内編號注寫某衙門
行某處為某事公文用日照之記勘合用驗正之記關
防畢令鋪兵於文簿内書名畫字遞送若行移不當及
違式差錯洗補互相推調等項事重者入奏區處常事
照依欽定事例在外貼送當該衙門如律在京衙門退
回改正將發過公文并差錯件數月終類奏文簿繳進
若各處公文事干軍情災異機密重事隨即入奏送該
科給事中收如呈禀五軍六部都察院等衙門公文緊
要者入奏仍用欽降勘合用使本衙門印信云寫㫖意
貼送當該衙門覆奏施行若誤遞到有施行者奏訖亦
貼送當該衙門無施行者亦入奏送該科給事中收照
　　　月奏
凡本司發過五軍六部都察院及内外諸司衙門公文
并照駁各衙門差錯公文實封等件及行移勘合原告
文狀拏人起數給由人員毎月類奏年終通行類數開
奏
　　事例
洪武十四年令本司職專出納與内外諸司俱無文移
有徑行本司者以違制論　永樂四年令本司奏事雖
小必聞
凡毎日早朝引奏天下臣民及入逓所奏事或五事七
事遇大寒大暑减免奏數不一
凡軍民人等一應奏告詞訟許本司叅詳除謀逆機密
重情無主人命全家被人殘害侵欺係官錢糧偽造寳
鈔私鑄銅錢并干已事情外中間看係革前并不干已
事及審出添揑等項虛情例不該奏告就於本後明白
叅出抄送法司該道再加詳審立案不行
凡在京大小衙門但係奏出不分公事私事并在外鎮
守等項内臣陳情已事巡撫都御史巡按等項御史總
兵副叅及分守守備備倭等項武職宣慰宣撫招討等
司及府州縣等衙門一應錢糧軍馬刑名乞恩認罪繳
勑等項本冊俱赴本司投進
凡毎月以前五府等衙門出入公文等項數目面奏送
科外其給由起復官員仍奏令吏部查
凡天下府州縣奏到本年雨澤本年終面奏類送户科
凡本司日逐収下奏本夾板年終面奏令錦衣衛差人
運送司禮監交收
凡本司合用紙劄於刑部見收囚人紙劄内關用印色
等項原從順天府買用後奏過於刑部支給官錢買用
凡有大事命官會議及會推文職大臣本司官皆預
凡有大獄命官會問及秋後審録重囚本司官皆預
凡六科中書舎人行移各衙門俱經本司轉行
凡尚寳司六科中書舎人官員俸糧俱從本司帶支
　　南京通政使司
　　事例
凡南京軍民人等陳告狀詞置立底簿將狀編號用使
關防明立前件連人狀送各該衙門整理皆如舊例
凡南京各衙門公文出入俱赴本司掛號
凡毎月朔望日各衙門堂上官會議本司掌印官預
凡毎嵗秋後法司會各衙門官審録重囚本司掌印官
預
凡南京六科中書舎人行移各衙門俱從本司轉行
凡南京尚寳司六科中書舎人俸糧俱於本司帶支
　　中書舎人
國初中書省設直省舎人從八品洪武九年改中書舎
人正七品後中書省革更定為從七品衙門職專書寫
誥勑冊符等事
　　事例
凡本衙門官無正佐例推年深者一人掌印
凡王府自郡王以下至奉國中尉自王夫人以下至鄉
君合給誥命俱從吏部奏准送寫
凡親王郡王并妃初受封號合授金冊銀冊俱從銀作
局造冊文寫完仍從本局鐫刻
凡公侯伯初受封爵合給鐵劵從工部造完送寫誥文
轉送銀作局鐫刻以右一面頒給左一面年終奏送古
今通集庫收貯
凡内外文武官應給誥勑從翰林院領寫該用軸數於
御前奏過印綬監關出寫完與尚寳司及該科官同於
奉天門用寳訖本衙門收貯從該部請㫖頒給
凡寫完誥勑類成寳簿一品二品各一扇三品至五品
共一扇六品至九品共一扇其在外官品級雖與京官
相同俱列于後毎年終於御前奏過送古今通集庫收
貯
凡誥勑軸俱南京織染局織造齎送印綬監交收本監
會同本衙門官選檢收貯或不堪用仍會同叅奏
凡寫誥勑年月成化二十三年奉㫖照奏准年月填寫
凡誥勑勘合底簿係印綬監收掌毎遇該關數目赴本
監依品級填寫其字號舊用二十八宿等字永樂以後
改用急就章編寫
凡編字號公侯伯本身并追封用仁字蕃王亦用仁字
文官本身用十二支字追封用文行忠信字武臣用千
字文以上毎字編滿一千號仍從前續編若王府并駙
馬都尉俱不編號
凡寫誥勑合用紙劄筆墨具奏於司禮監關用其武官
誥勑合用紙劄筆墨該兵部具奏行順天府買用
凡武官誥命舊例用監生謄黄并寫誥共八十名成化
十三年定用三十五名内十五名謄黄二十名寫誥
凡親王之國勑符字號赴内閣謄寫
凡大祀天地分官二員隨駕供事
凡萬夀聖節正旦冬至及傳制傳臚等項各分官四員
於奉天殿侍班
凡東宫千秋令節并正旦冬至分官二員於文華殿侍
班
凡會試委官一員與制勑房官收掌試卷
凡毎日各官并監生酒飯俱光禄寺供給
凡各官俸通政司關支監生月糧兵部關支
凡本衙門行移各衙門俱從通政司轉行文華殿門東
房别設中書舎人分直職專奉㫖書寫書籍等項内官
職陞遷不一不拘員數
　　南京中書舍人
後不設
　　吏科
國初總設給事中正五品洪武四年改正七品六年始
分吏户禮兵刑工六科各設給事中從七品二十四年
添設都給事中正八品左右給事中從八品改給事中
正九品職專叅駁紏劾等事後又定都給事中正七品
左右給事中給事中俱從七品各科並同
　　事例
凡吏部引選文職官員掌科官一員與本部尚書侍郎
同赴御前請㫖選用并看用選官印子填寫榜文
凡吏部選除在外衙門官員該領赴任文憑俱先赴本
科畫字定限考滿官復任同
凡吏部初選有司官該領為政須知俱先赴本科畫字
凡吏部累次選過官缺除大選外毎一月或兩月堂上
官赴科附簿以備查考
凡吏部貼黄本科官一員㑹同稽勲司官赴印綬監領
貼
凡吏部累次選除過官員職名附寫文簿用寳年終本
科奏送印綬監轉送古今通集庫收貯
凡尚寳司奏過文職官員合給誥勑用寳本科官與中
書舎人吏部驗封司官同赴奉天門監視其合追奪從
吏部奏繳者亦會本科官燒燬
凡長安左右門宇衛官繳到文職朝官門籍查有填注
公差患病等項於次月具奏
凡在京文職官員丁憂該領孝字號勘合吏部開具送
科填寫各官俱先赴科畫字
凡天下諸司文職官員考滿到京各具給由文冊送科
稽考
凡天下諸司官吏三年朝覲到京奏繳須知文冊到科
查出錢糧等項數目差錯者經該官吏叅奏究治
凡各衙門大小官員不由吏部銓選推舉徑自䑃朧奏
請乞恩傳㫖陞除等項本科叅出施行
凡内外衙門及巡撫巡按等官保舉官員未當或交通
囑託濫保官員准本科俱叅出施行
　　户科
　　事例
凡有司徴收秋糧南京戸部照例刋印勘合給付糧長
將本區合徴稅糧依期送納各該倉庫填寫實收數目
奏繳其勘合仍送本科註銷
凡各鹽運司提舉司合辦鹽課年終具辧完實數造冊
奏繳就差該吏赴科註銷
凡各河泊所魚課年終具辦過數目填完原降勘合奏
繳送科收查
凡在京各衙門放支過糧數毎月造冊赴科註銷
凡各府州縣管糧官員及各倉場大使等官考滿給由
各親齎本冊赴科交查
凡街市鋪行不拘軍民人等例各當差本科時常清理
凡光禄寺該收錢糧毎季本科差官一員監收
凡甲字等庫官遇考滿等項本科官一員引奏將放過
錢糧等物委官查盤
凡應天府龍江關毎年三月將批過各處進關糧米數
目差吏來奏本科官引奏令該衙門查理
凡户部差官監收各處糧米本科官赴司禮監填給精
㣲勘合批文一道給付嵗滿更替回還仍將原批赴監
銷繳
凡遇節日等項賞賜各衙門官吏監生人等鈔錠本科
官於午門裏照數給散若各科監生辦事半年已滿毎
人例賞胡椒折鈔亦從本科給散
凡户部關給京官折俸絹布等物毎月該本科官按冊
磨算如有差錯者叅奏
凡戸部關給軍官折俸銀兩毎季本科差官一員會同
給散
凡賞賜京衛軍士冬衣布花例出榜文本科掌科官同
給事中一員捧榜面奏付長安右門守衛官領出張掛
其冬衣布花本科與各科毎年輪差一員會同給散
凡甲字等十庫該收錢鈔等物毎季本科與各科輪差
官一員監收
凡查盤邊方糧草本科與各科官輪差
凡巡視各處牧馬草場及種苜蓿園地本科與各科官
輪差
　　禮科
　　事例
凡毎日各衙門御前面奏并封進奏本等項事理俱先
具印信奏目送本科查考類寫奏目送司禮監進呈
凡官員人等節錢路費鈔錠及辦事已滿監生折鈔胡
椒并外國賞賜衣服等件俱本科出票給賞仍面奏數
目其前月總數仍於月終面奏
凡御史出巡印信及鎮巡等官關防俱從本科畫字出
給字號關繳
凡行人序班監生差往各王府祭葬報訃伴送夷人等
項該給内府精微批文俱從本科定限事畢送科銷繳
凡朝叅官員牙牌應改造者從禮部手本關領俱由本
科出給字號
凡内外給由公差官吏人等朝見本科官引奏該衙門
整理
凡錦衣衛差人勘提囚犯到京本科官引奏請㫖
凡禮部給度僧道本科差官一員會同考試
　　兵科
　　事例
凡兵部引選襲替武職官員掌科官一員與本部尚書
侍郎御前奉㫖同選并看用選官印子
凡兵部選過官員赴任俱先赴本科畫字其文憑定限
給付
凡内外武職比試及總小旗併鎗本科官一員會官監
視定其對偶并批中否送兵部施行
凡内府各門進出事件并内官出入皆有印信大小勘
合填寫關防本科官編成字號并置底簿小勘合用本
科印大勘合用司禮監精微印領出毎三日俱給與守
衛官員填寫出入事件填完小勘合送内府收大勘合
送本科收以憑查考
凡皇城内外守衛官軍三日更代每班各衛經歴開寫
名數具奏本送本科類寫揭帖次日早掌科官於御前
奏進及祭享朝賀圍宿官軍并朔望東駕侍衛官軍五
府各衛俱開寫名數具啓本送本科類寫揭帖先一日
於御前奏進
凡揀選守衛及操練官軍本科差官一員會選
凡東南西北四城兵馬司官毎月三日一㸃各城守門
官軍㸃過本日晩各具奏本送科類寫揭帖次日早送
司禮監
凡兵部造完武職貼黄及續附貼黄并中書舎人寫完
武職誥勑尚寳司官用寳俱本科官一員監視其誥勑
有應追奪者亦同尚寳司官燒毁
凡在京各衙門公差人員合給内府批文俱赴本科關
領鑰匙赴司禮監開門給付事完仍赴本科關領銷繳
凡豋聞鼓下所受狀詞并口外投降男子該收勇士畨
人習儀該撥馬騎年例打氷打蓼草等事該撥軍士但奉
㫖該本科承行者錦衣衛當直官填寫駕帖送本科僉
名給與施行
凡午門外直宿將軍於夜間或因祭祀遞出鑰匙或以
物投下試騐警忽將軍即赴科來報早朝本科官引至
御前奏知
凡邊方險阻關堡并衝要地方毎三年各邊官畫圖送
本科收貯
凡各邊鎮巡等官造獲功及陣亡官軍若出境燒荒里
數并撥過官軍文冊俱送本科收查
凡各邊巡撫官并南北直𨽻奏差御史印烙過馬駒及
南北太僕寺苑馬寺各都司等衙門印俵過馬牛等數
及天下給過驛馬數南京造過馬快等船并差過起數
各造冊送科收照
凡天下清軍御史清過軍士三年一造冊巡按御史及
二司府州縣官問過充軍人毎年一造冊送本科收照
凡兵部清理在京各衛軍士本科差官一員
凡毎年巡視各草塲牧放馬匹官軍本科差官一員
凡兵部存恤京衛勾到各處軍士毎月本科差官一員
凡毎月巡視官馬本科與各科輪差官二員
凡毎月單日巡視皇城宿直官軍本科與各科輪差官
二員
凡毎月㸃閘各營操練官軍本科與各科輪差官一員
凡南京内官出入公幹并皇城四門出入事件填過精
微勘合將盡先行具奏兵部轉行本科將該給勘合編
完字號赴司禮監用精微印并附底簿給出發南京兵
科給用
　　刑科
　　事例
凡法司送到原報并續收實在囚人數目揭帖毎月三
次本科早朝奏進
凡法司具奏斬絞罪囚决不待時并秋後處决者本科
仍三覆奏得㫖然後行刑
凡擊登聞鼓訴寃并錦衣衛等衙門捉獲人犯三法司
處決罪囚奉欽依者俱該錦衣衛直日官將原給駕帖
填寫縁由并人犯姓名除鼓下詞狀從各科直鼓官批
送外其餘俱送本科列名批鈐以憑送問處決
凡法司見監斬絞罪囚在獄病故者各用手本送本科
註類以備覆奏
凡法司問過罪囚各用揭帖毎月初一日輪報各科查
對相同填寫精微文簿仍類送本科收貯
凡在外問刑衙門毎年將完銷過兩京法司行移勘合
填寫底簿送本科收貯以備查考
凡毎月五城兵馬司捉獲囚數具奏送本科備照
凡毎月初法司問過軍職住俸京軍記罪各具報本科
附簿以憑查考
凡各衙門於東安等門進出一應錢糧先該本科編成
字號勘合底簿户部用印發各門吏收掌將勘合比對
朱墨相同仍以略節填寫底簿送本科稽考
凡奉㫖差官勘問在外事情本科與各科官輪差
凡嵗終法司問擬過輕重罪囚開數送本科類奏
凡法司奏差勘事審録决囚等項官員都察院奏差御
史巡按及奏差監生書吏人吏赴各該清軍刷卷提學
巡鹽巡茶巡關等項御史處書辦各該請給内府精微
批文各具手本赴本科轉給本科仍照各項批定立限
期轉發各衙門給付事完各齎原批赴本科轉送内府
銷繳
　　工科
　　事例
凡工部軍器局製造軍器本科差官一員試驗
凡囚人運磚贖罪工部於司禮監關領精微簿二扇法
司附簿送本科毎月一注以憑稽考
凡工部奏差造墳抽分等項官員各該請給内府精微
批文具手本赴本科轉給本科仍照批定限期給付事
完各齎原批赴本科轉送内府銷繳
凡南京龍江瓦屑壩二處抽分竹木等物毎季將收放
過數目造冊差人賫繳本科官引奏查理
凡南京差軍士栽種過漆桐㯶樹苗秧管領百户具數
前來本科官引奏
凡囚人工役運炭等項工部按季委辦事官管領遇有
逃者本科官引奏挨拏
凡營建監工本科與各科官輪差
凡畨中走回男子收充勇士該給房價者錦衣衛官齎
帖到科批寫送部
凡各衙門於午門西安門進出一應錢糧該本科編成字
號勘合底簿戸部用印發各門吏收掌將勘合比對朱
墨相同仍以略節填寫底簿候完俱送本科稽考
凡南京六畜場并在京宣課司等衙門抽分猪羊等物
本科編成字號勘合用印送司禮監等衙門轉發填用
　　六科通行事例
凡每日早朝六科輪官一員於殿廷左右執筆紀録
聖㫖仍於文簿内注寫本日某官某欽記相同以防壅
蔽
凡處置禮儀邊務等事及軍民人等陳言有關大體者
掌科官奉㫖同文武大臣㑹議
凡舉用文武大臣如總制總兵之類奉㫖會推掌科官
皆預
凡兩京大臣方靣等官有不職者俱得劾奏或大班靣
劾及諸人有不公不法等事俱當劾奏
凡三年天下諸司朝覲畢除黜退外其有公事未完等
項俱大班劾奏
凡一應題奏本内違碍事情及字様差譌洗補迹汚等
項叅出該部抄行
凡各衙門題奏本狀奉㫖發落事件開坐具本户禮二
科俱送吏科刑工二科俱送兵科毎日早朝六科掌科
官同於御前進呈
凡各衙門題奏發下聖㫖各該衙門堂上官一員隨赴
本科批押于後
凡六科毎日收到各衙門題奏本狀奉聖㫖者各具奏
目送司禮監交收又置文簿陸續編號開具本狀俱送
監交收
凡各衙門題奏過本狀俱附寫文簿後五日各衙門具
發落日期赴科註銷過期稽緩者叅奏
凡各衛該朝官各具職名置卯厯一扇輪送各科毎日
早各官赴科領厯畫卯仍將前厯送科月終查考若五
卯以上不到者叅究
凡内官内使傳㫖各該衙門補本覆奏再得㫖然後施
行
凡行慶賀大禮各科官十員導駕二員導表傳制導駕
員數同東宫行慶賀禮導駕導箋俱二員
凡毎嵗大祀天地都給事中各一員入壇陪祀或分獻
給事中各一員從駕供事
凡郊祀慶成各科官一員於殿上侍宴
凡經筵各科輪官二員侍儀
凡殿試舉人掌科官充受卷等執事官
凡冊封宗室及蕃王或告諭夷邦各科官充副使或正
使
凡三法司奉㫖於午門前鞫問罪囚許掌科官同問
凡登聞鼓下毎日各科輪官一員如有申訴寃枉并陳
告機密重情者受狀具題夲封進如决囚之日有訴寃
者受狀後批手令校尉停决候㫖
凡各科官員并監生俸糧於通政司帶支
凡各科官員并監生毎日酒飯俱光祿寺供給
凡各科合用紙劄於刑部關用印色於順天府買用
凡各科行移各衙門俱經通政司轉行
　　南京吏科
　　事例
凡直𨽻府州所屬司獄司等衙門給由官員該給文憑
南京吏部考覈過俱赴本科填給
凡南京各衙門官丁憂除堂上官外其餘該給孝字號
勘合者俱赴本科填給
　　南京户科
　　事例
凡南京各衙門放支過糧數毎月造冊赴本科註銷
凡天下造到户口黄冊俱送後湖收貯本科官與南京
户部官專管查理曬晾等項
　　南京禮科
　　事例
凡南京各衙門差官等項精微批文俱赴本科附簿回
日註銷
　　南京兵科
　　事例
凡直𨽻各衛所總小旗併鎗本科官監視
凡南京各教塲該操軍時月本科官㸃閘
凡馬快船裝載進鮮并進用物件本科官監視
　　南京刑科
　　事例
凡毎嵗秋後審録重囚本科與各科官皆預
　　南京工科
　　事例
凡南京内府衙門及皇城門鋪等處損壞合該修理工
程大者本科官與南京工部等官會勘具奏修理
凡南京丁字戊字等庫軍器錢糧本科與内官同收
　　南京六科通行事例
凡紏劾言事及行移等項俱與六科同
凡公差官員人等精微勘合各科俱掌管出給
凡毎年錦衣等衛所軍士該給冬衣布鈔各科輪散
凡估計兩京光禄寺等處并監收南京甲字等庫錢糧
各科輪管
凡南京皇城内外守衛及京城内外守門官軍各科輪
㸃
凡各處解到軍人於各衛所存䘏各科輪管
　
　
　
　
　
　
　
　
　
　明會典卷一百六十七
欽定四庫全書
　明會典卷一百六十八
　　大理寺
國初置大理司正三品衙門設卿少卿丞洪武元年革
十四年復置始改為大理寺正五品衙門其屬置左右
二寺設左右寺正左右寺副左右評事及審刑司官十
九年審刑司革二十二年復陞正三品衙門二十六年
設司務二十九年寺復革後改寺為司永樂初復為寺
設官仍舊
　　諸司職掌
本寺官其所屬二寺官職專審録天下刑名凡罪有出
入者依律照駁事有寃枉者推情辯明務必刑歸有罪
不陷無辜
　　　審録囚人叅詳罪名
　　諸司職掌
凡刑部十二部都察院十二道五軍都督府斷事官五
司問擬一應囚人犯該死罪徒流者具寫奏本發審笞
杖罪名者行移公文發審另行入遞預先差人連案同
囚送發到寺照依該管地方先從左右寺審録若審得
囚無寃枉者取訖各囚服辯在官案呈本寺連囚引領
赴堂圓審無異取據原問衙門司獄司印信收管入卷
將囚連案責付原押人收領回監聽候發落候逓到各
項奏本公文到寺將奏本抄白立案務要仔細叅詳情
犯罪名比照律條如罪名合律者准擬本寺依式具本
同將原來奏本繳送該科給事中編號収掌然後印
押平允回報原衙門如擬施行如罪名不合律者依律
照駁亦依式具本將原來奏本繳送該科收編駁回原
衙門再擬如二次改擬不當仍前駁回議擬候三次改
擬不當照例將當該官吏具奏送問或中間招情有未
明者必須駁回再問若公文不必抄白就即立案其叅
詳罪名准擬合律照駁不合律及送問等項並如前行
若審得囚人告訴寃枉果有明白證佐取責所訴詞狀
案呈本寺連囚引領赴堂圓審相同將囚連案依前發
回原問衙門聽候發落待奏本公文到寺將原來奏本
依式具本如前繳送該科公文止留本寺立案然後仰
令左右寺抄案備開囚人供詞行移隔别衙門再問若
二次畨異者再取本囚供狀在官照例具奏會同六部
都察院通政司等衙門堂上官圓審回奏施行
　　　合律照駁式
大理寺卿(臣/)某等謹奏為李甲告不應事刑部某部問
擬李甲等一十六名數内合律一十五名不合律張丙
一名有照駁謹具奏聞
　　一照駁
前件本寺照律張丙合得計贓准竊盜一貫之上律杖
七十罪無出入其刑部某部却依不應律笞四十未審
故失已出張丙杖罪三十所據不當官吏除尚書某侍
郎某取自上裁其子部某部官吏某人合送法司問罪
仍令改正
　　一准擬
事内干連人王乙等各得笞罪十名陳丁等合得杖罪
四名李甲一名無罪釋放
　洪武　　年　月　日
　　　畨異式
大理寺卿(臣/)某等謹奏為某事某衙門問擬某人一名
審問畨異原招某囚合隔别衙門再問謹具奏聞
　洪武　　年　月　日
　　　二次畨異式
大理寺卿(臣/)某等謹奏為某事某衙門問擬某人等二
名除審擬允當外數内某人一名先為某衙門具本發
審若原係公文者則云公文發審本囚告訴寃枉取責
供詞在官已經照例行移隔别衙門再問去後今據某
衙門發審仍前執稱寃枉除再取供詞在官外本囚合照
例會各衙門堂上官圓審謹具奏聞
　　　准擬某人合得某罪一名
　洪武　　年　月　日
　　事例
洪武間令刑部都察院五軍斷事官所按輕重獄囚連
案牘俱送左右二寺覆審寃濫然後送審刑司評駁是
非復轉送磨勘司磨考當否以聞後革去二司諸司刑
獄惟二寺分審其屬在京諸司及直𨽻衛所府州縣者
左寺審之屬在外十三布政司都司衛所府州縣者右
寺審之今分審地方屬南北兩京五府六部内府京衛
等衙門并未出京長史司者送左寺屬應天順天二府
南北直𨽻衛所府州縣并在外浙江等布政司都司衛
所邊衛外夷者送右寺
　　　左寺帶管衙門
　　　　六科　　　　　　　光禄寺
　　　　尚寳司　　　　　　中書舍人
　　　　承運等十庫　　　　宗人府
　　　　五府　　　　　　　六部
　　　　都察院　　　　　通政使司
　　　　詹事府　　　　　翰林院
　　　　國子監　　　　　太常寺
　　　　太僕寺　　　　　鴻臚寺
　　　　行人司　　　　　太醫院
　　　　欽天監　　　　　上林苑監
　　　　五城兵馬司　　　未出京長史司
　　　　都稅司　　　　　太倉等倉
　　　　大興隆寺　　　　臺基厰
　　　　錦衣衛　　　　　旗手衛
　　　　府軍衛　　　　　府軍左衛
　　　　府軍右衛　　　　府軍前衛
　　　　府軍後衛　　　　羽林左衛
　　　　羽林右衛　　　　羽林前衛
　　　　金吾左衛　　　　金吾右衛
　　　　金吾前衛　　　　金吾後衛
　　　　虎賁左衛　　　　燕山右衛
　　　　燕山左衛　　　　燕山前衛
　　　　大興左衛　　　　濟陽衛
　　　　濟州衛　　　　　通州衛
　　　　彭城衛　　　　　永清左衛
　　　　永清右衛　　　　武功左衛
　　　　武功右衛　　　　武功中衛
　　　　武驤左衛　　　　武驤右衛
　　　　騰驤左衛　　　　騰驤右衛
　　　　江淮衛　　　　　濟川衛
　　　　留守中衛　　　　留守左衛
　　　　留守右衛　　　　留守前衛
　　　　留守後衛　　　　神䇿衛
　　　　應天衛　　　　　和陽衛
　　　　廣洋衛　　　　　牧馬千户所
　　　　驍騎右衛　　　　鎮南衛
　　　　龍虎衛　　　　　龍虎左衛
　　　　龍江右衛　　　　瀋陽右衛
　　　　瀋陽左衛　　　　水軍左衛
　　　　水軍右衛　　　　英武衛
　　　　龍江左衛　　　　虎賁右衛
　　　　武徳衛　　　　　廣武衛
　　　　龍驤衛　　　　　飛熊衛
　　　　天䇿衛　　　　　豹韜衛
　　　　豹韜左衛　　　　興武衛
　　　　犧牲所　　　　　鷹揚衛
　　　　江隂衛　　　　　横海衛
　　　　義勇左衛　　　　義勇右衛
　　　　義勇中衛　　　　義勇前衛
　　　　義勇後衛　　　　武成前衛
　　　　武成中衛　　　　武成後衛
　　　　忠義左衛　　　　忠義右衛
　　　　忠義前衛　　　　忠義後衛
　　　　神武左衛　　　　神武右衛
　　　　神武後衛　　　　大寧中衛
　　　　大寧前衛　　　　蔚州左衛
　　　　富峪衛　　　　　會州衛
　　　　寛河衛　　　　　牧馬千戸所
　　　右寺帶管衙門
　　　　順天府并合屬州縣
　　　　應天府并合屬州縣
　　　　北直𨽻府州縣并衛所
　　　　南直𨽻府州縣并衛所
　　　　大寧都指揮使司
　　　　萬金都指揮使司
　　　　長陵衛
　　　　景陵衛
　　　　獻陵衛
　　　　裕陵衛
　　　　孝陵衛
　　　　浙江都布按三司并府州縣衛所
　　　　江西都布按三司并府州縣衛所
　　　　湖廣都布按三司并府州縣衛所
　　　　福建都布按三司行都司并府州縣衛所
　　　　廣東都布按三司并府州縣衛所
　　　　廣西都布按三司并府州縣衛所
　　　　四川都布按三司行都司并府州縣衛所
　　　　雲南都布按三司并府州縣衛所
　　　　貴州都布按三司并府州縣衛所
　　　　河南都布按三司并府州縣衛所
　　　　陜西都布按三司行都司并府州縣衛所
　　　　山東都布按三司并府州縣衛所
　　　　山西都布按三司行都司并府州縣衛所
　　　　邊衛　　　　　　　外譯
永樂七年以來凡兩法司囚犯大理寺官毎月引赴承
天門外行人司持節傳㫖會同五府六部通政司六科
等官審録輸情服罪者如原擬發遣其或稱寃有詞則
仍令有司照勘推鞫　十四年遣御史分按各道罪囚
罪重者送京令大理寺詳讞　十七年諭都察院等官
布政司按察司所擬刑名其間多人命重獄恐有差誤
所以俱令具奏轉達刑部都察院叅考仍發大理寺審
刑司詳擬已著為令今後直𨽻府州縣所擬刑名令一
體具奏　十九年奏准刑部都察院問擬囚犯仍照洪
武年間定制送本寺審録發遣　天順二年令毎年霜
降後該决重囚刑部都察院及本寺會官審録　八年
詔一應囚犯有奉㫖推問者必須經由本寺審錄無得
徑自叅奏致有枉人　成化十四年奏准毎年會官審
録之時各該原問衙門將見審重囚姓名開報本寺原
審并接管官會審如囚人稱寃即按原卷從衆叅詳
十七年命司禮監太監一員會同三法司堂上官於本
寺審録罪囚以後毎五年一次著為令　𢎞治三年奏
准兩法司囚犯有奉㫖來說者問擬明白仍具本發本
寺審録奏請若係機密重情不可漏泄者徑自開具招
由奏訖仍發本寺審録
凡兩法司發審罪囚本寺承行歴事監生即於來文上
粘小方紙一幅横列本寺少卿寺丞之姓於上寺正寺
副及該掌行評事之姓於其下若奏本粘於護紙上連
囚犯先送評事看詳審覆若情詞不悖議擬相符囚犯
服辯文移停當即書允字於其姓之下其或情詞有異
議擬未當囚犯畨異文移舛錯則直隨其事明白批之
次以傳於寺正寺副各批訖承行監生呈於卿少卿寺
丞復各看詳若可允即各書行於其姓之下不然亦隨
事批下該寺附案候圓審相同或叅駁或調問各依諸
司職掌定制施行
　　　請㫖發落
　　諸司職掌
凡律内該載請㫖發落者本寺開寫犯由罪名奏聞取
自上裁即將奉到㫖意於奏本年月後批寫訖就寫某
官批於下押字其餘有奉㫖意者亦同此例批寫訖回
寺立案備云前項㫖意於平允内開寫回報於各衙門
施行
　　　詳擬罪名
　　諸司職掌
凡在外都司布政司按察司并直𨽻衛所府州一應刑
名問擬完備將犯人就彼監收具由申達合干上司都
司并衛所申都督府布政司并直𨽻府州申呈刑部按
察司呈都察院其各衙門備開招罪轉行到寺詳擬凡
罪名合律者回報如擬施行内有犯該重刑本寺奏聞
回報不合律者駁回再擬中間或有招詞事情含糊不
明者駁回再問
　　事例
𢎞治元年奏准内外問刑衙門議擬囚犯律無正條情
犯深重者引律比附奏請定奪不得一概俱擬不應供
招之外不許妄加叅語違者在内科道官紏劾在外廵
按御史叅究御史有違者本寺查究
　　　月報囚數
　　諸司職掌
凡本寺毎月審過刑部等衙門一應囚數分豁死罪徒
流杖笞等項罪名置立印信文冊著令架閣庫典吏日
逐明白附寫候至月終通類具本奏聞
　　事例
毎半月本寺將審過囚犯并刑部都察院原來奏本通
類封裹屬官賫捧堂上官於御前面奏詳審過審擬合
律若干名先行回報原問衙門依律照例發落某人等
若干名照依欽奉聖㫖發落問招不明駁回再問擬罪
不當照駁再擬若干名并本寺日報囚數奏本送科
𢎞治十五年奏准本寺將在内審録囚犯并在外轉詳
罪名各自具本封進以便查看
　　　類奏南京罪囚
　　事例
永樂以後南京大理寺所審徒流已上罪囚先移文回
報原問衙門毎季差官類奏請㫖發落成化六年以後
俱經本寺復詳其情罪允當者通類奏請回報該寺施
行其不當者照例駁回再問
　　　處决重囚
　　諸司職掌
凡本寺審過刑部等衙門死罪囚人犯該十惡决不待
時者毎月具本覆奏聞訖移文回報各該衙門處决不
係十惡者待秋分後覆奏處决
　　事例
洪武十九年詔應死重囚俱令本寺覆奏聽决　永樂
三年令處决重囚既覆奏仍録所犯情詞封進四封進
之後再得㫖然後處决
凡發審罪囚有事情重大執詞稱寃不肯服辯者具由
奏請會同刑部都察院或錦衣衛堂上官於京畿道問
理奏請發落
　　　審録在外罪囚
　　事例
正統六年令本寺選差屬官與刑部都察院官請勑於
南北直𨽻各布政司會官審録罪囚　成化四年奏准
差本寺寺正及刑部郎中等官往南北直𨽻會同巡按
御史審録　八年定為常例毎五年一次法司請勑差
官往兩直𨽻各布政司審録見監一應重囚真犯死罪
情真無詞者仍令原問衙門監候呈詳待報處决果有
寃枉即與辯理情可矜疑者陸續奏請定奪雜犯死罪
以下審無寃枉即便發落
　　南京大理寺
　　事例
本寺左右二寺帶管衙門與在京同
凡本寺詳審過輕重罪囚毎三月一次類奏聖㫖就於
本寺奏本上批出欽遵發落成化六年以後奏本俱經
大理寺覆奏得㫖發落
凡會審囚犯毎五年守備太監奉勑會同南京刑部都
察院於本寺審録毎年霜降後本寺會同南京五府六
部都察院通政司科道等官於京畿道審録若京畿道
有刷卷御史亦在本寺會審
凡本寺毎日審過囚犯平允勘合仰貫城鋪鋪兵領送
通政司掛號分送刑部都察院衙門大理寺平允勘合
本寺差辦事吏送通政司掛號施行
　
　
　
　
　
　
　明㑹典卷一百六十八
欽定四庫全書
　明會典卷一百六十九
　　太常寺
國初置太常司正三品衙門設卿少卿司丞博士典簿
協律郎賛禮郎司樂大祝等官職專祭祀之事洪武三
年又置神牲所設廩犧令大使副使等官四年神牲所
革七年設典樂二十四年設奉祀祀丞三十年改司為
寺司丞為寺丞三十五年大祝革
　　事例
凡每歳祭祀日期本寺官預於舊歳十一月初一日奉
天殿具奏
凡毎歳十二月初一日駕詣郊壇看牲本寺官與禮部
官導行自後各堂上官以次看牲本寺預取職名具奏
仍各具手本知會
凡大祀天地先於奉先殿恭請太祖高皇帝太宗文皇
帝配享前四日本寺官進祝板及銅人并上殿奏齋戒
是日同禮部官詣城隍廟發咨文次日同復命
凡大祀天地各壇分獻官本寺預取職名具奏請㫖照
定各具手本知會仍揭榜於神樂觀前通知
凡時享太廟前三日本寺官進銅人并上殿奏齋戒前
一日同光禄寺官奏省牲次日同復命
凡祀社稷前四日本寺官進祝板銅人奏齋戒前三日
同光禄寺奏省牲次日同復命
凡祀山川等神前三日本寺官進銅人奏齋戒同禮部
官詣城隍廟發咨文次日同復命仍同光禄寺奏省牲
次日同復命
凡奏齋戒日即於長安左右門出告示知會
　　　已上祭祀儀注俱見禮部祠祭清吏司職掌
凡薦新品物毎月本寺官於御前奏過送光禄寺供薦
品物數目見禮部祠祭司
凡各陵寢宫觀等處如遇祭祀供養日期合遣官行禮
本寺官先期具奏
凡冊立冊封冠婚等項祭告天地太廟社稷本寺俱先
具奏至期遣官行禮
凡親王之國并來京還國俱告祭于承天門外謁辭陵
寢并合祀旗纛等神各有祭祀俱本寺掌行
凡營造宫殿等項祭告天地山川太廟社稷后土司工
立木告成及修造在京廟宇橋梁各有祭祀俱本寺掌
行
凡歳時旱潦及命將出師等項祭告天地山川太廟社
稷俱本寺掌行
　　　計犧牲所喂養各壇毎年合用牲口
　　　　牛犢一百六十五隻
　　　　北羊三百五十二隻
　　　　山羊九十九隻
　　　　猪五百口
　　　　鹿二十五隻
　　　　兎一百五十隻
　　　計養牲草料
　　　　菉豆九百石
　　　　黑豆六百五十石
　　　　黄豆一百石
　　　　糯稻榖二百石
　　　　細草五萬包
　　　　豆稭二萬五千斤
　　　計各壇毎年合用香帛等項
　　　　各色制帛九百五十六段
　　　　降真等香三千九百五斤
　　　　黄蠟三千斤
　　　　木柴四萬四千七百斤
　　　　鈔三十萬貫
　　　　銅錢六十萬文
　　　計毎年各壇合用柴炭
　　　　天地壇柴二萬五千斤燒香炭一千一百斤
　　　　太廟毎祭柴一萬三千斤(嵗暮加一千斤/)
　　　　社稷壇每祭柴三千斤
　　　　山川壇柴一萬一千斤
　　　　文廟柴二千八百斤
凡毎年給賞樂舞生并厨役物件本寺俱先期面奏
　　　　樂舞生該給凈衣布絹白綿數目具神樂觀
　　　計厨役該給
　　　　濶生絹七百疋
　　　　濶綿布七百疋
　　　　白綿三百五十斤
　　　　鈔二萬一百四十貫
凡毎日督令壇戸於天地壇内外巡視至天庫神庫齋
宫及西天門各三名守宿并毎月初二十二二十二日
三次令厨役打掃殿宇等處
凡本寺官吏俸糧舊於禮部帶支後奏准本寺自行收
支
　　南京太常寺
　　事例
凡毎嵗祭祀孝陵三祭并行香四次懿文陵九祭五祀
六祭歴代帝王廟一祭先師孔子二祭并朔望行釋菜
禮中山武寧王五祭功臣廟五祭忠烈武順昭靈嘉佑
王等廟五祭普濟禪師一祭真武廟二祭天妃宫二祭
祠山廣惠王廟蔣忠烈王舊廟壽亭侯廟俱二祭五顯
靈順廟一祭
　　　凡合用祭品
　　　　香燭帛本寺庫支
　　　　牛羊等牲南京犧牲所支
　　　　時果豆粉等應天府買辦
　　　　麫醬醋等耤田祠祭署支
　　　　酒南京光禄寺支
　　　凡各處解到薦新品物
　　　計送南京光禄寺供薦
　　　正月
　　　　韭菜一十斤　　　生菜一十斤
　　　　薺菜一十斤　　　雞子三百箇
　　　　鴨子三百箇
　　　二月
　　　　芹菜七斤　　　　薹菜一十五斤
　　　　蔞蒿七斤　　　　子鵝二十二隻
　　　三月
　　　　茶　　　　　　　笋一十五斤
　　　　鯉魚二十五斤
　　　四月
　　　　櫻桃一十五斤　　杏子一十八斤
　　　　青梅二十斤　　　王𤓰一百八十箇
　　　　雉雞一十隻　　　猪二隻
　　　五月
　　　　桃子一十五斤　　李子一十五斤
　　　　又夏至李子五十斤　來禽一十五斤
　　　　茄子二十五箇　　　大麥仁四斗
　　　　小麥麫八十斤　　　小麥仁五斗
　　　　嫩雞二十隻
　　　六月
　　　　蓮蓬一百六十箇　　甜𤓰三十箇
　　　　西𤓰三十箇　　　　冬𤓰一十八箇
　　　七月
　　　　棗子一十二斤　　　葡萄一十二斤
　　　　雪梨二十斤　　　　鮮菱一十二斤
　　　　芡實一十斤
　　　八月
　　　　藕三十枝　　　　　芋苖二十斤
　　　　茭白二十斤　　　　嫩薑二十五斤
　　　　粳米三斗　　　　　粟米一斗
　　　　穄米二斗　　　　　鱖魚一十五斤
　　　九月
　　　　橙子二十斤　　　　栗子二十斤
　　　　小紅豆三斗　　　　砂糖一斤八兩
　　　　鯿魚一十五斤
　　　十月
　　　　柑子二十五斤　　　橘子二十五斤
　　　　山藥四十斤　　　　活兔一十隻
　　　　蜜一斤
　　　十一月
　　　　甘蔗一百三十根　　鹿一隻
　　　　獐一隻　　　　　　鴈一十五隻
　　　　蕎麥麫四十斤　　　小紅豆一斗一升
　　　　黑砂糖一斤四兩
　　　十二月
　　　　菠菜二十五斤　　　芥菜二十五斤
　　　　白魚四十斤
　　　計解送太常寺轉送光禄寺供薦
　　　二月
　　　　子鵝二十隻
　　　三月
　　　　笋一十五斤
　　　四月
　　　　青梅二十斤
　　　七月
　　　　雪梨二十斤
　　　八月
　　　　茭白二十斤
　　　九月
　　　　橙子二十斤
　　　十月
　　　　柑子二十五斤
　　　十一月
　　　　甘蔗一百三十根
　　　餘月無
　　　凡本寺犧牲所牲口合用草料等物喂養計
　　　　菉豆六百石
　　　　黄豆二百石
　　　　糯稻榖五十石
　　　　稻草一萬五千包
　　　　酒糟七萬五千斤
　　　　米糠九百五十石
　　　　麩皮九百五十石
凡各壇廟等處每月本寺督令鋪排厨役打掃天地壇初二
十二二十二日三次太廟初十十四二十三十日四次
孝陵十三二十九日二次
凡天地壇原設壇夫一十五名俱應天府屬縣僉充
凡各廟廟户十廟十名帝王功臣廟三名龍江廟三名
蔣忠烈王等四廟各一名天妃宫十名
凡皇陵祖陵楊王墳徐王墳四祠祭署俱附籍本寺免
附州縣
凡皇陵朔望供祀洪武九年令用少牢
凡祭功臣洪武二十年令軍官首領官陪拜
凡本寺原額鋪排二十四名厨役二百四十名
　
　
　
　
　
　
　
　
　
　
　明會典卷一百六十九
欽定四庫全書
　明會典卷一百七十
　　詹事府
國初設東宫官屬有同知詹事院事副詹事左右詹事
詹事丞左右率府使副使同知左右率府事諭徳賛善
文學中舍正字侍正洗馬庶子等官皆以勲舊大臣兼
之不别設府僚又改賛善為賛善大夫設賛讀洪武十
年置通事司設司令司丞十四年設左右司直郎十五年
置左右春坊設大學士又置司經局設洗馬校書正字
二十二年以各衙門無所統屬始置詹事院二十三年
設校書二十五年改院為府定設詹事少詹事府丞并
主簿録事左右春坊大學士左右庶子左右諭徳左右
中允左右賛善左右司直郎司經局洗馬校書正字二
十九年添設春坊左右清紀郎左右司諫通事舍人各
官皆以東宫輔導侍從為職而凡事務俱統于本府
　　事例
洪武初置大本堂令皇太子親王講學設官授經後皇
太子居文華殿各官分班入直并選秀才入充伴讀天
順以後止令東宫官與翰林院官分班講讀
永樂初定講讀儀春坊官與翰林院官日分二員講書
以尚書春秋通鑑大學衍義貞觀政要等書進講須要
纂其事之始終直述大義輯成篇章進呈御覽畢然後
赴文華殿講說三師三少及詹事府官鴻臚寺并毎科
給事中一員侍立進講畢衆官齊出及有召問亦須前
項官員一同進出如有獨進并獨員留後者許給事中
鴻臚寺官并司直郎清紀郎紏劾
凡講讀畢毎遇上位發落過五府軍政六部緊要事務
及撫諭四夷恩意其大經大法詹事府官同春坊官將
縁由於文華殿講書之後衆官未退之時一　一敷陳焉
凡東宫官屬舊制與翰林院官互兼職事
凡遇正旦冬至節行慶賀禮并進厯進春等事本府例
該啓皇太子知必先奏聞俟得㫖方具啓本進
凡遇皇太子千秋節行慶賀禮奏啓本同進
凡講讀纂修考試等事皆與翰林院同
凡本府官於午門内出入洪武二十六年令給牌為驗後
不給
凡本府合用紙劄毎月於刑部關給筆墨印色順天府
買辦送用
　　南京詹事府
後不設官止設主簿一員
　　左春坊
　　右春坊
　　司經局
建置俱見詹事府
　　事例
凡正旦冬至皇太子千秋節兩坊局官二員與翰林院
官於文華殿侍班正旦冬至千秋節禮部官進箋并進
厯進春通事二員舉案
凡講讀纂修考試等事坊局官皆預詳見翰林院
凡坊局官吏俸糧舊於禮部帶支後奏准俱從詹事府
支給
凡紙劄印色等項俱於詹事府分給
　　南京左春坊
　　南京右春坊
　　南京司經局
後俱不設官
　　順天府
永樂初改北平府為順天府十年陞正三品衙門官制
印信皆如應天府
　　事例
凡毎月朔日早朝府尹面奏老人坊廂長聽宣諭承㫖
出至承天門外傳㫖宣諭
凡毎歳立春先一日本府官迎春於東直門外至日上
御奉天殿府尹進春次詣東宫進春皆如儀太皇太后皇
太后中宫親王春俱捧在午門外司禮監官捧進
凡親耕耤田上秉耒行三推禮府尹捧青箱隨播種于
後
凡毎歳春遣祭先農春秋祭宋丞相文天祥及祭元世
祖皆府尹行禮
凡清明節七月十五日十月初一日祭厲壇合用守壇
官軍本府官先期面奏於各營官軍内差撥
凡鄉飲酒禮舊制毎歳正月十五日十月初一日舉行
後以初一日時享太廟府尹府丞例該陪祭奏准移於
初二日舉行如儀
凡毎三年鄉試本府奏請翰林院官為考試官先一日
府丞與考試官及各執事官早朝面辭入院三塲題目
皆府尹面進事畢府丞與考試等官面見捧鄉試録進
太皇太后皇太后中宫東宫親王鄉試録俱在午門外
奏請司禮監官捧進仍奏各官及舉人於本府筵宴明
日引諸舉人赴御前叩頭
凡官吏監生人等告依親省祭給假患病等項各該衙
門開具手本送本府給與文引照回原籍
凡公侯駙馬伯家人給過文引本府官毎季具揭帖於
御前奏進
凡各處赴京奏訴之人應遞解者法司送至本府解發
凡所屬都稅宣課等司批驗茶引等所毎年收到商稅
等鈔按季解本府類解户部交納取具批收附卷備照
凡清理軍役本府通判一員專管
凡清理匠役本府通判一員專管
凡太僕寺寄養馬匹本府通判一員專管
凡易州厰柴炭本府通判一員專管
凡漕運河道自通州抵直沽本府通判一員專管
凡光禄寺供用諸物在城兩縣給料製造或給價買辦
惟衍聖公張真人下程禮部行本府自送
凡各廟寺宫觀廟户𢎞治十一年奏定除文廟城隍廟
照舊其餘六户以上者各存留十户增多者盡行裁革
　　應天府
國初改集慶路為應天府設知府同知通判及經歴知
事照磨等官後添設治中推官洪武三年陞正三品衙
門賜銀印改知府為府尹同知為府丞二十七年添設
檢校本府官本府官職專親民之事惟以京府事重品
秩體貌視在外諸府特異云
　　事例
凡本府毎嵗祭歴代忠臣府尹不具祭服用便服行禮
凡本府鄉試永樂後不進題
凡本府迎春行禮畢其春牛春花等物永樂後俱進太
廟内官收送至京
凡南京外羅城舊例俱南京工部修理景泰六年奏准
行本府屬縣暫撥人夫兼用成化九年奏准自馴象門
起八門屬本府修理滄波門起八門屬工部修理又令
鎮江寧國二府及廣徳州每年各出銀六十兩送本府
收貯以備修理之用
凡太僕寺官歳終比較馬匹成化十四年奏准府尹府
丞許納米贖罪
凡南京户兵工三部官銀俱寄收本府永豐庫成化十
八年設大使一員僉撥庫子十名
　
　
　
　
　
　
　
　
　
　
　
　明會典卷一百七十
欽定四庫全書
　明㑹典卷一百七十一
　光禄寺
國初置尚食尚醴二局又置宣徽院設院使同知院判
典簿以統二局又改光祿寺正四品衙門設卿少卿寺
丞并主簿職專膳羞宴享等事又移太常司供需庫𨽻
之洪武四年又置法酒庫設内酒坊大使副使八年改
寺為司陞從三品衙門改主簿為典簿又設錄事置大
官珍羞良醖掌醢四署毎署設令丞監事又設孳牧所
大使副使局庫俱革三十年復改司為寺署令為署正
又設司牲司仍改孳牧所為司牧局
　　事例
凡本寺供用牲口果菜等物上林苑四署照數進納供
用不足於民間買辦洪武間令本寺買辦比與民間交
易價錢每多一分永樂間差内官一員同本寺署官厨
役領鈔於在京附近州縣依時價兩平收買洪熈宣德
以來止差署官厨役照前收買成化四年令光禄寺買
辦物料委堂上官一員及户科給事中監察御史各一
員㑹同估計時價錢鈔兼支具數奏領收買如有奸弊
科道官指實叅奏又令本寺每季預關内庫錢鈔專委
堂上官一員收掌遇買物料聽户科給事中及巡視御
史批押印信小票委該署官一員齎領收買四年令本
寺買辦一應物料姦頑之徒稱是保頭等項名色在街
强賖作弊害人者枷號三箇月滿日從重發落
凡買辦錢鈔每歲該錢一千八百萬文鈔四百萬貫俱
赴天財庫領回收貯該科道官㑹同本寺委官每日買
辦各項雜物等用
凡本寺收納一應物料堂上官一員㑹同户科給事中
監察御史各一員於本寺大烹門内驗收
凡本寺供應物料文卷每月監察御史一員照刷具奏
凡各處解納果品厨料有從南京光禄寺轉送者正統
九年令不拘先後送納南京徑撥馬快船裝送
凡每年冬月藏氷見禮部精膳司職掌
凡供用器皿俱該工部造辦後因不敷本寺自行買料
雇匠相兼造用
几扛擡物件永樂十八年奉㫖不許撞磕損壞違者治
罪
凡本寺進一應食物并筵宴茶飯等件器皿正統二年
𠡠令俱用印信揭帖明白開寫件數照進仍寫内官某
長隨内使某交領待用畢六尚司務要㸃檢如數交付
尚膳監照原揭帖數㸃發出收領若不如數隨即具奏
挨尋務見下落或有失誤損壞亦要明白交還鉒銷以
憑稽考敢有隠瞞私用不發出及不舉奏者一體治罪
凡每月奉先殿薦新品物從太常寺轉送供薦
凡祭天地社稷山川享太廟省牲先二日本寺卿與太
常寺卿同於御前奏知省牲畢次日仍同復命
凡聖節正旦冬至或吉慶筵宴所用諸品膳羞酒醴從
禮部提調本寺供辦
凡諸蕃國朝貢等使客并四夷來降土官人等管待茶
飯物料支送下程俱從禮部行本寺支送
凡郊祀時享祭山川等神陪祀官胙肉從本寺分給如
慶成有宴胙肉供用不分
凡遇節令文武百官例有宴如遇立春日春餅正月元
宵圓子四月八日不落莢五月端午凉糕粽子九月重
陽糕臘月八日麫俱先期奏請至日早朝畢復奏辦完
凡修實錄成賜宴進士恩榮宴及經筵日講東駕講讀
酒飯俱本寺造辦
凡早朝文武官及各王府鎮巡等官公差人員見辭奉
㫖與酒飯俱本寺備辦祇待
凡大臣考滿差使等項賞勞羊酒疾病賜米肉醬菜等
物俱本寺辦送
凡喪葬合用祭祀品物從禮部行本寺備辦
凡厨役懸帶雙魚銅牌本寺具手本於内府印綬監關
領
凡厨役老疾代替逃亡勾補等項俱從禮部查行
凡各王府缺典膳吏部行本寺於年深厨役内揀選送
用
凡傳奉聖㫖本寺附録文簿不補本覆奏
凡本寺官吏俸粮俱於禮部帶支
　　大官署事例
凡每嵗浙江等處嘉興等府解納白熟粳米四萬九千
石粟米五萬五千石收充每日造飯祇待内府衙門官
吏監生錦衣衛將軍勇士及各監局等衙門軍民等匠
食用
凡直隸等處解納粟榖八千石稻榖二千石黑豆五百
五十石菉豆二百石收充餧養牲口等物用
凡野味毎嵗南直隸廬州等府額辦活鹿八十四隻解
至工部轉送收養供應上用
凡供用牲口每嵗浙江等處解納鵝三萬二千五十隻
收養供辦奉先殿等處祭祀并各宮膳羞及外夷人員
筵宴下程等用折色鵝一隻銀三錢
凡每嵗時節各墳并内承運庫教塲馬神廟等處祭祀
本署出票於良醖掌醢珎羞三署支白麫六萬七千三
百五十斤餳糖五百三十四斤赤豆四十四石二斗五
升造辦祭物
凡旛竿蠟燭二寺飯堂濟貧日逐給與粟米六石
凡筵宴每嵗慶成宴該用上中下卓共二千五百卓千
秋節并節令等項每宴共一千二百卓
凡每嵗該用木柴六百八十萬斤木炭三萬四千斤俱
工部坐派臺基厰日逐領用
本署原額厨役三千一百二十名
　　珍羞署事例
凡每嵗南直隸常州等府解納白熟粳米一千三百五
十石白熟糯米四百五十石黃豆一千五百五十石菉
豆二千四百石青菉豆四百石白豆二石山黃米七十
石大青黃豆二十石赤豆六百石收辦奉先殿供養并
各宫膳羞等用
凡直隸等處解納黑豆九百石薥秫六百石收充餧養
牲口等物用
凡福建等處解納白沙糖五萬七千斤黒沙糖四萬五
千斤蜜四萬七千斤鹽滷三千斤茶葉一萬五千斤先
春等茶芽三千八百七十八斤雞彈一十二萬箇收充
供養膳羞茶飯等用
凡野味每嵗南直隸廬州等府額辦天鵝二百六十七
隻解至工部轉送收養供應上用
凡乳牛原額該兵部坐派直隸等處解納一百九十九
隻擠乳造辦酥油乳餅等物充供養膳羞等用
凡每嵗時節各處祭祀本署出票於良醖掌醢二署支
白麫二萬三千五百四十一斤香油餳糖俱四千五百
二十四斤造祭品用
凡每嵗該用木柴二百五十萬斤木炭一百萬斤領用
與大官署同
本署原額厨役一千四百六十四名
　　良醖署事例
凡每嵗浙江等處解納白熟糯米一萬二千石菉豆五
百石蕎麥五十石收造麯酒供奉先殿等處祭祀并進
宫及給内外官員祇待四夷筵宴下程各監局官匠人
等用其内外官員官匠人等每嵗自五月至八月停給
凡直隸等處解納小麥三萬六千石收造白麫供大官
珎羞掌醢三署支用
凡牲口該浙江等處解納綿羯羊一萬一千隻每隻重
三十斤祭祀羊每隻重五十斤雞三萬七千九百隻收
養供大官署支用折色羊一隻銀一兩祭祀羊一隻銀
四兩雞一隻銀三分
凡料食該直隸順德等府解納菉豆九千石豌豆二百
石大麥三百石薥秫八千石收充養牲口磨驢等用
凡拽磨用驢原額九十一頭遇有倒死瘦損不堪者該
順天府派所屬州縣換補
凡磁器河南等處彰德等府每嵗解納缸五百隻罈三
萬二千七百箇酒缾一千八百五十箇
凡每嵗南京差官厨運送官細煮酒一十萬缾收充各
項支用
凡每歲該用木柴二百二十萬斤領用與大官署同
本署原額厨役一千二百五十名
　　掌醢署事例
凡每歲該直隸等處常州等府解納白熟糯米一千石
白芝蔴七百石芝蔴一萬三百石黄豆三百九十石大
麥三百石大青黄豆二十石收造餳糖香油醬醋供用
凡江西等䖏解納蓮肉三萬斤膠棗六萬六千五百斤
牙棗三千斤栗子八千斤紅棗八萬八千斤柿餅八萬
七千斤荔枝圎眼各三萬三千斤榛子六萬二千斤銀
杏一萬三千斤核桃十五萬九千斤乾葡萄一萬八千
斤菱米九千斤帶殻蓮子五百斤尖頭榛子五百斤松
子一萬四千斤木耳一萬三千二百斤香蕈一萬斤菉
笋十萬五千斤川椒八千五百斤花椒九千斤杏仁七
千六百斤上鹻三萬五千斤茴香三千斤􁮓砂一千五
百斤火薫猪肉一萬五千五百斤乾薑九百五十斤薄
荷二千四百斤蒔蘿一千斤蘑菇四千四百斤大蒜一
千斤青鹽十五萬斤白鹽四萬斤乾魚十四萬八千斤
鱭魚一萬斤鰳魚九百八十四尾收充供養茶飯齋醮
祇待等用
凡浙江等䖏解納祭祀猪一百五十口每口重一百五
十斤肥猪一萬八千九百口每口重一百斤收充大官
署支用折色祭祀猪一口銀五兩肥猪一口銀一兩七
錢五分
凡磁器河南等䖏彰德等府解納缸五十隻罈一萬五
千七百箇酒缾一千二百五十箇
凡每歲該用木柴六十萬斤領用與大官署同
本署原額厨役一千五十名
司牲司養牲軍人六十名民人五十名
司牧局養牲軍人一百五十名
　　南京光禄寺大官署事例
凡奉先殿供養每月用鵝四十隻雞三百三十隻羊七
隻猪二口
凡毎嵗奉先殿薦新該南京太常寺送到活鹿獐兔彘
猪子鵝等牲口供用
凡每嵗時節若王妃及内官墳所開閉庫藏并大小教
塲新江口等䖏祭祀該用品物於本寺良醢等三署關
支猪五十一口羊五十一隻白麫一千九百五十斤豆
粉三十斤沙糖五十斤
凡每嵗該湖廣浙江廣西并直隸寧國等府納活鹿一
百五十二隻醃臘解赴光禄寺供用近例每鹿一隻徵
收銀二兩解送南京工部轉送本署類解工部轉送光
禄寺交收又每嵗該直隸滁州衛進鷀䳓八隻鵪鶉一
千一百隻内除奉先殿薦新外其餘附南京尚膳監解
送光禄寺交收又本寺司牲司送到綿羯等羊三十隻
宰凈送本寺掌醢署醃造亦解光禄寺交收
凡每嵗直隸松江等府納次等粳米一萬七千石白熟
粳米六十石造飯祇待南京内府各衙門官吏監生及
軍民匠役食用又三日一次宰猪一口作各官食用又
毎嵗關本寺掌醢署醬一千八百斤醋一千八百缾花
椒六十八斤八兩鹽二千一百斤并醋蒜苗青菜作官
吏監生下飯
凡牲口料食該應天府屬縣納稻榖三百石粟榖一百
石
凡嵗用木柴該龍江瓦屑壩抽分竹木局關支一百八
十萬斤應天等府出脚價銀運納
本署原額厨役二百六十六名女户三名
　　珍羞署事例
凡每嵗奉先殿供養該應天等府納白熟粳米八石黄
豆一十三石日逐造辦雪糕等物又養乳牛一百五十
隻擠乳造辦酥油及常州等府納茶葉共七十斤又南
京太常寺每嵗送到雞鴨子鮮菜等物
凡每嵗時節各處祭祀造辦茶食二百五十五斤大頂
花七頂響糖芝蔴纒各二十五箇雪棃七十五斤鮮菱
七十五斤橘子七十斤
凡每嵗應天等府納蜂蜜九千斤造櫻桃等煎三起共
四千九十八斤一十二兩南京尚膳監差官送京供應
又福建建寧府納茶芽五十二斤解光禄寺交收
凡每嵗四月内南京太常寺送到雉雞十隻十月内送
到活鴈十五隻内除造辦薦新外其餘於十一月内宰
送本寺掌醢署醃造解光禄寺交收又直隸滁州送到
活天鵝六隻活鴈三十八隻内除薦新外其餘付南京
尚膳監解光禄寺交收
凡每嵗湖廣江西并直隸安慶等府送到天鵝四百五
十九隻南京工部轉送本寺醃臘解光禄寺近例每天
鵝一隻收價銀五錢類送工部轉送光禄寺交收
凡本署嵗用木柴一十三萬九千六十斤關支運納與
本寺大官署同
本署原額厨役二百四名女户二名
　　良醖署事例
凡每嵗該松江等府納白糯米二千三百石又直隸太
平等府納菉豆四十石供造酒用
凡造酒計御細煮酒三千六百缾充奉先殿供養及各
處祭祀又官細煮酒一十萬缾解光禄寺交收其酒缾
直隸寧國府解納
凡造白麫該直隸徽州府納小麥一千二百石造麯一
十萬六千二百斤本寺珎羞大官二署按月作供養祭
祀及掌醢署支作造醬用其磨牛一十一隻該直隸鳯
陽等府解送本寺司牲司寄養凡牲口料食該應天府
納稻榖四十石
凡奉先殿供養每月本署官帶領厨役與京縣鋪户買
雞七十四隻及孝陵神官監送到白烏雞二十二隻充
本寺大官署按月支作奉先殿供養其合用羊隻亦該
鋪户買辦及每月三次南京江東門宣課司抽分送到
亦准大官署支用作供養并時節各處祭祀
凡本署嵗用木柴五十萬斤關支運納俱與本寺大官
署同
本署原額厨役一百八十七名
　　掌醢署事例
凡每嵗京縣納芝蔴六十石黄豆四十石稻皮八千斤
打造香油醬醋充奉先殿供養及凉樓醬菜等用又兩
淮鹽運司該納青白鹽四萬斤樣鹽二千斤亦充凉樓
醃菜等用
凡每月本署官帶領厨役與京縣鋪户買辦荔枝圎眼
菉豆芝麻等項亦造供養及時節各處祭祀用
凡毎嵗本寺大官署送到獐兔雞鴈綿羯等羊共四十
八隻醃造及直隸通州河泊所送到鰳魚一千尾除用
十一尾薦新外其餘醃造俱解光禄寺交收
凡每嵗該直隸丹陽縣納蒜苗五萬根蒜頭四萬箇及
南京江東宣課司納蘿蔔四百斤醃造俱充本寺大官
署支用
凡每月三次該南京江東宣課司抽分活猪三十五口
於西安等門并本寺良醖署支糟糠等物喂養充本寺
大官署支用
凡每月聚寳門等處飯堂濟貧放支香油一百五十斤
青鹽一百八十斤醬一百八十斤醋一百五十缾花椒
三十六斤
凡本署嵗用木柴四萬斤關支運納俱與本寺大官署
同
本署原額厨役一百四十三名
　　司牲司事例
凡養乳牛原額二百隻委官百户一員督軍擠乳供應
凡養綿母羝羊原額一百二十隻并孳生羊羔每年編
取七十隻遇二月初一日揀選一隻薦新外春秋二季
各羊毛剪送南京司設監交收
凡牲口該雞一百六十八隻鵝二百三十五隻鴨一百
九十隻内使一員督軍餧養其雞鵝鴨彈送本寺掌醢
署醃造解光禄寺交收
凡牛羊等牲口嵗用料食黄豆一千五百石應天府納
菉豆四百石直隸太平府納稻榖五百石亦應天府納
細稻草六萬六千二百包直隸安慶等府納用
本司養户二十六名軍人一百名
　　太僕寺
洪武六年置太僕寺從三品衙門在滁州設卿少卿寺
丞等官職專牧馬之事三十年置北平及遼東山西陜
西甘肅等䖏行太僕寺永樂元年改北平行太僕寺為
北京行太僕寺十八年改稱太僕寺洪熙元年復稱北
京行太僕寺正統六年定今名以原置在滁州者為南
京太僕寺
　　所屬
永樂四年設北京苑馬寺領清河金臺等六監常春順
義等二十四苑十六年裁革以其馬屬北京行太僕寺
牧於民間今所領府衛州縣共三百六處在京順天府
(三州二/十四縣)金吾左衛金吾右衛富峪衛濟陽衛大寧前衛
大寧中衛武成中衛龍驤衛神武左衛神武後衛義勇
左衛義勇右衛義勇中衛義勇前衛義勇後衛燕山左
衛燕山右衛燕山前衛忠義左衛忠義右衛忠義前衛
忠義後衛大興左衛羽林前衛寛河衛㑹州衛蔚州左
衛在外直隸保定府(三州十/七縣)真定府(五州二/十六縣)順德府(九/縣)
廣平府(九/縣)永平府(一州/五縣)河間府(二州十/六縣)大名府(一州/十縣)河
間衛德州衛德州左衛大同中屯衛瀋陽中屯衛真定
衛定州衛永平衛撫寧衛盧龍衛東勝左衛東勝右衛
山海衛開平中屯衛興州左屯衛興州右屯衛興州前
屯衛興州後屯衛興州中屯衛涿鹿衛涿鹿左衛涿鹿
中衛定邊衛武清衛忠義中衛鎮朔衛薊州衛通州左
衛通州右衛神武中衛遵化衛滄州千户所武定千户
所沂州衛大寧都司保定左衛保定右衛保定中衛保
定前衛保定後衛茂山衛營州左屯衛營州右屯衛營
州中屯衛營州前屯衛營州後屯衛寛河千户所山東
布政司濟南府(四州二/十三縣)兖州府(四州二/十一縣)東昌府(三州十/五縣)
河南布政司開封府(一州/七縣)彰德府(一州/三縣)衛輝府(六/縣)已上
各屬俱有專管馬政官各府通判一員各州判官一員
各縣縣丞或主簿一員各衛指揮一員各所千户或百
户一員𢎞治十三年各衛止委指揮一員分管
少卿一員巡視京營及各邊騎操馬匹一員巡視順天
府所屬寄牧馬匹俱領𠡠一年更替
寺丞一員管順天府所屬寄牧馬匹一員管京衛孳牧
騎操馬匹一員管保定府所屬一員管真定府所屬一
員管順德廣平二府所屬一員管河間府所屬一員管
永平府所屬一員管大名府所屬一員管山東濟南府
所屬一員管山東兖州府所屬一員管山東東昌府所
屬一員管河南開封彰德衛輝三府所屬俱三年更代
每嵗春二月秋八月出巡照依兵部馬政事例逐一興
舉嵗終比較遇更代之年具所行事蹟造冊繳部查照
其山東等都司所屬衛所各從本司委官提督遇有解
到孳生馬匹照例發屬寄養
　　事例(見兵部車駕司/)
　　南京太僕寺所屬
洪武七年設羣牧監隸本寺二十三年定為十四牧監
九十八羣二十八年裁革以其馬令有司提調孳牧今
所領府衛州縣總八十二處在京應天府(八/縣)在外江南
直隸鎮江府(三/縣)寧國府(一/縣)太平府(三/縣)廣德州(一/縣)江北直
隸鳯陽府(四州十/四縣)揚州府(三州/六縣)淮安府(二州/九縣)廬州府(二/州)
(五/縣)滁州(二/縣)和州(一/縣)徐州(四/縣)滁州衛已上各屬專委管馬
官員並與太僕寺同
分管少卿一員寺丞四員出巡交代等項俱與太僕寺
同
　
　明㑹典卷一百七十一
欽定四庫全書
　明㑹典卷一百七十二
　　鴻臚寺
國初置侍儀司為從六品衙門職專朝儀宣贊等事洪
武九年改為殿庭儀禮司設使副承奉鳴贊序班十三
年承奉革添設司儀更使為司正副為左右司副三
十年始改鴻臚寺陞正四品衙門定設卿少卿丞主
簿司賔署丞司儀鳴贊序班後又設外夷通事亦隸
焉
　　事例
凡行朝賀等禮本寺合用官員每日奉天門朝㕘掌禮
堂上官一員鳴贊一員糾儀序班二員齊文武班序班
各三員東西引人并舉案等項序班各七員傳贊序班
一員午門外鳴贊二員糾儀序班二員
朔望日奉天殿朝㕘掌禮堂上官一員鳴贊二員糾儀
序班二員齊文武班序班三員傳贊序班四員奉天門
外鳴贊二員糾儀序班二員
萬壽聖節掌禮堂上官一員宣表目官一員宣表官一
員祝贊官一員(已上俱/堂上官)内贊鳴贊一員對贊鳴贊二員
接贊鳴贊三員東西傳贊鳴贊各四員陳設表案序班
四員玉帛案序班四員陳設方物序班二員導案序班
二員殿前序班四員引進表官序班四員齊文武班并
引監生人等序班共四員門外催人序班共四員東西
角門序班各一員引進表官并外夷人員通事序班十
二員正旦冬至同但添傳制官一員
東宫千秋節掌禮堂上官一員宣箋目官一員宣箋官
一員祝贊官一員典儀官一員(已上俱/堂上官)内贊鳴贊一員
通贊鳴贊二員接贊鳴贊二員東西傳贊序班各五員
陳設箋案序班四員玉帛案序班四員陳設方物序班
二員導案序班二員殿前序班二員引進箋官序班四
員齊文武班并引外夷人員通事序班十員正旦冬至
同但添傳令官一員
進厯掌禮堂上官一員内贊鳴贊一員通贊鳴贊二員
贊進厯鳴贊一員東西傳贊序班各二員引進厯上殿
官序班二員設厯案并舉案序班四員東西引進厯官
序班各二員文武班散厯序班各二員引文武官序班
各二員引外夷通事序班八員進春同
冊封遣官傳制掌禮堂上官一員内贊鳴贊一員通贊
鳴贊一員對贊鳴贊二員設冊節案并舉案序班十員
引遣官序班二員齊文武班序班各三員傳贊序班二
員奉天門外鳴贊二員
進士傳臚掌禮堂上官一員傳臚官三員(俱堂/上官)内贊鳴
贊二員通贊鳴贊二員對贊鳴贊二員贊進士行禮鳴
贊一員東西引進士序班一員舉黄榜案并接送序班
四員導案署丞主簿三員齊文武班序班各三員東西
傳贊等項序班各三員進士上表同但無傳臚官
經筵掌禮堂上官一員内贊鳴贊二員舉御案序班二
員舉講官案序班二員侍班序班二員
慶成宴掌禮堂上官一員其餘堂上官俱侍班内贊鳴
贊二員接贊鳴贊五員侍班序班二員殿上東西宴席
一班至七班執事序班共十八員東西角門序班共四
員丹墀糾儀等項序班共十員殿内外丹陛丹墀各東
西傳贊序班共八員
禮部中府救䕶通贊鳴贊二員對贊鳴贊二員陳設序
班四員執鼓侍班序班四員齊官員人等班次等項序
班共二十六員
凡大朝賀本寺堂上官先入候上御華葢殿奏執事官
行禮畢奏請陞殿候上出御奉天殿外贊贊排班班齊
四拜内贊贊進表贊宣表目堂上官一員宣表目訖内
贊贊宣表外贊贊跪堂上官一員宣表訖外贊贊俯伏
堂上官一員于露䑓祝贊訖外贊贊俯伏四拜堂上官
一員奏傳制由殿東門出至丹陛稱有制外贊贊跪傳
制畢外贊贊俯伏贊三舞蹈山呼四拜卿奏禮畢外贊
贊禮畢萬壽聖節行禮同惟不傳制
凡每日常朝文武百官入至奉天門丹墀分班序立上
御座鳴鞭訖本寺卿贊入班鳴贊贊拜叩頭畢百官仍
分班序立本寺堂上官於御前宣奏午門外謝恩見辭
人員數畢門外鳴贊贊班齊五拜三叩頭禮畢卿贊奏
事各衙門官以次奏事畢其王府及鎮巡等官差來并
外夷朝貢等項人員該賜酒飯者堂上官引至御前宣
奏承㫖若文武官員人等該御前行禮有賜酒飯者堂
上官承㫖畢卿仍贊奏事奏奏事畢初鳴鞭後如有太
常寺奏忌辰及大臣遣祭復命畢方贊入班有王府進
表及出差人繳節守衛官進事件幆帖尚寳司等衙門
請寳等項畢方贊奏事
凡大朝賀朔望日朝㕘傳制及太常寺奏祭祀本寺官
俱先一日於御前奏請陞殿
凡大朝賀文武百官及外夷人員先二日赴朝天宫等
處習儀本寺官於御前奏知
凡謝恩見辭官員人等先於本寺報名該面見辭及領
𠡠繳𠡠或賜酒飯者預先具白本題知次日早俱於午
門外行禮俟常朝官叩頭畢本寺官具名數帖宣念行
禮畢其該面謝見辭者仍引赴御前鳴贊贊叩頭或賜
𠡠與酒飯者俱贊叩頭
凡在外來朝官員人等皆於本寺預先演禮然後引入
行禮其公差及給由官吏先將文冊投下明日引入
凡王府并鎮守守備備倭等官外夷宣慰宣撫招討等
司進貢賫本人員天下諸司朝覲給由官員并奏繳軍
職文憑稽考公文完銷勘合及總兵等官㑹奏聲息等
項本冊俱赴本寺引奏
凡常朝官員及午門外謝恩見辭等項官員人等或有
失儀該侍班序班隨即拏人劾奏其在京堂上官具本
劾奏
凡在外總兵等官奏報捷音本寺官引差來人於御前
宣奏
凡復命朝見人員繳𠡠進題本及四夷朝貢人員進畨
字文書俱本寺官接至西陛授内官捧進
凡正旦冬至節令百官有例放假本寺官面奏承㫖訖
賛百官入班行叩頭禮其元宵節賜假賛五拜三叩頭
禮
凡節令賜百官宴本寺官承旨訖賛百官入班行叩頭
禮宴畢仍賛叩頭
凡經筵大寒暑停講本寺承旨至開講時具本請旨
凡給賜文武官誥𠡠本寺官舉案引至御前候該部官
奏過賛叩頭畢仍舉案引出給散
凡公侯伯受封襲封上表謝恩本寺官舉案引至御前
俟禮部官奏過賛五拜三叩頭禮畢捧表至東陛授内
官捧進
凡外夷進貢方物本寺官引至御前俟禮部官奏過賛
叩頭畢舉案至東陛授内官捧進
凡賞賜外夷人員衣服綵段等件本寺官舉案引至御
前俟禮部官奏過賛叩頭畢仍舉案引出給散
凡本寺俸粮舊於禮部帶支後奏准本寺自行收放
　　南京鴻臚寺事例
凡遇萬夀聖節正旦冬至行慶賀禮俱先於南京朝天
宫習儀至期行禮本寺堂上官祝賛鳴賛賛禮序班執
事其禮與在外同
凡東宫千秋節行慶賀禮本寺堂上官祝賛鳴賛賛禮
序班執事其禮亦與在外同
凡南京各衙門遇萬壽聖節正旦冬至進表及東宫千
秋節進箋於南京禮部行禮俱本寺掌行
凡南京各衙門赴南京禮部中府行救䕶禮俱本寺官
賛禮
凡本寺官吏俸粮與鴻臚寺同
　
　
　
　明㑹典卷一百七十二
欽定四庫全書
　明㑹典卷一百七十三
　　國子監
國初置國子學正四品衙門設博士助教學正學錄典
樂典書典膳等官後添設祭酒司業典簿改典膳為掌
饌洪武八年置中都國子學十五年改國子學為國子
監中都國子學為中都國子監從四品衙門職專教化
之事定設祭酒司業及監丞典簿博士助教學正學錄
掌饌等官二十六年革中都國子監永樂元年置國子
監於北京本監以累經車駕臨視監官不敢中㕔而坐
中門出入兩京同
　　監規
洪武十五年定一本監正官每日侵晨升堂就坐各屬
官以次赴堂序立行揖禮正官坐受後各屬官分列東
西相向對揖禮畢就立俟各堂生員行列恭揖禮畢方
退晩亦如之一本監屬官毎遇赴堂稟議事務質問經
史皆須拱立聽受取次講説不得即便坐列其正官亦
不得要求虚譽輙自起身有紊禮制務在綱紀秩然足
為矜式一本監正官職專總理一應事務須要整飭威
儀嚴立規矩表率屬官模範後進不可尸位素餐因而
怠惰一監丞之職所以叅領監事凡教官怠於師訓生
員有戾規矩并課業不精廩膳不潔並從糾舉懲治務
要夙夜盡公嚴行約束毋得徇情以致廢弛一博士助
教學正學錄等官職專教誨務在嚴立課程用心講解
以臻成效如或怠惰不能自立以致生員有戾規矩者
舉覺到官各有責罰一生員在學讀書務要明體適用
以須仕進各宜遵承師訓循規蹈矩凡出入起居升堂
㑹饌毋得有犯學規違者痛治一掌饌職備廩食供給
師生須要恪恭乃事務在豐潔毋得通同膳夫厨役人
等因而剋減以致不充違者依律問罪一典簿職掌文
案凡一應學務并支銷錢粮季報課業文冊等項皆須
明白稽考毋得通同吏典人等侵損漏落作弊違者并
依律處治施行一每月背講書日期初一日假初二日
初三日㑹講初四日背書初五日初六日復講初七日
背書初八日㑹講初九日初十日背書十一日復講十
二日十三日背書十四日㑹講十五日假十六日十七
日背書十八日復講十九日二十日背書二十一日㑹
講二十二日二十三日背書二十四日復講二十五日
㑹講二十六日背書二十七日二十八日復講二十九
日背書三十日本年又定一學校之所禮義為先各堂
生員毎日誦授書史並在師前立聽講解其有疑問必
須跪聽毋得傲慢有乖禮法一在學生員當以孝悌忠
信禮義㢘恥為本必先隆師親友養成忠厚之心以為
他日之用敢有毁辱師長及生事告訐者即係干名犯
義有傷風化定將犯人杖一百發雲南地面充軍一開
設太學教育諸生所以講學性理務在明體適用今後
諸生止許本堂講明肄業專於為已日就月將毋得到
於别堂徃來相引議論他人長短因而交結為非違者
從繩愆㕔糾察嚴加治罪一師生廩膳既設掌饌以專
其職厨役人等以任其役升堂㑹饌已有成規今後不
許再立監饌生員每日諸生㑹食務要赴㑹饌堂公同
飲食毋得擅入厨房議論飲食美惡及鞭撻膳夫違者
笞五十發回原籍親身當差一各堂教官每班選重厚
勤敏生員一名以充齋長表率諸生每日各齋通輪齋
長四名於彛倫堂直日整㸃禮儀序立班次及催督各
齋工課不許仍設掌儀專總事務有妨本名肄業一堂
宇宿舍俱各整飭應用什物皆已備具務在常加潔淨
閑雜人等不許輙入其在學人員敢有毁汚作踐者從
繩愆㕔糾舉懲治一本監官員及官民生不許將帶家
人僮僕輙擅入學紛擾汚雜違者從繩愆㕔糾治一掌
饌職專供給飲食務在恪恭乃事毋得簡慢師生如有
病患不能行履者許令膳夫供送若無病不行隨衆㑹
食者不與當日飲食一除三飯之後並不許另外茶飯
及澡浴湯水敢有刁蹬索取者繩愆㕔糾治仍將本名
附集愆冊紀錄之一監丞置立集愆冊一本各堂生員
凡有不遵學規即便究治仍將所犯附寫文冊以憑通
考初犯紀錄再犯決竹篦五下三犯決竹篦十下四犯
照依前例發遣安置一師生所用飯食物料一一備具
在學並無缺少若掌管之官蹈前官典簿之弊不將官
有見在物料放支却令差到市夫厨役人等日逐補辦
油塩醬醋等物今後新官典簿若有此弊許生員面奏
一在學生員或千數之廣或七八百人以為中或百人
以為下體知有等無志之徒往往不行求師問道專務
結黨恃頑故言飲食汚惡切詳此等之徒果係何人之
子其所造飲食千百人所用皆善獨爾以為不善果君
子歟小人歟是後必有此生事者具實奏聞令法司枷
鐐禁錮終身在學役使以供生徒十六年定一正官嚴
立學規六堂講誦課業定生員三等髙下定六堂師範
髙下一以二司業分為左右各提調三堂一博士五員
雖分五經共於彛倫堂西設座教訓六堂依本經考課
一凡生員通四書未通經者居正義崇志廣業堂一年
半之上文理條暢者許升修道誠心堂坐堂一年半之
上經史兼通文理俱優者升率性堂一生員坐堂各堂
置立勘合文簿於上橫列生員姓名於下界畫作十方
一月通作三十日坐堂一日印紅圏一箇如有事故用
黒圏記每名須至坐堂圏七百之上方許升率性堂一
凡生員日講務置講誦簿每日須於本名下書寫所講
所誦所習以憑稽考一凡生員遇有事故者須置文簿
但遇生員請假須至祭酒䖏呈稟批限不許於本堂擅
請離堂一凡生員升率性堂方許積分積分之法孟月
試本經義一道仲月試論一道詔誥章表内科一道季
月試經史䇿一道判語二條每試文理俱優與一分理
優文劣者半分文理紕繆者無分嵗内積至八分者為
及格與出身不及分者仍坐堂肄業試法一如科舉之
制果有材學超越異常者取自上裁二十年定一各堂
教官所以表儀諸生必當躬脩禮節正其衣冠率先勤
謹使其有所觀瞻庶幾模範後學今後故粧闒茸怠惰
有失威儀者許監丞糾舉以憑區䖏若監丞故不舉覺
及懷私糾舉不當者從監官奏聞區處一諸生衣巾務
要遵依朝廷制度不許穿戴常人巾服與衆混淆違者
痛決一三日一次背書每次須讀大誥一百字本經一
百字四書一百字不但熟記文詞務要曉通義理若背
誦講解全不通者痛決十下一每月務要作課六道本
經義二道四書義二道詔誥章表䇿論判語内科二道
不許不及道數仍要逐月作完送改以憑類進違者痛
決一每日寫倣一幅每幅務要十六行行十六字不拘
家格或羲獻智永歐虞顔柳㸃畫撇捺必須端楷有體
合於書法本日寫完就於本班先生處呈改以圏改字
少為最逐月通考違者痛決一朔望行釋菜禮各班生
員務要一名名赴廟隨班行禮敢有怠惰失儀及㸃閘
不到者痛決一生員凡遇師長出入必當端拱立俟其
過有問即答毋得倨然輕慢有乖禮體違者痛決一生
員講解如有疑難即當再三從容請問毋得輕慢師長
置之不問蓄疑於心違者痛決一各班生員凡有一應
事務先於本堂教官䖏稟知令堂長率領赴堂稟覆毋
得徑行煩紊違者痛決一每班給與出恭入敬牌一面
責令各班直日生員掌管凡遇出入務要有牌若無牌
擅離本班及敢有藏匿牌面者痛決一生員果有病患
無家小者許於養病房安養不許號房内四散宿歇有
家小者止就本家若無病而稱病出外遊蕩者驗閘得
實痛決即令到班一生員於各衙門辦事者每晩必須
囘監不許於外宿歇因而生事若畫酉不到及㸃閘不
在者痛決一凡㑹食務要禮義整肅敬恭飲食不許諠
譁起坐仍不許私自逼令膳夫打飯出外冒費廩膳違
者痛決一凡早晩升堂務要各人親自放牌㸃閘及要
衣冠嚴肅步趨中節不許攙越班次諠譁失禮違者及
㸃閘不到者痛決一凡坐堂生員務要禮貌端嚴恭勤
誦讀隆師親友講明道義互相觀勉為善不許燕安怠
惰脱巾解衣諠譁嬉笑往來别班談論是非違者痛決
一凡赴堂背書務要各照班次序立以憑抽籖背誦若
前後攙越諠閧雜亂者痛決一生員每夜務要在號宿
歇不許酣歌夜飲因而乘醉髙聲諠閧違者及㸃閘不
在者各加決責一朔望假日毋得在外醉飲倒街卧巷
及因而生事互相鬬毆有傷風化違者痛決一内外號
房務要常川潔淨如是㸃閘各生號房前但有作穢者
痛决一内外號房各生毋得將引家人在内宿歇因而生
事引惹是非違者痛決一生員撥住號房俱已編定號
數不許私下那借他人住坐違者痛決一凡選人除授
及差使辦事等項敢有畏避躱閃不行赴堂聽選者奏
聞區處一凡生員於各衙門辦事完結務要隨即囘監
肄業不許在外因而生事違者痛決一凡生員省親搬
取已有定例敢有不行遵守輙自奏啓者治罪一丁憂
成㛰人倫大節假託詐冒非惟明有定律其人不堪教
養可知今後生員如有丁憂成㛰等事許於本監告知
具呈禮部除丁憂已有定制外其成㛰者定立限期給
引囘還隨即移文照勘如有詐冒就便依律施行一生
員所有一切事務合先於本監告知本監具呈禮部定
奪奏聞區䖏所告是實本監不准方許赴禮部陳告毋
得隔越一生員但有違犯前項學規決畢即送繩愆㕔
紀過若累犯不悛者奏聞區處
　　事例
宣德十年奏准監生課業倣書按季送翰林院考較年
終奏繳文冊數目景泰二年令法司凡監生詞訟不預
已及因事連逮輕者送本監自治𢎞治十二年申明監
生生員撒潑嗜酒挾制師長不守監規者問發充吏挾
妓賭博出入官府起滅詞訟説事過錢包攬物料等項
者問發為民
　　生員入監事例
洪武初令品官子弟及民間俊秀能通文義者充國子
學生十年令武臣子弟入國子學讀書十五年令各按
察司選府州縣學生員年二十以上厚重端秀者送京
考留十六年令考中嵗貢生員送監再考等第分堂肄
業十八年令㑹試下第舉人送監卒業二十六年令併
中都國子監生入監永樂元年令選順天府學并大興
宛平二縣學通經能文生員及考順天等八府原報科
舉生員俱充北京國子監生十九年令監生係南人者
送南監宣德八年令生員年四十五以上者考選送監
正統二年令副榜舉人不願就教職者入監卒業三年
令嵗貢生南人願入北監者聽十年令生員年四十以
上者考選送監十四年令南直隸嵗貢生俱送北監景
泰七年令雲南嵗貢生改送北監天順元年詔在京三
品以上官子孫願入監讀書者聽務須科目出身四年
令三品以上官子孫不許自願入監五年令生員年四
十以上者考選送監成化三年奏准在京三品以上官
子孫許一人送監讀書照監例出身有志科目者聽十
二年奏准南直隸嵗貢生仍送南監十四年令南方舉
人願入南監者聽十八年令在京三品以上官政蹟顯
著者蔭一子入監必先試能通經書大義方許𢎞治十
年奏准在京三品以上官經一考給誥命者許一子自
陳免考送監讀書如未一考并有過劾退及年逺者俱
不許又雜流出身者亦不許其蔭子未仕而故准令補
蔭無子者許蔭繼嗣之子若應得蔭子恩典而故未久
與奉使外國而死者皆准照例春官侍從官講讀年久
輔導有功者沒後子孫乞恩禮部奏請上裁洪武永樂
宣德間日本琉球囉囉諸國官生入監讀書成化間琉
球國官生入監
　　廩饌事例
洪武初定官吏師生㑹饌三月至十月終日食三飱每
人日支米一升十一月至次年二月終日食二飱毎人
日支米八合五勺若監生有家小者三月至十月終減
支毎人日支米六合九勺十一月至二月終不減支其
監生家小月支食米六斗若雲南貴州所屬并四川土
官生許帶家人一名同食廪米其㑹饌物料毎人日支
青菜三兩醃菜則一兩五錢豆腐黄豆一合磨造鹽三
錢醬二錢花椒五分香油三分醋毎四十人共一缾麫
三日一飱毎人八兩造饅頭猪肉四兩作饀酵醩三錢
豆粉一兩乾粉索為湯乾魚三日一次毎人二兩柴毎
人日支二斤十八年𠡠師生廩膳該司年終通考原收
嵗支數目僚屬不得干預永樂二年奏准北京國子監
廩饌等項俱照在京國子監例宣德三年停止㑹饌其
饅頭饀肉逐月照依時估於順天府都税司門攤課鈔
内折支乾魚椒塩等料仍辦本色七年令監生有家小
者照南監例月給食米六斗正統七年奏准㑹饌魚塩
等料俱照時估折支鈔貫其饅頭粉湯豆腐照饌米例
支給麥豆
　　膳夫事例(廟户等役附/)
洪武十三年令兵部嵗撥皂𨽻内三十五名充膳夫厨
子二十七年定膳夫一百二十名以法司犯笞杖者應
充内一百名給飲饌洒掃等用二十名栽種菜蔬等用
永樂二年奏准北京國子監膳夫以北京刑部囚人撥
充毎監生二十五名用膳夫一名廟户菜户門子就於
膳夫内撥用厨子二名於順天府撥用按季更替後膳
夫係順天保定永平河間四府民僉充一百名法司囚
徒發充一百五十名其廟户十名庫子一名亦以四府
民僉充斗級不拘額數亦以囚徒發充又刷印匠四名
係大興宛平二縣均撥宣德三年奏准南監膳夫額設
三百名如有事故法司撥補正統三年令膳夫以粮僉
充者准諸司皂𨽻例一年一換以事發充者不得用竊
盜刺字之徒𢎞治十五年奏准博士等官毎員給膳夫
一名跟用其餘膳夫雇役銀兩本監明立文簿委官收
庫以備公用年終叩算支銷存留數目呈堂立案
　　給賜事例
洪武二年給監生冬夏衣十三年奏准監生讀書燈油
按月申部關用十四年給監生鈔毎人二錠製秋衣又
令撥菜地量畝供菜給監生用十五年令監生病故者
有司給棺具歸其喪十六年給監生讀書燈油毎月人
一斤十八年令監生患病官給醫藥久病不痊者遣行
人送還其家俟愈入監經過所司供藥物死亡者給棺
歛之仍歸其喪二十一年令工部於監前别造房百餘
間具竈釡床榻以處監生疾病者撥膳夫二十名給役
二十二年給監生北平山西陜西山東廣東廣西四川
福建人在監年深者各鈔五錠年淺者各二錠製冬衣
又給雲南選貢生員鈔錠衣被靴韈撥房居住二十三
年給監生直隸人各鈔四錠製冬衣各布政司者給以
衣被又給雲南貴州四川土官生鈔錠衣被靴韈又令
本監闢射圃給監生弓矢永樂二年申明監生燈油紙
劄於順天府官錢給辦燈油無家小作課者毎人日支
五錢自五月下半月至八月上半月炎暑不支課倣紙
月大毎人三十一張小盡三十張十八年給貴州選貢
生員鈔照雲南例正統十年令監生之家優免二丁差
役又令順天府撥醫士二名監生患病於本府醫學給
藥療治𢎞治十四年奏准監生病故本監移文順天府
給銀三兩以為殯殮之具兵部應付口粮脚力逓送還
鄉
凡雲南貴州并四川土官生毎年於禮部關領冬夏衣
各一套
凡日本琉球囉囉諸國官生俱賜冬夏衣鈔被靴韈及
從人衣服
　　給假事例
洪武十六年令監生入監三年有父母者照地遠近定
限歸省其欲搬取家小及成婚者亦如之俱不許過限
父母喪照例丁憂如同告伯叔兄長喪而無子者亦許
立限奔喪十八年令監生有父母年老無次丁者許回
原籍侍養其妻故子幼者許送還鄉給與脚力立限回
監二十二年奏准畢姻搬取照省親例亦須入監三年
者方許三十年定省親等項限期其在路往回月日直
隸限四箇月河南山東江西浙江湖廣六箇月北平兩
廣福建四川山西陜西八箇月其住家月日省親三箇
月畢姻兩箇月送幼子還鄉一箇月丁憂照官員例不
計閏二十七箇月凡過限兩箇月之上者送問復監不
及一月者患病文憑者送監其四川兩廣福建過一年
之上北平山西陜西湖廣半年之上浙江山東河南江西
五箇月之上直隸三箇月之上俱發充吏禮部引奏發
落永樂元年令監生患病許回原籍調治痊日復監四
年令北京監生省親等項照在京國子監例從行部定
限回監違限引奏發落宣德元年令監生給假還鄉久
不復監者量地遠近定限以文書到日為始雲南貴州
交趾十箇月浙江江西山東河南五箇月兩直隸四箇
月如再不到皆發充吏三年令監生省親等項違限者
免治仍行文催促成化四年令監生患病還鄉一年之
外不復監者放為民又令監生告畢姻者須本䖏官司
預先申部方許𢎞治十三年奏准監生原籍地方灾傷
查報是實照例定限送順天府給引照回原籍省灾依
限復監又令監生除三年省親照依舊例外其畢姻搬
取者務要坐監半年之上本監查勘是實取具本堂教
官及本班監生結狀呈部照例定限放回如有虛詐扶
同一體坐罪
　　依親事例
洪武二十六年令監生願回原籍讀書者聽正統十四
年令監生年淺者放回原學依親肄業聽取復班天順
三年令依親監生丁憂者有司隨申禮部以憑稽考若
預無申文止於起復日扶揑文書到部經該官吏并監
生一體究治成化五年令依親監生例該原學肄業者
提學官嚴加約束違者罪之六年令放回監生凡遇迎
接詔𠡠拜賀聖節等儀務服本等衣巾隨班行禮不許
戴大帽繫鸞帶及輙入公門囑託或往他處邀求又令
復班監生起送文憑務於本布政司若路不經布政司
并南北直隸俱各於本府不許止給於州縣其有隨父
兄任所讀書者俱憑本䖏官司保結不係任所不准十
四年令坐監舉人撥歴未及願回依親者聽提學并分
巡官及各該有司正官照例提督考校𢎞治六年奏准
南監自明年為始嵗貢并舉人入監者暫留坐監候監
生數多之日照例放回十二年奏准自明年為始嵗貢
并舉人官生入監者俱留坐監暫止依親若丁憂成婚
省親送幼子等項仍照舊例其已經依親行取未到者
各䖏提學官督同所屬正官查審嚴限復監如行取三
年之上無故在家延住有衰老殘疾等項不堪作養及
不願復監者取具親供并原引繳送禮部轉送吏部照
例授以有司職名冠帶閒住若已給上司明文起送而
私回延住過違批限一年之上到部者俱行送問十五
年令監生有願告依親者仍照舊例放回
凡納粟等項監生俱照例放回依親讀書其未冠者提
學并教官嚴加考較以入監日為始扣滿十年方許起
送赴部復監
　　撥歴事例
洪武間令監生分撥在京各衙門歴練事務三箇月考
覈引奏勤謹者送吏部附選仍令歴事遇有缺官挨次
取用平常者再歴才力不及者送監讀書奸懶者發充
吏宣德三年令在京各衙門辦事監生以半年更代正
統三年奏准監生撥歴計其坐監月日淺深給假違限
者並同虚曠五年奏准三法司寫本分巡一年出身者
於應該歴事内取用兵部户部清軍寫誥天財庫辦事
三年出身者於入監五年内取用印綬監清黃續黃三
年仍歴事二年共五年出身者於入監三年内取用七
年令監生丁憂省祭等項俱不作坐監月日八年令丁
憂省祭等項不過限者俱作坐監月日其託故過限者
雖有文憑不准景泰二年奏准監生清匠滿日照清軍
監生例出身三年令依親監生行取文書出部為始以
各布政司遠近為限再准水程雲南貴州四川兩廣五
箇月福建七十日陜西江西湖廣兩箇月南直隸浙江
四十日山東山西河南一箇月北直隸十五日俱作實
坐堂月日四年令本監刋置格眼紅單毎季給與各生
親填年甲籍貫并入監復班月日及開報實坐水程多
寡准作實數不算曠日挨次撥歴又令監生坐堂五年
者辦事歴事二年出身坐堂四年者辦事歴事三年出
身坐堂三年者辦事歴事四年出身坐堂一年二年者
止令辦事不許歴事出身又令監生正歴一年三箇月
寫本一年長差三年天順二年令監生清黃以三年為
限送吏部選用又令本監六堂各置通知簿一扇附寫
監生年甲籍貫并到監日期後遇丁憂省祭等項亦各
附寫如有患病等項事故開寫虚曠若干外實坐堂若
干憑此查考撥歴三年令丁憂復班監生坐堂或辦事
半年方許撥歴六年令歴事監生三箇月考勤後仍歴
九箇月通前一年寫本者亦以一年為滿八年令正歴
六箇月寫本八箇月長差一年半成化五年奏准監生
歴事照天順六年例其清軍寫誥及天財庫書辦等項
仍照例與歴事監生相等分撥六年奏准監生仍以實
坐堂與依親准作坐監月日其復班監生不候行取預
給本處批文托稱買書從學等項來京窺伺攙先投告
入監者查扣水程遠近月日悉作虚曠七年令監生重
歴九箇月減兩箇月十一年奏准監生歴事十箇月減
作六箇月寫本一年減作八箇月其例該一年半者通
減作一年以後仍照舊例𢎞治八年奏准歴事監生三
箇月考勤後仍歴一年其餘寫本一年清黃寫誥清軍
清匠三年及出巡等項俱照舊例十年令監生依親水
程俱不算實坐止循食粮月日淺深撥歴其舉人㑹試
水程仍舊十二年令監生内府雜差准歴事一年滿日
上選十四年奏准監生六科辦事照歴事例一年滿日
上選十五年令監生正歴一年三箇月者減三箇月長
差三年者減一年
凡納粟等項監生照例坐堂十年挨次撥歴若中鄉試
者通計先年坐監月日撥歴其未冠願坐監者亦滿十
年方作復監之數
凡歴事監生名數吏部四十一名户部五十三名禮部
一十三名兵部二十五名刑部七十名工部二十四名
都察院六十三名大理寺二十八名通政司五名行人
司四名五軍都督府五十名謂之正歴三箇月上選滿
日増減不定又有各衙門寫本户部十名禮部十八名
兵部二十名刑部十四名工部八名都察院十四名大
理寺四名通政司四名隨御史出巡四十二名謂之雜
歴一年滿日上選又有各項辦事清黃一百名寫誥四
十名續黃五十名清軍四十名天財庫十名初皆三年
謂之長差近俱准減一年上選承運庫十五名司禮監
六十名尚寳司六名六科四十名初作短差近亦准寫
本例一年滿日上選又有隨御史刷卷一百七十八名
工部清匠六十名俱以事完日上選此外又有禮部寫
民情條例等項七十二名光禄寺刷卷四名修齋八名
叅表二十名報訃二十名賫捧十二名錦衣衛四名兵
部查馬冊三十名工部大木厰二十名後府磨算十名
御馬監四名天財庫四名正陽門四名崇文宣武朝陽
東直四門各三名阜成西直安定德勝四門各二名俱
為短差半年滿日回監
　　考選事例
宣德二年奏准兩京國子監生及各衙門歴事者六部
都察院通政司大理寺翰林院堂上官六科給事中公
同監官揀選凡年五十五以上及殘疾鄙陋不堪教養
任用者皆罷為民仍令錦衣衛指揮一員巡視正統七
年免揀選成化二年令兩京監生禮部都察院堂上官
公同祭酒一年一次考選其老疾鄙陋不堪作養者給
與冠帶原籍閒住五年仍免揀選
　　公侯駙馬伯讀書習禮事例
洪武五年令將官子弟承襲年幼者入監讀書成化十
年令侯伯并駙馬初襲授者送監讀書習禮祭酒一依
學規教之其不能背書及懶惰不律者奏聞十一年令
公侯伯初襲并駙馬年二十五以下者俱送監𢎞治七
年奏准公侯伯駙馬下子孫聽從專官教誨立定起止
工程置立文簿毎間月引赴本監考較
　　南京國子監事例(見國子監/)
　
　
　
　
　
　
　
　
　
　
　
　明㑹典卷一百七十三
欽定四庫全書
　明㑹典卷一百七十四
　　翰林院
國初置翰林院正三品衙門設學士承旨學士侍講學
士侍讀學士直學士典簿待制修撰應奉編修典籍檢
閲等官職專制誥史冊文翰等事洪武十四年改正五
品衙門革承旨直學士待制應奉檢閲典簿設孔目五
經博士侍書待詔檢討十八年定設學士侍讀學士侍
講學士為正官孔目為首領官侍讀侍講五經博士典
籍侍書待詔為屬官修撰編修檢討為史官又有秘書
監𢎞文館及起居注等官後皆不設又設華葢殿大學
士武英殿大學士文華殿大學士文淵閣大學士東閣
大學士俱正五品班在本院學士上永樂初簡命編修
等官於文淵閣參預機務謂之内閣漸陞至學士等官
洪熙元年以輔導任重加陞至師保及各部尚書侍郎
職銜仍兼學士大學士又添設謹身殿大學以後或由
他官入閣辦事者皆兼學士大學士或止以侍讀等官
入預閣事文淵閣别有印凡機宻文字鈐封進至御前
開拆若官吏職役俸粮等項行移各衙門者則用翰林
院印學士一員掌之而凡講讀纂述考校等事各官皆
預焉
　　事例
凡經筵欽命内閣學士知經筵事或同知經筵事班俱
在尚書都御史上講書展書等官及日講官從内閣於
本院及詹事府春坊司經局官内具名奏請其經筵講
章先送内閣看定封進日講直解看定講畢補進
凡東宫出閣講學内閣官提督講讀其講讀侍班及校
書正字官從内閣於本院及詹事府春坊司經局官内
具名奏請直解先送看定講畢補進其正字例以制勑
房官兼職
凡親王出閣讀書内閣官提督檢討等官講讀擬定經
書起止所習倣字毎日送看
凡修實錄史志等書内閣官充總裁本院學士等官充
副總裁皆出欽定纂修從内閣於本院及詹事府春坊
司經局官内具名奏請謄錄催纂制勑誥勑房官皆預
纂修完日進呈其實錄草稿㑹司禮監官於内府燒燬
凡玉牒十年一次内閣奏請學士等官二員纂修
凡皇子名及各王府奏請子名親王公主及郡王郡主
縣主郡君縣君鄉君封號俱内閣擬奏請旨㸃用禮部
抄出施行
凡親王及文武大臣賜謚禮部奏准開具揭帖送内閣
擬奏請旨㸃用本部抄出施行
凡朝廷祭告祝文王府謚冊壙誌諭祭文及文武大臣
諭祭文俱内閣擬撰其謚冊等文禮部抄出施行
凡内閣所掌文官誥𠡠正統間以學士專管後久不設
𢎞治七年復設
凡内閣所掌制𠡠詔㫖誥命冊表寶文玉牒講章碑額
及題奏揭帖等項一應機宻文書各王府𠡠符底簿制
勑房書辦文官誥勑及番譯勑書并四夷來文揭帖兵
部紀功勘合底簿等項誥勑房書辦各用中書舍人等
官於本院或各該衙門帶俸遇有陞遷仍舊供職其有
堪别用者亦從吏部推舉
凡駕詣郊壇或巡狩行幸親征内閣官扈從制勑房官
隨行書辦遇有勑旨即時撰寫
凡内閣收貯御製文字實錄玉牒副本古今書籍及紙
劄筆墨等項典籍等官收掌
凡内閣擬撰各王府冊誥及文官誥勑進稿畢編類勘
合中書舍人領出書寫原稿繳納奏捷并賀謝等致詞
鴻臚寺領出宣念
凡兩京鄉試及㑹試考試官禮部奏行内閣於大學士
學士等官及詹事府春坊司經局官内具名奏請欽命
其㑹試同考試官於本院侍讀等官及春坊司經局官
内與各衙門官相兼推選收掌試卷用制勑房官一員
凡殿試讀卷官内閣於大學士學士等官内具名從該
部奏請至日與各衙門該讀卷官詳定試卷次日同赴
文華殿内閣官將第一甲三卷以次進讀俟御筆批定
出將二甲三甲姓名填寫黃榜又次日早同赴華葢殿
内閣官進至御座前以次拆卷將姓名籍貫面奏司禮
監官授制勑房官填榜畢開寫傳臚帖子内閣官一員
捧榜出至奉天殿授禮部尚書制勑房官將帖子授鴻
臚寺官傳臚其受卷彌封掌卷官從内閣於本院及春
坊等官并制勑房官内推選與各衙門官相兼執事
凡頒詔内閣官一員捧詔自奉天殿左門入至華葢殿
候駕興捧出至奉天殿授于禮部尚書
凡聖節冬至正旦大朝賀及頒詔進實錄等大禮本院修
撰等官四員於奉天殿寶座東西向與中書舍人對立
侍班
凡東宫千秋節及冬至正旦朝賀本院修撰等官二員
於文華殿内與春坊司經局官對立侍班
凡考試嵗貢生員禮部奏請出題本部官赴内閣領題
試畢送卷本院官批定去取送部奏請施行
凡考試願就教職舉人監生吏部奏請出題本部官赴
内閣領題試畢送卷本院官批定中否送部奏請施行
凡各處儒學訓導九年考滿吏部出題考試印封文卷
送内閣委本院官批定去取送部奏請施行
凡庶吉士内閣奏請學士等官二員教習本院仍行户
部給燈油錢兵部撥皁隷刑部給紙劄工部撥房屋順
天府給筆墨光禄寺給酒飯内閣按月考試俟有成效
送吏部銓注本院并除各衙門職事
凡各處舉到幼童奉㫖送院讀書習字者月給食米内
閣稽考課業俟有成效奏請擢用其願科舉出身者聽
凡四方畨國翻譯文字永樂五年設四譯館内分八館
曰韃靼女直西畨西天回回百夷髙昌緬甸選國子監
生習譯宣德元年兼選官民子弟委官為教師本院學
士稽考課程後内閣委官提督𢎞治初奏准科目出身
四品以上官二員提督其官生公㑹按月從本院印給
仍繳送稽考及食粮授職從吏禮二部奏㑹内閣出題
考試中否仍從該部奏請施行
凡四譯館習譯監生子弟舊例月支米一石㑹官考試
一年通習者與冠帶全不通者黜退正統元年奏定考
中一等者冠帶為譯字官又一年再考中授職𢎞治三
年奏准子弟不許别圖出身三年後考中食粮月給米
一石又三年考中冠帶為譯字官又三年考中授序班
職事初試不中者許再試三試不中者黜退為民監生
初入館照坐監例食粮三年考中食粮一石家小粮仍
舊又三年考中冠帶又三年考中授從八品職事三試
不中者送回本監别用其曽習舉業者非精通譯字不
准應試八年奏准子弟有願習舉者考送順天府應試
凡東宫及親王冠禮内閤官充賔賛婚禮充納徵等使
從禮部奏請欽命
凡朝鮮安南國頒詔及冊封學士等官充正使從禮部
奏請㸃差
凡兵部清理武官貼黃奏請命學士等官一員同該部
及法司堂上官於闕右門清理本院官專管撰述
凡該繼軍丁告願科舉者兵部奏送本院出題考試批
定中否送本部施行
凡内閣官光禄寺日逐支給料物撥厨役製造酒飯司
禮監撥匠作裝製書籍紙劄工部撥輪班匠供役本院
官酒飯俱於光禄寺支給
凡内閣合用筆墨及雌黃硃墨俱於司禮監關給紙劄
本監及刑部關給本炭惜薪司及工部關給
凡五府六部都察院等衙門關給内府精微文簿開寫
日行事務註銷前件按月奏送本院稽考年終類送司
禮監交收
凡各衙門領𠡠官員俱赴内閣㑹有𠡠書方赴鴻臚寺
報名辭朝領𠡠
凡國子監生課簿按月送内閣稽考
凡一應官員閒雜人等不許擅入内閣違者治罪
凡本院官吏及帶俸官俸粮舊於禮部帶支後奏准本
院自行收支
　　南京翰林院事例
凡本院官永樂後止設學士一員掌印遇有員缺從内
閣推舉
凡南京各衙門遇朝廷冊立大禮及上徽號等項合用
慶賀表箋南京禮部行本院撰進
凡本院官吏俸粮與翰林院同
凡本院合用匠役於南京工部撥給
　
　
　
　
　
　
　明㑹典卷一百七十四
欽定四庫全書
　明㑹典卷一百七十五
　　尚寳司
國初設符璽郎正七品後置尚寳司正三品衙門設卿
少卿丞職專寳璽符牌等事洪武元年改正五品衙門
御寳奉天之寳皇帝之寳皇帝行寳皇帝信寳天子之
寳天子行寳天子信寶制誥之寳𠡠命之寳廣運之寳
御前之寳皇帝尊親之寳皇帝親親之寳敬天勤民之
寳
　　事例
凡誥𠡠等項寫完合用某寳本司官㑹尚寳監官於奉
天門用後俱同
凡諸王將軍并文武官員誥𠡠寫完本司官於御前奏
請寳用
凡各衙門勘合用盡預編完某字號勘合并底簿用寳
訖勘合本司收貯底簿付尚寳監官繳進
凡吏部選過文職貼黃三年一次底簿每年一次本司
奏請用寳
凡兵部每年選過武職貼黃又毎三年清理武職大小
貼黃簿本司奏請用寳
凡用御寳俱預編某字號勘合一百道底簿一扇用盡
再編其勘合本司收貯底簿付尚寳監繳進
凡遇慶賀大禮先期一日本司官於御前奏請寳捧是
日設寳案於華葢殿至期官二員各捧寳於御前分行
至奉天殿東西相向立上陞座西立者過東各置寳於
案禮畢仍捧寳分行至華葢殿置案上而出
凡毎嵗駕詣郊壇行大祀禮本司官例於承天門外乗
馬從寳後行禮畢仍從寳而回
凡寳色合用銀硃奏行工部轉行順天府支給官錢買
辦其油蜜熟艾白芨皂莢等物俱於各該衙門關用
凡毎年終本司奏行欽天監擇日洗寳至期尚寳監官
關香物入水捧寳於奉天門洗淨入匣
凡毎年終本司具本年用過寳總數於御前奏進
凡大祀天地社稷享太廟并看牲視學耕藉田公侯伯
勲衛錦衣衛并金吾等二十衛官扈駕巡綽各赴本司
領金牌懸帶
凡毎日五府都督一員及帶刀千百户一員夜巡内皇
城㸃閘鋪軍各赴本司領金牌并申字十七號令牌一
面
凡毎三日金吾等二十衛各輪官四員計毎班四十員
領金牌隨朝巡綽畢仍赴司㸃閘
凡侯伯駙馬一員專管府軍前衛帶刀官二十員每日
上直又侯伯一員專管圍子手將軍每夜上宿又中軍
都督府都督一員專管大旗下五軍官員將軍六百二
十五人又都督一員專管勇士又都指揮一員專管傳
令义刀手又侯伯駙馬一員專管大漢將軍又錦衣衛
當駕官指揮一員千户二員百户十員三日輪班上直
各赴本司關領金牌其金牌之制面上鑄仁義禮智信
五字號下鑄守衛二篆字背鑄凡守衛官軍懸帶此牌
等二十四字
仁字一號至四十號上俱龍形公侯駙馬伯領
義字一號至五十號俱虎形指揮勲衛領
禮字一號至一百五十三號俱麒麟形千户領
智字一號至三百三十號俱獅子形百户領
信字一號至一千六十九號俱祥雲形將軍領
凡金吾等二十衛守衛官夜巡各赴本司關領令牌午
門指揮二員千户一員領申字一號至四號四面長安
左右門各指揮二員千户一員東華門指揮一員千戸一
員領申字五號至八號四面西華門指揮一員千户一員
領申字九號至十二號四面𤣥武門指揮一員千户一
員領申字十三號至十六號四面
凡留守五衛巡城官并金吾等二十衛守衛官各赴本
司關領銅符留守五衛指揮領承字東字西字北字號
四面其字號俱左半字金吾等二十衛端門承天門指
揮二員千户一員領承字號一面東安門指揮一員千
户一員領東字號一面西安門指揮一員千户一員領
西字號一面北安門指揮一員千户一員領北字號一
面其字號俱右半字已上俱與留守衛比對銅符字號
相同方許㸃閘
凡皇城九門守衛軍與圍子手各領勇字號銅牌計二
萬五十五面
凡五城兵馬指揮司夜巡毎日一城輪官一員赴本司
關領令牌東城兵馬指揮司領木字一號二號二面西
城兵馬指揮司領金字一號二號二面中城兵馬指揮
司領土字一號二號二面南城兵馬指揮司領火字一
號二號二面北城兵馬指揮司領水字一號二號二面
凡大祀天地享太廟祭社稷山川等神陪祀供事官及
執事人等入壇俱赴本司關領牙牌圓花牌陪字一號
至三百五十號陪祀官領長花牌供字一號至三百八
十號供事官領長素牌執字一號至一千四百七十號
執事人領
凡錦衣衛校尉上直俱赴本司領嚴字號雙魚銅牌
凡光禄寺吏典厨役遇大祀該班者俱赴本司領善字
號雙魚銅牌
凡東駕侍衛官員將軍該侍衛日俱赴本司領牌
凡文武朝叅官并錦衣衛當駕官尚膳監辦膳官騰驤
武驤四衛養馬官所領牙牌每年終各衙門造冊送本
司查理文武官牙牌字號公侯伯勲字號駙馬都尉親
字號文官文字號武官武字號樂官樂字號
凡親王之國及鎮守巡撫等官奏請符驗俱從本司關
領如在外鎮守等官事故去者則付所在官司收貯候
更代者就彼付領每年終各䖏具由奏報查考符驗之
制上織船馬之狀起馬者用馬字號起船者水字號起
雙馬者達字號起單馬者通字號起站船者信字號
凡監察御史出差巡按清軍巡鹽巡茶巡倉巡河巡捕
盤粮勘事等項俱赴本司領印如本道印領盡奏過方
許借領别道印其南京御史從都察院差者許在京對
道御史代領俱事畢繳還
凡官員人等領符牌等項俱用本衙門印信手本及赴
司畫字方許領出其宿直侍衛等項有違悮者本司叅
奏
凡金牌青絲絛嵗例該造一千條與嵗造黃絨寳絛及
紅錦俱行工部辦用
凡寳鈔提舉司奏造鈔牌本司官同户部官并給事中
及各監官鑄造其令牌牙牌有損壞不堪懸帶者行印
綬監改造
凡本司官員并監生毎日酒飯俱於光禄寺支給
凡本司官員俸粮俱於通政司帶支
　　南京尚寳司事例
凡符牌等項南京官軍人等隨駕至行在給與懸帶南
京兵部因移文南京工部改造木牌其制俱與銅牌同
轉送本司給與守衛夜巡并㸃閘官軍其後凡有失落
損壞成造如前今長木牌計一百一面飛字一號起五
面效字三號一面橫字五號一面辰字一號起五面棠
字三號一面沛字四號一面慎字五號一面曰字三號
四號二面恥字四號一面爵字一號一面滅字一號起
四面圖字一號一面潔字四號一面玖字三號五號二
面手字一號一面楚字二號二面拜字二號四面仕字
三號一面彫字一號起五面荒字五號一面近字一號
一面兹字一號一面賤字一號一面求字二號一面得
字三號一面暑字四號一面禪字四號五號二面藁字
四號一面甲字一號起五面多字二號五號二面落字
三號四號二面孟字三號四號二面道字一號起五面率
字二號起四面庭字一號起四面匪字一號起四面篤
字一號起四面宿字一號起四面碣字一號一面辭字
一號起三面清字四號一面欝字四號一面殿字四號
一面能字二號一面兄字二號一面毁字二號一面邇
字三號五號二面罪字三號一面居字五號一面遣字
一號一面計小木牌二千九百二十一面旗手字一號
起二百六十九面府軍字一號起二百七十面府左字
一號起二百五十五面府右字一號起三百六十四面
府後字一號起二百三十五面金左字一號起七十七
面金右字一號起一百四面金前字一號起二百八十
六面金後字一號起二百三十五面羽左字一號起二
百四十五面羽右字一號起二百六十面羽前字一號
起五十面虎左字一號起二百六十六面
　
　
　
　
　
　
　
　明㑹典卷一百七十五
欽定四庫全書
　明㑹典卷一百七十六
　　欽天監
國初置太史監設太史令通判太史監事僉判太史監
事校事郎并五官正等官後改監為院設院使同知院
判五官正典簿雨𤾉司時序郎紀候郎等官洪武元年
又改太史院為司天監設監令少監監丞主簿主事五
官正副及監候司晨漏刻博士又置回回司天監設監
令少監監丞三年始改欽天監為正五品衙門職専厯
數天文地理之事四年改監令為正儀大夫少監分朔
大夫五官正司𤣥大夫監丞靈臺郎五官保章正平秩
郎五官靈臺郎司正郎五官挈壺正挈壺郎等散官十
四年定其品級員數其散官從文職給授二十二年改
監令為監正監丞為監副三十一年回回監革回回厯
法亦隸本監
　　事例
凡本監習業者分為四科自五官正以下與天文生隂
陽人各専一科回回官生附𨽻本監子弟仍世其業以
本國土板厯相兼推算
凡天文如日月星辰風雲霾霧本監各委官生晝夜占
候或有變異舊例自具白本占奏正統後始會堂上官
僉書同奏其觀象臺分定四面每面天文生四人専視
凡本監觀星有盤係洪武十七年造又渾天璿璣玉衡
簡儀俱正統四年造十一年奏准簡儀修刻黄道等度
圭表壺漏俱如南京舊制又造晷影堂以便窺測調品
景泰六年又造簡儀銅壺
凡定時刻有漏換時有牌報更有鼓警晨昏有鐘鼓其
器皆設於譙樓初皆屬順天府正統六年改屬本監輪
差漏刻博士提調隂陽人如法調壺換牌其隂陽人仍
從順天府各縣僉充鐘鼓改屬旗手衛撥軍擊撞
凡推算日月交食本監先期備開分杪時刻并起復方
位具奏禮部通行内外諸司臨時救䕶食畢本監仍按
占書具奏如食不及一分與回回厯雖食一分以上俱
不行救護至救護時本監官専報時候不隨班行禮
凡歳造大統厯先期二月初一日進呈来嵗厯様然後
刋造一十五本送禮部差人賫至南京并各布政司照
様刋印
凡每嵗進御覽月令厯大統厯七政躔度厯洪武間以
九月初一日進後以十一月初一日進當日以大統厯
給賜百官頒行天下東宫厯同日於文華殿進其儀注
俱見禮部祠祭司太皇太后皇太后中宫厯俱司禮監
官捧進本監仍具本奏知
凡頒厯後各王府差人於内府司禮監闗領其内府各
衙門亦於司禮監給散如琉球占城等外國正統以前
俱因朝貢每國給與王厯一本民厯十本今常給者惟
朝鮮國王厯一本民厯一百本
凡造厯以洪武甲子為厯元仍依舊法推算不用捷法
洪武二十九年欽定厯註永為遵守
　　上厯註三十事東宫親王厯同
　　　祭祀(祈福/)　　施恩封拜(覃恩/受封)　(行賞/封爵)　(賞勞/封冊)
　　　(封官/肆赦)　(慶賜/)　上冊進表章　頒詔
　　　冠帶(註時坐/向方位)　行幸(註時/)　　宴㑹
　　　招賢　　　　出師(註時出某方位選/將訓兵安撫邊境)
　　　遣使　　　　結婚姻　　　嫁娶(註時/)
　　　進人口(註時納/奴婢)沐浴　　　　整容
　　　剃頭　　　　整手足甲　　療病(求醫/針刺)
　　　入學(註時/)　　安牀(註時/)　　裁製(註時/)
　　　興工動土竪柱上梁(註時/)　　繕城郭
　　　開渠穿井　　掃舍宇　　　般移(註時/)
　　　栽種　　　　牧養　　　　捕捉
　　　畋獵
　　民厯註三十二事
　　　祭祀(求嗣求解/除    福)上表章　　　上官(註時臨赴/任    政)
　　　(親/民)　　　　　結婚姻　　　嫁娶(註時/)
　　　冠帶(註時坐/向方位)　㑹親友　　　出行
　　　入學(註時/)　　進人口(註時/)　安牀(註時/)
　　　裁衣(註時/)　　納財　　　　交易
　　　開市　　　　經絡　　　　沐浴
　　　剃頭　　　　療病　　　　開渠穿井
　　　修造動土竪柱上梁(註時/)　　破土安𦵏
　　　移徙(註時/)　　掃舍宇　　　安碓磑
　　　栽種　　　　牧養　　　　伐木
　　　捕捉　　　　畋獵　　　　平治道塗
　　　破屋壊垣
　　永樂七年欽定壬遁厯註六十七事
　　　祭祀　　　　祈福　　　　解除
　　　冠帶(註時坐/向方位)　宴㑹　　　　招賢
　　　選將訓兵　　安撫邊境　　結婚姻
　　　進人口(註時/)　求醫療病　　入學(註時/)
　　　興工動土(註時/)竪柱上梁(註時/)補垣
　　　繕城廓　　　安碓磑　　　開市
　　　立劵　　　　交易　　　　沐浴
　　　安牀(註時/)　　整手足甲　　緩刑獄
　　　施恩恵　　　恤孤惸　　　布政事
　　　捕捉　　　　施恩封拜　　覃恩肆赦
　　　頒詔　　　　雪寃枉　　　賞賀
　　　遣使　　　　裁製(註時/)　　上官赴任
　　　般移(註時/)　　開渠穿井　　修置産室
　　　納畜　　　　牧養　　　　取魚
　　　慶賜　　　　行幸　　　　掃舍宇
　　　整容　　　　剃頭　　　　納采問名
　　　行恵慶　　　舉正直　　　出軍代征
　　　經絡　　　　求嗣　　　　上冊進表章
　　　修飾垣墻　　納財　　　　栽種
　　　臨政親民　　平治道塗　　出師(註時出某/方)
　　　詔命公卿　　築隄防　　　宣政事
　　　營建宫室　　命將出師　　嫁娶
　　　畋獵
凡進用諸厯俱以紅黑字分辨并各有尺寸裁造親王
諸厯及民厯亦各依式裁造其黄藍綾絹及黄紙裹造
者俱有定式
凡頒厯洪武初有司徴斂工本錢十四年免徴永樂後
合用各色綾絹紙劄顔料俱先二年十二月内㑹計有
無閏月各用若干奏行山東等布政司真定等七府買
辦
凡選郊祀時享等項日期每嵗十一月中本監堂上官
擇日率厯科官午後沐浴更衣於本衙門齋宿次日早
㑹選具副本請㫖仍具例行内府中路并設案題本得
㫖次日早掌印官捧正本照例行至奉天門案前跪進
俟御覽畢叩頭由東門出復班仍具掲帖差官賫赴禮
部太常寺知㑹
凡營造出師等事奉㫖選擇年月日時方位進呈若陵
寢及各王府安𦵏選擇吉地奏用其差委官生各有次
不許紊亂
凡每嵗立春日本監差官二員往順天府候氣回監具
呈依書占奏
凡立春前期候氣官同順天府官赴東直門外導引芒
神春牛至府
凡遇聖節正旦冬至及頒詔大禮先期本監官面奏設
定時鼓於文樓至期定時漏刻博士一員報時五官司
辰一員立御道東雞唱五官司辰一員擊鼓漏刻博士
一員登文樓上候上陞殿鳴鞭畢報時官捧時牌報卯
時雞唱官唱日出卯照萬方光四表畢擊鼓五聲
凡本監人員洪武六年令永逺不許遷動子孫只習學
天文厯算不許習他業其不習學者發海南充軍
凡本監官犯罪成化十三年奏准應為民者仍充天文
生應役應發充軍者奏請處治
凡本監官生有父母喪例免丁憂
凡天文生除本身外再免一丁充當民差隂陽人止免
本身其各門不係應役者不准
凡天文生食糧月支七斗隂陽人四斗俱照醫士醫生
例其譙樓隂陽人止支三斗
凡天文生俱以父祖世業代補有缺舊例天下訪取仍
㑹禮部考驗收用後或有投充及收用義男女壻者禮
部議准不許止選世業子弟立教師教習有成遇天文
生缺於内選用其教師亦量陞授𢎞治十一年令訪取
世業原籍子孫并山林隠逸之士及致仕退閒等項官
吏并監生生員軍民人等有能精通天文厯數隂陽地
理及五星子平遁甲大定并六壬占課灼龜等術者每
府不過一二人試中收充供役
凡觀象臺譙樓合用燈油木炭及祭祀齋宫調品壺漏
亦有油炭俱行禮部坐派順天府送用
凡天下府州縣舉到隂陽人堪任正術等官者俱從吏
部送本監考中送回選用不中者發回原籍為民原保
官吏治罪
凡本監合用紙劄成化間奏准照例遇吏部送考隂陽
生中式者令其量出應用
凡天文生有犯𢎞治十三年奏准徒流照舊例決杖一
百餘罪收贖笞杖有力納鈔無力的決其犯竊盜掏摸
搶奪等項亦刺字充警并雜犯死罪俱做工不在收贖
之限
凡本監俸糧初於禮部支給後從户部撥本監自行收
放
　　南京欽天監
　　事例
凡本監造厯每年六月内從禮部發到厯様印完給散
南京各衙門并直𨽻各府州縣
凡本監造厯紙分派應天寧國二府并浙江解納俱限
六月以裏至京
凡占候天象本監自洪武以來設觀星臺於鷄鳴山上
令天文生分班晝夜觀望或有變異開具掲帖呈堂上
官當奏聞者隨即具奏
凡天文生俱以世業子弟習學考選食粮分撥各科
凡天文生月糧照欽天監例
　　太醫院
國初置醫學提舉司後改太醫監又改太醫院設院使
同知及典簿等官職専診視疾病修合藥餌等事洪武
十四年定為正五品衙門更設太醫院令丞吏目及御
醫始依文職授散官二十二年復改院令為院使丞為
院判其屬置恵民藥局又於本衙門置生藥庫各設大
使副使
　　事例
凡本院習業分十三科自御醫以下與醫士醫生各専
一科
凡本院院使院判御醫日於内府御藥房兩班輪值供
事
凡收受四方進貢及儲蓄上用藥品俱於内府收掌供
用藥餌國初令醫官就内局修製本院官診視御脈御
醫㕘看校同㑹内臣就内局合藥將藥貼連名封記具
本開寫本方藥性治證之法於日用之下醫官内臣書
名以進置簿厯用中書省印合縫進藥奏本既具隨即
附簿年月下書名内臣收掌以憑稽考烹調御藥本院
官與内臣監視每二服合為一服候熟分為二器其一
器御醫先甞次院判次内臣其一器進御
凡各王府差人請醫視疾本院奉㫖差官或醫士往視
若文武大臣及外夷酋長有疾亦奉㫖往視其治療可
否皆具本覆奏或軍中缺醫亦憑總兵巡撫官奏請撥
用
凡醫家子弟舊例選入本院教習醫術𢎞治五年奏復
行之推堪任教師者二三人教習每季考試三年或五
年堂上官一員同醫官二員考試通曉本科者收充醫
士食糧當差未通曉者聴令學習一年再試三試不中
者黜之若五年考試成材者多其教師奏請量加陞授
凡醫士醫生洪武間各有額數其後増減不一俱於本
院修合藥餌若醫官醫士仍差委各處用藥
　　東直房(醫士三/十六名)　　　安樂堂(醫官三員三名/醫士三十)
　　司禮監(醫士/二名)　　　　書堂(醫士/六名)
　　乾明門(醫士/三名)　　　　浣衣局(醫士/二名)
　　天夀山(醫士/二名)　　　　松林靈臺(醫士/三名)
　　團營(醫官一員名/醫士十二)　　五軍營(醫士/三名)
　　三千營(醫士/四名)　　　　神機營(醫官一員/醫士四名)
　　錦衣衛(醫士/三名)　　　　府軍前衛(醫士/三名)
　　恵民局(醫士/三名)　　　　㑹同館(醫士/三名)
　　大慈恩寺(醫士/三名)　　　宣府(醫士/一名)
　　紫荆闗(醫士/二名)　　　　居庸闗(醫士/一名)
　　龍門千户所(醫士/一名)　　萬全右衛(醫士/一名)
　　懐來衛(醫士/一名)　　　　山海闗(醫士/一名)
　　廣寜衛(醫士/二名)　　　　寺子峪(醫士/一名)
　　開原(醫士/一名)　　　　　永寜衛(醫士/一名)
　　獨石(醫士/一名)　　　　　倒馬闗(醫士/一名)
　　白羊口(醫士/一名)
凡醫士食糧月支七斗醫生月支四斗醫官先年月支
二石𢎞治間照醫士例止支七斗
凡各王府缺良醫從本院推舉醫士送吏部選用
凡本院取充醫役者洪武以來例免原籍民差𢎞治二
年令御藥房供事者免二丁本院應役者免一丁
凡醫生殘疾及年七十以上不堪應役者放免
凡天下嵗辦藥材俱於出産地方派納永樂以後例共
五萬五千四百七十四斤成化以來其數漸増今共計
一十六萬三千五百五十七斤有零蜈蚣蛇六十四條
蛤蚧天雄二十一對虫蛀木𤓰二十箇
浙江布政司三萬一千八百五十一斤七兩金箔一百
八貼銀箔七十二貼
江西布政司七千五百五十六斤一十二兩
湖廣布政司四千八百四十九斤七兩七錢二分六釐
白花蛇九條烏蛇十條
福建布政司二千七百六十五斤一兩九錢一分
四川布政司一萬六千四百二十斤八兩天雄四對
廣東布政司九千九百二十九斤三兩四錢蛤蚧一十
七對
廣西布政司九千七百二十三斤一十兩
山西布政司八千九百五十五斤四錢五分
山東布政司八千七百三十八斤六兩
河南布政司八千六百四十九斤四兩
陜西布政司一萬一千七百四十四斤七兩
遼東都司八百斤
應天府三千六百五十八斤八兩
鎮江府三千七百一十七斤六兩六錢赤頭蜈蚣四十
五條
蘇州府一萬八百七十九斤三兩
松江府一千四百四十斤
徽州府九百四十九斤八兩
寜國府四千九百九十四斤一十兩二錢鳥爛蟲蛀下
木𤓰二十箇
太平府二百八十一斤七兩六錢
池州府六百一十三斤
鳯陽府二千七斤
揚州府七百四十五斤三兩二錢
淮安府三千一百二十七斤八兩
廬州府八十五斤一十二兩五錢九分
安慶府四百五十八斤七兩
廣徳州六百三十斤
滁州一千五百九十二斤一十一兩二錢五分
徐州六十三斤六兩二錢三分
和州二百二十三斤一十四兩
永平府二百一十五斤
隆慶州七百斤
保安州七百斤
大名府一千五百斤
河間府二千一百七十七斤
保定府五百斤
真定府七百六十五斤
凡天下解納藥材俱貯本院生藥庫以御醫二員與大
使一員辨驗收放禮部仍委官一員監收至年終照例
造冊二本一留本院備照一送禮部查考
凡藥材如丹砂鹿茸等項先因在外鎮守等官額外進
貢沿途害人成化二十三年詔禁止勿進
凡軍中馬病本院給與藥餌
凡天下府州縣舉到醫士堪任醫官者俱從禮部送本
院考試仍委該司官一員㑹考中者送吏部選用不中
者發回原籍為民原保官吏治罪
凡本院合用紙劄俱令府州縣舉到醫士考中者量納
應用後不行成化十八年奏准仍照舊例
　　南京太醫院
　　事例
凡本院藥餌俱南京禮部收到湖廣等布政司解來生
藥製造
凡南京各營該用藥餌俱撥醫士隨病供應凡醫士醫
生俱以世業子弟習學考選分撥各科
凡醫士醫生月糧照太醫院例
　
　
　
　
　
　
　
　明㑹典卷一百七十六
欽定四庫全書
　明㑹典卷一百七十七
　　上林苑監
永樂五年置上林苑監正五品衙門設左右監正左右
監副左右監丞典簿所屬良牧蕃育嘉蔬林衡川衡氷
鑑典察左右前後十署每署設典署署丞録事職専苑
囿蕃牧種植等事洪熈元年本監止存左監丞典簿餘
皆革又以蕃育署帶管良牧川衡兩署嘉蔬署帶管氷
鑑林衡兩署其四署與各典察署所管人户俱撥蕃育
嘉蔬署暫管宣徳十年止存蕃育嘉蔬良牧林衡四署
餘皆革
　　蕃育署
原管畜養户二千三百五十七
分撥畜養草塲地一千五百二十頃三十四畝二分二
釐
計畜養
　鵝八千四百七十隻
　　雄四千二百一十七隻
　　雌四千二百五十三隻
　鴨二千六百二十四隻
　　雄八百八十九隻
　　雌一千七百三十五隻
　雞五千五百四十隻
　　雄七百八十三隻
　　雌四千七百五十七隻
　　嘉蔬署
原管栽種户九百
分撥栽種蔬菜等地一百一十八頃九十九畝八分四
釐八毫
　　良牧署
原管牧養户二千四百七十六
分撥牧養牲口草塲等地二千三百九十九頃一十三
畝六分六釐
計牧養牛羊猪四千五百六十六隻
　牛九百二十九隻
　　牯牛九十七隻
　　牸牛八百三十二隻
　羊二千五百六十九隻
　　綿羊二千三百九十六隻
　　公羊一百四十八隻
　　母羊二千一百四十八隻
　山羊一百七十三隻
　　公羊一十六隻
　　母羊一百五十七隻
　猪一千六十八口
　　兒猪六十八口
　　母猪一千口
　　林衡署
原管栽種户一千九百八十三
分撥栽種果樹花木等地二百三十八頃一十五畝七
分一釐
遷民住基地一十頃九十五畝
自種地五十一頃四十二畝
　　事例
凡牧養牲口栽種果蔬等項永樂間用北京效順人充
役後於山西平陽澤潞三府州起撥民一千户俱照邊
民例給與盤纒口糧連當房家小同來分派使用仍令
自備牛具種子於附近荒閒地土内儘力耕種食用喂
養牲口
凡牧養每二丁養羊一隻每五丁養牛一隻餘各驗丁
派養其牲口編號造册挨次進送内府并太常寺光禄
寺供應每嵗除原種取用不缺外牛孳生犢一隻羊孳
生羔二隻餘皆與民自用羊毛惟種羊依時剪取入官
孳生羊毛從民收用
凡牧養栽種地東至白河西至西山南至武清北至居
庸西南至渾河永樂十四年奉㫖一應人不許於内圍
獵有犯禁者每人罰馬九匹鞍九副鷹九連狗九隻銀
一百兩鈔一萬貫仍治罪雖親王勲戚犯者亦同
凡大興宛平二縣附近果園正統元年令聽本監管屬
逺者并外府州縣果木俱令有司自行管屬果品聽其
自進
凡原撥并續撥栽種蔬菜果木樹花牧牲草塲衙門公
廨及住基等地𢎞治十四年踏勘過共四千一百三十
四頃八十五畝八分八毫見在地三千九百七十頃五
十八畝八分三釐㑹勘出侵占失迷地一百六十四頃
二十六畝九分七釐八毫四至築立封堆一千六百七
箇
凡日逐進用菜蔬果品宣徳十年奏准以荆府遺下舊
房一所東安門外舊行用庫房一所頓放𢎞治五年又
奏准以東安門外保大坊官房一所頓放
　　五城兵馬指揮司
國初置兵馬指揮使司設都指揮副都指揮知事後改
兵馬指揮司為正四品衙門設指揮使副指揮知事各
門設兵馬洪武十年改正六品衙門設指揮副指揮職
専京城巡捕等事知事革二十三年定設五城兵馬指
揮司添設吏目
　　事例
凡弓兵每司額設八十名一年更替從在外州縣僉解
兵部職方司分撥應役
凡各城坐舖火夫除有例優免外其餘俱要編當敢有
投托内府及在外各衙門差人或給免帖擅入各司分
付優免聽該司連人呈送巡城御史治罪其勇士等項
正身改調京衛充軍干碍内外官員奏請定奪
凡京城該管地方街道坍塌溝渠擁塞及皇城周圍坍
損工部都水司行委分管填墊疏通
凡地方或有盜賊生發即督領弓兵火甲人等擒捕
凡官民房舍火起不分地方各司督領弓兵火甲人等
俱持器具救火
凡巡城御史批發囚犯該司取供送法司擬罪發落
凡刑部都察院照勘提人檢屍追賍分委該司承行
凡各司地方堆垜發賣食鹽户部行該司官巡察有無
文引曽否掣割其有夾帶興販及不由崇文門放入者
捕送治罪
凡軍民人等在於街市鬭毆及姦淫賭博撒潑搶奪一
應不務生理之徒俱許擒拏
凡地方軍匠人等舊例令各家俱於門前置粉壁一面
開寫本家籍貫人口身役營生并寫不敢窩藏逃軍逃
匠囚徒盜賊等項以憑挨究
凡每月捉獲囚數各司官於御前奏知送科
凡夜巡各司每日輪官二貟赴尚寳司闗領銅牌二面
凡光禄寺打掃各司每月輪三日撥火夫三百名
凡駕詣郊壇及親王出府之國成婚開設舉塲修設齋
醮發送宫人率領火甲供事
凡選妃禮部儀制司行各司選報該管地方良家女子
送諸王館備選
凡各司官奉㫖不許各衙門擅自拘辱及占用弓兵火
甲亦不許内府衙門拘要打卯挨捕逃匠
凡各司官貟俸糧俱於兵部帶支
　　南京五城兵馬指揮司
職掌巡捕及街道溝渠囚犯等事皆與五城兵馬司同
　
　
　
　
　
　
　
　明㑹典卷一百七十七
欽定四庫全書
　明㑹典卷一百七十八
　　僧録司
國初置善世院洪武十五年改僧録司正六品衙門設
左右善世左右闡教左右講經左右覺義職専釋教之
事屬禮部衙門置於天界寺永樂遷都後置於大興隆
寺南京仍舊
　　事例
凡本司官皆選精通經典戒行端潔者為之不支俸如
有行移以僧人掌行僕從以佃户充役
凡僧有三等曰禪曰講曰教在外僧人府屬僧綱司州
屬僧正司縣屬僧㑹司管轄皆統於本司
凡度僧以十年一度在京行童從本寺具名在外從僧
綱等司造冊給批俱從本司轉申禮部本部官仍同禮
科官考試能通經典者給與度牒其僧人額設府不過
四十人州三十人縣二十人
凡僧人給授度牒洪武二十五年令本司造周知冊自
在京及在外寺院僧名以次編之其年甲姓名字行及
始為僧年月與所授度牒字號俱載於僧名之下頒示
天下僧寺凡游方行脚至者以冊驗之其不同許獲送
有司解至京治以重罪容留者罪如之其後不造嵗久
仍有詐偽者至正統五年復照舊造凡各處額設寺俱
有僧人住持從各寺僧人保舉有戒行通經典者上僧
綱等司僧綱等司申於本司給與劄付其有錢糧大寺
轉申禮部出給劄付
凡本司官每月止朝朔望班列於西如遇慶賀頒詔等
事行禮皆預班列於東
凡在京祭祀本司官皆不預在外同
凡僧官僧人服色見禮部儀制司洪武二十五年令瑜
珈僧許穿靴
凡内外僧官専一檢束天下僧人恪守戒律清規違者
從本司懲治若犯與軍民相干者從有司懲治
　　南京僧録司
　　事例(見僧録司/)
　　道録司
國初置𤣥教院洪武十五年改道録司正六品衙門設
左右正一左右演法左右至靈左右𤣥義職専道教之
事屬禮部衙門置於朝天宫兩京俱同
　　事例
凡本司官選用并不支俸及行移等項俱與僧録司同
凡道士有二等曰全真曰正一在外道士府屬道紀司
州屬道正司縣屬道㑹司管轄皆統於本司
凡道童限年給度牒各司申送及考試等項俱與僧録
司同
凡本司官每月止朝朔望如遇慶賀頒詔等事行禮皆
預班列於東
凡在京祭祀本司官皆不預在外同
凡慶成宴本司官皆預
凡道官道士服色見禮部儀制司洪武二十五年令正
一道士許穿靴
凡内外道官専一檢束天下道士違者從本司懲治若
犯與軍民相干者從有司懲治
　　南京道録司
　　事例(見道録司/)
　　神樂觀
洪武十二年置神樂觀設提㸃知觀専管樂舞生屬太
常寺
　　事例
凡樂舞生洪武初選用道童後樂生用道童舞生以軍
民俊秀子弟為之十三年又詔公侯及諸武臣子弟習
樂舞之事又令禮部揀選樂舞生有過及疾病者放歸
為民
凡樂舞生每嵗所給米麥衣布及時節賞賜之數具刻
於御製碑隂
凡遇朝㑹本觀提㸃班在僧録司左善世之下道録司
正一之上知觀班列於僧録司左覺義之上道録司左
至靈之下
凡樂舞儀節本寺令協律郎等官教習每遇祭祀先期
於本觀演習
凡大祀天地
　　樂麾恊律郎一員　　樂生七十二人
　　文舞生六十四人　　引舞二人
　　武舞生六十四人　　引舞二人
　　執事一百二十三人
　　典儀一人　　　　　傳贊五人
　　通贊二人　　　　　罍洗八人
　　正殿四壇捧帛四人　執爵四人
　　司尊三人
　　内垣四壇捧帛等共十六人
　　外垣二十壇捧帛等八十人
　　燒香共六十八人　　㸃燭共十二人
凡時享太廟舉麾樂舞生皆同前
　　執事六十三人　　　典儀一人
　　通贊一人
　　正九壇捧帛九人　　執爵十七人
　　司尊二人
　　親王四壇捧帛四人　斟酒四人
　　功臣十六壇捧帛十六人　　斟酒四人
　　五祀捧帛等五人　　燒香共六人
　　嵗暮祫祭捧帛添一人
　　執爵添二人　　　　餘同前
　　五祀執事十二人　　贊引一人
　　讀祝一人　　　　　捧帛五人
　　執爵五人　　　　　司尊一人
　　旗纛執事五人　　　贊引一人
　　讀祝一人　　　　　捧帛一人
　　執爵一人　　　　　司尊一人
　　燒香共六人
凡祭社稷舉麾樂舞生同前
　　執事十二人　　　　典儀一人
　　通贊一人
　　正四壇捧帛四人　　執爵四人
　　司尊二人　　　　　燒香共十人
凡祭先師孔子舉麾樂舞生同前
　　執事三十二人　　　典儀一人
　　通贊一人　　　　　罍洗三人
　　對引一人
　　正一壇捧帛一人　　執爵一人
　　司尊一人
　　四配四壇捧帛四人　執爵四人
　　十哲二壇贊引二人　捧帛二人
　　執爵二人　　　　　司尊二人
　　東西二廡贊引二人　捧帛二人
　　執爵二人　　　　　司尊二人
　　燒香共三人
凡樂舞生執事人等歳用米麥等物俱從户部撥送本
觀收貯
　　米二千六百石　　　麥六百石
　　豆一百六十石　　　芝麻三十石
　　鹽三千斤　　　　　柴二十五萬斤
月支米一百九十三石三斗八升共支米二千三百七
十六石各陵寢時祭每嵗共支行糧熟米一十五石五
斗二升文廟春秋二祭每名支行糧熟米一升共三石
五斗六升每嵗正旦中元冬至三節每名支米一斗五
升共九十石每嵗支過外餘米作閏月并急差支用
凡樂舞生嵗給淨衣并布絹鈔貫等物天地壇登壇淨
衣每名一套計四百七套社稷壇登壇淨衣每名一套
計二百二十六套每套俱計四件每名鈔二貫計四千
八百五十九貫每名夏布三疋棉布三疋生絹一疋白
綿半斤
凡本觀原額膳夫三十名俱順天府屬縣㸃充
　　南京神樂觀
　　事例
凡每年本觀樂舞生三百五十名該用綿布一千五十
疋絹三百五十疋綿一百七十五斤闗太常寺奏行南
京户部轉行甲字等庫闗支該用鹽三千斤柴一十五
萬五千四百斤南京户部工部闗支該用秋糧米二千
石小麥六百石黄豆一百六十石芝麻三十石碾米牛
用稻草一千五百包直隸常州等府武進等縣進納
凡本觀原額膳夫三十名俱應天府屬縣㸃充
　
　
　
　明㑹典卷一百七十八
欽定四庫全書
　明㑹典卷一百七十九
　　中軍都督府
國初置統軍大元帥府改樞密院又改為大都督府正
一品衙門設左右都督都督同知都督僉事職専軍旅
之事洪武十三年始分中左右前後五軍都督府永樂
初置行都督府於北京後仍分五府稱行在某都督府
十八年除行在二字舊在南京者加南京二字洪熙元
年復稱行在宣徳三年行都督府革正統六年復除行
在二字以中軍都督府為各府之首故總叙於此各府
都督初間以公侯伯為之後或以公侯伯掌府事都督
僉書軍政
　　所屬衛所
五府所屬衛所已見兵部職方司今各以所屬分隸於
各府之下
在京
　　留守中衛　　　　　神䇿衛
　　應天衛　　　　　　和陽衛
　　牧馬千户所　　　　蕃牧千户所
在外
　直𨽻
　　揚州衛　　　高郵衛　　　淮安衛
　　鎮海衛　　　滁州衛　　　太倉衛
　　泗州衛　　　夀州衛　　　邳州衛
　　大河衛　　　沂州衛　　　金山衛
　　新安衛　　　蘇州衛　　　儀真衛
　　徐州衛　　　安慶衛　　　宿州衛
　　潼闗衛　　　歸徳衛　　　武平衛
　　鎮江衛　　　廬州衛　　　六安衞
　　徐州左衛　　建陽衛　　　汝寧千户所
　　松江千户所　青村千户所　南滙觜千户所
　　嘉興千户所　吴淞江千户所　崇明沙千户所
　　興化千户所　通州千户所　泰州千户所
　　鹽城千户所　東海千户所　海州千户所
　　莒州千户所　蒲州千户所
　中都留守司
　　鳯陽衛　　　鳯陽中衛　　皇陵衛
　　鳯陽右衛　　留守左衛　　留守中衛
　　長淮衛　　　懐逺衛　　　洪塘千户所
　河南都司
　　陳州衛　　　𢎞農衛　　　河南衛
　　睢陽衛　　　宣武衛　　　信陽衛
　　彰徳衛　　　南陽衛　　　懐慶衛
　　潁川衛　　　南陽中護衛　洛陽中護衛
　　潁上千户所　衛輝千户所　林縣千户所
　　嵩縣千户所　鄧州千户所　唐縣千户所
　　周府儀衛司　唐府儀衛司　伊府儀衛司
　　趙府儀衛司　趙府羣牧所　鄭府儀衛司
　　鄭府羣牧所　崇府儀衛司　崇府羣牧所
　　徽府儀衛司　徽府羣牧所
　　事例
凡聖節正旦冬至朝賀大祀天地享太廟祭社稷太嵗
風雲雷雨嶽鎮海瀆月將城隍旗纛等神本府先期奏
行五軍十衛於各營撥軍圍宿
凡駕詣郊壇守承天正陽等門各以公侯駙馬伯等官
一人本府具奏欽定其隨駕守衛公侯伯將軍及守衛
圍子手把總管隊官金牌俱行尚寳司闗給錦衣衛上
直官軍刀甲簿印記送午門附寫姓名書押
凡京城九門原降守門子丑字號銅令牌十八面鎖鑰
二十把並於本府收貯每日晩各門官軍賫令牌赴府
兊領門鑰往放門次日齎鎖鑰赴府交納領原兌令牌
往守其鎖掌印官親封仍發領回
凡京城夜巡原降寅字號銅令牌二面卯辰字號銅令
牌十八面編定金吾等衛并五軍屬衛鎮撫六十員作
二十直每直鎮撫三員軍人九名輪赴本府應長巡者
領寅字號牌應撞門者領卯辰字號牌每夜一更三㸃
發卯字號牌三更一㸃發辰字號牌往九門巡撞及㸃
守門官軍如有奸弊具奏施行
凡月食文武官俱於本府行禮救護
凡在京在外衛所官舍比試兵部開送本府審實行移
各府并錦衣衛及内府兵科委官至期奏請内官於大
教塲公同比試中否仍送兵部施行
凡在京衛所總小旗及在外衛所係京操者併鎗俱送
本府審實㑹各府錦衣衛兵科各委官至期奏請内官
於本府前監併開具勝負送兵部施行
凡番僧喇嘛哈密土魯畨等夷人進貢還賜段疋并乞
討食茶俱本府出給勘合驗過潼闗
　　左軍都督府
　　所屬衛所
在京
　　留守左衛　　鎮南衛　　　驍騎右衛
　　龍虎衛　　　瀋陽左衛　　瀋陽右衛
在外
　浙江都司
　　杭州前衛　　杭州右衛　　台州衛
　　寜波衛　　　處州衛　　　紹興衛
　　海寜衛　　　昌國衛　　　温州衛
　　臨山衛　　　松門衛　　　金鄉衛
　　定海衛　　　海門衛　　　盤石衛
　　觀海衛　　　新河衛　　　海寜千户所
　　衢州千户所　嚴州千户所　湖州千户所
　　金華千户所　澉浦千户所　乍浦千户所
　　三江千户所　瀝海千户所　三山千户所
　　大嵩千户所　霩衢千户所　龍山千户所
　　石浦前千户所　石浦後千户所　爵溪千户所
　　錢倉千户所　新河千户所　桃渚千户所
　　健跳千户所　隘頑千户所　楚門千户所
　　平陽千户所　海安千户所　瑞安千户所
　　蒲門千户所　壯士千户所　沙園千户所
　　蒲岐千户所　寜村千户所　新城千户所
　遼東都司
　　定遼左衛　　定遼中衛　　定遼右衛
　　定遼前衛　　定遼後衛　　鐵嶺衛
　　東寜衛　　　瀋陽中衛　　海州衛
　　蓋州衛　　　金州衛　　　復州衛
　　義州衛　　　遼海衛　　　三萬衛
　　廣寜左屯衛　廣寜右屯衛　廣寜前屯衛
　　廣寜後屯衛　廣寜中屯衛　廣寜衛
　　廣寧左衛　　廣寧右衛　　廣寜中衛
　　寜逺衛　　　撫順千户所　蒲河千户所
　山東都司
　　登州衛　　　青州左衛　　萊州衛
　　寜海衛　　　濟南衛　　　平山衛
　　靈山衛　　　東安衛　　　大嵩衛
　　鼇山衛　　　成山衛　　　威海衛
　　東昌衛　　　静海衛　　　濟寜衛
　　臨清衛　　　兖州護衛　　膠州千户所
　　東平千户所　滕縣千户所　肥城千户所
　　海陽千户所　諸城千户所　浮山千户所
　　福山千户所　寜津千户所　雄崖千户所
　　濮州千户所　竒山千户所　魯府儀衛司
　　徳府儀衛司　徳府羣牧所　涇府儀衛司
　　涇府羣牧所　衡府儀衛司　衡府羣牧所
　　右軍都督府
　　所屬衛所
在京
　　留守右衛　　虎賁右衛　　武徳衛
在外
　直隸
　　宣州衛
　雲南都司
　　雲南左衛　　雲南右衛　　雲南前衛
　　大理衛　　　楚雄衛　　　臨安衛
　　景東衛　　　曲靖衛
　　金齒軍民指揮使司　　　　洱海衛
　　蒙化衛　　　平夷衛　　　越州衛
　　六凉衛　　　雲南中衛　　雲南後衛
　　大羅衛　　　廣南衛　　　瀾倉衛
　　騰衝軍民指揮使司　　　　姚安千户所
　　姚安中屯千户所　　　　　洱海千户所
　　木密闗千户所　　　　　　安寧千户所
　　太和千户所　金齒千户所　永昌千户所
　　宜良千户所　易門千户所　騰衝千户所
　　通海千户所　定逺千户所　馬隆千户所
　　楊休堡千户所
　貴州都司
　　貴州衛　　　貴州前衛　　永寜衛
　　普定衛　　　平越衛　　　烏撒衛
　　普安衛　　　赤水衛　　　威清衛
　　興隆衛　　　新添衛　　　清平衛
　　平埧衛　　　安莊衛　　　龍里衛
　　安南衛　　　都勻衛　　　畢節衛
　　黄平千户所　安籠千户所　白撒千户所
　　摩尼千户所　普市千户所　闗索嶺千户所
　　阿落密千户所　　　　　　平夷千户所
　　重安千户所　南安千户所　樂民千户所
　四川都司
　　成都左護衛　成都右衛　　成都前衛
　　成都後衛　　成都中衛　　寜川衛
　　茂州衛　　　重慶衛　　　叙南衛
　　瀘州衛　　　松潘軍民指揮使司
　　利州衛　　　青州千户所　保寜千户所
　　威州千户所　雅州千户所　大渡河千户所
　　黔江千户所　疊溪千户所　廣安千户所
　　灌縣千户所　小河千户所　七星闗千户所
　　蜀府儀衛司　夀府儀衛司　夀府羣牧所
　四川行都司
　　建昌衛　　　寜畨衛　　　建昌前衛
　　㑹川衛　　　鹽井衛　　　越嶲衛
　　禮州後千户所　　　禮州中中千户所
　　打沖河中前千户所　打沖河中左千户所
　　徳昌千户所　迷易千户所　冕山橋後千户所
　　鎮西後千户所
　陜西都司
　　西安右護衛　西安左衛　　西安前衛
　　西安後衛　　延安衛　　　綏徳衛
　　平涼衛　　　慶陽衛　　　寜夏衛
　　臨洮衛　　　鞏昌衛　　　漢中衛
　　蘭州衛　　　秦州衛　　　岷州衛
　　河州衛　　　洮州衛　　　階州衛
　　寜夏中護衛　安東中護衛　甘州中護衛
　　寜夏前衛　　寜夏中衛　　寧夏左屯衛
　　寧夏右屯衛　寜羌衛　　　靖虜衛
　　固原衛　　　榆林衛　　　鳯翔千户所
　　金州千户所　文縣千户所　沔縣千户所
　　禮店千户所　階州千户所　環縣千户所
　　汧陽千户所　靈山千户所　西固城千户所
　　西安州千户所　歸徳千户所　安邊千户所
　　靈州千户所　花馬池千户所　鎮羌千户所
　　秦府儀衛司　韓府儀衛司　慶府儀衛司
　　肅府儀衛司　寧夏羣牧所　安東羣牧所
　　甘州羣牧所
　陕西行都司
　　甘州左衛　　甘州右衛　　甘州中衛
　　甘州前衛　　甘州後衛　　永昌衛
　　涼州衛　　　莊浪衛　　　西寜衛
　　山丹衛　　　肅州衛　　　鎮番衛
　　鎮夷千户所　古浪千户所　髙臺千户所
　廣西都司
　　桂林右衛　　桂林中衛　　南寧衛
　　栁州衛　　　馴象衛　　　南丹衞
　　慶逺衛　　　潯州衛　　　奉議衛
　　廣西護衛　　梧州千户所　懐集千户所
　　武縁千户所　貴縣千户所　賀縣千户所
　　全州千户所　太平千户所　象州千户所
　　平樂千户所　鬱林千户所　賓州千户所
　　來賓千户所　富川千户所　容縣千户所
　　融縣千户所　灌陽千户所　五屯屯田千户所
　　靖江府儀衛司
　　前軍都督府
　　所屬衛所
在京
　　留守前衛　　龍驤衛　　　豹韜衛
　　南京前府所屬七衛(永樂年間帶管/)
在外
　直隸
　　九江衛
　湖廣都司
　　茶陵衛　　　武昌衛　　　武昌左衛
　　黄州衛　　　永州衛　　　岳州衛
　　蘄州衛　　　施州衛　　　辰州衛
　　常徳衛　　　沅州衛　　　寳慶衛
　　沔陽衛　　　長沙衛　　　衡州衛
　　鎮逺衛　　　平溪衛　　　清浪衛
　　偏橋衛　　　五開衛　　　九溪衛
　　靖州衛　　　永定衛　　　寧逺衛
　　銅鼓衛　　　武昌護衛　　襄陽護衛
　　荆州羣牧所　澧州千户所　郴州千户所
　　麻遼千户所　添平千户所　安福千户所
　　忠州千户所　大庸千户所　桂陽千户所
　　武岡千户所　寜溪千户所　常寧千户所
　　鎮溪千户所　桃川千户所　枇杷千户所
　　錦田千户所　寜逺千户所　江華千户所
　　天柱千户所　汶溪千户所　廣安千户所
　　大田千户所　黎坪千户所　中潮千户所
　　新化屯千户所　　新化亮寨千户所
　　隆里千户所　宜章千户所　平茶千户所
　　平茶屯千户所　銅鼓千户所　楚府儀衛司
　　荆府儀衛司　荆府羣牧所　雍府儀衛司
　　雍府羣牧所　榮府儀衛司　榮府羣牧所
　　岷府儀衛司　吉府儀衛司　吉府羣牧所
　湖廣行都司
　　荆州衛　　　荆州左衛　　荆州右衛
　　瞿塘衛　　　襄陽衛　　　安陸衛
　　鄖陽衛　　　夷陵千户所　徳安千户所
　　竹山千户所　均州千户所　房縣千户所
　　枝江千户所　長寜千户所　逺安千户所
　　遼府儀衛司　襄府儀衛司　興府儀衛司
　　興府羣牧所
　福建都司
　　福州中衛　　福州左衛　　福州右衛
　　興化衛　　　泉州衛　　　漳州衛
　　福寜衛　　　鎮東衛　　　平海衛
　　永寜衛　　　鎮海衛　　　大金千户所
　　定海千户所　梅花千户所　萬安千户所
　　莆禧千户所　福泉千户所　金門千户所
　　中左千户所　髙浦千户所　浦城千户所
　　六鼇千户所　銅山千户所　𤣥鍾千户所
　　崇武千户所
　福建行都司
　　建寜左衛　　建寜右衛　　延平衛
　　邵武衛　　　汀州衛　　　將樂千户所
　　武平千户所　永安千户所
　江西都司
　　南昌左衛　　南昌前衛　　袁州衛
　　贑州衛　　　吉安千户所　饒州千户所
　　安福千户所　㑹昌千户所　永新千户所
　　南安千户所　建昌千户所　撫州千户所
　　鉛山千户所　廣信千户所　信豐千户所
　　寜府儀衛司　淮府儀衛司　淮府羣牧所
　　益府儀衛司　益府羣牧所
　廣東都司
　　廣州前衛　　廣州左衛　　廣州右衛
　　南海衛　　　潮州衛　　　雷州衛
　　海南衛　　　清逺衛　　　恵州衛
　　肇慶衛　　　廣海衛　　　神電衛
　　廉州衛　　　廣州後衛　　碣石衛
　　南雄千户所　龍川千户所　程鄉千户所
　　韶州千户所　徳慶千户所　髙州千户所
　　儋州千户所　新興千户所　陽江千户所
　　萬州千户所　崖州千户所　新㑹千户所
　　増城千户所　東筦千户所　大鵬千户所
　　香山千户所　連州千户所　河源千户所
　　長樂千户所　平海千户所　海豐千户所
　　捷勝千户所　甲子門千户所　大城千户所
　　海門千户所　靖海千户所　蓬州千户所
　　四㑹千户所　海朗千户所　雙魚千户所
　　陽春千户所　寜川千户所　信宜千户所
　　石城千户所　永安千户所　欽州千户所
　　靈山千户所　海康千户所　海安千户所
　　樂民千户所　錦囊千户所　清瀾千户所
　　昌化千户所　南山千户所　瀧水千户所
　　從化千户所
　　後軍都督府
　　所屬衞所
在京
　　留守後衛　　興武衛　　　大寜中衛
　　大寜前衛　　㑹州衛　　　富峪衛
　　寬河衛　　　神武前衛　　神武後衛
　　忠義左衛　　忠義右衛　　忠義前衛
　　忠義後衛　　義勇中衛　　義勇左衛
　　義勇右衛　　義勇前衛　　義勇後衛
　　武成中衛　　蔚州左衛
　　南京後府所屬五衛(永樂年間帶管/)
在外
　直𨽻
　　薊州衛　　　真定衛　　　永平衛
　　山海衛　　　遵化衛　　　密雲中衛
　　密雲後衛　　開平中屯衛　興州左屯衛
　　興州右屯衛　興州中屯衛　興州前屯衛
　　興州後屯衛　隆慶衛　　　東勝左衛
　　東勝右衛　　鎮朔衛　　　涿鹿衛
　　定邊衛　　　神武右衛　　神武中衛
　　忠義中衛　　盧龍衛　　　武清衛
　　撫寧衛　　　徳州衛　　　寧山衛
　　大同中屯衛　瀋陽中屯衛　定州衛
　　天津衛　　　天津左衛　　天津右衛
　　通州左衛　　通州右衛　　涿鹿左衛
　　涿鹿中衛　　河間衛　　　徳州左衛
　　平定千户所　武定千户所　梁城千户所
　　滄州千户所　倒馬闗千户所
　大寜都司
　　保定左衛　　保定右衛　　保定前衛
　　保定後衛　　保定中衛　　營州左屯衛
　　營州右屯衛　營州中屯衛　營州前屯衛
　　營州後屯衛　茂山衛　　　寬河千户所
　萬全都司
　　萬全左衛　　萬全右衛　　宣府前衛
　　宣府左衛　　宣府右衛　　懐安衛
　　開平衛　　　隆慶左衛　　隆慶右衛
　　保安衛　　　龍門衛　　　保安右衛
　　蔚州衛　　　永寜衛　　　懐來衛
　　興和千户所　美峪千户所　廣昌千户所
　　四海冶千户所　　　　　　長安千户所
　　雲川千户所　龍門千户所
　山西都司
　　太原左衛　　太原右衛　　太原前衛
　　振武衛　　　平陽衛　　　鎮西衛
　　潞州衛　　　汾州衛　　　沁州千户所
　　寜化千户所　鴈門千户所　保徳州千户所
　　偏頭闗千户所　　　　　　磁州千户所
　　寜武千户所　瀋陽中護衛　晉府儀衛司
　　晉府羣牧所　代府儀衛司　代府羣牧所
　　瀋府儀衛司
　山西行都司
　　大同左衛　　大同右衛　　大同前衛
　　大同後衛　　朔州衛　　　鎮虜衛
　　安東中屯衛　陽和衛　　　玉林衛
　　高山衛　　　雲川衛　　　天成衛
　　威逺衛　　　平虜衛　　　山隂千户所
　　馬邑千户所　井坪千户所
　　事例
凡軍民人等過山海居庸等闗者公文俱於本府掛號
驗放
凡居庸等闗口本府奏差舍人二名輪流守把按季差
人更替
凡本府供應柴炭蘆葦荆條黄穰苗等料每年分派所
屬都司衛所出辦每柴一萬斤徴銀三十五兩每炭一
萬斤徴銀八十兩各衛所委官限八月以裏解府收庫
出給手本付委官同商人市買運赴惜薪司上納通闗
回照𢎞治十一年奏准裁減每柴一萬斤止徴銀三十
兩炭一萬斤銀七十兩
在京武成中等衛并大寜等都司及直隸通州左等衛
共九十七衛所每年該辦柴炭共四百三十萬斤該價
銀二萬九百兩
　柴二百三十萬斤該價銀六千九百兩炭二百萬斤
　該價銀一萬四千兩
本色楊木長柴等料共六萬一千五百斤
　楊木長柴三萬斤蘆葦一萬斤荆條一萬斤黄穰苗
　一萬一千斤馬連根五百斤
　　五府通行事例
凡在京在外武職襲替優給都司衛所呈送該府引奏
送兵部奏請定奪咨呈該府填勘合類行各該都司衛
所到任支俸
凡吏部除授都司衛所首領官及斷事司獄等官送該
府行都司衛所到任其考滿給由申該府送部黜陟
凡武職誥𠡠都司衛所保勘呈該府行兵部送内府查
黄類奏送中書舍人續冩領給
凡天下衛所嵗勘大小官員從軍陞職脚色類冊呈該
府行兵部備照
凡在京所屬衛所官軍俸糧每月造冊申該府在外京
操軍士月糧該營提督官送該府行户部定倉支給
凡在京所屬衛所官軍折色俸銀每季造冊申該府勘
實行户部赴内府承運庫頒給其折色絹布并胡椒蘇
木等項每年造冊申府轉送内府該庫支給
凡都司衛所屯糧每年收過數目通闗類繳及支用過
總數造冊送該府轉行户部知㑹
凡在京所屬衛所軍士冬衣布花該府取勘造冊類行
中府轉行户部送甲字庫闗出給散
凡各營騎操馬匹物料每月該營具冊呈兵部行移到
府照㑹户部定撥倉塲支放
凡各營提督坐營官及各邊總兵官有缺兵部㑹五府
推舉
凡各邊馳奏聲息鴻臚寺引奏兵部定擬職方司行五
府轉行各邊俱送車駕司付馳驛人賫去所屬都司衛
所一應軍機重務具奏送兵部定擬轉行該府類行所
屬施行或有𦂳急事情送車駕司付馳驛人賫去
凡所屬衛所逃故軍士每年造冊類送該府行兵部發
屬清勾及有司清解到軍士衛所造冊送府轉送兵部
凡所屬都司衛所孳牧馬疋每歳造冊送府轉行兵部
其官軍馬騾文冊送府類造其事故總具掲帖年終送
進内府知㑹
凡各邊將官每三年一次取勘地方險易城堡墩臺畫
圖貼說咨送五府轉送兵部以備查考
凡天下衛所每三年一次取勘官軍户下舍餘實有事
故備細花名文冊呈送五府轉送兵部查考
凡法司行提各衛人犯該府類行所屬提解其送到復
還職役者發屬收操其各處京操官軍在逃自首法司
問擬納鈔兵部轉送到府者送營收操
凡所屬都司衛所按季所造軍器并屯種牛隻各造冊
送該府行工部其都司衛所有城垣頺壊及沿海備倭
戰船改造奏下工部行五府類行所屬修造
凡法司問擬充軍囚犯該府差官押發所屬衛所取收
管回照其有欽發充軍者闗領精微批文差官押發衛
所回還批送内府銷繳
凡五府官吏俸給舊於吏部闗支今從户部定撥江南
糧運送各府自行收放
凡五府軍機密務封本進呈其常事於朝班内奏通政
司奏事干係五府者該府官出班承㫖
凡五府歴事考勤監生堂上官同首領官引奏
凡五府不許令各衛首領官聴事各衛千百户所亦不
許差人詣府聴候致使首領官吏生事支吾有妨公務
凡五府并在京各衛首領官每月初二十六日具各堂
上官辦事御前奏知
凡軍職除應用軍伴外役占正軍五名者降一級六名
以上降二級甚至十名以上降三級其賣放及包納月
錢者照數降級十名以上罷職充軍若二罪俱發賣放
已至十名以上役占不及數者依賣放甚者事例罷職
充軍役占已至十名已上賣放不及數者依役占甚者
事例減降三級賣放占役俱至十名以上者從重發落
俱不及十名者併數通論降級役占軍人五名又占餘
丁十名及包納月錢滿貫者從重降級仍發立功滿日
照所降品級於原衛所帶俸差操　凡役占餘丁至五
名以上者問罪降一級十名以上降二級二十名以上
降三級三十名以上奏請發落賣放者照前項名數分
等降級
　　五軍都督府斷事官
國初設大都督府㫁事官十三年改為五軍都督府㫁
事官二十三年置五司每司設稽仁等官革除年間革
斷事官及五司稽仁等官獄官凡刑名悉歸法司問理
三十五年諸司皆復舊制惟斷事等官不復設今以諸
司職掌所載録之以存其舊云
　　諸司職掌
斷事官左右㫁事官職専總督左右中前後五司官問
斷五軍所轄都司衛所軍官軍人刑名其五司官稽仁
稽義稽禮稽智稽信則分問各司該管地方都司衛所
刑名等事
　　左右中前後五司
　　問擬刑名
凡奉五軍都督府劄付發下犯人若干名到㕔連案送
該司承行該司隨即立案將送到一干人証當官引問
對證明白取訖各人親書招供服辨在官如囚别無寃
枉依律定擬罪名具本備云原發事由問擬招罪前件
議得照行事理官吏僉書完備引囚赴㕔圓審無異將
奏本連囚牒繳大理寺審録候本寺將各囚審録無寃
比律允當勘合平允回報該司照依擬定罪名發落如
囚犯該死罪者發下司獄司牢固監收聽候處決犯該
徒流者照例送工部轉發工役犯該笞杖合決㫁者具
子本㑹請監察御史刑部大理寺等衙門官公同㫁決
供證明白無罪者軍送該府轉發屬衛著役民送兵部
給引寜家本宗事内或有照出合問軍官呈㕔具奏請
㫖行移該府提取如千問有司入流官員亦須具奏請
㫖行移兵部提取發來歸結若有干問衛所令典旗軍
及有司令典民人不須具奏就行該府兵部提發歸結
　　起解贓罰
凡各司問過犯人所受贓物或金或銀或錢鈔段疋等
件照數於犯人名下追足責付庫子下庫收貯按季各
司闗官一貟㸃閘辨驗無偽細開各起犯人原受金銀
鈔段等件具呈本㕔備呈該府出給長單責令原管官
員并經手庫子進赴内府贓罰庫交納足備取獲實收
附卷存照
　　月報軍官
凡各司見行監門為事軍官每月初旬分豁某衛指揮
千百户衛所鎮撫為某事某年月日入監逐一開呈本
㕔備呈該府以憑具奏
　　處決重囚
凡各司問過重囚除十惡決不待時外有該秋後處決
者發下司獄司牢固監收候大理寺秋分後覆奏聞訖
回報各司即將合決犯人押赴法塲仍具手本㑹請監
察御史刑部大理寺等衙門公同處決批回附卷
　　詳擬罪名
凡各都司據各㫁事司問擬犯人招罪明白備呈該府
定奪各府連呈判送五軍斷事官詳擬本㕔連案送該
司承行該司隨即抄案㕘詳所問招詞或原擬笞杖徒
流絞斬罪名比律允當具本備開原發事由問擬招罪
照行事理牒繳大理寺覆擬候平允回報到司連案繳
呈本㕔具呈該府轉行各都司如擬施行
　　雜行
　　工役囚人
凡各司問擬囚人犯該笞杖徒流准工者開坐招犯具
呈本㕔編立字號造冊二本一本進繳内府工科一本
連囚牒發工部轉發工役候工滿本部仍將各囚送回
本㕔查照原擬工限相同扣筭工程無欠明白具手本
赴工科於進繳字號冊内銷訖原號就將囚人引赴承
天門叩頭疎放
　　官吏俸給
凡五司并司獄司官吏俸給按月初旬呈申到㕔同將
本㕔官吏俸給通行造冊一本備開官吏姓名合得俸
糧數目牒繳吏部主事㕔照數放支本㕔仍出印信俸
帖差人賫領前去吏部倉依數開支施行
　　公用紙劄
凡本㕔并五司合用紙劄於官收贓罰鈔内闗支差官
一員照依按月時估價值兩平收買於各宗卷内銷用
仍將用過紙數盡實花銷明白附卷
　　牢獄
司獄司額設司獄二員専一監收五司見問囚人驗罪
輕重如法枷鎖按月五司輪委官一員親臨提調其監
禁事理並與刑部同
　　分門衙門
　　左司
在京
　　驍騎右衛　　英武衛　　　鎮南衛
　　龍虎衛　　　留守左衛　　水軍左衛
　　羽林左衛　　瀋陽左衛　　瀋陽右衛
　　府軍左衛
在外
　　浙江都司　　山東都司　　遼東都司
　　右司
在京
　　府軍右衛　　水軍右衛　　留守右衛
　　虎賁右衛　　廣武衛　　　武徳衛
在外
　　陜西都司　　四川都司　　廣西都司
　　貴州都司　　雲南都司
　　中司
在京
　　旗守衛　　　和陽衛　　　廣洋衛
　　留守中衛　　牧馬所　　　神䇿衛
　　應天衛　　　府軍衛　　　虎賁左衛
在外
　　直隸衛所　　河南都司
　　前司
在京
　　豹韜衛　　　龍江衛　　　飛熊衛
　　金吾前衛　　府軍前衛　　留守前衛
　　天䇿衛　　　龍驤衛
在外
　　湖廣都司　　江西都司　　廣東都司
　　福建都司　　福建行都司
　　後司
在京
　　錦衣衛　　　金吾後衛　　府軍後衛
　　興武衛　　　鷹揚衛　　　江隂衛
　　横海衛　　　留守後衛　　䝉古左衛
　　䝉古右衛
在外
　　北平都司　　北平行都司　山西都司
　　山西行都司
　　南京中軍都督府
五府建置職掌已見中軍都督府永樂遷都後命中府
掌府事官守備南京通行節制南京衛所洪熙元年始
以内臣同守備宣徳十年設㕘贊機務官景泰三年添
設協同守備官凡守備協同用公侯伯都督㕘贊以文
臣兼初無定職後多委南京兵部尚書其職掌具載於
後
　　所屬并節制衛所
　　留守中衛　　神䇿衛　　　廣洋衛
　　應天衛　　　和陽衛　　　牧馬千户所(已上/原係)
　　(本府/所屬)　　　　錦衣衛　　　旗手衛
　　金吾前衛　　金吾後衛　　金吾左衛
　　金吾右衛　　府軍衛　　　府軍後衛
　　府軍右衛　　府軍左衛　　羽林左衛
　　羽林右衛　　羽林前衛　　虎賁左衛
　　孝陵衛　　　江淮衛　　　濟川衛
　　左軍所屬十衛　　右軍所屬五衛
　　前軍所屬七衛　　後軍所屬五衛(已上並/聽節制)
　　事例
凡京城各門鎖鑰牌面俱本府收掌其晨昏啓閉交代
牌鎖及各衛發牌長巡撞門等項悉如舊制
凡裏外各城門每歳春秋二季㑹同内守備協同㕘贊
官巡視其守把官軍有老弱不堪及事故者具奏㑹同
選補
凡皇城守衛官軍委留守五衛官照例巡㸃有不到者
先行提問仍按季類本奏聞遇缺照例選補
凡孝陵墻垣守備官不時親行巡視
凡大小教塲操練軍士新江口操習戰船神機營演放
火器俱各府公侯伯都督及都指揮等官専管遇該操
日守備官㑹同内守備㕘贊等官親詣閲視
凡各營操備官軍并馬疋數目每年二次奏報地方圖
本及軍馬文冊每三年一次奏報凡龍江大勝江淮新
江口等闗不時差官巡㸃其浦子口九江等處每嵗差
官巡㸃二次凡兵仗局造完一應軍器㑹同内守備等
官驗視每嵗進貢黄船差官監撥
凡武學官生課業每月㑹同南京兵部堂上官比較南
京及直隸衛所總小旗併鎗照例㑹同監併
凡地方盜賊每年委各衛官分行緝捕南京各衛屯田
地方奏准専設官一員巡視
凡南京錦衣衛巡江官回還具報捉獲鹽徒盜賊名數
五城兵馬司應天府上元江寜二縣捕盜官及江東等
巡檢司悉聴督理
凡南京户部於水次兌支官軍俸糧差官監兌工部龍
江瓦屑壩抽分竹木局每季具抽分數目以憑奏報
凡南京一應安插夷人督令應天府屬縣依時稿勞
凡守備一應機務每日㑹同㕘贊等官於守備㕔署理
畢仍理府事
凡每月朔望日守備㕘贊等官及各府堂上官㑹同内
守備官議合行事務
凡守備㕔奏准添除理辦軍務南京通政使司經歴一
員審事鎮撫或千百户一員承行書辦掾史四名
　　南京左軍都督府所屬
　　留守左衛　　鎮南衛　　　水軍左衛
　　驍騎右衛　　龍虎衛　　　英武衛
　　瀋陽左衛　　瀋陽右衛　　龍虎左衛
　　龍江右衛
　　南京右軍都督府所屬
　　留守右衛　　虎賁右衛　　水軍右衛
　　武徳衛　　　廣武衛
　　南京前軍都督府所屬
　　留守前衛　　龍江左衛　　龍驤衛
　　飛熊衛　　　天䇿衛　　　豹韜衛
　　豹韜左衛
　　南京後軍都督府所屬
　　留守後衛　　横海衛　　　鷹揚衛
　　興武衛　　　江隂衛
　　事例
凡各府掌府事及協同管事官各一員分理所屬衛所
軍務或奉勑管領大教塲及江上操備等事其衛所仍
聴守備衙門節制施行
　
　
　
　
　
　明㑹典卷一百七十九
欽定四庫全書
　明㑹典卷一百八十
　　上二十二衛
在京在外各衛所並見兵部職方司其官制資格見武
選司而錦衣等二十二衛其職掌有異於諸衛者故别
具於此其餘統軍行事彼此相同者不復備載
　　錦衣衛
洪武初置儀鑾司十五年罷司置錦衣衛統軍與諸衛
同而所𨽻又有將軍力士校尉人等其職掌直駕侍衛
巡捕等事若有重囚下本衛鎮撫司推鞠二十年以法
凌虐将本衛刑具燒毁以所繫囚送刑部二十六年申
明鞠刑之禁凡罪囚俱送法司永樂後定都北京照例
開設凡職事仍舊而任遇漸加視諸衛獨異云
　　事例
凡聖節正旦冬至大朝㑹郊祀等項車駕出入及每日
常朝該設鹵簿儀仗俱本衛提督所屬官校依次陳列
凡每日常朝輪指揮一員千户二員百户十員旗校五
百名於奉天門下擺列侍衛聽候糾儀拏人朝退輪百
户一員巡察皇城四圍其餘分守東華西華等門聽候
宣喚至夜輪百户二員校尉四十名同該日指揮於内
直房直宿以備傳報其餘出宿外直房
凡郊祀及太廟社稷等祀本衛指揮俱帶刀隨駕直宿
齋宫之外大祀仍命指揮一員守直
凡經筵日本衛掌印官於文華殿侍衛
凡緝訪京城内外姦宄本衛掌印官奉勑専管領屬官
二員旗校八十名其東厰内臣奉勑緝訪别領官校俱
本衛差撥
凡緝捕京城内外盜賊本衛指揮一員奉勑専管領屬
官五員旗校一百名
凡京城内外修理街道疏通溝渠本衛指揮一員奉㫖
専管領屬官三員旗校五十名
凡奉㫖午門外或京畿道鞠問罪囚本衛堂上官同三
法司官會問
凡每嵗秋後承天門外審錄重囚本衛堂上官同三法
司及各衙門官㑹審
凡奉㫖處決重囚本衛從刑科給駕帖差官同法司監
決其囚人家屬或奏訴得㫖姑留者校尉從刑科批手
馳至市曹停刑
凡奉㫖差官出外勘門事情係㑹同三法司堂上官者
於指揮内具名上請㑹同科道部屬官者於千户内具
名上請
凡奉㫖提取罪犯本衛從刑科給駕帖都察院給批差
官前去其差官就於該直千百户内具名上請
凡殿試舉人本衛堂上官充巡綽官其嵗貢生於午門
内考試俱本衛官校看守
凡五軍官舍比試總小旗并鎗本衛堂上堂同内外官
監視仍差撥官校看守
凡侍衛將軍有缺兵部職方司選身材豐偉堪中者開
送本衛試其勇力中者送部具奏收用
凡山陵巡禁樵採每季委百户二員旗校二十名
凡五城兵馬司地方每季委千户五員百户十員旗校
二百五十名分坐各城外地方千户五員百户十員旗
校二百五十名分巡俱緝捕盜賊
凡京城内外緝捕喇唬兇徒每季委千户一員百户一
員旗校五十名
凡通州張家灣一路緝捕姦盜每季委千户一員百户
一員旗校五十名
凡巡察官馬禁私負䭾載每季委千户二員旗校二十
名
凡京城各門監收課鈔每季委百户九員
凡㑹同館監撥夷人乗坐馬疋每季委百户一員
凡採辦朝㑹金燈庭燎并貼買軍官及騎操馬匹並於
本衛原撥蘆塲内取用
凡本衛值㕔額定校尉力士一百名看監百户一員校
尉力士五十名巡視監墻二十名
　　經歴司
掌本衛文移出入等事諸衛並同
　　鎮撫司
掌問理本衛刑名與諸衛同而兼管軍匠後添設鎮撫
二員専理刑名成化十四年始増鑄印信各為一司
　　事例
凡問刑悉照洪武舊例徑自奏請不經本衛或本衛有
事送問問畢仍自具奏俱不呈堂
凡鞫問姦惡重情得實具奏請㫖發落内外官員有犯
送問亦如之舊制俱不用㕘語
凡東厰及本衛各處送到囚犯𢎞治十三年令本司從
公審察究問務得真情若有寃枉即與辨理不許拘定
成案濫及無辜
凡獄情宣徳六年節奉聖㫖看監千百户等有透漏獄
情者斬　成化二十年節奉聖㫖一應大小獄情俱要
嚴密闗防不許透漏及受人囑託本衛堂上官亦不許
干預有故違者指實奏聞治以重罪
凡本司紙劄正統五年奏准令囚人買用
凡本司獄具𢎞治十三年奏准悉照各衙門舊制行
凡本司值㕔百户一員當該吏典十名辦事吏二十名
總旗一名校尉三十名看監百户五員總旗五名校尉
一百名皂𨽻三十名值堂把門皂𨽻十一名
　　錦衣中所　　錦衣左所　　錦衣右所
　　錦衣前所　　錦衣後所
各所官分領軍士與諸衛同而各所又分十司統領校
尉掌鹵簿儀仗及值駕拏人直宿等事凡本衛各項差
委輪流承行
　　鑾輿司
　　　大輅一乗　　　　　玉輅一乗
　　　大馬輦一乗　　　　小馬輦一乗
　　　步輦一乗　　　　　大凉步輦一乗
　　　板轎一乗　　　　　寳匣一座
　　　具服幄殿一座
　　擎蓋司
　　　紫方傘四把　　　　紅方傘四把
　　　紅曲柄繡傘四把　　紅直柄華蓋􁡣四把
　　　黄直柄繡傘四把　　紅直柄繡傘四把
　　　黄曲柄繡􁡣二把　　五方傘十把
　　　銀鈴傘二把
　　扇手司
　　　紅黄羅雙龍扇四十把
　　　紅黄羅單龍扇二十把
　　　紅黄素羅扇四十把　紅繡雉方扇十二把
　　　紅繡花扇十二把　　雙龍夀扇二把
　　旌節司
　　　金節三對　　　　　方天㦸四對
　　　響節十二對
　　旛幢司
　　　黄麾一對　　　　　絳引旛五對
　　　傳教旛五對　　　　告止旛五對
　　　信旛五對　　　　　政平訟理旛一對
　　　龍頭竿五對　　　　朱雀幢一
　　　𤣥武幢一　　　　　青龍幢一
　　　白虎幢一　　　　　豹尾二對
　　　羽葆幢五對
　　班劒司
　　　班劒三對　　　　　儀刀三對
　　　梧杖三對　　　　　立𤓰三對
　　　卧𤓰三對
　　斧鉞司
　　　金盆罐一副　　　　金交椅一把
　　　金脚踏一箇　　　　紅紗燈三對
　　　紅紙燈三對　　　　魫燈三對
　　　骨朶三對　　　　　金鉞三對
　　　金鐙三對　　　　　單龍㦸三對
　　　雙龍㦸三對
　　戈㦸司
　　　儀鍠氅十對　　　　戈氅十對
　　　㦸氅十對
　　弓矢司
　　　盔甲一百副　　　　弓矢一百副
　　　刀一百把　　　　　盾一百面
　　馴馬司
　　　金鞍錦韀馬三十疋
　　上中所　　　上左所　　　上右所
　　上前所　　　上後所　　　中後所
　　親軍所
各所官分管力士及軍匠其侍衛將軍千百户總旗等
於中後所支俸食糧凡文移用中後所印信
　　馴象所
本所官領本衛軍奴養象以備朝㑹陳列及駕輦䭾寳
之用
　　旗手衛
國初置旗手千户所洪武十八年陞為衛永樂中照例
開設掌大駕金鼓旗纛統領隨駕力士及宿衛等事
　　事例
凡聖節正旦冬至大朝㑹本衛官先期於御前奏請金
鼓旗纛擺列遇郊祀等項車駕出入則陳於錦衣衛鹵
簿之前每歳六月六日照例奏請晒晾
　　計開
　　　肅靖旗一對　　　　金鼓旗一對
　　　金龍畫角二十四枝　鼓四十八面
　　　金四面　　　　　　鉦四面
　　　杖鼓四箇　　　　　笛四管
　　　板四串　　　　　　門旗四對
　　　白澤旗一對　　　　黄旗四十面
　　　金龍旗十二面　　　日月旗二面
　　　風雲雷雨旗四面　　五星旗五面
　　　列宿旗二十八面　　北斗旗一面
　　　五嶽旗五面　　　　四瀆旗四面
　　　青龍旗一面　　　　白虎旗一面
　　　朱雀旗一面　　　　𤣥武旗一面
　　　天鹿旗一面　　　　天馬旗一面
　　　鸞旗一面　　　　　麟旗一面
　　　熊旗一面　　　　　羆旗一面
　　　紅纛一面　　　　　皂纛一面
　　　紅節一對　　　　　小銅角一對
　　　大銅角一對　　　　纓頭一箇
　　　豹尾一箇
凡每月朔望日神機營提督官請祭神旗本衛遣官軍
於午門樓上迎請導從至教塲祭畢迎回仍如法置放
凡每嵗仲秋祭旗纛之神本衛掌印官行禮祭畢復命
凡鐘鼓樓鐘鼓每夜遣軍人依時撞擊以憑巡警
凡宿衛分守皇城南面地方
　　金吾前衛
洪武間上十衛之一永樂以後照例開設掌守衛皇城
南面及巡警京城各門遇陳設鹵簿掌擎執方天㦸二
十四件
　　金吾後衛
建置同前掌守衛皇城北面及廵警京城各門
　　羽林左衛
建置同前掌守衛皇城東面及巡警京城各門
　　羽林右衛
建置同前掌守衛皇城西面及巡警京城各門
　　府軍衛
建置同前掌守衛皇城南面及巡警京城各門
　　府軍左衛
建置同前掌守衛皇城東面
　　府軍右衛
建置同前掌守衛皇城西面
　　府軍前衛
建置同前掌輪畨帶刀侍衞統領㓜軍
　　府軍後衛
建置同前掌守衛皇城北面及巡警京城各門
　　虎賁左衛
建置同前掌守衛皇城南面及巡警京城各門
　　金吾左衛
洪武三十五年以燕山左䕶衛改設掌守衛皇城東面
及巡警京城各門
　　金吾右衛
洪武三十五年以燕山右䕶衛改設掌守衛皇城西面
及巡警京城各門
　　羽林前衛
洪武三十五年以燕山中䕶衛改設掌守衛皇城南面
及巡警京城各門
　　燕山左衛
洪武間北平屬衛永樂四年陞親軍掌守衛皇城東面
及巡警京城各門
　　燕山右衛
改置同前掌守衛皇城西面
　　燕山前衛
改置同前掌守衛皇城南面及巡警京城各門
　　大興左衛
改置同前掌守衛皇城北面及巡警京城各門
　　濟陽衛
改置同前掌守衛皇城南面
　　濟州衛
改置同前掌守衛皇城南面及巡警京城各門
　　通州衛
改置同前掌守衛皇城北面及巡警京城各門
　　各衛通行事例
凡旗手等二十衛指揮等官每日輪四十員懸金牌佩
刀於奉天門丹墀左右侍衛朝退巡綽各門其巡警京
城各門係各衛衛所鎮撫與五軍屬衛相兼
　　南京錦衣等衛
建置事例見前
　
　
　
　
　
　
　
　
　明㑹典卷一百八十
