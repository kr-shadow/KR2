#+TITLE: 輿地廣記-宋-歐陽忞
#+DATE: 2016-06-11 12:21:41
#+SOURCE: github.com/kanripo/KR2k0006 master 1998522e                
欽定四庫全書　　　　　史部十一
　輿地廣記　　　　　　　地理類二(總志之屬/)
　　提要
　　　　(臣/)等謹案輿地廣記三十八卷宋歐陽忞撰
　　　　晁公武讀書志謂實無其人乃著書者所假
　　　　託陳振孫書録解題則以為其書成於政和
　　　　中忞歐陽修從孫以行名皆連心字為據按
　　　　此書非觸時忌何必隠名疑振孫之説為是然
　　　　修廬陵人而此本有忞自序乃自稱廣陵豈
　　　　廣廬字形相近傳寫致訛歟其書前四卷先
　　　　叙厯代疆域提其綱要五卷以後乃列宋郡
　　　　縣名體例特為清析其前代州邑宋不能有
　　　　如燕雲十六州之類者亦附各道之末名之
　　　　曰化外州亦足資考證雖其時土宇狹隘不
　　　　足括輿地之全而端委詳明較易尋覽亦地
　　　　理家之佳本也乾隆四十六年十二月恭校
　　　　上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)陸　費　墀
輿地廣記自序
古者風俗醇厚士大夫安於所習而無外慕不足之心
故其藝必専兊之戈和之弓僚之於圎秋之於奕皆以
此終其身而名後世而人亦未有能加之者及至後世
日益奢靡未始不欲以其一身擅天下之能事而終無
所至嗚呼此後之君子所以有媿於古歟地理之書雖
非有深逺難見之事然自厯世以来更張改作先王之
制無一存者自非専門名家而從事於此者其孰能知
之予不佞自少讀書私甞留意於此甞自堯舜以来至
於今為書凡三十八篇命之曰輿地廣記凡自昔史官
之作與夫山經地誌旁見雜出莫不入於其中庶㡬可
以成一家之言備職方之考而非口傳耳受甞試之說
者也傳曰執璿璣以觀大運則天地之動未足怪也據
㑹要以觀方来則六合輻凑未足多也統之有宗㑹之
有源則繁而不能亂衆而不能惑矣地理之書紛雜殽
亂卒然視之漫不可省雖深識博聞之君子亦且以為
病而又安知是非之所在其所以處之將必有道矣夫
以今之州縣而求於漢則為郡以漢之郡縣而求於三
代則為州三代之九州散而為漢之六十餘郡漢之六
十餘郡分而為今之三百餘州雖其間或離或合不可
討究而吾胸中盖已了然矣譬如三十輻之車制之以
轂二篇之䇿統之以乾坤豈不約而易操乎是以願廣
其書於世必有能辨之者世之君子其試以是觀之政
和(闕/)　年三月日廣陵歐陽忞序
欽定四庫全書
　輿地廣記卷一
　　　　　　　　　　　　宋　歐陽忞　撰
　禹貢九州
晉　絳　慈　隰　河中　解　太原　遼　威勝
平定　汾　忻　代　嵐　石　憲　澤　潞　岢嵐
寧化　大山　保徳　真定　中山　趙　深　冀
河間　祁　保　莫　雄　霸　信安　永寜　順安
保定　安肅　廣信　相　磁　邢　洺　懐　衛
晉寧　雲　應　新　寰　儒　毅　蔚　朔　幽
涿　易　檀　葪　媯　平　營　安北都䕶　鎮北
都䕶　單于都䕶
　　　右古冀州地按冀州禹貢不言封界盖堯都所
　　　在以餘州見之疆域尤廣(梁州境宇雖遐逺而/雜以夷獠中夏惟兾)
　　　(州最/大)山東之人性緩尚儒仗氣任俠(大行恒/山之東)而
　　　鄴郡髙齊國都浮巧成俗(自北齊之滅衣冠士/人多遷闗内惟技巧)
　　　(商販及樂戸寔移郡郭由/是人情險詖至今好訐訟)山西土瘠其人勤儉
　　　而河東魏晉以降文學盛興(魏杜畿嘗為河東/守開置學宫親執)
　　　(經教授郡中化之自/後河東時多儒者)閭井之間習於成法并州
　　　近狄俗尚武藝左右山河古稱重鎮(韓信謂陳/稀曰代天)
　　　(下精兵處也後漢末天下擾亂髙幹為并州刺/史韋招說幹曰并州左有恒山之險右有大河)
　　　(之固北有强/胡可以恃也)寄任之者必文武兼資焉
大名　恩　開徳　鄆　濟　滑　濮　博　徳　濵
棣　滄　清　永靜
　　　右古兖州地按禹貢濟河惟兖州(東南據濟/西北距河)地
　　　非險固風雜數國(衛魏宋/齊趙)秦漢以降政理混同
　　　人情樸厚俗有儒學及晉之末為戰爭之地三
　　　百年間傷夷偏甚唐興復如近古之風
青　齊　濰　登　莱　宻　安東
　　　右古青州地按禹貢海岱惟青州(東北據海/西南距岱)古
　　　齊號稱强國憑負山海擅利鹽鐵(管仲謂楚師/曰我齊東至)
　　　(於海西至於河南至於穆陵北至於無棣穆陵/山今琅琊郡沂水縣界無棣今景城郡縣又燕)
　　　(王謂蘓秦曰吾聞齊地清濟濁河可以為國長/城巨防可以為塞今濟陽郡盧縣界有防門山)
　　　(又有長地/東至海)太公用之而冨人管仲資之而興霸
　　　人情變詐好行機術豈因輕重而為弊乎固知
　　　導人之方先務推以誠言(漢髙帝罵婁敬曰齊/魯以舌得官又汲黯)
　　　(謂公孫𢎞/齊人多詐)逮於漢氏封立近戚(漢初田肯說髙/帝曰齊東有琅)
　　　(琊即墨之饒南有太山之固西有濁河之險北/有渤海之利隔懸千里齊得十二焉故號東西)
　　　(秦非親子/弟勿王)武王臨極儒雅甚興晉恵之後淪沒
　　　僣偽慕容建國二代而亡今古風頗革文有文
　　　學唐初立都督府命親王鎮之漢氏之制信可
　　　取也
徐　宿　兖　海　沂　泗　淮陽
　　　右古齊州地按禹貢海岱及淮惟徐州(東至海/北至岱)
　　　(南及/淮)蓋鄒魯舊國漢興猶有儒風自五胡亂華
　　　天下分裂二境尤被傷殘彭城要害藩捍南國
　　　必爭之地常置重兵數百年中無復講誦况去
　　　聖人乆逺人情遷蕩大抵徐兖其俗畧同
揚　髙郵　楚　通　泰　滁　和　真　夀　廬
蘄　舒　濠　光　平江　宣　太平　池　廣徳
潤　常　湖　杭　睦　越　歙　明　台　處　温
婺　衢　饒　信　江　洪　撫　吉　筠　袁　䖍
南康　南安　臨江　建昌　福　建　南劍　泉
漳　汀　邵武　興化　無為　秀　江寜　潮
　　　右古揚州地按禹貢淮海為揚州(北據淮東/南距海)人
　　　性輕揚而尚鬼好祀毎王綱解紐宇内分崩江
　　　淮濵海地非形勢得之與失未必輕重故不暇
　　　先爭然長淮大江皆可拒守(吴晉宋齊梁陳皆/以江淮要害之地)
　　　(置/兵)閩越遐陬僻在一隅憑山負海難以徳撫(漢/武)
　　　(帝時朱買臣上言曰東越數反故東/越王居泉山一人守險千人不得上)永嘉之後
　　　帝室東遷衣冠違難多所萃止藝文儒術斯之
　　　為盛今雖閭閻賤品處力役之際吟詠不輟盖
　　　因顔謝徐庾之風扇焉
江陵　荆門　岐　歸　復　郢　安　岳　漢陽
鼎　澧　辰　沅　靖　施　黔　信陽　珍　溱
　　鄂　興國　潭　衡　永　道　郴　桂陽　全
邵　黄　遵義　武岡　錦　溪　漿　費　西髙
　　　右古荆州按禹貢荆及衡陽惟荆州(北據荆山/及衡山之)
　　　(陽/)其風俗畧同揚州雜以蠻率多勁悍南朝鼎
　　　立皆為重鎮然兵强財富地逼勢危稱兵䟦扈
　　　無代不有(晉王敦陶侃桓𤣥桓温宋謝晦南郡/王義宣袁顗沈攸之桂陽王休範齊)
　　　(陳顯達梁武帝陳王琳華/統皆自上流擁兵東下)是以上游之寄必精
　　　擇其人焉
蔡　潁　潁昌　應天　亳　陳　開封　興仁　廣
隮　單　河南　孟　陜　虢　汝　鄭　唐　鄧
隨　襄　光化　均　拱
　　　右古豫州地按禹貢荆河惟豫州(西南至荆山/今㐮陽郡南)
　　　(漳縣界/北距河)大抵荆河之間四方輻湊故周人善賈
　　　趨利而􁅰嗇韓國分野亦有險阻(蘓秦謂韓宣/王曰韓北有)
　　　(鞏成臯之固西有宜陽商阪之塞東有苑穣洧/水南有陘山也鞏成臯則今宻縣汜水也宜陽)
　　　(商阪即今福昌山及商山也苑/穣今南陽界陘山今宻縣山)自東漢魏晉宅
　　　於洛陽永嘉以後戰爭不息元魏徙居纔過三
　　　紀(自西晉永嘉五年劉曜䧟洛陽執懐帝至後/魏太和十九年經百八十七年遷都至永熈)
　　　(三年又經三十九/年分為東西魏矣)逮乎二魏爰及齊周河洛汝
　　　潁迭為攻守夫土中風雨所交宜乎建都立社
　　　均天下之漕運便萬國之享獻不恃隘害務修
　　　徳刑則卜代之期可延乆也
興元　洋　金　房　達　開　渠　廣安　梁　閬
巴　蓬　昌　普　恭　南平　涪　合　忠　梁山
萬　䕫　大寜　利　三泉　劍　綿　梓　遂　漢
成都　彭　蜀　邛　雅　黎　嘉　簡　懐安　眉
仙井　榮　資　瀘　叙　冨順　永康　祺　亨
威　茂　長寜　商　鳯　階　成　興　文　龍
嶲　叙　扶　翼　真　當　悉　恭　柘　静　姚
叠　宕　乾
　　　右古梁州地按禹貢華陽黒水惟梁州(東據華/山之南)
　　　(西距/黒水)巴蜀之人少愁苦而輕易淫佚周初從武
　　　王勝殷(庸蜀羌髳微盧/彭濮人是也)東遷之後楚子强大而
　　　役属之暨於戰國又為秦有資其財力國以豐
　　　贍漢景帝時文翁為蜀郡守建立學校自是蜀
　　　土學者比齊魯焉土肥沃無凶歲山重複四塞
　　　險固王政㣲缺䟦扈先起(公孫述劉備李雄義/縱迭據之皆因中原)
　　　(多/事)故一方之寄非親賢勿居
京兆　鳯翔　隴　邠　耀　同　華　坊　延安
保安　鄜　丹　環　豊　麟　府　綏徳　銀　涇
慶　渭　鎮戎　原　徳順　懐徳　寜　秦　鞏
熈　積石　河　西安　西寜　蘭　湟　㑹　洮
岷　廓　夏　宥　靈　監　豊　勝　甘　凉　𤓰
肅　沙　西　伊　安西　北庭
　　　右古雍州地按禹貢黒水西河惟雍州(西據黒/水東距)
　　　(西河西河龍門河也在兾州西黒水出張掖郡/雞山南流至燉煌郡經三危山過南溪郡入南)
　　　(海/)厥田上上鄠杜之間號稱陸海四塞為固被
　　　山帶河秦氏資之遂平海内漢初髙帝納婁敬
　　　說而都焉又徙齊諸田楚昭屈景燕趙韓魏之
　　　後及豪族者家於闗中强本弱末以制天下自
　　　是每因諸帝山陵則遷戸立縣率以為常故五
　　　方錯雜風俗不一漢朝京輔號為難理其安定
　　　彭原之北􁚖陽天水之西接近胡戎多尚武節
　　　自東漢魏晉羌氐屢擾旋則苻姚迭據五梁更
　　　亂三百餘祀戰爭方息帝都所在是曰浩穣其
　　　餘郡縣習俗如舊
　舜十二州
晉　絳　慈　隰　河　解　太原　遼　威　勝
平定　汾　忻　代　嵐　石　憲　澤　潞　岢嵐
寜化　火山　保徳　雲　應　新　寰　儒　毅
蔚　朔　府　安北　鎮北　單于
　　　右幷州
幽　涿　易　擅　葪　媯　平　營
　　　右幽州
安東上都䕶府
　　　右營州按書舜肇十有二州孔安國云禹治水
　　　之後舜分兾州為幽州幷州分青州為營州始
　　　置十二州餘九州依上
　七國
京兆　商　華　同　耀　邠　鳯翔　麟　延安
丹　坊　酈　銀　夏　寜　慶　環　原　涇　渭
宥　靈　鹽　鳯　秦　(民/山)　㑹　鞏　蘭　河　熈
虢　隴　綏徳　保安　西安　鎮戎　徳順
　　　右秦地
開封　大名　河中　興仁　晉　綘　慈　隰　解
衛　深　祁
　　　右魏地秦始皇二十二年王賁代魏引河溝灌
　　　大梁遂滅魏
鄭　潁昌　唐　鄧　均　汝　陜
　　　右韓地秦始皇十七年内史勝滅韓以其地置
　　　潁川郡
澤　潞　遼　代　沂　憲　汾　嵐　石　勝　府
豊　太原　洛　相　邢　磁　滄　清　兾　恩
真定　中山　莫　河間　趙　豊　平定　威勝
寜化　岢嵐　火山　保徳　晉寜　永静　順安
永寜　雲　蔚　朔　勝　單于大都䕶
　　　右趙地秦始皇十九年王翦破趙克邯鄲虜趙
　　　王遷
幽　涿　霸　雄　媯　易　檀　葪　平　營　保
順　信安　保定　安肅　廣信　安東
　　　右燕地秦始皇二十五年王賁攻遼東虜燕王
　　　喜
登　莱　沂　宻　濰　青　淄　濵　滄　棣　齊
徳　博
　　　右齊地秦始皇二十六年王賁攻齊齊降
房　金　澕　興元　雲　䕫　鼎　澧　辰　黔
安　岳　黄　鄂　復　郢　㐮　峡　歸　施　江
陵　沅　楚　通　泰　楊　奚　滁　濠　和　夀
廬　舒　光　蘄　江　筠　吉　潤　湖　江寜
秀　池　歙　宣　睦　棠　平江　杭　越　明
台　婺　温　處　衢　隋　頴　海　黄　饒　信
洪　䖍　支　撫　潬　衡　道　永　邵　全　郴
漣　陳　漢陽　無為　南康　興國　臨江　南安
太平　廣徳　光化　信陽　建昌　桂陽　武岡
荆門　溪　錦
　　　右楚地秦始皇二十四年王翦破楚虜楚王負
　　　芻二十五年悉定荆江南地降百越之君置㑹
　　　稽郡
西京　孟
　　　右周地赧王五十九年九鼎入秦周遂亡實秦
　　　昭㐮王五十一年按漢志秦地於天官東井輿
　　　鬼之分野也其界自𢎞農故闗以西京兆扶風
　　　馮翊北地上郡西河安定天水隴西南有巴蜀
　　　廣漢犍為武都西有金城武威張掖酒泉燉煌
　　　又西南有䍧牱越嶲益州皆宜屬焉魏地觜觽
　　　參之分野也其界自髙陵江東盡河東河内南
　　　有陳留及汝南之召陵㶏疆新汲西華長平潁
　　　川之武陽偃許傿陵河南之開封中牟陽武酸
　　　棗卷皆魏分也韓地角亢氐之分野也韓分晉
　　　得南陽郡及潁川之父城定陵㐮城潁陽潁隂
　　　長社陽翟郟東接汝南西接引農得新安宜陽
　　　皆韓分也趙地昴畢之分野也趙分晉得趙國
　　　北有信都真定常山中山又得涿郡之髙陽邸
　　　州鄉東有廣平鉅鹿清河河間又得渤海郡之
　　　東平野中邑文安東州成平章武河以北也南
　　　至浮水繁陽内黄斥邱西有太原定㐮雲中五
　　　原上黨上黨本韓之别都逺韓近趙後卒降趙
　　　皆趙分也燕地尾箕分野也燕東有漁陽右北
　　　平遼西遼東西有上谷代郡雁門南得涿郡之
　　　易容城范陽北新城固安涿縣良鄉新昌及勃
　　　海之燕次皆燕分也樂浪𤣥莵亦宜屬焉齊地
　　　虚危之分野也東有淄川東莱琅琊髙宻膠東
　　　南有㤗山城陽北有千乗清河以南勃海之髙
　　　宻髙城重合信陽西有濟南平原皆齊分也楚
　　　翼軫之分野也今之南郡江夏零陵桂陽武陵
　　　長沙及漢中汝南郡盡楚分也周地栁七星張
　　　之分野也今之河南雒陽榖城平隂偃師鞏尉
　　　氏是其分也宗雒邑與宗周通封析東西長而
　　　南北短長短相覆為千里至㐮王以河南賜晉
　　　文公又為諸侯所侵故其分地小
　秦十四郡
衛　懐　孟　開封　鄭　河南　汝　陜　虢　拱
　　　右三川郡(有河洛伊/故曰三川)
晉　絳　慈　隰　觧　河中
　　　右河東郡
洛　相　邢　磁　趙
　　　右邯鄲郡
安　黄　鄂　復　郢　㐮　峡　歸　施　江陵
漢陽　興國　荆門
　　　右南郡
楚　通　泰　揚　真　滁　濠　和　夀　廬　舒
光　蘄　筠　吉　饒　信　洪　䖍　袁　撫　無
為　南康　臨江　南安　髙郵　建昌
　　　右九江郡
江寧　池　歙　宣　太平　廣徳
　　　右鄣郡
常　平江　秀　杭　越　明　台　婺　温　處
衢　潤　湖　睦
　　　右㑹稽郡
潁昌　陳　蔡
　　　右潁川郡
應天　興仁　鄆　濟　單　亳　廣濟
　　　右碭郡
徐　宿　泗
　　　右泗水郡
兖　海　淮陽
　　　右薛郡
博　濮　大名　滑　開徳
　　　右東郡
沂　宻
　　　右琅琊郡
濰　登　萊　青　温　棣　徳　齊　濵
　　　右齊郡
幽　涿　信安　霸　保定　雄　莫　河間　順安
保　永寜　媯　安肅　祁　廣信　易　中山
　　　右上谷郡
檀　葪
　　　右漁陽郡
平
　　　右古北平郡
營
　　　右遼西郡
安東上都䕶
　　　右遼東郡
蔚
　　　右代郡
滄　清　兾　恩　深　真定　永静
　　　右鉅鹿郡
澤　潞　遼　平定　威勝
　　　右上黨郡
代　忻　憲　汾　嵐　石　府　太原　寜化　岢
嵐　火山　保徳　晉寧
　　　右太原郡
勝　單于大都䕶
　　　右雲中郡
豊　安北
　　　右九原郡
雲　應　朔
　　　右雁門郡
麟　延安　丹　防　鄜　銀　夏　綏徳　保安
　　　右上郡
鳯　秦　岷　㑹　鞏　蘭　河　熈
　　　右隴西郡
寜　慶　環　原　涇　渭　宥　靈　西安　鎮戎
徳順　鹽
　　　右北地郡
房　金　洋　興元
　　　右漢中郡
巴　蓬　閬　果　普　昌　瀘　恭　合　忠　萬
廣安　䕫　大寜　開　達　渠　涪　梁山
　　　右巴郡
利　三泉　劍　緜　遂　梓　漢　彭　成都　眉
蜀　邛　雅　嘉　簡　永康　仙井　資　叙　縈
懐安
　　　右蜀郡
鼎　澧　溪　辰　錦　黔　沅　奬　思
　　　右黔中郡
岳　潭　衡　邵　永　道　郴　逵　全　桂陽
　　　右長沙郡
商　華　京兆　同　耀　邠　鳯翔　隴
　　　右内史郡
福　建　泉　南劍　邵武　汀　漳　興化
　　　右閩中郡
潮　梅　循　恵　南雄　廣　韶　英　端　康
新　恩　南恩　賀　封　髙　竇　藤
　　　右南海郡
桂　昭　梧　龔　潯　欎林　融　象　貴　栁
賔　横　邕
　　　右桂林郡
容　化　雷　亷　欽　陸　愛　演　驩　宜　峯
福祿　安南大都䕶
　　　右象郡按秦始皇十七年滅韓十九年滅趙二
　　　十二年滅魏二十四年滅楚二十五年滅燕二
　　　十六年滅齊遂并天下分為三十六郡郡置守
　　　尉監(漢書百官表曰秦郡守掌治其郡有丞/尉掌佐守典武職申卒監御史掌監郡)於
　　　是興師踰江平取百越又置閩中南海桂林象
　　　郡凡四十郡其地西臨洮北沙漠東縈西帶皆
　　　臨大海焉
　輿地廣記卷一
欽定四庫全書
　輿地廣記卷二
　　　　　　　　　　　　宋　歐陽忞　撰
　漢十三郡
晉　絳　慈　隰　阿中　解　懐　衛　河南　孟
陕　虢　汝　鄭　商　京兆　鳯翔　隴　邠　耀
同　華　坊
　　　右司𨽻校尉領京兆扶風馮翊𢎞農河東河内
　　　河南等郡國凡七
宿　蔡　潁　潁昌　應天　亳
　　　右豫州領潁州汝南布郡梁國魯國等郡國凡
　　　五
真定　中山　趙　深　兾　河間　祁　相　磁邢
洺　大名　恩　永寜
　　　右兾州領魏郡鉅鹿常山清河廣平真定中山
　　　信都河間趙國等郡國凡十
開徳　鄆　濟　滑　濮　博　陳　開封　興仁
單　兖　抉　廣濟
　　　右兖州領東郡陳留山陽濟隂㤗山城陽淮陽
　　　東平等郡國凡八
宻　徐　海　沂　楚　泗　通　㤗　淮陽
　　　右徐州領琅琊東淳臨淮泗水楚國等郡國凡
　　　三
徳　濱　棣　青　齊　淄　濰　登　萊
　　　右青州領平原千乗濟南齊郡北海東萊膠東
　　　髙宻菑川等郡國凡九
江陵　峡　歸　復　郢　安　岳　鼎　澧　辰
沅　靖　施　黔　鄂　潭　衡　永　桂　道　郴
韶　全　邵　連　黄　唐　鄧　隨　㐮　均　楊
蘄　光　英　荆門　漢陽　興　桂陽　信陽　光
化　錦　溪　奨　費
　　　右荆州領南陽南郡江夏桂陽武陵零陵廣陵
　　　長沙等郡國凡八
滁　和　真　夀　廬　舒　平江　宣　池　潤
常　湖　杭　睦　越　歙　明　台　處　温　婺
衢　饒　信　江　洪　撫　吉　筠　袁　䖍　福
建　泉　漳　汀　濠　秀　江寜　髙郵　太平
廣徳　南康　南安　臨江　建昌　南劍　邵武
興化　無為　南雄
　　　右揚州領廬江九江㑹稽丹陽豫章六合等郡
　　　國凡六
興元　洋　金　房　達　開　渠　果　閬　巴
蓬　昌　普　恭　涪　合　忠　萬　䕫　利　劍
緜　梓　遂　漢　成都　彭　蜀　邛　雅　黎
嘉　簡　眉　榮　資　瀘　叙　祺　亨　威　茂
文　龍　珍　承　溱　廣安　南平　遵義　大寜
三泉　梁山　懐安　仙井　冨順　長寜　永康
嶲　扶　姚　翼
　　　右益州領漢中廣漢巴郡蜀郡犍為越嶲牂牁
　　　益州等郡國凡八
鳯　階　成　興　涇　慶　渭　原　寜　秦　鞏
熈　河　蘭　湟　㑹　環　岷　鎮戎　懐徳　西
寜　西安　徳順　積石　甘　凉　𤓰　肅　沙
靈　鹽　宥
　　　右凉州領安定北地隴西武陵金城天水武都
　　　張掖酒泉敦煌等郡國凡十
太原　遼　汾　忻　代　嵐　石　憲　澤　潞
延安　鄜　坊　丹　銀　豊　府　麟　威勝　平
定　岢嵐　寜化　火山　保徳　綏徳　保安　晉
寜　雲　應　新　夏　勝　豊　單于
　　　右并州領太原上黨上郡西河朔方五原雲中
　　　定㐮雁門等郡國凡七
雄　霸　滄　清　莫　保　信安　順安　保安
安肅　廣信　蔚　朔　幽　涿　易　檀　薊　媯
平　營　安東
　　　右幽州領涿郡渤海代郡上谷漁陽右北平遼
　　　西遼東廣陽樂浪𤣥莵等郡國凡十一
廣　循　賀　昭　封　端　新　康　恵　容　邕
象　融　梧　藤　龔　潯　貴　栁　賔　横　化
髙　雷　欽　亷　瓊　峯　愛　驩　陸　長　演
　林　景山　潮　梅　南恩　欎林　昌化　萬安
朱崖　福祿　安南
　　　右交州領南海欎林倉梧交阯合浦九真日南
　　　等郡國凡七始皇罷侯置守郡縣天下漢興以
　　　秦地太大更加置郡國至武帝攘却胡越開地
　　　斥境改雍曰凉改梁曰益又置徐州復禹舊號
　　　置交阯(初為交阯/後為交州)朔方(初為朔方/後為并州)凡十三州部
　　　刺史而不常所理至哀平之際新置郡國六十
　　　三與秦四十合一百三焉
晉　絳　慈　隰　河中　解　懐　衛　孟　河南
陜　虢　汝　鄭　商　京兆　鳯翔　隴　邠　耀
同　華　坊　宿　蔡　潁　潁昌　應天　拱　亳
開徳　鄆　濟　滑　濮　博　陳　開封　興仁
廣濟　單　徳　濵　棣　青　齊　淄　濰　登
萊　宻　徐　兊　海　沂　泗　淮陽　成　涇
慶　渭　鎮戎　原　懐忠　寜　秦　鞏　熈　積
石　河　西安　西寜　蘭　湟　㑹　真定　中山
趙　深　兾　河間　祁　保　莫　相　磁　邢
洺　大名　恩　雄　霸　信安　永寜　順安　保
定　安肅　廣信　滄　清　永静　太原　遼　威
勝　平定　汾　忻　代　嵐　石　憲　澤　潞
岢嵐　寜化　火山　保徳　楊　髙郵　楚　通
㤗　滁　真　夀　廬　黄　光　郢　㐮　唐　鄧
隨　均　金　房　延安　鄜　丹　□　岷　麟
府　綏徳　銀　豊　徳順　坊　保安　晉寜　無
為　甘　凉　𤓰　肅　沙　蔚　朔　幽　涿　易
檀　葪　媯　平　營　雲　應　新　豐　夏　宥
靈　鹽　安東　單于
　　　右魏地
江陵　荆門　峡　歸　岳　漢陽　鼎　澧　辰
沅　靖　施　黔　鄂　興國　潭　衡　永　桂
道　郴　桂陽　韶　全　邵　連　信陽　光化
和　蘄　舒　平江　宣　太平　池　廣徳　潤
常　湖　杭　睦　越　歙　明　合　處　温　婺
衢　饒　信　江　洪　撫　吉　筠　袁　䖍　南
康　南安　臨江　建昌　福　建　南劍　泉　漳
汀　邵武　興化　廣　循　賀　昭　封　端　新
康　南恩　南雄　英　恵　容　邕　象　融　梧
藤　龔　潯　貴　栁　宜　巖　賔　横　化　髙
欎林　雷　欽　亷　瓊　昌化　萬安　朱崖　峯
愛　驩　陸　福祿　長　湯　演　林　景　山
瀼　田　環　寵　潮　梅　安南　錦　溪　奨
費
　　　右吴地
興元　鳯　階　興　洋　達　開　渠　廣安　果
閬　巴　蓬　昌　普　恭　南平　涪　合　忠
梁山　萬　䕫　大寜　利　三泉　劍　緜　梓
遂　漢　成都　彭　蜀　邛　雅　黎　嘉　簡
懐安　眉　仙井　榮　資　瀘　叙　冨順　永康
祺　亨　威　茂　又　龍　珍　遵義　承　溱
長寜　嶲　松　扶　翼　真　姚
　　　右蜀地漢末三國並起魏氏據中原都洛有州
　　　十二(司𨽻理河南豫理譙兖理武威青理臨淄/徐理彭城凉理分凉置秦理上邽兾理鄗)
　　　(幽理葪并理晉陽楊/理夀春雍理京兆)有郡國六十八東自廣陵
　　　(揚州張/遼鎮之)夀春(青州毋邱儉諸/葛誕皆鎮之)合肥(今廬江郡/滿寵鎮之)沔
　　　口(今濮陽郡建安十五年/文聘為江夏太守鎮焉)重兵以備吴西自隴
　　　西(渭/州)南安(隴西/縣)祁山(今同/谷郡)漢陽(今天/水郡)陳倉(今鳳/翔府)
　　　重兵以備蜀蜀主全制巴蜀都成都置益(理成/都)
　　　梁(理漢/中)二州有郡二十二以漢中(今興元府蒋/琬姜維皆鎮)
　　　(之/)興勢(今洋川郡/王平鎮之)白帝(今雲/安郡)為重鎮吴王北據
　　　江南都鄂後遷建業盡海置交(埋龍/編)廣(理番禺/今南海)
　　　(郡/)荆(理南郡今/江陵府)郢(理江夏/今郡)揚(理建業今/丹陽郡)五州有
　　　郡四十三以建平(今巴東/東郡)陵(今夷陵郡陸遜/陸抗並鎮之)樂
　　　郡(今江陵松/滋縣東)南郡(今江/陵郡)巴邱(今巴陸郡魯肅/孫松並鎮之)夏
　　　口(今江夏郡/孫慎鎮之)武昌(今江/夏郡)皖郡(今同安郡諸/葛恪屯此)牛渚
　　　圻(今宣城郡/當塗縣)濡須塢(今厯陽縣西/南百八十里)為重鎮其後
　　　得沔口(孫權嘉禾後陸/遜諸葛恪屯守)邾城(今齊安郡東西界/臨江興江夏武昌)
　　　(相/對)廣陵自三國鼎立更相侵伐互有勝負疆境
　　　之外彼此不常纔得遽失則不暇存今畧紀其
　　　久經屯守及要害之地焉(其守将亦略紀其知/名者餘不可徧舉)
　晉十九道
河南　汝　鄭　虢　陜　華　商　隰　慈　晉
絳　解　河中　衛　懐　洺　大名　磁　相　開
徳　孟
　　　右司州領河南滎陽𢎞農上洛平陽河東汲郡
　　　河内廣平陽平魏郡頓邱等郡國凡十二
開封　濮　􁌇　廣濟　興仁　鄆　單　拱
　　　右兖州領陳留濮陽濟陽髙平任城東平濟北
　　　㤗山等郡國凡八
　　　庸建平宜陽南平武陵天門長沙衡陽湘東零
　　　陵邵陵桂陽武昌安武等郡國凡二十二
江寜　潤　池　宣　滁　濠　夀　舒　廬　洪
和　常　平江　秀　杭　睦　湖　越　明　汀
婺　衢　歙　合　福　建　泉　漳　江　撫　筠
饒　信　䖍　温　處　太平　廣徳　無為　南劍
邵武　建昌　興化　臨江　南安
　　　右揚州領丹陽宣城淮南廬江毘陵吴郡吴興
　　　㑹稽東陽新安臨海建安晉安豫章臨川鄱陽
　　　廬陵南康等郡國凡十八
蘭　凉　甘　肅　沙　𤓰　積石　河　西寜　湟
㑹　伊
　　　右凉州領金城西平武威張掖西郡酒泉敦煌
　　　西海等郡國凡八
京兆　鳯翔　同　隴　邠　涇　原　耀　渭　寜
靈　環　鎮戎　徳順
　　　右雍州領京兆馮翊扶風安定北地始平新平
　　　郡國凡七
熈　岷　秦　鳯　興　階　文　龍　成　鞏
　　　右秦州領隴西南安天水畧陽武都隂平等郡
　　　國凡六
富順　資　仙井　榮　嘉　眉　彭　成都　蜀
卭　威　茂　黎　雅　瀘　昌　普　簡　懐安
叙　永康　長寜　遵義　嵩　翼　松　溱　珍
西髙　承　亨
　　　右益州領蜀郡犍為汶山漢嘉江夏朱提越嶲
　　　牂牱等郡國凡八
劍　緜　洋　興元　漢　遂寜　潼川　忠　合
恭　涪　蓬　達　渠　廣安　閬　果　大寜　䕫
開　梁山　萬　巴　南平　利　三泉
　　　右梁州領漢中梓童廣漢新都涪陵巴郡巴西
　　　漢昌巴東等郡國凡九
姚
　　　右寜州興古建寜永昌凡三郡
幽　涿　易　檀　葪　媯　平　蔚　安肅　廣信
　　　右幽州領范陽燕國北平上谷廣宻代郡遼西
　　　郡凡七
安東上都䕶府
　　　右平州領昌黎遼東樂浪𤣥莵帶方等郡國凡
　　　五
雷　欽　㢘　瓊　峯　愛　驩　陸　福祿　長
湯　演　林　景　山　容　安南
　　　右交州領合浦交趾新昌武平九真九徳日南
　　　等郡國凡八
韶　連　梅　潮　廣　循　封　端　新　康　南
恩　南雄　英　惠　桂　融　邕　象　賀　昭
梧　藤　龔　潯　貴　栁　巖　賔　横　化　髙
欎林
　　　右廣州領南海臨賀始安始興蒼梧欎林桂林
　　　髙凉髙興寜浦凡十郡晉武帝太康元年平吴
　　　分為十九州部置司州理洛陽兖理廪邱(今濮/陽郡)
　　　(雷澤/縣)荆河理項(今淮陽/郡項城)兾理房子(今趙/郡縣)井理晉
　　　陽青理臨淄徐理彭城荆初理㐮陽後理江陵
　　　揚初理夀春後理建業凉理武威分三輔為雍
　　　理京兆分隴山之西為秦理上邽益理成都分
　　　巴漢之地為梁理南鄭分雲南為寜理雲南幽
　　　理涿分遼東為平理昌黎(今安/東府)交理昌編(今安/南府)
　　　分合浦之北為廣理番禺又増置郡國二十有
　　　一凡州百五十有六縣千百有九以為冠帶之
　　　國盡秦漢之土及永嘉南渡境宇殊狭九州之
　　　地有其一焉初元帝命祖逖鎮雍邱(今陳/留郡)逖死
　　　北境日促於是荆豫青兖四州及徐州之半䧟
　　　劉曜石勒以合肥(戴若思/鎮之)淮隂(今山陽郡/劉遐鎮之)夀陽
　　　(今夀春郡/祖約鎮之)泗口(今泗州劉/隗鎮之)角城(今泗/州)為重鎮成
　　　帝時都守将退屯㐮陽(今穀/城縣)穆帝時平蜀國復
　　　梁益之地又遣軍西入闗至灞上再北伐一至
　　　洛陽一至枋頭所得郡縣軍旅又失洎苻堅東
　　　平慕容暐西南陷蜀漢西北冦姑臧則漢水長
　　　淮以北悉為堅有及堅敗再復梁益青徐兖荆
　　　河司之地其後青兖陥於慕容徳荆河司陥於
　　　姚興以彭城為北境藩扞(朱序/鎮之)後益梁又陥於
　　　譙縱每因劉石苻姚攘亂之際則進兵屯戍在
　　　於漢中㐮陽彭城然大抵上明(今江陵/松滋縣)江陵夏
　　　口武昌合肥夀陽淮隂甞為晉氏鎮守義熈以
　　　後又復青兖司荆河梁益之地而政移於宋矣
　
　
　
　
　
　
　
　
　
　
　
　
　
　
　
　輿地廣記卷二
欽定四庫全書
　輿地廣記卷三
　　　　　　　　　　　　宋　歐陽忞　撰
　唐十五道採訪使
　　闗内道
京兆　華　同　商　鳯翔　邠
　　　右京畿採訪使治京城内
隴　涇　原　渭　武　威(今定/安)雄(今/廢)寜　慶　鄜
丹　延(亦今/延安)靈　㑹　鹽　夏　綏(今綏/徳)宥　麟　勝
豐　單于大都䕶　安北大都䕶　鎮北大都䕶
　　　右闗内採訪使以京官領
　　河内道
河南　汝
　　　右都䕶採訪使治東都城内
陜　虢　滑　鄭　潁　許(今潁/昌)陳　蔡　汴(今開/封)宋
(今應/天)亳　徐　泗　濠　宿　鄆　齊　曹(今興/仁)濮
青　淄　登　萊　棣　兖　海　沂　宻
　　　右河南採訪使治汴州
　　河東道
河中　晉　絳　慈　隰　太原　汾　沁(今威/勝)遼
嵐　憲　忻　代　雲　朔　蔚　武(今毅/州)新　潞
澤
　　　右河東採訪使治河中
　　河北道
孟　懐　魏(今大/名)博　相　衛　貝(今恩/州)澶(今開/徳)刑
洺　恵(今磁/州)鎮(今真/定)兾　深　趙　滄　景(今永/静)徳
定(今中/山)易　涿　幽　瀛(今河/間)莫　平　媯　檀　葪
營　安東上都䕶
　　　右河北採訪使治魏州
　　山南道
江陵　峡　歸　䕫　澧　朗(今鼎/州)忠　涪　萬　㐮
泌(今唐/州)隋　鄧　均　房　復　郢　金
　　　右東道採訪使治㐮州
興元　洋　利　鳯　興　成　文　扶　集(今/廢)壁(今/廢)
巴　蓬　通(今達/州)開　閬　果　渠
　　　右西道採訪使治梁州
　　隴右道
秦　河　渭(今鞏/州)鄯(今湟/州)蘭　臨(今臨/州)階　洮　岷
廓　疊　石　凉　沙　𤓰　甘　肅　伊　西　西
大都䕶　北庭大都䕶
　　　右隴右採訪使治鄯州
　　淮南道
揚　楚　滁　郵　夀　廬　舒　光　蘄　安　黄
信(今信/州)
　　　右淮南採訪使治揚州
　　江南道
潤　昇(今江/寜)常　蘓(今平/江)湖　杭　睦　越　明　衢
處　婺　温　台　福　建　泉　汀　漳
　　　右東道採訪使治蘇州
宣　歙　池　洪　江　鄂　岳　饒　䖍　吉　袁
信　撫　漳　衡　永　道　郴　邵
　　　右西道採訪使治洪州
黔　辰　錦　施　叙(今沅/州)奬　夷(今永/州)播　思　費
南(今南/平)溪　溱
　　　右黔中採訪使治黔中
　　劍南道
成都　彭　(闕/)　溪　嘉　眉　卭　簡　資　嶲
(闕/)　黎　茂　翼　維(今威/州)戎(今叙/州)姚　松　當　悉
静　柘　恭　保(今棋/州)真　霸　乾　梓　遂　緜
劍　合　龍　普　渝(今恭/州)陵(今仙/井)榮　昌　瀘　保
寜都䕶(今/廢)
　　　右劍南採訪使治益州
　　嶺南道
廣　韶　循　潮　康　瀧(今/廢)端　新　封　潘(今/廢)春
(今/廢)勤(今/廢)辯(今/廢)髙　恩(今南/恩)雷　崖(今/廢)瓊　振　儋(今昌/化)
萬安　邕　澄(今/廢)賔　横　潯　巒(今/廢)貴　龔　象
藤　巖　宜　瀼　籠　田　環　桂　梧　賀　連
栁　富(今/廢)昭　蒙(今/廢)嚴(今/廢)融　思唐(今/廢)古　容　牢(今/廢)
白(今/廢)順(今/廢)繡(今/廢)欎林　黨(今/廢)竇(今/廢)禺(今/廢)亷　義(今/廢)安南
中都䕶　陸　峯　愛　驩　長　福祿　芝(今/廢)武峩
(今/廢)演　武安(今/廢)湯
　　　右嶺南採訪使治廣州按唐志云自秦變古始
　　　郡縣天下下更漢晉分裂為南北至隋滅陳天
　　　下始合為一乃改周為郡依漢制置太守以司
　　　𨽻刺史相統治唐興髙祖改郡為州太守為刺
　　　史又置都督府以治之然天下初定權置州郡
　　　頗多太宗元年始命併省又因山川形便分天
　　　下為十道一曰闗内二曰河南三曰河東四曰
　　　河北五曰山南六曰隴右七曰淮南八曰江南
　　　九曰劍南十曰嶺南至十三年定簿凡州府三
　　　百五十八縣一千五百五十一明年平髙昌又
　　　増州二縣六其後北殄突厥頡利西平髙昌北
　　　踰隂山西抵大漢其地東極海西至焉耆南盡
　　　林州南境北接臨延陀界開元二十一年又因
　　　十道分山南江南為東西道増置黔中道及京
　　　畿都畿置十五採訪使檢察如漢制刺史之職
　　　天寳盗起中國用兵而河西隴右不守䧟於吐
　　　蕃至大中咸通始復隴右乾符以後天下大亂
　　　至於唐亡然唐之盛時開元天寳之際東至安
　　　東西至安西南至日南北至單于府盖南北如
　　　漢之盛東不及而西過之
　唐藩鎮
貝　博　魏　相　磁　洺　衛
　　　右魏博傳五世至田𢎞正入朝十年復亂更四
　　　姓傳十世有州七
恒　兾　深　趙
　　　右成徳更二姓傳五世至王承元入朝眀年王
　　　庭凑反傳六世有州四
幽　涿　營　瀛　莫　平　葪　媯　檀
　　　右盧龍更二姓傳五世至劉總入朝六月朱克
　　　融反傳十二世有州九
淄　青　齊　海　登　莱　沂　宻　曹　濮　兖
鄆
　　　右淄青傳三世而滅有州十二
滄　景　徳　棣
　　　右滄景傳三世至程灌入朝十六年而李全畧
　　　有之至其子同㨗而滅有州四
汴　潁　宋　亳
　　　右宣武傳四世而滅有州四
申　光　蔡
　　　右彰義傳三世而滅有州三
邢　汾　晉　澤　潞
　　　右澤潞傳三世而滅有州五按唐賛云安史亂
　　　天下至肅宗大難畧平君臣皆幸安故𤓰分河
　　　北地付授叛将䕶養孽萌以成禍根亂人乗之
　　　遂擅署吏以賦稅自私不朝獻於庭效戰國肱
　　　髀相依以土地傳子孫脅百姓加鋸其頸利怵
　　　逆汙遂使其人自視猶羌狄然一冦死一賊生
　　　訖唐亡百餘年卒不為王土
　五代
　　梁有州七十八
汴　洛(都/)雍　兖　沂　宻　青　淄　齊　棣　登
莱　徐　宿　鄆　曹　濮　宋　亳　單　潁　陳
蔡　許　汝　鄭　滑　㐮　均　房　鄧　隨　郢
唐　復　安　申　蒲　孟　懐　晉　絳　浹　虢
華　商　同　耀　邠　寜　慶　衍　鄜　坊　丹
延　夏　銀　綏　宥　靈　鹽　魏　博　貝　衛
澶　相　邢　洺　磁　鎮　兾　深　趙　易　祁
定
　　唐有州一百二十三
汴　洛(都/)雍　兖　沂　宻　青　淄　齊　棣　登
萊　徐　宿　鄆　曹　濮　宋　亳　單　潁　陳
蔡　許　汝　鄭　滑　㐮　均　房　鄧　隨　郢
唐　復　安　申　蒲　孟　懐　晉　絳　陜　虢
華　商　同　耀　寜　慶　衍　鄜　坊　丹　延
夏　銀　綏　宥　靈　鹽　岐　隴　涇　原　渭
武　秦　成　階　鳯　乾　魏　博　貝　衛　澶
相　邢　洺　磁　鎮　冀　深　趙　易　祁　定
滄　景　徳　瀛　莫　幽　涿　檀　葪　順　營
平　蔚　朔　雲　應　新　媯　儒　武　忻　代
嵐　石　憲　麟　府　并　汾　慈　隰　澤　潞
沁　遼
　　晉有州一百九
汴　洛(都/)雍　兖　沂　宻　青　淄　齊　棣　登
萊　徐　宿　鄆　曹　濮　宋　亳　單　潁　陳
蔡　許　汝　鄭　滑　㐮　均　房　金　鄧　隨
郢　唐　復　安　申　蒲　孟　懐　晉　絳　陕
虢　華　商　同　耀　邠　寧　慶　衍　威　鄜
坊　丹　延　夏　銀　綏　宥　靈　鹽　岐　隴
涇　原　渭　武　秦　成　階　鳯　乾　魏　博
貝　衛　澶　相　邢　洺　磁　鎮　兾　深　趙
易　祁　定　滄　景　徳　忻　代　嵐　石　憲
麟　府　并　汾　慈　隰　澤　潞　沁　遼
　　漢有州一百六
汴　洛(都/)雍　兖　沂　宻　青　淄　齊　棣　登
萊　徐　宿　鄆　曹　濮　宋　亳　單　潁　陳
蔡　許　汝　鄭　滑　㐮　均　房　金　鄧　隨
郢　唐　復　安　申　蒲　孟　懐　晉　絳　陜
虢　華　商　同　耀　解　邠　寜　慶　衍　威
鄜　坊　丹　延　夏　銀　綏　宥　靈　鹽　岐
隴　涇　原　渭　武　乾　魏　博　貝　衛　澶
相　邢　洺　磁　鎮　冀　深　趙　易　祁　定
滄　景　徳　忻　代　嵐　石　憲　麟　府　并
汾　慈　隰　澤　潞　沁　遼
　　周有州一百一十八
汴　洛(都/)雍　兖　沂　宻　青　淄　齊　棣　登
萊　徐　宿　鄆　曹　濮　濟　宋　亳　單　潁
陳　蔡　許　汝　鄭　滑　㐮　均　房　金　鄧
隨　郢　唐　復　安　申　蒲　孟　懐　晉　絳
陜　虢　華　商　同　耀　解　邠　寜　慶　威
鄜　坊　丹　延　夏　銀　綏　宥　靈　鹽　岐
隴　涇　原　渭　秦　成　階　鳯　乾　魏　博
貝　衛　澶　相　邢　洺　磁　鎮　冀　深　趙
易　祁　定　滄　徳　濱　瀛　莫　雄　霸　府
慈　隰　澤　潞　楊　楚　泗　滁　和　光　黄
舒　蘄　廬　夀　海　㤗　濠　通
　　　右按五代史職方考云唐自僖昭以來日益割
　　　裂梁初天下别為十一南有吴浙荆湖閩漢西
　　　有岐蜀北有燕晉(劉仁恭稱燕李克用稱晉李/茂貞稱岐錢鏐稱吴越楊行)
　　　(宻稱吴王審知稱閩馬殷稱楚王建/稱蜀髙季興稱南平劉隐稱南漢)而朱氏所有
　　　七十八州以為梁(朱/温)荘宗初起并代取幽滄有
　　　州三十五其後又取梁魏博等十六州(魏博貝/衛澶相)
　　　(邢洺磁鎮兾/深趙易祁定)合五十一州以滅梁岐王稱臣又
　　　得其州七(岐隴涇原/渭武乾)同光破蜀已而復失惟得
　　　秦鳯階成四州而營平四州陷於契丹其増置
　　　之州一(寰/)合一百二十三州以為唐(荘宗李充/用之子)
　　　石氏入立獻十有六州於契丹(瀛莫幽涿檀薊/順蔚湖雲應新)
　　　(媯儒/武寰)而得蜀金州又増置之州一(威/)合一百九
　　　州以為晉(石敬/塘)劉氏之初秦鳯階成復入於蜀
　　　隠帝時増置之州一(解/)合一百六州以為漢(劉/暠)
　　　郭氏代漢十州入於劉旻(沂代嵐石憲/麟并汾沁遼)世宗取
　　　秦鳯階成瀛莫及淮南十四州(揚楚泗滁和光/黄舒蘄廬夀海)
　　　(㤗/濠)又増置之州五(濟溪雄/霸通)而廢者三(衍武/景)合一
　　　百一十八州以為周(郭/威)宋興因之此中國之大
　　　畧也其餘外屬者强弱相并不常其得失至於
　　　周末閩已先亡(閩有州五建汀漳泉入/於石晉福入於吴越)而在者
　　　七國自江以南二十一州(潤常宣歙鄂昇池饒/信江洪撫袁吉䖍筠)
　　　(建汀劍/漳泉)為南唐(晉天福二年吴楊溥遜位於徐/知誥知誥改姓李名昇號南唐)
　　　自劍以南及山南西道四十六州(益漢彭蜀緜/眉嘉劍梓遂)
　　　(果閬普陵資滎簡卭黎雅維茂文龍黔施䕫忠/萬興利開通涪渝瀘合昌巴蓬集壁渠戍梁洋)
　　　為蜀(前蜀王建梁時稱帝於成都建死子衍立/唐莊宗同光三年衍降孟知祥鎮成都明)
　　　(宗時封蜀/王為後蜀)自湖南北十州為楚(潭衡豊朗岳/道永卲全辰)自
　　　浙東西十三州為吳越(福杭越蘇湖温台/明處衢婺睦秀)自嶺
　　　南北四十七州為南漢(融郴連昭宜桂賀梧䝉/嚴富栁象容邕端康封)
　　　(恩春新髙竇雷化韶藤白廣欽亷横賔潯/忠欎林英雄瓊崖儋萬安羅潘勤瀧辨)自太
　　　原以北十州為東漢(劉/旻)而荆歸峡三州為南平
　　　合中國所有二百六十八州而軍不在焉
　輿地廣記卷三
欽定四庫全書
　輿地廣記卷四
　　　　　　　　　　　　宋　歐陽忞　撰
　皇朝郡國
　　四京
東京　西京　南京　北京
　　京東東路
青　宻　齊　沂　登　萊　濰　淄　淮陽
　　京東西路
兖　徐　拱　興仁　鄆　濟　單　濮　廣濟
　　京西南路
㐮　鄧　隨　金　房　均　郢　唐　光化
　　京西北路
潁昌　鄭　滑　孟　蔡　陳　潁　汝　信陽
　　河北東路
開徳　河間　滄　冀　博　棣　莫　雄　霸　徳
濵　恩　清　永靜　信安　保定
　　河北西路
真定　相　中山　邢　懐　衛　洺　深　磁　祁
趙　保　安肅　永寜　廣信　順安
　　河北路化外州
安東上都䕶　幽　涿　易　檀　葪　媯　平　營
　　陜西永興軍路
京兆　河中　陜　延安　同　華　耀　邠　鄜
解　慶　虢　商　寜　坊　丹　環　銀　綏徳
保安
　　陜西秦鳯路
鳯翔　秦　涇　熈　隴　成　鳯　岷　渭　原
階　河　蘭　鞏　㑹　西安　西寜　湟　廓　洮
鎮戎　徳順　懐徳　積石
　　陜西路化外州
安西大都䕶　北庭大都䕶　靈　夏　凉　沙　𤓰
鹽　勝　西　伊　甘　肅　疊　宕　豐　宥
　　河東路
太原　潞　晉　府　麟　絳　代　隰　慈　忻
汾　澤　憲　嵐　石　遼　豐　威勝　平定　岢
嵐　寜化　火山　保徳　晉
　　河東路化外州
單于大都䕶　安北大都䕶　鎮北大都䕶　雲　應
新　蔚　朔　寰　儒　毅
　　淮南東路
揚　亳　宿　楚　海　㤗　泗　滁　真　通　髙
郵
　　淮南西路
夀　廬　蘄　和　舒　濠　光　黄　無為
　　西浙路
杭　越　平江　潤　湖　婺　明　常　温　台
處　衢　睦　秀
　　江南東路
江寜　宣　歙　江　池　饒　信　太平　南康
廣徳
　　江南西路
洪　䖍　吉　袁　撫　筠　興國　南安　臨江
建昌
　　荆湖南路
潭　衡　道　永　郴　邵　全　武岡　桂陽
　　荆湖北路
江陵　鄂　安　復　鼎　澧　峡　岳　歸　辰
沅　靖　漢陽　荆門
　　荆湖北路化外州
錦　奨　溪
　　成都府路
成都　眉　蜀　彭　緜　漢　嘉　卭　黎　雅
茂　簡　威　祺　亨　永康　仙井
　　成都府化外州
松　當　悉　静　恭　柘　翼　真　乾　姚　嶲
　　梓州路
梓　遂　果　資　普　昌　叙　瀘　合　榮　渠
懐安　廣安　長寧　富順
　　利州路
興元　利　洋　閬　劍　巴　文　興　蓬　龍
三泉
　　利州路化外州
扶
　　䕫州路
䕫　黔　達　施　忠　萬　開　涪　恭　珍　承
溱　梁山　南平　遵義　大寜
　　䕫州路化外州
費　西髙
　　福建路
福　建　泉　南劍　汀　漳　邵武　興化
　　廣南東路
廣　韶　循　潮　連　封　端　新　康　南恩
梅　南雄　英　恵
　　廣南西路
桂　容　邕　融　象　賀　昭　梧　藤　龔　潯
貴　栁　宜　賔　横　化　髙　雷　欽　欎林
亷　瓊　昌化　萬安　朱崖
　　廣南路化外州
安南大都䕶　峯　瀼　巖　田　愛　驩　陸　福
祿　長　湯　演　林　景　山　環　籠　古
　
　
　
　
　輿地廣記卷四
欽定四庫全書
　輿地廣記卷五
　　　　　　　　　　　　宋　歐陽忞　撰
　　四京
東京開封府今治開封祥符二縣春秋時為衛陳鄭三
國之境戰國時属魏秦属三川郡漢属陳留河南頴川
淮陽郡東漢改淮陽為陳國晉屬陳留滎陽𨽻川元魏
屬陳留許昌東魏分置開封郡兼立梁州北齊罷開封
郡後周改梁州為汴州陪開皇初罷陳留郡大業初罷
汴州分入滎陽等郡唐武徳四年復立汴州開元中為
河南採訪使治所興元元年自宋州徙宣武軍於此以
劉𤣥佐為節度使梁以州建國升為東京開封府後唐
復為汴州宣武軍晉復升為東京開封府漢周及皇朝
因之今縣十四
赤開封縣二漢屬河南郡晉屬榮陽郡東魏置開封郡
北齊郡郡廢隨屬榮陽郡唐武徳四年屬汴州正觀元
年省延和元年新浚儀尉氏復置移在郭下與浚儀分
治有汴河葢古茛蕩渠也首受黄河水隋煬帝開浚以
通江淮漕運兼引汴水亦曰通濟渠皇朝元豐中導洛
通入謂之清汴有惠民河浚溝其地則衛詩所謂浚郊
浚都者也有蓬池亦曰逢澤故衛國之匡地竹書紀年
云梁惠王發逢忌之藪以賜民即此唐天寳元載更名
福源地禁漁採有沙海戰國策顔率言大梁之君臣欲
得九鼎謀於沙海之上在此蓼堤梁孝王築東至睢陽
長三百里有吹臺今曰繁臺本晉師曠作之梁孝王増
築焉
赤祥符縣本大梁魏惠王所築惠王六年自安邑徙都
于此故亦曰梁惠王竹書紀年云惠王為大溝于此郛
以行圃田之水縣北有浚水像而儀之故謂之浚儀秦
始皇二十三年攻魏引河水灌地而拔之二漢屬陳留
郡晉及後魏因之東魏兼立梁州後周改為汴州隋開
皇初郡罷大業初州罷屬榮陽郡隋末浚儀故縣為李
密所陷縣人王要漢師豪族置縣于今所而自為令唐
髙祖因立汴州以要漢為刺史武徳四年移縣于州北
正觀元年復移州西皇朝大中祥符二年更名有夷門
山夷門者大梁城之東門也魏人侯嬴抱闗于此有蔡
河葢古琵琶溝也有廣濟河金水河有寒泉阪衛詩所
謂爰有寒泉在浚之下
畿尉氏縣古獄官曰尉氏此本鄭獄官尉氏之邑二漢
屬陳留郡晉及元魏因之東魏屬開封郡北齊省隋開
皇六年復置屬穎川郡唐武徳四年置洧州正觀元年
州廢汴州有惠民河長明溝三亭岡魏范睢與秦使王
稽期于三亭之南即此有制澤陂左傳注榮陽宛陵縣
東有制澤亦一宛陵地也
畿陳留縣留本鄭邑後為陳所並故曰陳留有莘城國
語謂之莘墟漢武帝元狩元年置陳留郡晉為陳留國
治小黄而省陳留縣隋開皇十六年復置屬梁郡唐屬
洧州小黄縣漢髙帝於此兵敗母時兵死後招魂𦵏號
昭靈后其處曰小黄園漢亦曰小黄縣故城在縣東北
二漢屬陳留郡晉及元魏因之北齊省有皇恒山狼丘
汴河睢溝其水首受莨蕩水東入泗
畿雍丘縣故杞國姒姓周武王封禹後東樓公先春秋
時徙魯東北二漢屬陳留郡曹操圍張超于此城晉亦
屬陳留東晉祖逖鎮此以禦石勒元魏置陽夏郡隨開
皇初郡廢十六年置杞州大業初州廢屬梁郡唐武徳
四年復置杞州正觀元年州廢屬汴州圉廢鎮本漢圉
縣屬睢陽國故城在東南翟義興兵王莽遣孫建擊之
于圉地義師大敗積尸萬數立為京觀東漢及晉屬陳
留郡元魏屬陽夏郡北齊省隋開皇六年復置曰圉城
屬梁郡唐正觀元年省漢外黄縣故城在東二漢屬陳
留郡晉屬陳留國元魏省北齊復置隋屬濟陰郡唐正
觀元年省有葵邱齊桓公㑹諸侯于此
畿封丘縣古封父之國左傳所謂周以封父之繁弱賜
魯是也二漢屬陳留郡晉及元魏因之北齊省隋開皇
十六年復置屬東郡唐屬汴州亦漢平丘縣地有黑山
白溝河封丘臺期城黄池吳王夫差㑹諸侯于此
畿中牟縣趙襄子時佛肸以中牟叛置鼎于庭不與已
者烹之趙獻侯自耿徙此二漢屬河南郡晉及元魏屬
滎陽郡東魏置廣武郡隋開皇初郡廢改中牟曰内牟
屬鄭州十八年改内牟曰圃田唐武徳三年復曰中牟
亦屬鄭州梁開平元年來屬後唐同光初還之晉天福
中復來屬北十二里有中牟臺是為官渡城曹公袁紹
相持之所有圃田澤為豫州之藪有汴河鄭河
畿陽武縣兩漢屬河南郡晉元魏屬滎陽郡東魏屬廣
武郡隋唐屬鄭州梁開平元年來屬有博浪沙張良擊
秦始皇之所有黑陽山黄河汴河白溝
畿酸棗縣戰國時嘗為韓所都刺客聶政為􁀞陽嚴仲
子殺韓相俠累于此秦拔魏置縣漢因之以其地多酸
棗因以為名屬陳留郡東漢晉因之元魏屬東都北齊
省隋開皇六年復置屬滎陽郡唐屬滑州梁開平元年
來屬唐同光初還之晉天福中復來屬有土山黄河金
堤漢文帝時河決金堤即此有酸棗臺有延津袁紹渡
津南立壁以拒曹公紹將淳于瓊宿烏巢在縣東為曹
公所襲破之于此
畿長垣縣本衛之匡邑孔子畏于匡者故城在今縣南
春秋㑹于匡即此地二漢為長垣縣屬陳留郡晉屬陳
留國元魏屬東都隋開皇十六年改曰匡城屬滑州唐
因之梁復曰長垣來屬後唐又曰匡城皇朝復為長垣
有􁀞水刁河漢長羅縣故城在東北古蒲邑在此子路
為之宰
畿東明縣本漢東昏縣屬陳留郡王恭改曰東明東漢
復曰東昏後省為東明鎮皇朝建隆四年升為縣濟陽
鎮本濟陽縣二漢屬陳留郡南頓君為令生光武于縣
舎晉屬陳留郡元魏屬陽夏郡隋屬濟陰郡唐正觀元
年省入宛句皇朝建隆四年來屬
畿扶溝縣縣有扶亭又有洧水溝故以為名漢屬淮陽
國東漢屬陳留郡晉省元魏復置東魏屬許昌郡隋屬
頴川郡唐屬許州梁開平元年來屬漢新汲縣故城在
西本鄭之曲洧左傳諸侯伐鄭自祁童至于曲洧是也
畿鄢陵縣本鄭地春秋鄭伯克段于鄢即此戰國謂之
安陵二漢屬頴川郡晉元魏因之東魏屬許昌郡北齊
省隋開皇七年復置屬許州十六年置許州大業初州
縣廢屬頴川郡唐屬許州梁開平元年來屬後唐同光
初還之晉天福中復來屬有祁耶山洧水白亭
畿咸平縣漢為陳留扶溝二縣地後為通許鎮皇朝咸
平五年外為咸平縣有牛首城春秋諸侯伐鄭師于牛
首有裘亭
西京河南府周武王克商定鼎于郟鄏成王卜澗水東
瀍水西而作洛邑謂之王城今皇城是也又卜瀍水東
而作下都以遷商頑民謂之成周今洛陽故城是也平
王避犬戎之難乃自豐東遷而居王城至敬王與子朝
爭立子朝據王城于是晉魏舒合都侯之大夫城成周
以居敬王至考王封弟桓公于河南以續周公之官職
其後遂為西周即王城也桓公之孫惠公又封少子于
鞏號為東周王赧時東西周分治王赧徙居西周秦滅
二周置三川郡謂伊洛河也秦亡項羽立瑕丘申陽為
河南王漢髙帝取之置河南郡亦屬𢎞農頴川帝始欲
都此感奉春君之言而止光武中興都雒邑置河南尹
兼置司隸魏晉因之兼置司州後為劉聰所陷東晉末
頴川劉裕再克河洛建置郡府終不能有後魏孝文乃
代徙(闕/)　　　置河南尹並司州東魏置洛州北齊後
周及隋皆因之大業初年作新都改曰豫州三年復為
河南郡唐平王世充置洛州顯慶二年升為東都開元
元年改為河南府天寳元年曰東京梁唐晉漢周常以
為都梁開平元年改為西京後唐為洛京晉為西京漢
周及皇朝皆因之今縣十五
赤河南縣古郟鄏地周武王遷鼎成王卜宅是為王城
平王東遷居之後為西周君所封二漢為河南縣魏晉
以來因之隋自洛陽故城移都城於此郡遂徙焉唐因
之有闕塞山俗曰龍門有伊洛澗瀍四川漢榖城縣在
西北北齊常山王演築以拒周師又築孝水戍在縣西
北
赤洛陽縣本周下都商頑民所遷是為成周城中有狄
泉敬王避子朝之難居之秦晉三川郡兼封文信侯吕
不韋楚封瑕丘申陽為河南郡東漢魏晉元魏皆魏晉
元魏皆為帝都東魏置洛陽郡隋開皇初郡廢大業初
移都城于河南縣而洛陽縣亦徙在都城中其故城遂
空皇朝熙寧八年省入河南元祐二年復置魚豢曰漢
火德火忌水故光武去水而加佳魏土徳土水之母也
故除佳而加水有北邙山魏明欲平之令登臺見孟津
辛毗諫乃止東魏髙歡破宇文泰軍唐史思明敗李光
弼軍皆在此有金墉城在故城西北角魏明帝所築有
漢平陰縣故城在縣北五十里魏文帝改為河陰後魏
爾朱榮舉兵入洛朝士三千人遇禍于此
赤永安縣本鞏緱氏登封三縣地近世為永安鎮屬鞏
皇朝景徳四年升為縣有少室山鳯臺山轘轅山青龍
河
畿偃師縣帝嚳所都亦古亳邑也商有三亳成湯居西
亳此即也至盤庚又自河北徙治于此亳商家從此而
改國號曰殷周武王伐紂而還欲示休戎之意名為偃
師二漢屬河南郡晉以來省隋開皇十六年復置屬河
南郡自晉之有尸鄉田横自刎處緱氏鎮古滑國(原/闕)
為緱氏縣屬河郡自晉至唐因之皇朝熙寧八年省(原/闕)
偃師有緱山王子晉控鶴上升之所有黄河曲洛
畿鞏縣春秋時鞏國戰國時東周居此二漢屬河南郡
晉元魏因之東魏屬成臯郡北齊省隋開皇十六年復
置屬河南郡唐因之有洛口倉為李密所據(原/闕)漢平縣
故城在西北俗謂之小平其北有小平津
畿登封縣漢武帝登中岳少室漢書在山下聞有言萬
嵗云于是以三百戸奉祠命曰崇髙邑屬頴川郡東漢
省入陽城東魏分潁陽置堙陽縣隋開皇六年改曰武
林十八年曰輪氏大業初曰嵩陽屬河南郡唐萬嵗登
封元年更名登封屬河南有嵩髙山禹貢所謂外方山
有陽城山禹避舜之子于此二漢為陽城縣屬頴川郡
元魏置陽城郡隋唐皆屬河南萬嵗登封元年更名告
成天祐二年改為陽邑後省有箕山昔堯將遜位許由
恥之逃隠于此立許由冡有測景臺昔周公以土圭測
日景求地中以陽城為地中焉漢綸氏縣故城在西南
畿頴陽縣二漢為輪氏縣地晉省之後魏改曰臨武後
周省之唐載初元年析河南伊闕嵩陽復置臨武縣屬
河南府開元年五月更名頴陽皇朝熙寧八年省入登
封元祐二年復置有箕山潁水
畿新安縣昔項羽坑秦降卒二十萬于此二漢屬𢎞農
郡晉屬河南郡東魏置新安郡後周置東垣縣隋仁壽
四年省新安入東垣大業初更名新安屬河南郡唐因
之有漢函谷闗武帝元鼎三年楊僕以有功恥為闗外
人乃上書乞移闗于新安以家財給其費後周武帝保
定中改闗城為通洛防以備齊冦有缺門山金谷水
畿澠池縣有古東西俱利二城秦昭王與趙惠文王相
㑹澠池藺相如刼秦王令為趙兵鼓缶處葢云秦趙(原/闕)
利也漢晉屬𢎞農郡元魏置澠池郡後周及隨屬河南
郡唐因之有天壇山廣陽山澠池水
畿永寧縣本漢宜陽澠池屬𢎞農部後因置熊耳縣隋
耳縣隋因之屬河南郡義寧二年更名永寧西北有二
嶺山連入峽石界其南陵夏后臯之墓其北陵文王之
所避風雨春秋晉襄公敗秦師于殽又有囘溪馮異處
俗名曰坑長四里濶二丈深二丈五尺自漢以前道皆
由此建安中曹公西征巴漢惡南路之險更開北道自
後行旅率多從之有熊耳山劉盆子積田之所有嶕嶢
山後周置黄櫨同軌永昌三城以備齊
畿長水縣本漢盧氏縣地屬𢎞農郡後魏置南陜縣
屬全門郡西魏改為長淵隋義寧元年改為長水唐顯
慶二年來屬土剗在西北二十五里葢古闗之塞垣後
周以為鎮防有松陽山洛水
畿壽安縣本漢宜陽河南縣地後魏置甘棠縣隋仁壽
四年更名壽安屬河南郡唐因之髙齊置孔城防以備
周在縣東南有銅屏山鹿蹄山
畿福昌縣本宜陽縣秦武王欲通三引以窺周室乃使
甘茂約魏以攻韓遂拔宜陽二漢晉屬𢎞農郡元魏置
宜陽郡東魏置陽州後周改曰熊州隋開皇初郡廢大
業初州廢以宜陽屬河南郡唐武徳二年改曰福昌因
隋宫為名故韓城在縣東劉盆子降光武處縣城東南
北三面峭絶天險後周屯重兵于此以備髙齊東魏又
置荆門郡後周省入有女几山
畿伊陽縣本漢陸渾縣地唐先天元年析置伊陽屬河
南府陸渾戎名初在秦晉之西北後秦晉遷之於伊川因
以名縣漢屬𢎞農郡晉屬河南郡東魏置伊川郡又有北
荆州後周改曰和州隋開皇初郡廢改和州曰伊川大
業初州廢以陸渾屬河南郡後省入伊陽後周置兵于
伊陽備齊有三塗山春秋晉伐陸渾請有事于三塗即
此伊闕鎮本戎蠻三國漢惠帝置新城縣屬河南郡東
漢晉因之東魏置新城郡隋開皇初都廢屬河南郡十
八年改縣曰伊闕北有依闕故闗昔大禹疏鑿以通水
兩山相對望之若闕伊水歴其間北流謂之伊闕云皇
朝熙寧五年省入伊陽
畿河清縣南臨黄河左傳云晉陰郡此唐咸亨四年析
河南洛陽新安王屋濟源河陽六縣置大基縣屬河南
府先天元年改名河清有栢崖故城在縣西東魏將侯
景所築有青要山滽滽水
南京應天府髙辛氏子閼伯所居商丘也周武王封微
子啟是為宋國戰國時齊楚魏滅之三分其地秦置碭
郡漢為梁國東漢晉因之元魏為梁郡後周置梁州隋
開皇初廢十六年置宋州大業初州廢又為梁郡唐復
為宋州天寶元年曰睢陽郡梁號為宣武軍節度後唐
改歸德軍皇朝景徳四年升應天府大中祥符七年升
南京今縣四
赤宋城縣古商丘也閼伯微子漢梁孝王皆都之漢曰
睢陽縣後漢晉元魏因之隋開皇十八年改曰宋城唐
屬宋州張巡許逺死節于此有梁孝王兔園平臺雁鶩
池春秋時隕石五見在蓼堤即梁孝王開道也
畿榖熟縣商之南亳成湯所都也後漢置榖熟縣屬梁
國晉因之後魏廢焉隋開皇十六年復置屬梁郡唐屬
宋州
畿下邑縣漢屬梁國晉因之北齊廢巴吾縣入焉隋屬
梁郡唐屬宋州
畿虞城縣夏封舜後于此少康避有過之難奔有虞即
此有綸城即少康邑漢置虞縣屬梁國晉因之元魏曰
蕭縣北齊廢隋文帝開皇十六年置虞地縣屬梁郡唐
屬宋州有禹貢孟諸藪
北京大名府春秋時屬晉衛戰國時屬衛二漢屬魏郡
東郡清和魏文帝分置陽平郡晉因之宋文帝東陽平
郡元魏因之後周大象二年置魏州隋大業初置武陽
郡唐武德四年平竇建徳改置魏州龍朔二年更名冀
州咸亨三年復曰魏州天寳元年曰魏郡自代宗後為
田承嗣史憲誠何進滔羅洪信所據曰大名府置天雄
軍二代皆因之後唐建鄴都晉漢因之至周罷大名府
後唐曰興唐晉漢周復曰大名皇朝慶歴二年升為北
京今縣十一
赤元城縣魏武侯公子元食邑于此因以名縣二漢屬
魏郡魏置陽平郡晉元魏因之東魏屬魏郡後周置魏
州隋置武陽郡唐為魏州五代漢以來為大名府有沙
麓春秋時沙麓崩即此有馬陵魏龎涓為齊孫臏所破
于此大名鎮漢館陶縣地東魏分館陶西界置貴鄉縣
後周隋唐因之後唐更名廣晉漢乾祐初改為大名皇
朝熙寧六年省入元城按左傳獻公賜畢萬魏卜偃曰
萬盈數也魏大名也其地于今為河中之永樂非元城
之魏也漢以大名名此失矣
畿莘縣本漢陽平縣屬東郡魏晉元魏屬陽平郡北齊
改曰樂平隋開皇六年復曰陽平八年改曰清邑十六
年置莘州大業初州廢改清邑為莘縣屬武陽郡唐屬
魏州春秋衛宣公使盜殺公子伋于莘即此漢東武陽
縣故城在南
畿内黄縣漢魏元魏屬魏郡東魏併入臨漳開皇十六
年復置屬汲郡唐屬相州天祐三年來屬漢繁陽縣故
城在縣西北
畿戍安縣本斥丘縣地漢晉元魏屬魏郡東魏併入臨
漳故城在縣西北北齊置成安縣隋屬魏郡唐屬相州
天祐二年更名斥丘來屬後唐復為成安洹水縣晉長
樂縣地後周分臨漳縣東北界置洹水縣隋屬魏郡唐
屬相州天祐三年來屬皇朝熙寧六年省入成安蘇秦
令六國之將相㑹盟于此水上即此
畿魏縣戰國為魏武侯别都漢晉元魏屬魏郡北齊廢
之隋開皇六年復置屬武陽郡唐屬魏州
畿館陶縣漢屬魏郡魏晉元魏屬陽平郡後置毛州隋
煬帝大業初州廢以館陶屬武陽郡唐屬魏州漢書溝
洫志河北決于館陶分為屯氏河而後世誤以為毛氏
河乃置毛州失之甚矣
畿臨清縣後漢廣宗縣水經注言趙立建興郡于廣宗
故城内置臨清縣後魏因之北齊廢焉隋開皇六年復
置屬清河郡唐屬貝州後來屬永濟鎮唐大歴七年田
承嗣析臨清置永濟縣屬貝州天祐三年來屬皇朝熙
寧六年省
畿宗城縣後漢廣宗縣屬鉅鹿郡晉屬安平國隋仁壽
元年改曰宗城屬清河郡唐屬貝州天祐三年來屬經
城鎮本後漢經縣屬安平國晉因之北齊廣焉隋開皇
六年復置經城縣屬清河郡唐屬貝州皇朝熙寧六年
省入宗城
畿夏津縣本二漢鄃縣屬清河郡晉因之其後廢焉隋
開皇十六年復置唐屬貝州天寳九年更名夏津後來
屬
畿清平縣本漢清陽縣屬清河郡後漢省焉隋開皇六
年置貝丘縣十六年改曰清平唐屬博州後來屬
畿冠氏縣春秋晉邑左傳齊為衛故伐晉冠氏是也隋
開皇六年分館陶東界置屬武陽郡唐屬魏州清水鎮
本漢清淵縣屬魏郡晉陽平郡隋屬清河郡唐避髙祖
諱改為清泉縣後為清水正觀元年省入冠氏
　
　
　
　
　
　
　
　輿地廣記卷五
欽定四庫全書
　輿地廣記卷六
　　　　　　　　　　　　宋　歐陽忞　撰
　　京東東路
望青州少昊之世有爽鳩氏虞夏時有季萴湯末有逢
公伯陵殷末有蒲姑氏皆為諸侯國扵此周成王時蒲
姑氏與四國作亂成王滅之以封太公是為齊國所謂
營丘後徙都臨淄亦其地其後為田氏地有秦滅之置
齊郡漢髙帝封子肥為齊王故為齊郡亦屬北海千乗
後屬齊國北海樂安兼置青州晉屬齊國濟南樂安永
嘉之亂陷扵石勒刺史曹嶷為晉守造廣固城終為季
龍所陷季龍末叚龕自號齊王據之慕容恪滅趙克青
州苻氏平燕盡有其地及苻氏敗苻朗以州降晉置幽
州以辟閻渾為刺史鎮廣固隆安四年為慕容恪所陷
遂都之為南燕劉裕滅南燕以羊穆之為青州刺史築
東陽城而居之宋及後魏皆置青州後周為齊郡樂安
北海隋並廢之大業初復置北海郡唐武徳四年曰青
州天寳元年曰北海郡升平盧軍節度皇朝淳化五年
改鎮海軍政和元年曰齊郡今縣六
望益都縣本二漢廣縣地屬齊郡晉廢之廣固縣在縣
西四里晉書曹嶷所築有大澗甚廣因曰廣固城為青
州刺史治焉叚翕慕容徳皆據此東陽城北即郡治東
城是也晉時城宋將竺䕫守之後魏攻圍不下益都本
漢侯國武帝封菑川王子胡為益都侯故城在今夀光
縣南元魏置益都縣北齊移入青州城北門外為治所
後置齊郡隋開皇初廢大業初置北海郡唐為青州有
五龍口劉裕圍慕容超于廣固塞五龍口城中男女悉
皆脚弱病者大半遂㧞之
望夀光縣本漢博昌夀光縣地後漢晉並屬樂安國隋徙
夀光治所扵博昌屬北齊郡唐屬青州有淄澠二水有
灌亭禹後斟灌氏之國有紀國故城春秋紀侯國也漢
曰劇屬北海郡文帝十八年置甾川國後漢併入北海
郡故城在縣西南
𦂳臨朐縣二漢臨朐昌國縣並屬齊郡晉省臨朐入昌
國隋開皇六年故昌國為逢山大業初改曰臨朐屬北
海郡唐屬青州有伯氏駢邑
上博興縣本漢樂安縣屬千乗郡後漢屬樂安國晉省
之其後復置隋改為博昌屬北海郡唐屬青州後唐避
諱改為博興
上千乗縣漢舊縣後漢屬樂安國晉省之後復置為樂
安郡治隋開皇初郡廢以千乗屬北海郡唐屬青州有
薄姑城商末為諸侯居此周時與四國作亂成王滅之
有遄䑓齊景公飲酒扵臺上曰古而無死其樂若何晏
子對曰昔爽鳩氏始居此地季萴因之有逢伯陵因之
蒲姑氏因之而後太公因之古若無死爽鳩氏之樂非
君所願也顔師古言武王初封太公於齊未得爽鳩氏
地成王以益之在漢博昌縣地
上臨淄縣城臨淄水故曰臨淄即營丘也周封太公於
此南郊山下有天齊淵齊所以為齊以天齊也戰國時
齊威王項羽封田都漢齊悼惠王皆都之後置齊郡復
漢晉為齊國元魏為齊郡北齊廢之隋開皇十六年復
置屬北海郡唐屬青州漢西安縣故城在西北本曰渠
丘齊大夫雍廩之邑有葵丘牛山時水
上宻州戰國時屬齊秦置琅邪郡漢屬琅邪郡及髙宻
城陽二國後漢屬琅邪郡北海國晉屬城陽郡元魏屬
髙宻後置膠州隋開皇初郡廢五年改膠州為宻州大
業初州廢復為高宻郡唐武徳五年曰宻州天寳元年
曰髙宻郡皇朝開寳五年升安化軍節度今縣五
望諸城縣本漢東武諸二縣地東武為琅邪郡治所後
漢屬琅邪國晉屬城陽郡後魏置髙宻郡隋開皇初改
為宻州十八年改東武為諸城大業初復為髙宻郡唐
為宻州諸本魯邑春秋城諸及鄆是也漢屬琅邪郡後
漢屬琅邪國晉屬城陽郡元魏屬東莞郡其後省入東
武至隋改焉漢琅邪縣在東境初越王勾踐欲覇中國
徙都於此起觀臺于山上周七里以望東海秦始皇置
琅邪郡後東逰過齊登山大樂之因留三月乃徙黔首
三萬户扵山下刋石立碑記秦功徳漢武帝亦登焉晉
省琅邪縣後復置元魏屬平昌郡後又省隋開皇十六
年置縣曰豐泉大業初復改為琅邪唐省之
望安丘縣今莒之渠丘也漢為安丘屬北海郡後漢屬
北海國晉屬東莞郡元魏屬平昌郡其後並廢隋開皇
十六年置牟山縣大業初改名安丘屬髙宻郡唐乾元
二年以安禄山亂改為輔唐皇朝開寳四年復為安丘
漢梧城朱虚昌安三縣故地在此
望莒縣東莒國戰國時燕將樂毅破齊獨莒不下漢文
帝置城陽國以封朱虚侯劉章光武併入琅邪國魏晉
復置城陽郡後魏置東莞郡北齊郡廢屬義唐郡唐初
廢之以莒屬琅邪後屬宻州漢海曲縣故城在縣東吕
母起於此
上髙宻縣縣有宻水故以為名漢文帝置膠西國宣帝
本始元年更名髙宻國後漢屬北海郡魏晉屬陽城郡
隋屬髙宻郡唐屬宻州漢夷安縣屬髙宻國本春秋萊
國之夷雒邑晏平仲其邑人也後漢屬北海郡晉以來
省之唐武徳六年移髙宻治故夷安城淳于本春秋州
國漢為縣屬北海郡後漢屬北海國晉屬城陽郡元魏
屬平昌郡北齊省入髙宻
膠西縣春秋介葛盧國二漢為黔陬縣屬琅邪郡晉屬
城陽郡元魏屬髙宻郡後置平昌郡隋開皇初郡廢十
六年置縣曰膠西大業初省黔陬入焉屬髙宻郡唐武
徳元年省膠西入髙宻後以其地為板橋鎮皇朝元祐
三年復置膠西縣
上齊州春秋戰國皆屬齊郡二漢屬濟南平原東郡晉
濟南郡領平夀下宻膠東即墨祝阿五縣而以平夀為
郡治方今考其屬邑乃漢北海平原膠東地非濟南地
也或云魏平蜀將徙其豪將家扵濟河北改為濟岷郡
而太康地理志無此郡名豈永嘉䘮亂簡編𣪚落故失
其傳乎宋為濟南郡復置兾州後魏改為濟州隋開皇
初郡廢大業初州廢置齊郡唐武徳元年曰齊州天寳
元年曰臨淄郡五年曰濟南郡皇朝治平三年升興徳
軍今縣三
𦂳厯城縣二漢屬濟南郡宋元魏為郡治焉隋置齊郡
唐為濟州有厯山漢韓信度平原襲破齊厯下軍即此
有華不注山左傳晉郤克敗齊師逐之三周華不注是
也漢末平陵縣本譚國二漢為濟南郡治其後郡徙厯
城而平陵又廢唐武徳二年置譚州并平陵縣貞觀六
年州廢屬齊州十七年齊王祐起兵平陵人李君求據
縣不從因改名全節元和十五年省入厯城漢臺縣故
城在縣西
𦂳禹城縣本祝柯齊邑也春秋襄十九年諸侯盟於祝
柯即此二漢曰祝柯屬平原郡晉屬濟南郡隋屬齊郡
唐屬齊州天寳元年更名禹城東有野井亭齊侯唁魯
昭公之所
中章丘縣本漢陽丘縣屬濟南郡後漢省之復置髙唐
縣隋開皇十六年改為章丘屬髙宻郡唐屬齊州有東
陵山盗跖死處臨濟鎮本漢朝陽縣隋開皇十六年改
曰臨濟别置朝陽大業初省入焉唐屬齊州皇朝咸平
四年省入章丘管縣二漢屬濟南郡晉以後廢之地入
臨濟
中長清縣本齊之石窌邑二漢及晉為盧縣地隋開皇
十四年置長清縣屬濟北郡唐屬齊州武徳元年置山
茌縣二漢茌縣也屬泰山郡天寳元年改為豐齊元和
十五年省入長清
中臨邑縣二漢屬東郡晉及元魏屬濟北國隋屬齊郡
唐屬齊州有石門有盧縣故城春秋齊侯鄭伯盟扵石
門尋盧之盟是也有朝陽城漢朝陽縣也屬濟南郡後
漢為東朝陽屬濟南國晉屬樂安國其後廢入臨邑
上沂州春秋時齊魯三國之地戰國時屬齊楚秦屬琅
邪郡漢屬琅邪東海二郡後置琅邪國魏晉因之宋為
琅邪郡後魏置北徐州後周改為沂州隋開皇初郡廢
大業初州廢復為琅邪郡唐武徳四年曰沂州天寳元
年曰琅邪郡今縣五
望臨沂縣本魯地春秋城中二在縣東北二漢屬東海
郡晉屬琅邪國隋為琅邪郡唐為沂州漢即丘縣故城
在縣東南本祝丘春秋夫人姜氏享齊侯扵祝丘是也
二漢晉皆屬琅邪國隋大業初省入臨沂漢開陽縣屬
東海郡本鄅國也後更名啟陽春秋叔孫州仇帥師城
啟陽是也漢避景帝諱改為開陽後漢晉為琅邪國治
其後廢入臨沂故城在縣南漢襄賁縣屬東海郡後漢
及晉皆因之其後廢入臨沂故城在縣南
望承縣本漢承縣屬東海郡後漢晉因之隋大業初改
承為蘭陵屬彭城郡唐武徳四年復更為承以縣置鄫
州貞觀元年州廢來屬蘭陵鎮戰國時屬楚春申君以
荀卿為蘭陵令二漢晉屬東海郡元康元年置蘭陵郡
其後郡縣俱廢唐武徳四年置蘭陵縣貞觀元年省入
鄫故鄫國漢屬東海郡後漢晉皆屬琅邪隋大業初省
入承
望沂水縣漢東莞東安二縣地東莞本莒之鄆邑魯取
之漢屬琅邪國晉太康中置東莞郡隋屬髙宻郡後省
入東安東安漢屬城陽國後漢及晉屬琅邪國其後改
沂水縣及南青州東安郡後周改州為莒州隋開皇初
郡廢改縣曰東安十六年又改曰沂水大業初州廢屬
琅邪郡唐屬沂州有沂山禹貢沂水所出有浮來山春
秋公及莒人盟扵浮來是也有穆陵山昔召康公賜齊
太公履南至扵穆陵即此漢陽都縣春秋賜國也漢屬
城陽國後漢晉屬琅邪國其後廢焉故城在縣南有大
峴山為齊南境其地險固晉將劉裕伐南燕大將公孫
五樓請慕容超據守大峴超不從故敗
望費縣魯季氏邑公山弗擾以費畔即此漢屬東海郡
後漢屬泰山郡晉屬琅邪國隋屬琅邪郡唐屬沂州有
䝉山禹貢所謂䝉羽其藝是也顓臾城在縣西北魯附
庸國為東蒙主冉有以為固而近扵費勸季氏伐之隋
開皇十八年改南武陽曰顓臾屬琅邪郡唐貞觀元年
省入費漢南武陽縣屬泰山郡後漢及晉因之有顓臾
城隋因改焉故城在縣西漢南城縣屬東海郡後漢屬
泰山晉屬南武城即古之武城子游為宰有絃歌之聲
處也故城在費縣
中新泰縣本漢東上陽縣屬泰山郡後漢省之晉復置
惠帝元康元年改為新泰屬泰山郡隋屬琅邪郡唐屬
沂州漢䝉隂縣屬泰山郡後漢省之晉復屬琅邪國北
齊省入新泰故城在縣東南堂阜在東齊地也有夷吾
亭管仲以囚自魯歸鮑叔解其縛於此
上登州春秋牟子國戰國屬齊秦屬齊郡二漢晉屬東
萊郡元魏屬東牟郡隋屬東萊郡唐置登州天寳元年
曰東牟郡今縣四
望蓬萊縣本漢黄縣屬東萊郡後漢為郡治所晉屬東
萊國元魏置東牟郡北齊廢東牟入長廣郡隋開皇初
廢長廣屬東萊郡唐如意元年置登州初治牟平神龍
三年更名黄為蓬萊徙治焉
望黄縣漢舊縣唐神龍三年更名蓬萊先天元年析蓬
萊置黄縣屬登州有萊山漢㡉縣地在此有蹲狗山
𦂳牟平縣二漢舊縣屬東萊郡晉省之後復置隋屬東
萊郡唐屬登州漢東牟腄縣地在此有東牟山之罘山
秦始皇漢武帝嘗登之
中文登縣漢不夜腄縣地屬東萊郡後漢以來省之北
齊置文登縣後周因之隋屬東萊郡唐武徳四年置登
州貞觀元年州廢如意元年屬登州有文登山有成山
漢武帝禮日於成山即此有不夜城古有日夜出見於
東萊故萊子立此城以不夜為名有秦始皇石橋
中萊州禹貢所謂萊夷作牧之地春秋為萊國齊侯滅
之還萊子於郳戰國屬齊秦屬齊郡二漢為東萊郡晉
為東萊國宋為東萊郡後魏兼置光州北齊後周因之
隋開皇初郡廢五年改州曰萊州大業初州廢置東萊
郡唐武徳四年曰萊州天寳元年曰東萊郡今縣四
望掖縣漢髙帝置東萊郡後漢郡徙治黄晉復為郡治
焉後魏以來因之隋開皇初郡廢大業初復置唐為萊
州有掖水因以名縣有三山有萬里沙見史記封禪書
漢曲成當利二縣在此
望萊陽縣二漢昌陽縣屬東萊郡晉省之其後復置隋
屬東萊郡唐屬萊州後唐避廟諱改為萊陽有奚飬津
周禮幽州其藪奚飬
望膠水縣本漢長廣縣地屬琅邪郡後漢屬東萊郡晉
咸寧三年屬長廣郡其後郡廢復屬東萊郡隋仁壽元
年改曰膠水唐屬萊州
中即墨縣燕將樂毅破齊唯田單守即墨不下卒破燕
軍項羽立田車為膠東王都此後屬齊漢文帝十六年
復為膠東國後漢國廢屬北海國晉屬北海郡北齊省
之隋開皇十六年復置屬東萊郡唐屬萊州漢不其縣
屬琅邪郡後漢屬東萊郡晉置長廣縣其後郡廢北齊
省之隋開皇十六年復置尋省入即墨故城在今縣西
漢壯武縣屬膠東國故夷國也左傳紀人伐夷即此後
漢屬北漢國晉屬城陽郡其後廢焉故城在即墨西有
沽水左氏曰沽尤以東即此
上濰州春秋戰國皆屬齊秦屬齊郡二漢為北海郡晉
為濟南國元魏復置北海郡北齊改郡曰髙陽隋開皇
初郡廢十六年分置雄州大業初州廢屬北海郡唐初
置濰州尋廢屬青州皇朝以青州北海縣置軍後升為
湖州政和元年曰北海郡今縣三
望北海縣本漢平夀下宻桑犢縣地後漢省桑犢餘屬
北海國晉以平夀置濟南郡下宻屬焉元魏復為北海
郡北齊改曰髙陽隋開皇三年罷郡置下宻縣於廢郡
城大業二年改為北海縣而别置下宻唐武徳二年以
北海置濰州八年州廢省下宻入北海屬青州皇朝建
隆三年置北海軍乾徳二年升為濰州有斟亭禹後斟
尋氏之國有寒亭羿相寒浞之國有溉源山溉水所出
古所謂覆甑山也
望昌邑縣二漢都昌縣地屬勃海郡元魏屬北海郡隋
因之後省為北海縣地皇朝建隆三年析置昌邑縣有
濰水出箕山北至都昌入海漢末北海相孔融為黄巾
賊管亥所圍劉先主救之於此
𦂳昌樂縣二漢營陵縣地屬北海郡晉屬髙宻國元魏
屬平昌郡後改為營丘北齊廢之隋開皇十六年復置
屬北海郡唐貞觀八年省入北海皇朝乾徳三年以營
丘城置安仁縣尋改為昌樂
上淄州春秋戰國皆屬齊秦屬齊郡漢屬濟南樂安國
後漢因之晉屬樂安國後魏置東清河郡北齊郡廢隋
置淄州大業初州廢併入齊郡唐武徳元年置淄州天
寳元年曰淄川郡今縣四
望淄川縣本漢般陽縣地屬濟南郡後漢屬齊國晉省之
後魏置貝丘縣及東清河郡北齊郡廢隋開皇十六年
置淄州十八年改貝丘為淄川屬齊郡唐屬淄州有淄
水出泰山萊蕪縣蔡山東北過臨淄縣東又東北過利
縣東又東北入扵海漢萊蕪故城在東南菑川國亦在
此古齊長城
中長山縣本二漢於陵縣地屬濟南郡晉省之後置武
彊縣隋開皇十八年改曰長山屬齊郡唐屬淄州有長
白山陳仲子夫妻隠處
中下鄒平縣古鄒國二漢屬濟南郡晉曰鄒屬樂安國
後改為平原縣隋開皇十八年復曰鄒平屬齊郡唐屬
淄州
下髙苑縣漢屬千乗郡後漢晉屬樂安國北齊改曰長
樂隋開皇十八年改曰㑹城大業初復名髙苑屬齊郡
唐屬淄州漢被陽縣在此漢狄縣田儋兄弟殺狄令起
兵於此漢屬千乗安帝永初二年改為臨濟屬樂安國
其後省入髙苑
同下州淮陽軍春秋戰國屬宋魯秦屬薛郡漢屬東海
郡後漢為下邳國晉宋因之梁為武州及下邳郡後魏
為東徐州後周為邳州隋開皇初郡廢大業初州廢復
屬下邳郡唐置邳州後州廢屬泗州又屬徐州皇朝置
淮陽軍今縣二
望下邳縣夏時奚仲自薛徙此秦末為東陽郡治秦嘉
其邑人也韓信為楚王都此國徐屬東海郡後漢永平
十五年置下邳國晉宋因之城有三重大城南門謂之
白門曹公擒陳宫處也中城吕布所守也小城晉荀羡
郄曇所治也梁置武州下邳郡後魏置東徐州後周置
邳州隋皆廢之後復置下邳郡於宿豫而以下邳縣屬
焉唐武徳四年置邳州貞觀元年州廢屬泗州而省郯
良城淮陽三縣入下邳元和四年屬徐州皇朝太平興
國七年置淮陽軍縣處沂泗之㑹城東南有小沂水水
上有橋楚人謂橋曰圯張良遇黄石公於下邳圯上即
此葛嶧山在西禹貢所謂嶧陽也郯陽故已姓國春秋
郯子來朝是也秦置郯郡二漢晉皆為東海郡治兼為
徐州刺史治焉後魏復置郯郡隋開皇初郡廢屬下邳
郡唐省之故城在縣北良城縣左傳昭十三年晉侯㑹
吳子於良是也漢屬東海後漢晉皆屬下邳梁置武原
郡隋開皇初郡廢屬下邳唐省之淮陽縣在漢凌縣泗
陽之間有淮陽切梁置淮陽郡東魏置綏化縣後周改
為淮陽隋開皇初郡廢屬下邳唐省之漢睢陵縣故城
在此
中宿遷縣秦下相縣地城在西北項羽即此縣人也屬臨
淮軍晉元帝督運軍儲以為邸閣因置宿豫縣及宿豫
郡焉明帝大寧中兖州刺史劉遐自彭城退屯泗口即
此安帝義熈中置城在今縣東南臨泗水南近淮水自
後為重鎮後魏太和中南徐州治此後省州為戍隋開
皇初廢宿豫郡以縣屬下邳唐屬泗州寳應元年避諱
改為宿遷屬徐州皇朝太平興國七年來屬
　
　
　輿地廣記卷六
欽定四庫全書
　輿地廣記卷七
　　　　　　　　　　　　宋　歐陽忞　撰
　　京東西路
襲慶府大都督府兖州春秋戰國為魯邾二國之境秦
置薛郡二漢屬魯國泰山山陽郡晉屬魯郡山陽兼置
兖州宋屬魯郡泰山髙平後魏為魯郡北齊改為任城
郡隋開皇三年郡廢大業二年改兖州為魯郡唐武徳
初克徐圓朗復曰兖州天寳元年曰魯郡後升泰寧軍
節度周降防禦皇朝建隆元年復泰寧軍大中祥符元
年升都督府今縣七
上瑕丘縣本魯負瑕邑春秋季康子入邾以邾子益來
囚諸負瑕是也瑕丘在縣西南昔衛公叔文子升之蘧
伯玉從文子曰樂哉斯丘死則我欲𦵏焉伯玉曰吾子
樂之則瑗請前二漢屬山陽郡晉省入南平屬髙陽隋
開皇十三年復置瑕丘為魯郡治唐為兖州漢楚屬國
後漢屬任城國晉因之其後廢焉故城在今縣西南有
檀鄉
上奉符縣本漢博縣屬泰山郡後漢晉因之後魏為郡
治北齊改郡曰東平隋開皇初郡廢十六年改縣曰汶
陽尋改為博城屬魯郡唐武徳五年置東泰州貞觀元
年州廢屬兖州乾封元年更名乾封皇朝大中祥符元
年改為奉符漢奉髙縣為泰山郡治後漢晉因之其後
郡徙治博隋開皇六年改縣曰岱山大業初省入博城
漢梁父牟二縣並屬泰山郡牟故國春秋牟人來朝是
也隋省之唐省梁父皆入博城有泰山梁父山昔秦始
皇禪梁父即此有龜䝉山魯頌所謂奄有龜䝉是也漢
鉅平縣屬泰山郡後漢晉因之其後廢地入博城有亭
亭山社首山
上泗水縣本魯卞邑春秋夫人姜氏㑹齊侯於卞是也
漢屬魯國後漢晉因之其後廢焉隋開皇十六年於卞
故城置泗水縣屬魯郡唐屬兖州有陪尾山泗水所出
有云云山有尼丘山孔子母顔氏所禱即此漢汶陽縣
屬魯國後漢晉因之後廢故城在縣西
上龔丘縣本漢寧陽縣屬泰山郡後漢屬東平國晉省
之北齊置平原縣隋開皇十六年改曰龔丘屬魯郡唐
屬兖州漢剛縣屬泰山郡本魯之闡鄉春秋齊人取讙
及闡是也後漢屬濟北國晉曰剛平屬東平國其後廢
焉故城在今縣東北漢蛇丘縣屬泰山郡城下有水即
魯之蛇淵囿也春秋為鑄遂二國地鑄為蛇丘治所而
遂在西北十里後漢晉屬濟北國後廢按水經注云汶
水又西洸出水焉又西逕蛇丘縣南又云蛇水西南逕
下讙城南蛇水即讙水也今洸水讙水在龔丘則亦蛇
丘地矣
中下仙源縣本夀丘黄帝所生之地亦為少昊氏之墟
有大庭氏之庫周封伯禽為魯侯宅曲阜曲阜在城中
委曲長七八里楚滅魯以為縣秦置薛郡漢髙后元年
改為魯國後漢因之晉為魯北齊改為任城郡隋開皇
三年郡廢四年改魯縣為汶陽十六年改曰曲阜屬魯
郡唐屬兖州皇朝大中祥符元年改為仙源有闕里孔
子所居漢魯恭王殿階猶存
中下萊蕪縣漢屬泰山郡後漢晉因之後廢後魏于萊
蕪故城置嬴縣隋屬魯郡唐貞觀元年省入博城長安
四年復置萊蕪屬兖州嬴本齊邑春秋公㑹齊侯於嬴
是也漢屬泰山郡後漢晉因之後廢地入萊蕪有源山
淄水汶水所出淄水東北流至千乗入海汶水西南流
至中都入大野陂有肅然山漢武帝禪肅然即此
下鄒縣春秋時邾文公卜遷於繹即此後改為鄒戰國
時為楚所滅城北有孟子塚二漢屬魯國晉隋屬魯郡
唐屬兖州嶧山在北秦始皇上嶧山命李斯勒石頌秦
徳焉有鳬山魯頌所謂保有鳬繹是也南平陽縣二漢
屬山陽郡晉屬髙平國後廢入鄒
大都督府徐州春秋屬宋戰國時屬楚秦屬泗水郡項
羽為西楚覇王都二漢屬楚國沛郡後漢晉皆屬彭城
沛國兼置徐州宋因之後魏亦屬彭城沛郡置徐州後
周廢沛郡隋開皇初廢彭城郡大業初復為彭城郡唐
為徐州號建寜軍今縣三
望彭城縣故大彭國彭剪所封春秋時宋封魚石為采
邑周顯王四十二年九鼎淪於泗水秦始皇過彭城使
千人求之不得項羽都之號西楚漢髙帝封弟友為楚
元王後漢光武封其子英為楚王晉為彭城國兼置徐
州治此為重鎮劉裕為宋公嘗居之後宋將薛安都舉
城歸魏以為彭城郡兼置徐州隋開皇初郡廢大業初
復置唐為徐州
望沛縣有沛澤因以為名秦屬泗水郡二漢屬沛郡髙
帝縣人起兵於此號沛公後破黥布還置酒沛宫蜀先
主屯小沛袁術遣紀靈攻劉吕布來救之即此晉屬沛
國隋屬彭城郡唐屬徐州漢廣戚縣屬沛郡後漢晉屬
彭城後廢入沛
望蕭縣故國春秋時楚子滅之漢屬沛郡後漢晉屬沛
國北齊改為承髙隋開皇六年改為龍城十八年改為
臨沛大業初復改曰蕭屬彭城郡唐屬徐州漢扶陽縣
屬沛郡後漢省之故城在縣西北
緊滕縣故國漢地理志云周懿王子錯叔繡所封而左
傳云郜雍曹滕文之昭也恐地理志誤戰國時為齊所
滅漢封夏侯嬰為滕文後為公丘縣屬沛郡後漢屬沛
國晉屬魯郡後廢公丘入蕃縣蕃縣二漢屬魯國晉屬
魯郡後置蕃郡北齊郡廢隋改蕃縣曰滕屬彭城郡唐
屬徐州薛縣故國奚仲所封戰國時屬齊謂之徐州秦
屬薛郡二漢屬魯國晉屬魯郡後廢故城在今縣東昌
慮縣故小邾國漢屬東侯郡後漢晉因之後廢故城在
今縣東南
𦂳豐縣秦泗水郡沛縣之豐邑漢髙帝生於此後以為
縣屬沛郡後漢晉屬沛國隋屬彭城郡唐屬徐州大澤
在西髙帝斬白蛇於此
東輔拱州春秋屬宋陳戰國屬楚魏秦屬三川碭郡漢
屬陳留淮陽梁國後漢屬陳留濟隂陳梁國晉屬陳留
濟陽梁國隋屬梁郡淮陽唐屬宋城曹州梁屬開封宋
州後唐復屬宋陳曹州晉漢周皆屬開封宋州皇朝屬
開封應天府崇寧四年建名輔州以為東輔又改為拱
州治襄邑縣今縣六
畿襄邑縣本宋承匡襄陵鄉也襄公所𦵏故曰襄陵秦
始皇以承匡卑濕乃徙縣於襄陵謂之襄邑漢晉屬陳
留郡北齊廢之隋開皇十六年復置屬梁郡唐屬宋州
梁開平元年屬開封府後唐同光初還舊晉天福中又
屬開封皇朝崇寧四年立拱州
畿考城縣本子姓戴國春秋宋人蔡人伐戴是也秦謂
之榖縣楚漢兵起邑多遇火因名甾縣漢屬梁國後漢
屬陳留郡章帝東廵詔改曰考城取越乃光烈考武王
之義也後魏曰考陽置北梁郡北齊並廢之以為城安
縣隋開皇十八年復改曰考城屬梁郡唐屬曹州梁開
平元年屬開封府皇朝崇寧四年來屬漢薄縣屬山陽
郡故城在東北湯都亳即此水經注言梁有二亳南亳
在榖熟北亳在䝉皆為湯所都學者多謂亳在河洛之
間以今偃師城二十里尸鄉為是皇甫謐以為孟子言
湯居亳與葛為鄰今寧陵古葛國地湯地七十里葛又
伯耳封域有限而寧陵去偃師八百里安能使亳衆往
為之耕而童子饋食哉乃知梁之二亳為湯都審矣
畿太康縣本陽夏縣漢屬淮陽國後漢屬陳晉屬梁國
後置淮陽郡隋開皇初郡廢七年改陽夏曰太康屬淮
陽郡唐屬陳州梁開平元年屬開封府皇朝崇寧四年
來屬有後漢扶樂縣故城在北
畿寧陵縣古葛伯國書所謂湯征自葛是也戰國屬魏
為信陵君無忌所封漢屬陳留郡晉屬梁國北齊廢之
隋開皇十六年復置屬梁郡唐屬宋州皇朝屬應天府
崇寧四年來屬
畿楚丘縣春秋戎州已氏之邑葢昆吾之後别在夷狄
者周襄入居於此漢為已氏縣屬梁國後漢屬濟隂郡
晉屬濟陽郡後魏置北譙郡北齊並廢之隋開皇四年
復置已氏縣六年改曰楚丘屬梁郡唐屬宋州皇朝屬
應天府崇寧四年來屬水經云昔衛文公徙居即此非
也衛為狄所滅東徙渡河野處曹邑文公徙居楚丘曹
邑在今滑之白馬楚丘在今澶之衛南二邑相近且不
出邦域之内宜文公之所徙也今拱州楚丘在戎州之
邑廹近宋都春秋所謂戎伐凡伯于楚丘是也非衛之
所遷也然則今縣有景山京岡乃後人附㑹而名之耳
畿柘城縣二漢為柘縣屬淮陽國其後廢焉隋開皇十
六年置柘城縣屬梁郡唐屬宋州皇朝屬應天府崇寧
四年來屬都督興仁府周武王封弟叔振鐸為曹國其
後為宋所滅戰國屬魏秦屬碭郡漢立彭越為梁王都
之景帝中六年别為濟隂國甘露二年更名定陶又改
為濟隂郡後漢因之晉為濟陽郡後魏置沛郡及西兖
州北齊郡廢後周改西兖為曹州隋復為濟隂郡唐復
為曹州晉號為威信軍節度漢罷之周改彰信軍皇朝
建中靖國元年改為興仁軍後升興仁府大觀三年升
都督今縣四
望濟隂縣本漢定陶縣地汜水西分濟瀆東北逕縣南
又東北入於河瀆高帝既定天下即位于汜水之陽取
其汜愛洪大而潤下也二漢置濟隂郡晉為濟陽郡後
魏分定陶置濟隂縣及沛郡北齊郡廢屬濟隂郡隋開
皇六年分濟隂置黄縣十八年改為蒙澤大業初省入
焉唐為曹州貞觀元年省定陶入焉
望寃亭縣本曰寃句二漢屬濟隂郡晉屬濟陽郡隋屬
濟陰郡唐屬曹州皇朝大觀二年改為寃亭有故煮棗
城史記蘇秦説魏襄王曰大王之地東有淮潁煮棗是
也有漆園莊周為䝉漆園吏則寃句亦䝉縣地矣
𦂳乗氏縣春秋魯莊公敗宋師於乗丘即此二漢屬濟
隂郡晉屬濟陽郡隋屬濟隂郡唐屬曹州二漢句陽縣
屬濟隂郡左傳桓十二年公及宋公盟於句瀆之丘是
也晉屬濟陽郡其後廢焉故城在今縣西
上南華縣本漢離狐縣屬東郡後漢屬濟隂晉屬濟陽
後魏置北濟隂郡北齊郡縣並廢唐復置離狐縣屬曹
州天寳元年更名南華有濮水莊子釣於濮水是也
東平大都督府鄆州春秋為須句國及屬魯戰國屬宋
秦屬碭郡漢屬東郡東平國後漢因之晉為東平國及
屬濟北隋為鄆州及屬濟州後為東平郡及屬濟北唐
為鄆州及屬濟州後廢濟州入焉皇朝大觀元年升大
都督府今縣六
望須城縣故須勾國風姓太昊之後春秋邾人滅須勾
須勾子奔魯魯伐邾取須勾反其君焉奏置須昌縣須
昌在須勾城北葢須勾子所遷也漢屬東郡後漢屬東
平晉為東平治所北齊郡廢隋開皇十六年改須昌為
宿城而於宿城西北三十二里别置須昌屬東平郡唐
屬鄆州貞觀八年州自鄆城移治須昌後唐避廟諱改
為須城宿故風姓國太昊之後春秋及宋人盟於宿二
漢為無鹽縣東平國治焉晉屬東平其後廢之隋置宿
城縣屬東平唐屬鄆州貞觀八年省入須昌景雲三年
復置宿城貞元四年改曰東平移於郭下太和四年改
曰天平六年省入須昌有郈鄉亭魯大夫郈伯食邑也
望陽榖縣春秋齊侯宋公江人黄人㑹于陽榖杜預云
齊地在須昌北隋開皇十六年置陽榖縣屬濟北郡唐
屬濟州天寳十三載州廢來屬有盧縣本齊地漢屬泰
山郡後漢屬濟北國晉因之後魏置濟州隋大業初置
濟北郡唐武徳四年復置濟州天寳十三載州𤼵來屬
其後省焉有碻磝城為濟州治所宋寧朔將軍王𤣥䕶
前鋒入河平碻磝守之其城臨水西南圯於河今濟州
徙置鉅野而盧縣廢乆唯碻磝津在陽榖境則亦盧地
矣
𦂳中都縣本古厥國漢為東平陸縣屬東平國後漢及
晉皆因之北齊改曰樂平隋開皇十六年改為平陸縣
屬魯郡隋屬魯州天寳元年更名中郡貞元十四年來
屬中都魯邑孔子之所宰也
𦂳東阿縣本齊之柯邑春秋莊十三年公㑹齊侯盟于
柯曹沫刼盟于此二漢曰東阿屬東郡晉屬濟北國隋
屬濟北郡唐屬濟州天寳十三載州廢來屬有阿井嵗
常煮膠以貢天府榖城齊地也春秋莊公七年夫人姜
氏㑹齊侯于榖三十二年魯城小榖以為管仲私邑城
中有管仲井後漢置榖城縣屬東郡晉屬濟北國其後
廢入東阿故城在縣東有榖城山漢張良得榖城山下
黄石取而寳祠之即此
上夀張縣本春秋之良邑漢置夀良縣屬東郡後漢光
武叔父名良改為夀張屬東平國晉因之隋屬濟北郡
唐屬鄆州有蚩尤祠
上平隂縣本齊地春秋襄十八年公㑹諸侯同伐齊齊
侯禦諸平隂漢晉為盧縣地隋開皇十四年置榆山縣
屬濟北郡大業初改曰平隂唐屬濟州天寳十三載州
廢來屬漢肥城縣故肥子國也屬泰山郡後漢省之其
後復焉宋置濟北郡後魏因之北齊郡廢後周置肥城
郡隋開皇初郡廢縣屬濟北郡唐省之故城在平隂東
南
上濟州春秋屬魯戰國屬宋秦為碭郡二漢屬山陽郡
東平國晉屬髙平任城國隋屬東平濟隂魯郡唐屬鄆
兖二州舊濟州治盧唐廢入鄆州其地今在陽榖西北
周别置濟州扵鄆州之鉅野皇朝因之今縣四
望鉅野縣二漢屬山陽郡晉屬髙平國其後廢焉隋開
皇十六年復置屬東平郡唐屬鄆州周廣順二年置濟
州禹貢大野澤在東北左傳襄十四年西狩于大野獲
麟以為不祥仲尼曰麟也然後取之
望任城縣故任國大夫氏之後漢屬東平國後漢置任
城國晉因之後置髙平郡隋開皇初郡廢縣屬魯郡唐
屬兖州周廣順二年來屬漢廢入縣屬東平國後漢屬
任城國晉因之其後廢焉故城在今縣南
望金鄉縣漢昌邑縣地縣所治名金鄉山漢司𨽻校尉
魯恭嘗於山北鑿石為冢得白兎白蛇不𦵏更𦵏山南
鑿而得金故曰金鄉山後漢置縣屬山陽郡晉屬髙平
國隋屬濟隂郡唐屬兖州周廣順二年來屬昌邑故屬
梁漢景帝十六年别置山陽國武帝天漢四年更名昌
邑以封子昌邑哀王其後國除復為山陽郡後漢因之
兼為兖州刺史治晉為髙平國其後廢入金鄉隋開皇
十六年分置昌邑大業初省入焉故城在縣西有東緍
縣本宋邑春秋僖二十三年齊侯伐宋圍緡是也二漢
屬山陽郡後省入昌邑今併入金鄉
望鄆城縣今魯西邑左傳成十六年晉人執季文子于
莒丘公還待于鄆漢晉皆為廪丘縣地後周置清澤縣
及髙平郡隋開皇初郡廢改縣曰髙安十八年改曰鄆
城大業初置東平郡唐為鄆州貞觀八年州徙治於須
昌周廣順二年來屬
上軍州春秋屬宋魯戰國屬宋秦置碭郡漢屬山陽梁
國後漢屬濟隂梁國晉屬濟陽梁國隋屬濟隂梁郡唐
屬宋曹兖州唐末以宋州之碭山梁太祖鄉里也為置
輝州已而徙治單父後唐滅梁改為單州其屬縣置徙
傳記不同今領單父碭山成武魯臺四縣
望單父縣本魯邑宓子賤為宰彈琴不下堂而治者也
漢屬山陽郡後漢屬濟隂郡晉屬濟陽郡後魏曰離狐
置北濟隂郡北齊並廢之隋開皇六年更置曰單父屬
濟隂郡唐屬宋州後屬輝州光化三年自碭山徙輝州
來治後唐改為單州
望碭山縣碭文石也山出文石故以名之秦置碭縣及
碭郡漢髙帝隠於芒碭山澤間有雲氣吕后與人俱求
常得之髙帝五年置梁國後漢屬焉晉省入下邑後魏
置曰安陽隋開皇十八年改名碭山屬梁郡唐屬宋州
朱全忠此縣人也光化二年表置輝州三年徙治單父
後唐屬單州
𦂳成武縣漢屬山陽郡後漢屬濟隂郡晉屬濟陽郡北
齊置永昌郡隋開皇初郡廢十六年置戴州大業初州
廢縣屬濟隂郡唐屬曹州光化二年屬輝州後唐屬單
州
上魚臺縣本魯之棠邑春秋隠五年公矢魚于棠二漢
為方與縣屬山陽郡晉屬髙平國元魏屬髙平郡北齊
廢之隋開皇十六年復置屬彭城郡唐屬兖州寳應元
年更名魚臺以城北有魯侯觀魚臺故也其後來屬漢
胡陵縣屬山陽郡後漢章帝改為胡陸晉屬髙平國其
後廢焉故城在今縣東
上濮州春秋戰國時皆屬衛秦屬東郡二漢屬濟隂東
郡晉屬濮陽濟陽東平國隋屬東平濟北郡唐為濮州
今縣四
望鄄城縣本衛地春秋莊十四年單伯㑹諸侯于鄄二
漢為鄄城縣屬濟隂郡曹公為兖州刺史創業始於此
焉晉屬濮陽國後置濮陽郡隋開皇初郡廢十六年置
濮州大業初州廢縣屬東平郡唐為濮州
𦂳雷澤縣本成國周武王弟成叔武所封其後遷于成
之陽故為成陽縣二漢屬濟隂郡晉屬濟陽郡北齊廢
之隋開皇十六年復置曰雷澤屬東平郡唐屬濮州禹
貢雷夏澤在西北廩丘本齊邑左傳襄二十四年齊烏
餘以廪丘奔晉漢屬東郡後漢屬濟隂郡晉屬濮陽國
隋大業初省焉故城在縣北
上臨濮縣漢濮陽成陽縣地隋開皇十六年分雷澤置
大業初省入焉唐武徳四年復置屬濮州春秋宣十一
年晉人宋人衛人曹人同盟于清丘杜預注云清丘衛
地在濮陽縣東南其地今入臨濮
上范縣二漢屬東郡晉屬東平國北齊廢之隋開皇十
六年復置屬濟北郡唐屬濮州春秋晉大夫士會之邑
也
同下州廣濟軍自唐虞以下地理與興仁府同皇朝置
廣濟軍今縣一
上定陶縣故三朡國周封曹叔振鐸於此范蠡變姓名
寓居扵陶曰陶朱公秦相魏冉以陶邑封焉梁王彭越
都之漢宣帝封子為定陶恭王後為濟隂郡晉為濟陽
郡後魏屬西兖州後周屬曹州隋屬濟隂郡唐貞觀元
年省定陶入濟隂縣皇朝太平興國三年以定陶鎮置
廣濟軍熈寜四年軍廢屬曹州元祐元年復置禹貢陶
丘在西南荷澤在東北
　
　
　
　
　
　
　
　
　
　
　
　輿地廣記卷七
欽定四庫全書
　輿地廣記卷八
　　　　　　　　　　　　宋　歐陽忞　撰
　　京西南路
望襄州春秋已來楚地秦南郡之北界二漢屬南陽南
郡魏置襄陽郡晉因之兼置荆州東晉置雍州宋文帝
割荆州置雍州襄陽去江陵步道五百勢同唇齒無襄
陽則江陵受敵自東晉庾翼為荆州刺史將謀北伐遂
鎮襄陽齊梁皆因之後梁蕭詧都此西魏改曰襄州隋
開皇初郡廢大業初州廢復置襄陽郡唐武徳四年曰
襄州天寳元年曰襄陽郡後為山南東道節度今縣六
𦂳襄陽縣二漢屬南郡劉表為荆州牧鎮曹魏屬襄陽
為重鎮蜀將闗侯攻没于禁曹仁勢甚盛徐晃屯守不
下曹公謂晃曰全襄陽子之功後孫權帥兵向西時曹
仁鎮之司馬懿曰襄陽水陸之衝禦㓂要地不冝失也
晉因之兼為荆州刺史治羊祜杜預皆鎮焉東晉僑置
雍州宋齊梁皆因之郡亦自宜城徙治焉後梁蕭詧都
此而為西魏附庸後周置襄州隋開皇初郡廢大業初
復置唐為襄州有峴山羊祜與鄒湛等嘗登之今墮淚
碑在焉有鹿門山龎徳公隠居之所有望楚山古馬鞍
山也晉劉𢎞山簡九日晏游扵此武陵王愛其峯秀故
曰望楚山
望鄧城縣故鄧國二漢為鄧縣屬南陽郡晉曰鄧城屬
㐮陽郡其後廢入樊城樊周仲山甫所封也東漢建安
中闗侯圍于禁於樊後晉樊城縣後周省入安飬隋屬
襄陽郡唐屬襄州天寳元年改安飬曰臨漢王元二十
一年移治古鄧城復改曰鄧城有樊城鎮
𦂳襄城縣故糓國二漢為筑陽縣屬南陽郡晉屬順陽
郡其後廢焉孝武置義城縣及義城郡後周郡廢隋開
皇十八年改縣曰榖城屬襄郡唐屬襄州
中下宜城縣故鄢楚之别都也秦為南郡之北部漢惠
帝三年改曰宜城屬南郡建安十三年魏武平荆州分
置襄陽郡晉因之宋曰華山縣置華山郡後魏改為宣
城郡分華山置率道縣西魏改華山縣曰漢南後周郡
廢隋屬襄陽郡唐屬襄州貞觀八年省漢南入率道天
寳七載改率道曰宜城有黎丘城後漢初秦豐阻兵於
黎丘即此郡縣故郡國春秋時自商宻遷此為楚附庸
楚滅之昭王畏吳自郢遷焉後復還郢二漢及晉屬南
郡隋屬襄陽郡唐改為樂鄉武徳四年置郡州貞觀八
年州廢屬襄州周省入冝城
中下中廬縣故廬戎國二漢為中廬縣屬南郡晉屬襄
陽其後廢焉梁置穰縣西魏改為義清屬歸義郡後周
廢隋屬襄陽郡唐屬襄州皇朝太平興國元年復改為
中廬
中下南漳縣本漢臨沮縣屬南郡晉屬襄陽其後廢焉
西魏置重陽縣後周改曰思安隋開皇十八年改曰南
漳屬襄陽郡唐屬襄州武徳二年析南漳置荆山貞觀
八年省南漳入義清開元十八年徙荆山于故南漳禹
貢荆山在東北荆豫二州於是分境楚卞和得玉之處
上鄧州本夏禹之國春秋時申鄧二國地戰國屬韓自
後屬楚秦置南陽郡二漢因之晉屬南陽國及順陽義
陽二國之境宋齊為南陽郡後魏兼置荆州西魏為重
鎮隋開皇初改為鄧州大業初州廢復置南陽郡唐武
徳二年曰鄧州天寳元年曰南陽郡梁升為宣化軍節
度後唐改曰威勝周改曰武勝今縣五
上穰縣本楚别邑秦取之以封魏冉為穰侯後屬南陽
郡二漢因之晉屬義陽郡後魏為南陽郡治及荆州刺
史治焉隋開皇初改為鄧州後為南陽郡唐復為鄧州
二漢朝陽縣屬南陽郡晉屬義陽郡其後廢焉故城在
今縣東南二漢新野縣屬南陽郡晉置義陽郡後曰棘
陽置新野郡後周郡廢隋開皇初復改縣曰新野屬南
陽郡唐乾元元年省入穰漢冠軍縣本穰盧陽郡武帝
以封霍去病去病仍出征匈奴功冠諸軍故曰冠軍屬
南陽郡後晉隋皆因之唐貞觀元年省入臨瀬漢湼陽
縣屬南陽郡後漢及晉皆因之隋開皇初改曰課陽唐
貞觀元年省入穰故臨瀬縣本漢冠軍縣之北境魏置
新城縣西魏改為臨湍隋開皇初復名新城屬南陽郡
唐屬鄧州天寳元年復名臨湍漢改曰臨瀬皇朝建隆
初省入穰
中下南陽縣故申國戰國時秦周王以為宛縣置南陽
郡漢因之王莽以宛為南陽後漢復為宛晉如之後魏
置上陌縣後周併宛入焉更名上宛隋開皇初改為南
陽郡唐屬鄧州博望鎮漢博望縣也武帝置以封張騫
屬漢陽郡後漢及晉皆因之其後廢焉安衆鎮二漢安
衆縣也屬南陽郡晉省之漢杜衍縣屬南陽郡後漢省
之故城在今縣西二漢育陽縣屬南陽郡晉因之其後
廢焉故城在今縣南漢雉縣屬南陽郡東漢及晉皆因
之元魏曰北雉後省即陳倉人所逐二童子名寳雞者
雄止陳倉為石雌止此縣故名之漢西鄂縣屬南陽郡
東漢及晉皆因之元魏省入北雉西魏向城縣屬雉陽
郡隋開皇初郡廢屬淯陽郡唐屬鄧州復省入南陽
中下内鄉縣本楚之白羽邑春秋昭十八年許遷于白
羽後改為析漢屬𢎞農郡後漢屬南海郡晉屬順陽郡
後曰西淅置淅陽郡後周改縣曰中鄉省淅川入焉隋
改中鄉曰内鄉屬淅陽郡唐屬鄧州菊潭鎮本漢酈縣
屬南陽郡後漢及晉皆因之隋開皇初改為菊潭縣北
有菊水其旁悉生甘菊水極甘馨中有三十家不復穿
井仰飲此水上夀至百二三十唐屬鄧州周省之丹水
鎮漢丹水縣也屬𢎞農郡後漢屬南陽郡晉屬順陽郡
後置丹川郡後周郡廢隋屬淅陽郡其後廢焉東有張
村張儀説楚絶齊許以商於之地六百里即此
中下淅川縣本後漢南鄉縣魏置南鄉郡晉改為順陽
郡後魏復為南鄉郡又分置淅川縣後周省之隋開皇
初郡廢大業初置淅陽郡其後淅陽及南鄉縣皆廢焉
五代時復置淅川縣屬鄧州
中下順陽縣漢屬南陽郡哀帝改為博山晉屬順陽郡
西魏併置鄭縣尋改為清鄉後周省順陽入焉隋開皇
初復改為順陽其後省入内鄉為鎮皇朝太平興國六
年升為縣
上隨州春秋隨國戰國屬楚秦屬南陽郡二漢因之晉
屬義陽郡惠帝置隨郡宋齊因之西魏置并州後改曰
隨州隋開皇初郡廢大業初州廢置漢東郡唐武徳三
年曰隨州天寳三年曰漢東郡皇朝乾徳三年升崇義軍
節度太平興國元年改崇信軍今縣三
上隨縣故隨國左傳所謂漢東之國隨為大者也其後
楚滅之以為縣二漢屬南陽郡晉屬義陽郡惠帝置隨
郡宋齊因之西魏置隨州隋置漢東郡唐復為隨州光
化鎮本隨縣地南齊分置安化縣西魏改為新化後周
改為光化隋屬漢東郡唐屬隨州皇朝熈寧元年省焉
有斷蛇丘隋侯出而見大蛇中斷舉而藥之後蛇銜明
珠報徳故名
中下唐城縣故唐國屬楚漢為上唐鄉屬舂陵縣晉屬
安昌縣後置上唐縣後魏曰厥西置義陽郡西魏改縣
曰下溠隋開皇初郡廢十六年改縣曰唐城屬漢東郡
其後省入棗陽唐開元二十六年復置屬隨州梁改為
漢東後唐復故晉又改為漢東漢又復故
中下棗陽縣本二漢蔡陽縣屬南陽郡晉屬義陽郡後
廢焉置廣昌縣及廣昌郡後魏置南荆州西魏改曰昌
州隋開皇初郡廢仁夀元年避太子名改廣昌縣曰棗
陽大業初州廢置舂陵郡唐武徳初郡廢五年改昌州
為唐州九年州徙治比陽貞觀十年以棗陽來屬漢舂
陵縣本蔡陽之白水鄉元朔五年以零陵冷道之舂陵
鄉封長沙王子買為舂陵侯至戴侯仁以舂陵地形下
濕上書請徙南陽元帝許之以蔡陽白水鄉徙仁為舂
陵侯光武其後也故張衡賦云龍飛白水晉改為安昌
縣後復曰舂陵置安昌郡隋開皇初郡廢屬昌州大業
初屬舂陵郡後省之故城在今縣東後漢襄鄉縣屬南
陽郡後廢為故城在今縣東北
上金州春秋戰國皆屬楚秦及二漢屬漢中郡魏以漢
中遺入在東陲者置魏與郡晉宋齊皆因之梁兼置南
梁州西魏改曰東梁州以其地出金又改為金州置金
城郡隋開皇初郡廢大業三年州廢置西城郡唐武徳
元年曰金州天寳元年曰安康郡至徳二載改曰漢隂
郡後復曰安康石晉升懷徳軍尋罷皇朝乾徳五年升
昭化軍今縣五
下西城縣本媯墟舜常居之二漢屬漢中郡建安中置
西城郡劉先主以申儀為太守儀據郡降魏魏文帝改為
魏興郡晉因之後周省入吉安隋大業三年改縣曰金
川復置西城郡義寧二年縣復曰西城唐為金川有伏
羲山
下平利縣漢長利縣屬漢中郡東漢省之晉復置屬魏
興郡宋改為錫縣後廢梁初置上亷縣後改曰吉陽西
魏改曰吉安後廢唐武徳元年置平利縣大厯六年省
長慶初復置皇朝熈寧六年省元祐二年復置有女媧
山
中洵陽縣北山洵水所出南入沔故以名縣漢屬漢中
郡後漢省之晉復置屬魏興郡後置洵陽郡隋開皇初
郡廢屬西城郡唐屬金州淯陽鎮本西魏淯陽郡後周
郡廢置黄土縣隋屬西城郡唐屬金州天寳元年更名
淯陽皇朝乾徳四年省入洵陽
中下漢隂縣本漢安陽縣屬漢中郡東漢因之晉改為
安康屬魏興郡後改曰寧都南齊置安康屬西城郡唐
屬金州至徳二載以安禄山姓改為漢隂縣
下石泉縣南齊曰永樂縣置晉昌郡西魏改郡曰魏昌
改縣曰石泉後周郡廢隋屬西城郡唐屬金州
下房州春秋時為麋庸二國戰國屬楚秦二漢屬漢中
郡魏置新城郡晉宋齊梁因之西魏置光遷國後周國
廢為郡隋開皇初郡廢大業初改州為房州州廢置房
陵縣唐武徳元年曰遷州貞觀十年州廢自竹山徙房
州治此天寳元年曰房陵郡皇朝雍熈三年升保康軍
節度今縣三
上房陵縣秦徙趙王遷于房陵即此二漢屬漢中郡魏
置新城郡以孟達為太守達叛附蜀司馬宣王討平之
西魏置光遷國後周郡縣並改為光遷隋置房陵郡唐
貞觀十年改縣曰房陵為房州治焉武后廢中宗為盧
陵王遷之扵此故永清縣本房陵縣地後魏分置大洪
縣後周改焉隋屬房陵郡唐屬房州皇朝開寳中省
下竹山縣故庸國嘗從周武王伐紂牧誓所謂庸蜀羌
髳二漢為上庸縣屬漢中郡魏分置上庸郡晉宋因之
後廢梁置安城縣西魏改為竹山置羅州隋開皇初改
為房州大業初州廢屬房陵郡唐武徳元年置房州貞
觀十年徙治房陵故上庸縣亦漢上庸縣地梁置新豐
縣西魏改為上庸後周改曰孔陽隋開皇十八年復曰
上庸屬房陵郡唐屬房州皇朝開寳中省有白馬塞山
孟達嘗登之嘆曰此金城千里
上均州春秋時屬麋戰國屬韓二漢屬南陽漢中二郡
魏屬南鄉郡晉屬順陽郡宋置始平郡後置武當郡齊
扵此僑立始平郡尋改為齊興郡梁兼置興州後周改
曰豐州隋開皇初郡廢改州為均州大業初州廢屬淅
陽郡唐武徳元年置均州天寳元年曰武當郡今縣二
上武當縣二漢屬南陽郡魏屬南鄉郡晉屬順陽郡後
置武當郡隋開皇初郡廢置均州大業初州廢屬淅陽
郡唐復置均州有古塞城在縣北戰國時楚築以備秦
所據之山髙峻險峭今名大塞山有武當山
上鄖鄉縣本漢錫縣地屬漢中郡魏屬魏興郡晉太康
三年置鄖鄉縣宋因之隋屬淅陽郡唐屬均州有錫穴
左傳文十一年楚潘崇伐麋至於錫穴是也豐川縣本
漢長利縣地屬漢中郡梁置南上洛郡西魏改郡曰豐
利而分錫置豐利縣後周郡廢隋以縣屬西城郡唐屬
均州皇朝乾徳六年省入鄖鄉
上郢州春秋戰國皆屬楚秦屬南郡二漢屬江夏郡晉
宋皆為竟陵郡梁屬南司北新二州西魏屬安州後周
置石城郡兼置郢州隋開皇初郡廢大業初州廢置竟
陵郡唐武徳四年曰鄧州貞觀元年州廢𨽻郢州十七
年復置天寳元年曰富水郡今縣二
上長夀縣本漢竟陵縣地晉羊祜鎮荆州立石城因山
為固惠帝元康元年分江夏西部置竟陵治此宋太始
六年置長夀縣後周置石城郡隋大業初置竟陵郡唐
為郢州
下京山縣晉置新陽縣梁置新州梁寧郡西魏改縣為
角陵隋開皇初郡廢大業初州廢改角陵曰京山屬安
陸郡唐武徳四年置温州貞觀十七年州廢屬郢州富
水鎮本後漢南新市縣地屬江夏郡晉因之西魏改為
富水置富人郡隋開皇初郡廢屬安陵郡唐屬温州貞
觀十七年來屬
上唐州春秋時屬楚戰國屬韓秦屬南陽郡二漢及晉
皆因之後魏置東荆州西魏改為淮州為重鎮置兵以
備東魏隋開皇五年改為顯州州廢置淮安郡唐武徳
四年曰顯州貞觀十年改為唐州天寳元年曰淮安郡
今縣五
中下泌陽縣漢湖陽舞隂平氏縣地屬南陽郡後魏置
石馬縣後語訛為上馬隋屬舂陵郡唐屬唐州貞觀元
年省入湖陽開元十五年復置天寳元年改為泌陽天
祐二年州自比陽徙治於此改為泌州後復故平氏鎮
本漢平義陽晉為西平氏屬義陽郡後置漢廣郡隋開
皇初郡廢以平氏屬淮安郡唐屬唐州皇朝開寳五年
省入泌陽有泌水在縣南即後漢光武初起兵破王莾
將甄直梁丘賜死處
中下湖陽縣故蓼國二漢屬南陽郡晉省入棗陽後魏
復焉置西淮安郡及南襄州後郡廢改州為南平州西
魏改曰昇州後又改曰湖州後周改置昇平郡隋開皇
初郡廢仁夀初改曰昇州大業初州廢以湖陽屬舂陵
郡唐屬唐州棗陽故謝國詩所謂申伯畨畨既入于謝
者也二漢為棗陽縣屬南陽郡晉屬義陽郡其後省焉
故城在今縣西北
中下比陽縣漢屬南陽郡後漢及晉皆因之後魏曰陽
平置東荆州西魏改為淮州隋開皇五年又改為顯州
七年改陽平縣為饒良大業初又改曰比陽置淮安郡
唐屬梁州方城山自比陽相比連百里號曰方城亦曰
長城馬仁陂在縣北溉田萬頃
下桐栢縣漢平氏縣地屬南陽郡梁置淮安縣及華州
上川郡西魏改州為淮州後改曰純州尋廢隋開皇初
郡廢更名縣曰桐栢屬顯州後屬淮陽郡唐屬唐州禹
貢桐柏山淮水所出縣因山為名
下方城縣本漢堵陽葉縣地屬南陽郡後漢及晉皆因
之其後廢焉西魏置方城縣及襄邑郡隋開皇初郡廢
屬淯陽郡唐屬唐州有方城山左傳所謂楚國方城以
為城者也水經注云方城邑西有黄城山是長沮桀溺
耦耕之所有水出黄城山東流注潕水則子路問津處
同下州光化軍春秋戰國皆屬楚二漢屬南陽郡晉宋
屬順陽郡西魏置鄼城郡後周郡廢隋屬襄陽郡唐屬
襄州皇朝乾徳縣本楚地隂國所遷即春秋左傳云遷
隂于下隂者也二漢為隂縣屬南陽郡西魏置鄼城郡
後周郡廢屬襄州隋曰隂城屬襄陽郡唐貞觀八年省
入榖城縣屬襄州皇朝乾徳三年以隂城鎮置光化軍
及置乾徳縣熈寧五年廢軍改乾徳為光化縣屬襄州
後復置漢鄼縣蕭何所封屬南陽郡後漢因之晉置順
陽郡初治鄼焉西魏置鄼城郡後周廢入隂城故城在
今縣東北
　
　
　
　
　
　
　輿地廣記卷八
欽定四庫全書
　輿地廣記卷九
　　　　　　　　　　　　宋　歐陽忞　撰
　　京西北路
南輔潁昌府春秋許國戰國屬韓秦置潁川郡漢髙帝
為韓國尋復故後漢因之獻帝暫都之魏晉並為潁川
郡後魏亦同西魏初得之後入東魏改曰鄭州後周曰
許州隋開皇初郡廢大業初州廢復置潁州郡唐武徳
四年曰許州天寳元年曰潁川郡後升忠武軍節度梁
改為匡國軍唐滅梁復曰忠武皇朝元豐三年升潁昌
府崇寧四年建為南輔今縣七
次赤長社縣本都長葛邑其社中木暴長因名長社二
漢及晉屬潁川郡後魏為郡治焉酈道元為郡守于南
城西側修立客館土下得一木根其壯大疑是故社怪
長暴茂者也隋開皇初改為潁川縣唐武徳四年復為
長社屬許州許田鎮本許國二漢為縣屬潁川郡獻帝
都之魏文帝改曰許昌故城在今鎮南三十里晉為郡
治焉隋屬潁川郡唐屬許州後唐避諱改曰許田皇朝
熙寧四年省入長社
次畿郾城縣戰國時為魏邑史記楚昭陽伐魏収郾是
也二漢及晉屬潁川郡其後廢焉隋開皇初置郾城縣
屬潁川唐始屬蔡州長慶元年屬許州有漢召陵縣故
城在東春秋齊桓公伐楚次于召陵是也後漢征羌縣
故城在東南
次畿陽翟縣本夏禹之别都後為鄭櫟邑戰國韓景侯
自新鄭徙都此秦置潁川郡二漢因之晉屬河南郡東
魏置陽翟郡隋開皇初郡廢屬襄城郡唐始屬河南府
㑹昌三年屬許州有鈞臺在南左傳所謂夏后有鈞臺
之饗即此
次畿長葛縣本漢許縣地隋開皇六年分許昌置取長
葛舊名屬潁川郡唐屬許州
次畿臨潁縣漢舊縣屬潁川郡東漢至隋皆因之唐屬
許州繁城鎮本漢潁陰縣之繁陽亭魏文帝受禪于此
置繁昌縣帝既受禪自壇而降曰舜禹之事吾知之矣
壇前有二碑後其碑六字生金論者以為司馬金行故
曹氏六世遷魏西事晉晉屬襄城郡隋屬潁川郡貞觀
元年省入臨潁後唐避諱改為繁城
次畿舞陽縣漢樊噲所封二漢屬潁川郡晉屬襄城郡
後改為北舞置定陵郡隋開皇初郡廢屬潁川唐貞觀
元年屬許州尋廢開元四年復置更名舞陽有漢定陵
縣故城
中郟縣春秋時為楚邊邑令尹子瑕城郟是也漢屬潁
川郡後漢省之魏復置青龍元年有龍見于郟之摩陂
明帝幸陂觀龍于是改摩陂曰龍陂城曰龍城晉屬襄
城郡其後廢之置龍山縣隋開皇初改曰汝南十八年
改曰輔城大業初改曰郟城屬襄城郡唐屬汝州皇朝
崇寧四年來屬
西輔鄭州髙辛氏火正祝融之墟周武王封管叔鮮及
為虢鄶之國鄭武公與平王東遷武公滅二國而徙都
焉後鄭為韓所滅韓又徙都之秦屬三川郡二漢及魏
屬河南郡晉置滎陽郡後魏為東恒農郡東魏置廣武
郡東周置鄭州隋開皇十六年曰管州煬帝初復為鄭
州尋廢置滎陽郡唐貞觀元年州廢自武牢移鄭州治
此天寳元年曰滎陽郡皇朝景祐元年號奉寧軍節度
崇寧四年建為西輔今縣六
望管城縣故管國周武王弟叔鮮所封春秋晉師救鄭
楚子次于管以待之即此漢晉為京縣地隋開皇十六
年析内牟以置管城屬滎陽郡十八年改内牟曰圃田
省入管城唐貞觀七年自武牢移鄭州治此東有圃田
為豫州藪有邲城為縣南左傳晉楚戰處
緊滎陽縣故虢國所謂東虢也二漢屬河南郡晉泰始
二年置滎陽郡後魏因之北齊改曰成臯郡隋開皇初
郡廢屬鄭州唐因之有鴻溝在西楚漢中分天下處漢
京縣故城在東古鄉邑也莊公弟叔段居之謂之京城
太叔二漢屬河南郡晉及後魏屬滎陽郡北齊省入焉
又有索水楚漢戰京索間即此
上新鄭縣古有熊國黄帝所都也亦為髙辛氏火正祝
融之墟其後世為鄶國亦作檜詩之國風所謂檜羔裘
者也鄭桓公始封在今華州之鄭其子武公與平王東
遷乃取鄶而徙居焉是為新鄭戰國時鄭滅于韓韓哀
侯自平陽徙都之二漢屬河南郡晉以後不置隋開皇
十六年復之屬滎陽郡大業初省菀陵縣入焉唐屬鄭
州有溱洧二水
中原武縣二漢屬河南郡晉以後不置隋開皇十六年
復之屬滎陽郡唐鄭州漢卷縣故城在東
中滎澤縣禹貢所謂濟水溢為滎者也杜佑云今濟水
不復入滎漢晉後魏為滎陽縣地隋開皇四年置廣武
縣仁夀元年更名滎澤屬滎陽郡唐屬鄭州有廣武山
上有東西二城中有絶澗漢髙帝項羽相與臨廣武之
間而語即此有敖山商王仲丁自亳遷此周宣王嘗狩
其地故詩言搏獸于敖秦于此置倉所謂敖倉也故王
宫城在今縣西北左傳作王宫于踐土即此今故城内
東北隅有踐土臺是也
畿宻縣本鄭邑春秋諸侯伐鄭圍新宻二漢屬河南郡
晉屬滎陽郡唐屬河南府皇朝因之崇寧四年來屬
輔滑州古豕韋氏之國春秋時屬衛戰國時亦屬衛其
西境屬魏秦屬東郡二漢因之晉為陳留濮陽二國宋
武帝平河南置兖州以為邊鎮後魏置東郡隋置杞州
後為滑州又改為兖州後復為東郡唐復為滑州天寳
元年更名靈昌郡大厯七年升義成軍節度後避梁王
父諱改曰宣義軍後唐復故而改靈昌曰靈河皇朝太
平興國四年改武成軍今縣三
中白馬縣本衛國曹邑左傳閔二年狄滅衛立戴公以
廬于曹即此二漢為白馬縣屬東郡袁紹遣顔良攻東
郡太守劉延於白馬闗侯為曹操斬良以報焉晉屬濮
陽國宋置兖州後魏置東郡隋開皇初郡廢置杞州十
六年改為滑州大業二年改為兖州後復為東郡唐又
為滑州有黎陽津一曰白馬津酈生云守白馬之津是
也有靈河津晉時石勒襲劉耀途出于此以河水泮為
神靈之助故號為靈昌津後唐改為靈河津靈河鎮漢
南燕縣地隋開皇十六年置靈昌縣以津為名屬東郡
唐屬滑州後唐改為靈河縣皇朝治平三年省入白馬
有滑臺本鄭之廩延邑其城甚固
望韋城縣故豕韋氏國商時為伯焉韋賢詩曰肅肅我
祖國自豕韋是也二漢為白馬縣地屬東郡晉屬濮陽
國隋開皇六年置韋城縣屬東郡唐屬滑州
緊胙城縣故南燕國二漢為南燕縣屬東郡晉省之其
後復置曰東燕隋開皇十八年改曰胙城屬東郡唐屬
滑州胙城周公諸子所封左傳富辰曰凡蔣邢茅胙祭
周公之嗣也杜預注東郡燕縣之南有胙亭而晉史地
理志中無此郡縣豈永嘉䘮亂簡編失亡故耶
望孟州春秋戰國皆屬周自漢晉至隋皆屬河内郡唐
顯慶二年割屬河南府建中二年乃以河南之河陽河
清濟源温四縣租税入河陽三城使又以汜水軍賦益
之㑹昌三年遂以此五縣為孟州今縣六
望河陽縣古孟津也周武王伐紂師度孟津即此亦曰
富平津魏尚書杜畿試船沉溺之所浮橋即晉杜預所
立自漢至隋屬河内郡唐屬河南府置河陽三城使
後置孟州今縣西南十三里有遮馬堤舊為河陰縣地
後魏爾朱榮害朝士千三百餘人於此
望温縣本周畿内國司冦蘇忿生所封也春秋僖十年
狄滅温蘇子奔衛于是襄王以賜晉文公二漢屬河内
郡晉因之其後廢焉隋開皇十六年復置屬河内郡唐
武徳四年屬懐州顯慶二年屬洛州後屬孟州
望濟源縣周大夫蘇忿生之原邑周襄王以賜晉文公文
公伐原以示信二漢為軹縣地晉為沁水縣地俗以濟
水重源所𤼵因謂之濟源城隋開皇十六年置濟源縣
屬河内郡唐武徳四年屬懐州顯慶二年屬洛州徐屬
孟州漢軹縣屬河内郡後漢及晉皆因之隋大業初省
入河内後復置唐貞觀元年省入濟源故城在縣東南
有溴水春秋襄十六年公㑹諸侯于溴梁即此
上汜水縣本東虢國鄭滅之為制邑所謂制巖邑即此
有故虎牢城周穆王獵于鄭圃獲虎命畜之因名曰虎
牢二漢為城臯縣屬河南郡晉因之宋時毛徳祖戍虎
牢後漢晝夜攻圍二百日乃克後魏置東中府東魏置
北豫州後周置榮州隋開皇初曰鄭州十八年改成臯
縣曰汜水大業初置虎牢都尉府屬滎陽郡唐屬鄭州
顯慶二年屬洛州垂拱四年曰廣武神龍元年復故後
屬孟州有汜水闗皇朝大中祥符中改為行慶闗東南
有成臯故闗西南有旋闗故闗
中河陰縣漢成臯滎陽懐縣地唐開元二十九年割汜
水滎澤武陟三縣置以便運漕屬河南府領河陰倉汴
渠在縣南二百五十步即古莨蕩渠今名通濟渠首受
黄河後屬孟州有三皇山亦曰㟼鄗山山上有三城即
劉項相持處
中王屋縣古召公之邑漢垣縣獲澤地屬河東郡晉屬
河東平陽郡後魏置長平縣後周改曰王屋又置懐州
及平齊州廢置王屋郡隋開皇初郡廢屬河内郡唐武
徳元年更名邵伯屬邵州貞觀元年屬懐州顯慶二年
復故名屬洛州皇朝慶厯三年來屬有禹貢王屋沇水
所出
緊蔡州春秋時屬沈蔡戰國屬楚魏秦屬穎川郡漢置
汝南郡後漢及魏晉皆因之宋及後魏兼置豫州以為
重鎮東魏置行臺後周置總管府後改曰舒州尋復曰
豫州後改曰蔡州隋開皇初郡廢大業初州廢復置汝
南郡唐武徳三年曰豫州天寳元年曰汝南郡寳應元
年改曰蔡州皇朝景祐二年升淮康軍節度今縣十
上汝陽縣漢平輿宜春安城縣地屬汝南郡後漢及晉
皆因之後魏曰上蔡置汝南郡城之西北汝水枝别左
出而北流又屈而東轉又西南㑹汝若垂瓠故謂之懸
瓠城宋元嘉二十七年後魏太武攻懸瓠汝南太守陳
憲拒守四十餘日不拔隋開皇初郡廢大業初復置縣
曰汝陽唐為蔡州漢有汝陽縣在西華南頓之間非今
縣也漢宜春縣屬汝南郡後漢曰北宜春晉因之後廢
焉故城在今縣西南漢平輿縣故沈國漢髙帝四年置
汝南郡後漢因之晉屬汝南郡後徙焉故城在今縣東
漢安城縣屬汝南郡後漢及晉皆因之後廢焉故城縣
今縣東南
上上蔡縣故蔡國蔡叔始封地秦為上蔡縣李斯其邑
人也漢屬汝南郡後漢及晉因之後魏改為臨汝北齊
廢之隋開皇中置曰武津大業初復改為上蔡屬汝南
郡唐屬蔡州
中新蔡縣古吕國春秋時蔡平侯自上蔡遷此故曰新
蔡二漢屬汝南郡魏晉屬汝陰郡南齊置北新蔡郡後
魏曰新蔡郡北齊曰廣寧郡隋開皇初郡廢十六年置
廣寧縣仁夀元年改曰汝北大業初改曰新蔡屬汝南
郡唐屬蔡州漢鮦陽縣屬汝南郡後漢因之晉屬汝陰
郡北齊廢之隋開皇十一年復置屬淮陽郡後廢焉故
城在今縣北有葛陂
中褒信縣後漢縣屬汝南郡魏晉屬汝陰郡宋改曰包
信隋大業初復故名屬汝南郡唐屬蔡州西南有白亭
楚王孫勝為白公即此處
中平輿縣漢舊縣後廢隋大業初改新蔡為平輿屬汝
南郡唐屬蔡州有葛陂水經云億水左迤為葛陂方數
十里水物含靈多所包育後漢費長房投竹化成龍處
中遂平縣故房子國國語所謂周昭王娶于房曰房后
是也楚靈王遷房于楚而有其地後以封吳王之弟夫
槩為堂谿氏故曰吳房漢屬汝南郡後漢及晉皆因之
後曰遂寧隋大業初改曰吳房屬汝南郡唐屬蔡州元
和十二年平吳元濟更名遂平
中新息縣故息國二漢屬汝南郡晉為郡治焉後魏置
東豫州梁曰西豫州又改曰淮州東魏復曰東豫州後
周曰息州隋大業初州廢屬汝南郡唐屬蔡州漢安陽
縣故江國也漢及晉皆屬汝南郡後廢焉故城在今縣
西
中確山縣本漢安昌縣屬汝南郡後漢省之其後復置
郡隋開皇十八年改為朗山屬汝南郡唐屬蔡州皇朝
大中祥符五年改為確山漢朗陵縣屬汝南郡後漢及
晉皆因之後廢焉故城今在縣西南有道城故道國左
傳曰江黄道栢皆弦姻也在漢為陽安縣後漢及晉皆
因之後廢焉
中真陽縣本漢慎陽縣屬汝南郡慎字本作滇音真永
平五年失印更刻遂誤以水為心也後漢及晉皆因之
後魏置郢州東魏廢州置義陽郡北齊廢郡入保城縣
隋開皇十一年廢保城十六年置真丘縣大業初改曰
真陽屬汝南郡唐屬蔡州漢新陽縣屬汝南郡後漢因
之晉省焉故城在今縣西南
中西平縣故栢子國漢舊縣屬汝南郡後漢及晉皆因
之後魏置襄城郡北齊改曰文城郡隋開皇初郡廢屬
汝南郡唐屬蔡州
上陳州包犧氏都曰太昊之墟周封舜後媯滿于此以
備三恪為陳國楚滅為縣楚頃襄王自郢徙都此兼為
魏境秦屬潁川郡二漢屬淮陽國汝南郡後漢因之晉
屬梁國汝南郡後魏置陳郡及北揚州北齊改為信州
隋為陳州後置淮陽郡唐為陳州晉開運二年置鎮安
軍節度漢初軍廢周廣順二年復之今縣五
緊宛丘縣周時陳都楚頃襄王滅之自郢徙都焉陳勝
反秦據陳自立為張楚漢髙帝置淮陽國章和二年改
為陳國晉併入梁國後魏曰項置陳郡隋開皇初改縣
曰宛丘而郡廢焉大業初為淮陽郡唐為陳州爾雅曰
丘上有丘曰宛丘今其地形則然有固陵城項羽南走
固陵即此
上項城縣本項國戰國屬楚項羽家世楚將封于項故
姓項氏二漢屬汝南郡皆屬梁國後魏置揚州及秣陵
縣梁改曰殷州東魏改曰北平州後齊改曰信州後周
改曰陳州隋開皇初改秣陵為項城縣大業初州廢屬
淮陽郡屬陳州
中商水縣本漢汝陽縣地屬汝南郡後漢及晉皆因之
後魏置汝陽郡北齊郡廢隋開皇十六年置溵水縣大
業初省汝陽入焉屬淮陽郡唐屬陳州皇朝建隆元年
改為商水漢地理志汝南有㶏疆縣水經注云㶏水出
潁川陽城縣少室山東經㶏疆縣故城東又南逕西華
縣故城南又東逕汝陽故城北東注于潁
中南頓縣故頓子國應劭曰頓迫于陳其後南徙故曰
南頓二漢及晉汝南郡後魏置南頓郡北齊郡廢隋開
皇六年改縣曰和成大業初復改曰南頓屬淮陽郡唐
屬陳州皇朝熙寧六年省入商水元祐元年置
中西華縣二漢屬汝南郡晉省之後置長平縣隋開皇
十八年改曰鴻溝大業初復改曰西華屬淮陽郡唐武
徳元年更名箕城屬陳州景雲元年復故名長華鎮漢
為長平縣屬汝南郡後漢屬陳國北齊省入國晉屬梁
西華
上潁州春秋時為胡國及楚地秦為潁川郡地二漢屬
汝南郡魏置汝陰郡晉因之後魏置潁川郡隋亦為潁
川復為汝陰郡唐為潁州皇朝元豐二年升順昌軍節
度今縣四
望汝陰縣西北有胡城故胡國二漢為汝陰縣屬汝南
郡魏置汝陰郡後廢晉泰始二年復置隋開皇初郡廢
大業初復置唐為潁州二漢細陽郡屬汝南郡晉省之
故城在今縣西北
緊萬夀縣葢二漢細陽縣地皇朝開寳六年析汝陰之
百尺鎮置萬夀縣屬潁州水經注云百尺水承次塘細
陂南疏注于潁鎮實因水為名
緊潁上縣本楚慎縣地二漢屬汝南郡晉屬汝陰郡後
廢焉梁置下蔡郡北齊郡廢隋大業初置潁上縣于故
鄭城屬汝陰郡唐武徳四年移于今治屬潁州慎縣故
城在今縣西北
緊沈丘縣本漢項縣地屬汝南郡後置沈丘縣隋開皇
十六年置沈州領沈丘宛丘二縣唐初州廢以宛丘屬
陳州沈丘屬潁州後省沈丘入汝陰神龍二年復置有
武丘聚曰丘頭魏王陵鎮夀春欲興兵討司馬宣王宣
王自往征之軍至丘頭陵懼靣縛水次故號為武丘即
此
輔汝州東周為王畿春秋為戎蠻子邑及屬楚鄭戰國
屬韓秦屬三川郡二漢屬河南潁川郡魏晉屬河南襄
城郡後魏屬汝北魯陽郡東魏置北荆州後周改曰和
州隋初置伊州煬帝初改為汝州後廢州以其地屬襄
城潁川二郡唐為汝州天寳元年曰臨汝郡今縣五
中梁縣本漢周承休邑武帝元鼎四年行幸至洛陽詔
封姬嘉為周子南君以奉周祀初元五年以周子南君
為周承休侯邑屬潁川郡後魏曰汝源縣置汝北郡後
改曰汝陰郡後周郡廢隋大業初改汝源為承休置襄
城郡唐為汝州貞觀元年改承休為梁縣梁本周南鄭
之邑在承休西南四十二里有霍陽聚左傳哀四年楚
人為晉之期襲梁及霍是也戰國曰南梁以别大梁少
梁焉漢屬河南郡後漢及晉皆因之隋屬襄城郡唐屬
承州貞觀元年省梁入承休而更名承休曰梁西有澤
後漢作菀為逰獵之地鄧太后臨朝世士以為文教可
興宜廢蒐狩之禮于是馬融作頌以諷焉後桓帝復校
獵廣成今曰廣潤河葢避朱梁廟諱也有􁃔狐聚秦滅
西周徙其君于此有陽人聚秦滅東周徙其君於此臨
汝鎮唐先天元年置縣屬汝州貞元八年以梁縣西界
二鄉益之兼移縣于石驛後入梁
緊襄城縣本鄭地南有汜城周襄王避叔帶之難出適
鄭處于汜是也以襄王所居因曰襄城楚靈王築又有
古不羮城在西北二漢屬潁川郡晉置襄城郡隋開皇初
初郡廢屬汝州大業初州廢屬潁川郡唐武徳元年置
汝州貞觀元年州廢屬許州開元二十六年來屬
上葉縣本楚地惠王以封沈諸梁謂之葉公葉公好龍
神龍下焉二漢屬南陽郡明帝時王喬為葉令每月望常
乘雙鳬入朝今有墓在焉晉屬南陽國北齊置襄州後
周廢州置南襄城郡隋開皇初郡廢屬許州唐開元三
年置仙州二十六年州廢大厯四年復置仙州又析置
仙鳬縣五年州廢省仙鳬入葉來屬二漢父城縣屬潁
川郡晉屬襄城郡後廢入葉有應鄉故應國按汲冢古
文商時王有應國矣周武王以封其子為應侯故左傳
邘晉應韓武之穆也戰國為秦所有以封范睢為應侯
有方城左傳所謂楚國方城以為城即此又有昆陽城
即光武破王尋之所也
中魯山縣在夏為魯縣陶唐氏既衰其後有劉累為御
龍氏以事夏孔甲龍一雌死潜醢以食夏后既而使求
之懼而避于魯縣是也漢為魯陽屬南陽郡後漢及晉
皆因之後魏置荆州尋廢立魯陽郡後置魯州隋開皇
初郡廢大業初州廢以魯縣屬襄城郡唐為魯山武徳
四年復置魯州貞觀九年州廢以魯山來屬故犨縣本
鄭邑漢屬南陽郡後廢故城在今縣東南後周置三鵶
鎮在縣西南十九里又置平髙城以備齊北齊置魯城
在縣東北十七里以御周
中龍興縣本湍陽縣唐武徳四年置屬伊州貞觀元年
省證聖七年復置曰武興屬汝州神龍元年更名為中
興尋改曰龍興皇朝熙寧四年省入魯元祐元年復置
同下州信陽軍春秋時屬申其後屬楚秦屬南陽郡二
漢屬南陽江夏郡晉置義陽郡宋置宋安郡南齊置司
州梁因之有三闗之隘比接陳汝控帶許洛宋以來省
為邊鎮後魏改曰郢州後周改曰申州隋開皇初郡廢
大業二年改曰義州尋為義陽郡唐為申州天寳元年
曰義陽郡皇朝開寳九年降為義陽軍太平興國元年
改為信陽今縣二
中下信陽縣二漢平氏縣地屬南陽郡晉分置義陽縣
屬義陽郡後廢焉宋曰平陽縣置宋安郡隋開皇初郡
廢改平陽縣為義陽大業初置義陽郡唐為申州皇朝
為義陽軍太平興國元年改義陽縣為信陽漢鐘武縣
屬江夏郡後漢省焉故城在今縣東南漢鄳縣屬江夏
郡後漢及晉因之北齊改為齊安置齊安郡隋開皇初
郡廢改縣曰鐘山屬義陽郡唐屬申州皇朝開寳九年
省入義陽有鐘山桐栢山淮水
中下羅山縣二漢鄳縣地北齊置髙安縣隋開皇初廢
十六年復置曰羅山屬義陽郡唐屬申州皇朝屬信陽
軍有石城山甚髙峻史記曰魏攻㝠阨葢謂此山也吕
氏春秋言九塞㝠阨其一焉
　
　
　
　
　
　輿地廣記卷九
欽定四庫全書
　輿地廣記卷十
　　　　　　　　　　　　宋　歐陽忞　撰
　　河北東路
北輔開徳府春秋時屬衛國秦置東郡二漢屬東魏二
郡晉屬濮陽國頓丘郡隋屬東武陽二郡唐屬澶濮魏
三州晉天福中移濮陽于澶州南邦為治所九年升鎮
寧軍莭度皇朝大觀元年升開徳府崇寧四年建為北
輔今縣七
中濮陽縣本漢頓丘縣地其濮陽故城在今縣東帝顓
頊之墟也謂之帝丘夏后相嘗居于此夏伯昆吾亦都
之春秋時衛成公自楚丘徙焉夢康叔曰相奪予享公
命祀相秦始皇東徙衛君角而置東郡二漢皆因之晉
置濮陽國隋屬東郡唐屬濮州晉天徳中移縣于澶州
南郊為治所有鮒鰅山帝顓頊所𦵏有瓠子口漢元光
中河决瓠子東南注鉅野
望觀城縣古觀國嘗叛命為夏所伐左傳所謂夏有觀
扈是也漢為畔觀縣屬東郡光武更名衛國以封周後
晉屬頓丘郡隋開皇六年更名觀城屬武陽郡唐屬澶
州有臨黄縣漢畔觀縣地也後魏置隋因之屬武陽郡
唐始屬魏州大厯七年來屬皇朝雍熙四年省入觀城
有新臺衛宣公作
緊臨河縣漢黎陽縣地屬魏郡隋開皇六年析黎陽置
臨河縣十六年置澶淵縣並屬汲郡春秋諸侯之大夫
㑹于澶淵此其地也後避唐髙祖諱改澶淵為澶水武
徳四年于澶水置澶州貞觀七年州廢省澶水入臨河
屬魏州五代來屬
中清豐縣漢頓丘縣地唐大厯七年析頓丘昌樂置清
豐縣以孝子張豐為名屬澶州頓丘本衛邑在淇水南
故詩言送子涉淇至于頓丘二漢屬東郡晉置頓丘郡
後郡廢焉隋屬武陽郡唐始屬魏州大厯七年于頓丘
復置澶州晉天福四年移濮陽于澶州南郭為治所而
以頓丘為徳清軍皇朝熙寧四年省頓丘入清豐
中衛南縣本楚丘也衛文公自曹邑徙此始建城市而
營宫室隋開皇十六年置楚丘縣屬東郡大業初以梁
郡有楚丘乃改為衛南唐屬滑州五代時來屬
畿朝城縣本二漢東武陽縣屬東郡臧洪為東郡太守
據此以拒袁紹紹圍之城陷為紹所殺魏晉屬陽平郡
北齊廢之後周復置武陽縣隋屬武陽郡唐屬魏州貞
觀十七年省永昌元年復置武聖縣開元七年更名朝
城晉屬大名府皇朝崇寧四年來屬
畿南樂縣漢東郡之樂昌也宣帝封王武為樂昌侯後
漢省之晉置昌樂縣水經樂昌縣故城東西注引漢書
表志以為東郡之屬縣漢宣帝封王稚君為侯國此則
以樂昌為昌樂矣隋屬武陽郡開皇六年置繁水縣大
業初廢昌樂縣入繁水唐置昌樂廢繁水入焉後唐避
諱改為南樂晉屬大名府皇朝崇明四年來屬
次府河間府春秋時屬晉戰國時屬趙秦屬上谷郡漢
屬涿郡後漢為河間國晉因之後魏為河間郡孝文帝
置瀛州隋廢郡而州如故大業初州廢置河間郡唐為
瀛洲皇朝大觀二年升河間府瀛海軍節度今縣二
望河間縣本漢州鄉武垣縣地屬涿郡後漢省州鄉入
武垣屬河間國晉因之後分置河間縣郡徙治此隋開
皇初郡廢為瀛州大業初復置郡省武垣入焉唐為瀛
州束城鎮本漢束川縣屬渤海郡後漢屬河間國晉屬
章武國北齊廢之隋開皇十六年置曰東城屬瀛州大
業初屬河間郡唐屬瀛州皇朝熙寧六年省入河間
望樂夀縣本漢樂成縣為河間國治焉後漢及晉皆因
之隋開皇十八年改為廣城屬瀛州仁夀初改為樂夀
屬河間郡唐屬瀛州後屬深州景城鎮本漢景成成平
縣地屬渤海郡後漢省景成入成平屬河間國晉因之
隋開皇十八年改為景城屬瀛州大業初屬河間郡唐
屬瀛州皇朝熙寧六年省入樂夀
上滄州春秋戰國時為齊趙二國之境秦屬鉅鹿上谷
郡漢置渤海郡後漢晉因之宋文帝置樂陵郡孝武分
置渤海郡後魏因之太武初改渤海為滄水孝文時復
舊孝明帝分瀛冀二州置滄海及浮陽樂陵二郡隋置
棣州後改為滄州尋為渤海郡唐為滄州天寳元年改
為景城郡今縣五
望清池縣本漢浮陽縣在浮水之陽髙帝置渤海郡治
此後漢及晉皆屬焉隋開皇十八年改曰清池屬渤海
郡唐屬滄州貞觀元年州自胡蘇徙治于此長蘆鎮以
水為名本漢叅户縣地屬渤海郡後省焉隋開皇初置
長蘆縣及漳河郡尋廢十六年置景州大業初州廢屬
河間郡唐武徳四年又置景州貞觀元年州廢屬滄州
周省入清池饒安鎮本漢千童縣屬渤海郡靈帝改曰
饒安晉因之後置滄州及浮陽郡隋開皇初郡廢大業
初州廢屬渤海郡唐屬滄州皇朝熙寧五年省入清池
乾符寨本二漢章武縣屬渤海郡晉屬章武郡後省焉
隋開皇十六年置魯城縣屬瀛州大業初屬河間郡唐
貞觀元年屬滄州乾符元年生野稻水榖二千餘頃燕
魏飢民就食之因改名曰乾符周省入清池有徒駭河
禹貢九河之一也
望無棣縣本齊地昔周成王賜齊太公履北至于無棣
是也漢為陽信縣地隋開皇六年置無棣縣屬渤海郡
取縣南無棣溝為名唐屬滄州貞觀元年省入陽信八
年復置無棣溝通坂後屬河東郡二漢及晉因之後魏
後周皆為郡焉隋開皇初郡廢十六年析置河東縣大
業初復置郡省蒲坂入焉唐初為蒲中州後為河中府
次畿臨晉縣本桑泉左傳僖二十四年晉公子重耳濟
河入桑泉是也漢為解縣地隋開皇十六年析猗氏置
桑泉縣屬河東郡唐屬河中府天寳十三年改為臨晉
解本春秋時解梁二漢及晉屬河東郡後徙焉故城在
今縣東南
次畿猗氏縣本令狐左傳僖二十四年晉公子重耳濟
河圍令狐是也縣南對澤即猗頓之故居頓魯之窮士
聞朱公富往問術焉朱公曰子欲速富當畜五牸于是
乃適西河大畜牛羊十年之間其畜不可計貲擬王公
故遂以猗氏名縣漢屬河東郡後漢晉皆因之西魏改
曰梁泉後周復故隋屬河東郡唐屬河中府有郇城周
文王子所封詩所謂郇伯勞之者也
次畿虞鄉縣本漢解縣地元魏分置虞鄉縣隋因之唐
武徳元年改虞鄉為解縣而于解西五十里别置虞鄉
縣屬蒲州後屬河中府
次畿萬泉縣唐武徳三年析稷山安邑猗氏汾陽龍門
置屬絳州大順二年來屬
次畿龍門縣古耿國商祖乙自相徙居之春秋晉獻公
滅耿以賜大夫趙夙戰國時屬魏為皮氏縣秦恵王
渡河取皮氏二漢屬河東郡魏晉屬平陽郡後魏改
為龍門兼置郡隋開皇初郡廢屬河東郡唐武徳二年
秦州徙治此貞觀十七年州廢屬絳州元和初来屬有
龍門山禹貢所謂導河積石至于龍門是也
次畿榮河縣本魏之汾隂縣秦恵王渡河取汾隂即此
漢屬河東郡武帝立后土祠于汾隂脽上親望拜如上
帝禮後漢亦屬河東郡晉省之後魏復置兼置汾隂郡
隋開皇初郡廢屬河東郡唐武徳元年改曰秦州貞觀
十七年州廢來屬開元十年明皇祀后土獲寳鼎因改
為寳鼎縣皇朝大中祥符四年改寳鼎縣曰榮河置慶
成軍熙寧元年廢軍以榮河來屬
永樂縣古魏國詩序所謂魏地狹隘者也春秋時晉獻
公滅魏以賜大夫畢萬漢為虢北縣屬河東郡魏晉皆
因之後縣東徙焉唐武徳元年分芮城置永樂縣以永
樂澗為名屬芮州州廢屬鼎州貞觀八年來屬後又屬
虢州神龍元年復來屬禹貢雷首山在北山南曰首陽
伯夷叔齊𨼆居其下
大都督府陜州昔周公分陜之所春秋虢國之地所謂
北虢也戰國屬韓秦屬三川郡二漢及晉皆屬𢎞農郡
後魏置𢎞農郡兼置陜州隋開皇初郡廢大業初州廢
屬河南郡義寧元年置𢎞農郡唐武徳元年曰陜州天
寳元年更曰陜郡天佑元年昭宗居陜升為興唐府哀
帝初復故號曰保義軍皇朝太平興國元年改保平軍
今縣八
上陜縣古虢國所謂上陽也故城在今縣東漢屬𢎞農
郡後漢及晉皆因之後魏置陜州及𢎞農郡後周因之
隋屬河南郡唐復為陜州有焦國周武王封炎帝之後
于此有莘原魯莊公三十二年有神降于莘即此石壕
鎮本崤縣後魏置唐武徳八年來屬貞觀十四年改為
硤石縣姚崇其邑人也皇朝熙寧六年省為鎮有禹貢
底柱山山有三門河所經唐太宗勒銘于此
上平陸縣本虞虢之地吳山在西上有虞城舜始封于
此至周武王時封太王子仲雍之後是為虞公春秋時
晉所滅虢下陽邑在東北漢為太陽縣屬河東郡後漢
及晉皆因之後廢焉而置河北縣及河北郡隋開皇初
郡廢屬蒲州唐貞觀元年來屬天寳元年太守李齊物
開三門以利運漕得古劔有篆文曰平陸因更名有傅
巖在北即傅説築處有茅津在西南對陜城魯文公時
秦伯伐晉晉人不出遂自茅津濟即此
上夏縣本夏禹之都漢為安邑縣地後置夏縣及安邑
郡隋開皇初廢屬虞州唐貞觀十七年屬絳州乾元三
年來屬有巫咸山葢神巫所遊故山得其名
上靈寳縣古函谷闗秦人恃之以為險固漢武帝徙闗
于新安而以故闗置𢎞農郡及𢎞農縣東漢晉因之元
魏置𢎞農郡隋開皇十六年置桃林縣屬洛州唐武徳
元年來屬天寳元年得天寳靈符于古函谷闗因改元
兼改靈寳闗在縣西南十里老子西遊至闗闗令尹喜
先見其氣知真人當過物色而得之曰子將隠矣强為
著書孟嘗君自秦逃歸夜半至闗其客效鷄鳴遂得出
闗戰國時九國叩闗而攻秦秦人開闗延敵九國之師
逡巡而不敢進曹陽亭在縣東十三里秦章邯敗陳渉
將周文於此漢獻帝歸至此為李傕郭汜所逼遂露次
焉曹公改為好陽縣西南境即古桃林之野東北有桑
田亭春秋虢公敗戎于桑田即此
中下芮城縣本魏國城魯桓公時芮伯萬為母姜氏所
逐自今馮翊縣界出居于魏即此地也漢為河北縣地
後周改曰芮城置永樂郡郡後廢焉隋屬河東郡唐武
徳二年置芮州貞觀元年州廢來屬
中下湖城縣本曰湖廣帝采首山之銅鑄鼎于荆山下
鼎既成有龍垂胡䫇下迎黄帝後世因名其處曰鼎湖
漢武帝改曰湖屬京兆尹戾太子敗亡至此自殺後漢
屬𢎞農郡晉因之
下陽信縣本漢富平縣後改為厭次屬平原郡後漢永
平五年復故晉為樂陵國治焉元魏屬樂陵郡北齊廢
之隋開皇十六年復置屬棣州大業初屬渤海郡唐武
徳四年屬棣州八年州廢屬滄州貞觀十七年復置屬
棣州皇朝大中祥符八年徙州城及厭次縣于陽信而
徙陽信于故厭次焉
上莫州漢為鄭縣屬涿郡後漢屬河間國晉因之隋屬
河間郡唐武徳四年屬清州貞觀元年屬瀛州景雲二
年置鄚州開元十三年以鄚鄭文相類更名莫州今縣
一
上任丘縣本漢鄚縣地平帝時使中郎將任丘築城因
以為名後置任丘縣隋省之唐武徳五年復屬蒲州景
雲元年屬鄚州開元十三年改鄚縣為莫皇朝熙寧六
年省莫縣入焉長豐縣本利豐唐開元十年析文安任
丘置屬鄚州是年更名長豐皇朝熙寧六年省
中雄州春秋戰國皆屬燕秦屬六合郡唐屬涿易二郡
晉時入于契丹周克復之置雄州皇朝政和三年為易
陽郡今縣二
中歸信縣本漢易縣地屬涿郡後漢屬河間國公孫瓚
有幽州童謡曰燕南垂趙北際中央不合大如礪唯此
中可避世瓚自以為易地當之遂徙鎮焉易京故城在
縣南十八里晉亦屬河間國北齊省入鄚縣隋屬河間
郡唐武徳五年置歸義縣屬幽州貞觀元年省之八年
復置景雲二年屬莫州是年還屬幽州大厯四年屬涿
州晉時入于契丹周顯徳六年世宗克瓦橋闗置雄州
治歸義縣皇朝太平興國元年改為歸信
中容城縣漢屬涿郡後漢省之晉復置屬范陽國隋開
皇初改為遒縣屬上谷郡唐武徳五年置北義州貞觀
元年州廢以縣屬易州聖厯二年契丹入冦固守不陷
因改名全忠神龍二年復名遒天寳元年改為容城周
顯徳六年屬雄州尋廢皇朝建隆四年復置
中覇州漢屬渤海郡後漢屬廣陽國河間郡晉屬燕國
章武後屬河間燕郡隋屬河間涿郡唐屬幽州莫州晉
時入于契丹周克復之置覇州皇朝政和三年為永清
郡今縣二
上文安縣漢屬渤海郡後漢屬河間國晉屬章武國隋
初屬瀛州大業初屬河間郡唐屬瀛州景雲二年屬莫
州周顯徳六年屬覇州皇朝景祐元年省永清入焉永
清本漢安次縣地屬渤海郡唐如意元年析置武隆縣
屬幽州景雲元年曰㑹昌天寳元年曰永清晉時入于
契丹周世宗克益津闗置霸州治永清縣後省入文安
上大城縣五代時置屬瀛州周顯徳六年屬霸州
上徳州春秋戰國時屬齊秦屬齊郡漢置平原郡後魏
因之晉屬平原國宋屬平原郡後魏後周皆因之隋初
置徳州後復為平原郡唐為徳州天寳元年曰平原郡
今縣二
望安徳縣漢屬平原郡後漢及晉皆因之後為郡治焉
隋開皇初郡廢九年置徳州大業初復置平原郡唐為
徳州天寳末安禄山反河北皆䧟獨顔真卿為平原太
守帥衆討賊漢髙縣屬平原郡後漢及晉皆因之北齊
省入故城在縣西北漢重平縣屬渤海郡後漢省之後
魏復置北齊省之故城亦在縣西北徳平鎮盖後平昌
縣屬平原郡後漢省之晉為西平昌屬平原國後魏置
東安郡北齊郡廢隋開皇初屬徳州大業初屬平原郡
唐屬徳州後謂之徳平疑後唐避諱更名皇朝熙寧六
年省入安徳
緊平原縣齊之西邑韓信夜渡平原襲擊齊厯下軍於
此漢髙帝六年置平原郡故城在今縣西南後漢及晉
皆因之後郡徙治安徳隋屬平原郡唐屬徳州漢鄃縣
屬清河郡後漢及晉因之北齊省入平原故城亦在縣
西南
上濱州自唐虞以下地理與涿州同初五代之際置𣙜
鹽務于海傍後置贍國軍周世宗顯徳三年置以其濱
海為名割棣州之渤海蒲臺為屬縣而治渤海今領縣
二
望渤海縣唐垂拱四年析蒲臺縣次置屬棣州周顯徳
三年置濱州治此蒲臺與本漢鬲縣地屬平原郡臺髙
八丈方二百步昔秦始皇東遊海上于臺下紫蒲繫馬
至今蒲生猶有縈繫之狀隋開皇十六年置蒲臺縣屬
渤海郡唐屬淄州景龍元年屬棣州周屬濱州皇朝大
中祥符三年省入渤海
緊招安縣皇朝慶厯六年析渤海縣地置
下恩州春秋時屬齊其後屬晉戰國屬趙秦屬鉅鹿郡
漢置清河郡後漢為清河國桓帝改曰甘陵魏復故晉
因之後魏為清河郡北齊後周皆因之兼置貝州隋初
郡廢後廢州而後復置郡廢為貝州天寳元年曰清河
郡皇朝慶厯八年改恩州今縣三
望清河縣本漢厯縣屬清河郡後漢安帝以孝徳皇后
𦵏于厝改曰甘陵為清河國治焉桓帝時周福其縣人
也晉改曰清河縣後曰武成縣置清河郡隋開皇初郡
廢改武成縣為清河大業初復置清河郡唐屬貝州故
清陽縣漢為清河郡治後漢省之徙治甘陵後復置曰
清河縣北齊省貝丘入焉改為貝丘隋開皇六年復名
清陽屬清河郡唐屬貝州皇朝熙寧四年省入清河
望武城縣在趙時曰東武城平原君勝封于此邑漢屬
清河郡後漢及晉皆因之隋為武城屬清河郡唐屬貝
州
緊厯亭縣漢東陽縣地隋分武城鄃置厯亭縣屬清河
郡唐屬貝州漳南鎮本漢東陽縣屬清河郡後漢省之
隋分棗强清平復置于古東陽城改為漳南縣屬清河
郡唐屬貝州皇朝至和元年省入厯亭
清州自唐虞以下地理與滄州同五代時置乾寧軍後
入契丹周顯徳六年世宗北伐取乾寧軍御龍舟樓船
戰艦首尾數十里至益津闗後廢焉皇朝太平興國七
年以滄州永安縣復置大觀二年河清七晝夜因改為
清州政和三年為乾寧郡今縣一
乾寧縣本永安縣之范橋鎮皇朝太平興國七年置熙
寧六年省為鎮後復置縣崇寧三年又省之
同下州永静軍自唐虞以下地理與滄徳冀州同唐置
景州周降為定逺軍屬滄州皇朝太平興國六年以軍
直棣京師景徳元年改為永静今縣二
緊東光縣二漢屬渤海郡隋開皇初郡廢九年置觀州
大業初州廢屬平原郡唐屬滄州貞元三年屬景州周
顯徳元年為定逺軍治所弓髙鎮本漢縣屬河間國後
漢因之晉省焉隋開皇十六年復置屬平原郡唐置景
州治此周顯徳二年州廢省弓髙入東光
望將陵縣漢重丘縣地隋開皇十六年于重丘故城置
屬平原郡唐屬滄州後屬景州周顯徳二年州廢還屬
皇朝慶厯七年屬永静軍安陵鎮本漢修市縣地屬渤
海郡晉置安陵縣隋大業初省入東光唐武徳四年復
置屬觀州貞觀十七年州廢屬徳州景福二年屬景州
周復屬後省入將陵
中阜城縣漢屬渤海郡後漢屬安平國晉屬渤海郡隋
屬信都郡唐屬冀州皇朝淳化元年屬永静軍
同下州信安軍自唐虞以下地理與覇州同五代時地
入契丹周顯徳六年世宗北伐取淤口闗置寨屬覇州
皇朝太平興國六年以淤口寨為被虜軍景徳二年改
為信安軍
同下州保定軍自唐虞以下地理與雄州同皇朝太平
興國六年以涿州歸信縣新鎮置平戎軍景徳元年改
為保定軍
　
　
　
　
　
　
　
　
　
　
　
　
　輿地廣記卷十
欽定四庫全書
　輿地廣記卷十一
　　　　　　　　　　　　宋　歐陽忞　撰
　　河北西路
次府真定府春秋時屬鮮虞為晉所滅戰國時屬趙秦
屬鉅鹿郡漢髙帝置恒山郡後避文帝諱改曰常山亦
屬真定國東漢屬常山國魏晉復為郡元魏因之後周
兼立恒州隋開皇初郡廢大業初州廢復立常山郡唐
武徳初復曰恒州後升為成徳軍節度元年十五年避
穆宗諱曰鎮州五代時曰真定府梁以諱改曰武順唐
復曰成徳晉曰順徳漢復曰成徳周及皇朝因之今縣
九
次赤真定縣本中山國之東烜邑漢十一年代相陳豨
反其將趙利守東垣髙帝攻抜之改曰真定元鼎四年
立真定國東漢併入常山魏晉為郡治在今縣南元魏
道武移郡治於此今府城是也自唐寳應後叛將李寳
臣王武俊王廷凑等相繼據之有滹沱水
次畿槀城縣漢屬真定國北齊立鉅鹿郡後周因之隋
開皇初郡廢十年立亷州大業初廢義寧元年復立鉅
鹿郡唐武徳元年改曰亷州貞觀元年州廢來屬九門
縣二漢屬常山郡魏晉元魏因之北齊省隋開皇六年
復置皇朝開寳六年省入
次畿欒城縣春秋晉大夫欒氏之邑漢為牛棘縣地東
漢置欒城縣北齊省隋開皇十六年復置屬欒州大業
初州廢屬趙郡唐本屬趙州大厯三年來屬
次畿元氏縣本趙公子元之封邑漢髙帝立恒山郡治
此故城在焉東漢為國魏晉元魏屬趙國北齊省隋開
皇六年復置唐屬趙州五代時來屬
次畿井陘縣漢屬恒山郡東漢魏晉元魏皆因之後省
北齊廢石邑以置井陘隋開皇六年復石邑分置井陘
有逕山其道險隘李左車所謂車不得方軌騎不得成
列是也有綿蔓水韓信攻趙背水為陣即此
次畿獲鹿縣漢石邑縣地隋開皇十六年分置鹿泉縣
唐天寳十五載更名獲鹿石邑鎮本漢縣皇朝開寳六
年省有井陘口亦曰土門秦始皇興兵塞井陘口漢韓
信出井陘破陳軍唐李光弼出土門破史思明軍皆在
此地有萆山滹池水
次畿平山縣本晉之蒲邑二漢為蒲吾縣屬常山郡魏
晉皆因之後徙焉隋開皇十六年置房山縣唐天寳十
五載改為平山
次畿行唐縣二漢曰南行唐屬常山郡魏晉以後皆因
之隋曰行唐屬恒山郡唐屬鎮州五代屬真定府有禹
貢恒水
次畿靈夀縣漢屬常山郡魏晉以後皆因之後周立蒲
吾郡隋開皇初郡廢唐屬鎮州五代時屬真定府皇朝
熙寧八年省元祐二年復置焉有禹貢衛水
望相州商王河亶甲居相此其地也春秋時屬晉戰國
時屬魏後屬趙秦屬邯郸郡二漢為魏郡曹公為魏王
都此晉亦為魏郡後趙石季龍前燕慕容儁皆都之後
魏置相州東魏北齊又都焉改為清都尹後周復置相
州及魏郡隋初郡廢大業初州廢復置魏郡唐為相州
天寳元年曰鄴郡故屬天雄軍節度梁分置昭徳軍而
天雄軍亂遂入于晉莊宗滅梁復屬天雄晉髙祖置彭
徳軍今縣四
緊安陽縣漢為侯國曹魏時併入鄴徐廣晉紀曰石遵
自孚城北入斬張豹扵安陽後周移鄴縣及相州扵安
陽故城遂改為安陽縣魏郡治焉唐為相州有韓陵山
髙歡破爾朱兆扵北永和鎮本漢内黄縣地隋開皇十
四年置長樂縣十八年改曰堯城屬魏郡唐屬相州天
祐三年改曰永定皇朝天聖七年改曰永和熙寧六年
省入安陽
緊湯隂縣本二漢蕩隂縣屬河南郡晉屬魏郡後廢焉
隋開皇六年復置屬汲郡唐屬相州貞觀元年改為湯
隂有羑里城商紂囚周文王之所
緊臨漳縣本漢鄴縣地東漢天平初析置臨漳縣屬魏
郡後周及隋因之唐屬相州魏文侯七年始封此地以
西門豹為鄴令民不敢欺至襄王時史起為鄴令引漳
水溉鄴民頼其用漢髙十二年置魏郡治此漢末袁紹
為冀州牧鎮鄴曹公取之以為鄴都作三臺皆因城為
基晉亂胡作石季龍慕容儁皆都之後魏置相州東魏
北齊又都焉後周平齊復置相州隋文輔政總管尉遲
逈舉兵不順韋孝寛討平之乃焚燒鄴縣徙其居民南
遷四十里以安陽城置鄴縣屬魏郡唐屬相州皇朝熙
寧六年省入臨漳
中林慮縣本漢隆慮縣屬河内郡後漢避殤帝名改曰
林慮晉屬魏郡後魏置林慮郡北齊廢之後復置隋開
皇初又廢之大業初屬魏郡唐屬相州
次府中山府堯時都扵此春秋時為鮮虞戰國初為中
山國後為魏所并後又屬趙秦屬上谷鉅鹿二郡漢髙
帝置中山郡景帝三年改為國後漢晉皆因之後燕慕
容垂移都扵此置中山尹後魏為中山郡兼置安州大
唐改為定州升義武軍節度皇朝太平興國元年改定
武軍政和三年改中山府中山郡今縣七
𦂳安喜縣古中山國魏文侯使樂羊伐取之以封太子
擊漢為盧奴縣城内西北隅有水淵而不流色正黑或
云黒水曰盧不流曰奴故以取名後魏皇始二年滅慕
容寳立安州道武帝天興三年改曰定州北齊改為安
喜後周置鮮虞郡隋開皇初郡廢置鮮虞縣大業初廢
安喜入焉屬博陵郡唐屬定州武徳四年改鮮虞曰安
喜故陘邑縣本漢苦陘屬中山國後漢章帝改曰漢昌
魏改曰魏昌晉元魏因之北齊廢焉隋開皇十六年復
置曰隋昌屬博陵郡唐武徳四年改曰唐昌屬定州天
寳元年改曰陘邑皇朝康定元年省入安喜
𦂳無極縣二漢為無極屬中山國晉省之後魏復置隋
屬博陵郡唐屬定州武后改毋極為無極景福二年置
祁州周徙治蒲陵皇朝景徳元年来屬
上曲陽縣漢為上曲陽屬常山郡後漢屬中山國晉屬
常山郡北齊去上字隋開皇六年改為石邑屬博陵郡
七年改曰恒陽唐屬定州元和十五年改為曲陽在北
岳常山西
中唐縣昔堯為唐侯國扵此春秋時屬北燕昭十二年
齊髙偃納北燕伯欵扵唐是也漢屬中山國後漢及晉
皆因之北齊廢焉隋開皇十六年復置屬博陵郡唐屬
定州舊治中人城縣西四十里有中人亭左傳昭十三
年晉荀吳侵鮮虞及中人大獲而歸是也聖厯元年徙
治今所
中望都縣昔堯母慶都所居有堯山在北慶都山在南
登堯山見慶都山故以望都名縣漢屬中山國後漢及
晉皆因之北齊省入北平唐武徳四年復置屬定州初
治安險故城貞觀八年徙治今所
中新樂縣古鮮虞國子姓漢為新市縣屬中山國後漢
及晉皆因之後廢焉隋開皇十六年置曰新樂縣屬博
陵郡唐屬定州
中下北平縣漢屬中山國後漢及晉皆因之後魏置北
平郡北齊郡廢隋屬博陵郡唐屬定州萬嵗通天二年
契丹攻之不下更名徇忠神龍元年復舊漢曲逆縣濡
水扵城北曲而西流故曰曲逆左傳哀四年齊國夏伐
晉取曲逆是也漢髙帝過之曰壯哉吾行天下唯洛陽
與是耳詔封陳平為曲逆侯屬中山國後漢章帝醜其
名改曰蒲隂晉因之北齊廢入北平
上邢州春秋時為邢國衛人滅之戰國時屬趙秦屬鉅
鹿邯郸郡常山王張耳都焉漢屬趙國廣平鉅鹿常山
郡後漢因之晉屬鉅鹿趙國後趙石勒亦都焉後魏為鉅
鹿郡隋置邢州後為㐮國郡唐復為邢州天寳元年屬
鉅鹿郡梁升保義軍節度後唐改為安國軍今縣八
上龍國縣故邢國秦時謂之信都項羽立張耳為常山
王居此更名曰襄國漢屬趙國後漢因之晉省焉石勒
陷皇州干寳曰襄國因山慿險形勝之地可都也大興
元年勒僣號扵襄國其後為慕容氏所滅隋開皇九年
改為龍岡縣襄國郡焉唐為邢州有夷儀城在縣北一
百五十里春秋僖五年邢遷于夷儀即此
上沙河縣漢襄國縣地隋開皇十六年置沙河縣屬襄
國郡唐武徳元年置温州四年州廢来屬有湯水
上鉅鹿縣本漢南蠻縣屬鉅鹿郡後漢因之晉省焉隋
扵南蠻故城置鉅鹿縣屬襄國郡唐武徳四年屬趙州
貞觀元年來屬有禹貢大陸澤
上平鄉縣本鉅鹿縣秦始皇二十五年滅趙以為鉅鹿
郡秦將王離圍趙王歇扵此漢因之後漢及晉徙治廮
陶而鉅鹿屬焉北齊縣廢置平鄉縣屬襄國郡唐屬邢
州皇朝熙寧六年省入鉅鹿元祐元年復置
上内丘縣本中丘縣漢屬常山郡後漢屬趙國晉因之
元魏屬南趙郡隋曰内丘屬襄國郡唐武徳四年屬趙
州五年来屬有干言山詩所謂出宿扵干飲餞扵言是
也
中堯山縣本柏人春秋晉邑也漢屬趙國髙帝過趙欲
宿心動問縣名何曰柏人上曰柏人者廹扵人也去弗
宿趙相貫髙等果有逆謀後漢及晉皆屬趙國元魏屬
南趙郡隋屬㐮國郡唐屬邢州天寳元年改為堯山皇
朝熙寧六年省入内丘元祐元年復置
中南和縣地屬廣平國後漢屬鉅鹿郡晉省之後復置
後周置南和郡隋開皇初郡廢屬襄國郡唐屬邢州
中任縣春秋晉邑也鄭皇(闕/)扵晉為任大夫漢屬廣平
國後漢屬鉅鹿郡晉省之隋開皇初六年復置屬襄國
郡大業初省入南和唐武徳四年復置屬邢州皇朝熙
寧三年省入南和元祐元年復置
雄懐州禹貢三懐之地太行山在焉春秋時周襄王以
陽樊温原攅茅之國賜晉武公晉扵是始啟南陽又云
武王克商蘇忿生以為温司冦其左有隤懐是也戰國
時屬魏兼屬衛秦滅衛徙其君相扵野至二世廢角為
庶人以其地屬三川郡項羽立司馬邛為殷王都此漢
初為殷國尋更名河内郡後漢因之晉分屬汲郡後魏
置懐州兼置河内郡隋初郡廢而懐州如故煬帝初州
廢復置河南郡唐為懐州天寳初曰河内郡今縣三
𦂳河内縣本野王秦始皇徙衛君角扵此阻其山而保
之漢屬河内郡後漢因之晉為郡治後魏兼置懐州隋
開皇十六年改野王為河内唐為懐州西北三十里有
䢴城故䢴國也周武王子所封太行山在西北武徳鎮
本秦縣始皇東巡自以武徳定天下因以名縣焉二漢
屬河南郡晉為郡治後置武徳郡隋開皇初郡廢十八
年改州縣為邢丘大業初又改曰安昌屬河内郡唐武
徳二年復名武徳屬懐州皇朝熙寧六年省入河内漢
射犬縣故城在北平臯縣故城在西
中武陟縣本漢懐縣地隋開皇十六年析置武陟大業
初省焉唐武徳二年置陟州及修武縣四年州廢改修
武為武陟屬懐州故懐縣本禹貢覃懐之地後為晉邑
春秋時赤狄伐晉圍懐是也二漢為河内郡晉屬河内
隋大業初廢之後復置唐貞觀元年省入武陟故城在
今縣之西
上修武縣本商之甯邑周武王伐紂勤兵扵甯更名修
武晉始啟南郡即此故有南陽城二漢屬河内郡晉屬
汲郡隋屬河内郡唐武徳四年改修武為武陟而别置
修武縣扵隋修武故城屬懐州漢山陽縣屬河内郡後
漢晉皆因之魏阮籍嵇康等同居山陽時人號竹林七
賢後縣廢故城在今縣西北有雍城故雍國周文王子
所封左傳僖二十四年富辰曰郜雍曹滕文之昭也有
濁鹿城漢獻帝為山陽公居此
望衛州春秋時分屬於晉衛戰國時屬魏秦屬三川郡
二漢屬河内郡魏置朝歌郡晉改為汲郡後魏因之東
魏置義州後周改為衛州又置修武郡隋初郡廢煬帝
初州廢復置汲郡唐為衛州天寳元年曰汲郡今縣四
中汲縣故商都牧野之邑水經注云太公生於汲城北
三十里有太公泉泉上有太公廟相傳云太公之故居
也二漢屬河内郡魏屬朝歌郡晉為汲郡治焉太康初
縣人有發魏安釐王冡大得古書皆簡編科斗文字所
謂汲冡書也北齊置五城郡後周廢為五城縣隋開皇
六年復改為汲屬汲郡唐屬衛州
上獲嘉縣本漢汲縣地武帝南越相吕嘉反𤼵兵討之
元鼎六年行幸至汲新中鄉得吕嘉首因以為獲嘉縣
屬河内郡後漢因之晉屬汲郡後周置修武郡隋開皇
初郡廢十六年置殷州大業初州廢屬河内郡唐屬衛
州
𦂳新鄉縣隋開皇初析汲獲嘉二縣於古新樂城置屬
河内郡唐屬衛州皇朝熙寧六年省入汲元祐三年復
置東北有故臨清闗東南有故延津闗
中共城縣故共國左傳隠元年鄭太叔出奔共是也二
漢屬河内郡晉屬汲郡北有共山隠者孫登所處北齊
縣廢隋開皇六年復置曰故城屬河内郡唐屬衛州
望洺州春秋時為赤狄所有後屬晉戰國時屬趙秦屬
邯鄲郡漢置漢平國後漢國廢為鉅鹿郡之西境魏置
廣平郡晉及後魏皆因之後周置洺州隨大業初置武
安郡後為洺州天寳元年曰廣平郡今縣五
上永年縣今曲梁左傳宣十五年晉荀林父敗赤狄于
曲梁是也漢屬廣平國後漢屬魏郡魏晉屬廣平郡地
齊省曲梁入洺州廣平縣廣平漢為國治自魏至隋皆
為郡隨仁夀元年避太子名改廣平曰永年為武安郡
治唐為洺州漢廣平縣故城在今縣北臨洺鎮本漢易
陽縣屬趙國後漢因之晉屬廣平郡東魏屬魏郡隋開
皇六年改易陽曰邯鄲十年改邯鄲為臨洺屬武安郡
唐屬洺州皇朝熙寧六年省入永年
望肥鄉縣漢為邯溝縣地屬魏郡曹魏置肥鄉縣屬廣
平郡晉因之東魏省焉隋開皇十六年復置屬武安郡
唐屬洺州漢列人縣屬廣平國後漢屬鉅鹿郡晉屬廣
平郡故城在今縣東北
緊平恩縣本漢舘陶之别鄉元帝分置立恩以封石父
許伯為侯國屬魏郡後漢因之晉及元魏屬廣平郡隋
屬武安郡唐屬洺州
中鷄澤縣春秋襄三年公㑹諸侯同盟扵鷄澤漢為曲
梁縣地隋開皇初置鷄澤縣屬洺州大業初省入永年
唐武徳四年復置杜預注左傳云鷄澤在曲梁西南曲
梁今永年也此縣在永年東北非古鷄澤地矣
上曲周縣漢武帝建元四年置屬廣平國東漢屬鉅鹿
郡晉省之唐武徳四年復置屬洺州皇朝熙寧三年省
入鷄澤元祐四年復置洺水鎮本漢斥漳縣屬廣平國
後漢屬鉅鹿郡魏晉屬廣平郡北齊省入平恩隋復置
改曰洺水屬武安之郡唐屬洺州㑹昌三年入曲周
望深州春秋時屬晉戰國時屬魏秦蜀鉅鹿郡漢屬信
都國後漢屬安平國魏晉為博陵國後魏北齊後周為
博陵郡隋開皇初郡廢十六年置深州大業初廢屬博
陵郡唐武徳四年置深州貞觀十七年州廢先天二年
復置天寳元年曰饒陽郡今縣五
望静安縣本下博漢屬韓信都國後漢屬安平國光武避
王郎自龍陽南出至下博城西惶惑不知所之有白衣
老父在道旁指曰努力信都為長安守去此八十里光
武即馳赴之晉亦屬安平國隋屬信都唐初屬冀州後
来屬後周為州治焉皇朝太平興國八年置静安軍雍
熙二年軍廢還蜀三年縣省四年復置改為静安故陸
澤縣本郻縣漢屬鉅鹿郡後漢作鄡晉屬趙國唐先天二
年析饒陽鹿城扵故鄡城陸澤縣為深州州治所後周
徙治静安皇朝雍熙四年省入焉有禹貢大陸澤
望束鹿縣本漢郻縣地屬鉅鹿郡北齊改郡曰安國隋
開皇六年改曰安定十八年改曰鹿城屬信都郡唐屬
深州天寳十五載改曰束鹿五代時屬真定國皇朝淳
化元年来屬漢貫縣故城在西南
望安平縣漢屬涿郡後漢屬安平國魏晉為博陵國治
焉此齊置博陵郡隋開皇初郡廢十六年置深州大業
初州廢屬博陵郡唐武徳四年屬深州貞觀十七年還
故屬先天二年来屬
望饒陽縣漢屬涿郡後漢屬安平國魏晉屬博陵國後
魏屬博陵郡隋開皇中分置安平蕪萎二縣大業初省
入焉屬河間郡唐武徳四年置深州治此貞觀十七年
州廢屬瀛州先天二年置州後復来屬而州徙之陸澤
焉東北有無蔞亭漢光武避王郎扵此
望武彊縣本武隧秦破趙將扈輒扵武隧即此漢屬河
間國後漢屬安平國晉因之後分置武彊縣元魏屬武
邑郡隋開皇初郡廢省武遂入焉屬信都郡唐初屬冀
州貞觀元年屬深州十七年屬冀州先天二年復来屬
開元二年屬冀州永泰元年又来屬唐末屬冀州五代
時又来屬
　
　
　
　輿地廣記卷十一
欽定四庫全書
　輿地廣記卷十二
　　　　　　　　　　　　宋　歐陽忞　撰
(闕/)
屬趙州唐初屬定州大歴三年屬恒州皇朝端拱元年
來屬
中深澤縣漢曰南深澤屬涿郡後漢屬安平國晉屬博
陵國元魏屬博陵郡北齊廢之隋開皇六年復置曰深
澤屬博陵郡唐屬定州景祐二年屬祁州皇朝熈寧六
年省入鼓城元祐元年復置
望趙州春秋時屬晉戰國屬趙秦屬邯鄲郡漢屬恒山
鉅鹿郡後漢因之兼置冀州晉為趙國後魏為趙郡明
帝兼置殷州北齊改為趙州隋改為欒州後復為趙郡
唐為趙州天寳元年曰趙郡皇朝崇寧四年升慶源軍
節度領縣五
望平棘縣二漢屬常山郡晉屬趙國後魏為趙郡治焉
隋開皇初郡廢大業初復置唐屬趙州故宋子縣秦髙
漸離匿作於宋子繋筑而歌即此地漢屬鉅鹿郡後漢
省之元魏復置屬鉅鹿郡隋大業初省入平棘故城在
今縣北
望寧晉縣本廮陶縣地漢屬鉅鹿郡後漢晉元魏為郡
治焉隋屬趙郡唐屬趙州天寳元年改為寧晉
上臨城縣本晉邑左傳哀四年趙稷奔臨是也二漢為
房子縣屬常山郡晉為趙國治焉元魏屬趙郡北齊省
之隋開皇六年復置屬趙郡唐屬趙州天寳元年改為
臨城有泜水韓信斬成安君於此
中隆平縣本廣阿漢屬鉅鹿郡後漢省之元魏復置屬
趙郡兼置殷州後改為趙州隋開皇十六年置欒州仁
夀元年改廣阿為象城大業初州廢改縣為大陸屬趙
郡唐屬趙州武徳四年復改為象城天寳元年改為昭
慶以有建初啟運二陵故也皇朝開寳五年改為隆平
縣熈寧六年省入臨城元祐元年復置
中髙邑縣本曰鄗晉邑也左傳哀四年齊國夏伐晉取
鄗即此漢屬常山郡後漢光武即位於此更名髙邑為
冀州刺史治焉晉屬趙國元魏及隋屬趙郡唐屬趙州
栢鄉鎮漢縣屬鉅鹿郡後漢省之隋開皇十六年復置
屬趙郡唐屬趙州皇朝熈寧五年省入髙邑贊皇鎮隋
開皇十六年置取贊皇山為名屬趙郡唐屬趙州皇朝
熈寧五年省入髙邑
下保州五代以上地理與莫州同皇朝置保塞軍後升
為保州政和三年屬清苑郡領縣一
望保塞縣本漢涿郡之樊輿中山之北新城地後廢置
不常北齊省入永寧縣改為樂鄉隋開皇十八年改為
清苑屬河間郡唐屬瀛州景雲二年屬莫州皇朝建隆
元年以縣地置保塞軍太平興國六年升為保州改清
苑為保塞縣
同下州安肅軍自五代以上地理與易州同皇朝置靜
戎軍後改為安肅軍領縣一
中安肅縣本易州遂城縣地(闕/)
　　　　之宥戎改置靜戎軍及靜戎縣景徳元年改
軍與縣皆為安肅焉
同下州永寧軍自五代以前地理與中山府同皇朝置
寧邊軍後改為永寧軍領縣一
望博野縣本蠡吾漢屬涿郡後漢屬中山國桓帝父蠡
吾侯葬此追尊為孝崇皇其陵曰博陵因分置博陵縣
晉改曰博陸為髙陽國治後魏改為博野北齊省蠡吾
入焉隋屬河間郡唐武徳四年置蠡州貞觀元年
州廢屬瀛州永泰中屬深州周屬定州皇朝熈寧四
年以博野縣地置寧邊軍景徳元年改永定天聖四
年改永寧
同下州廣信軍自五代以上地理與易州同皇朝置威
虜軍後改為廣信軍領縣一
中遂城縣本北新城漢屬中山國後漢屬涿郡晉屬髙
陽國後曰武遂北齊改曰新昌隋開皇十八年改曰遂
城屬上谷郡唐屬易州皇朝太平興國六年置威虜軍
景徳元年改曰廣信
中下州順安軍自唐以上地理與瀛州同如意元年析
河間縣置武興屬瀛州神龍元年更名唐興景雲二年
屬莫州五代時屬瀛後廢焉皇朝太平興國七年以廢
唐興縣地置唐興塞淳化三年升為順安軍領縣一
中髙陽縣漢屬涿郡後漢置河間國晉屬髙陽國後置
髙陽郡隋開皇初郡廢十六年置蒲州大業初州廢屬
河間郡唐武徳四年置蒲州貞觀元年州廢屬瀛州皇
朝至道三年屬順安軍
　　河北路化外州
安東上都䕶府春秋戰國屬燕秦立遼東二漢因之漢
末為公孫度所據魏晉亦為遼東郡後慕容廆居之後
魏時髙麗國都其地唐總章元年李勣平髙麗得城百
七十六分其地為都督府九州四十二縣一百置安東
都䕶府於平壤城以統之用其酋渠為都督刺史縣令
上元三年徙遼郡故城儀鳯二年又徙新城聖歴元年
更名安東郡都督府神龍元年復故名開元二年徙于
平州天寳二年又徙于遼西故郡城至徳後廢領覊縻
州十四
　新城州都督府　　遼城州都督府　　安市州
　哥勿州都督府　　建安州都督府　　南蘇州
　木底州　　蓋牟州　　代那州　　　蒼巖州
　磨米州　　積利州　　黎山州　　　延津州
大都督幽州武王封召公奭於燕都此及秦滅燕以為
上谷郡漢高帝分立燕國昭帝元鳳元年為廣陽郡宣
帝太始元年更為國東漢建武中併入上谷郡永平八
年復立為郡兼立幽州魏晉為燕國前燕慕容雋初都
其地元魏立幽州及燕郡北齊置東北道行臺後周平
齊置總管府隋開皇初郡廢大業初府廢立涿郡唐武
徳元年為幽州天寳元年曰范陽郡升為盧龍軍領縣
九
望薊縣周武王克商封帝堯之後於薊又封召公於北
燕其後燕國都薊與六國俱稱王為秦所滅屬上谷郡
二世時韓廣自立為燕王項氏封臧荼漢高帝封盧
綰相繼為王皆都其地後改為廣陽國東漢為郡兼
立幽州魏晉為燕國前燕慕容雋自和龍徙都於此後
又徙鄴元魏亦為幽州及燕郡隋煬帝立涿郡唐為幽
州
望幽都縣本薊縣地隋於營州之境汝羅故城置遼西
郡以處栗木靺鞨降人武徳元年曰燕州領遼西盧
河懷逺三縣是年省盧河六年自營州遷于幽州城
中以首領世襲刺史貞觀元年省懷逺開元二十五
年徙治幽州北桃谷山天寳元年曰歸徳郡建中二
年為朱滔所滅因廢為縣與前分治郭下在府北
一里
上廣平縣天寳元年析薊置三載省至徳後復置
上潞縣二漢屬漁陽郡晉屬燕國元魏屬漁陽後為郡
治隋開皇初郡廢屬涿郡唐武徳二年自無終徙漁陽
郡於此置𤣥州貞觀年州廢來屬
上武清縣本雍奴二漢屬漁陽郡晉屬燕國隋屬涿郡
唐屬幽州天寳元年更名
𦂳永清縣本武隆唐如意元年析安次置景雲元年曰
㑹昌天寳元年更名
上安次縣漢屬渤海郡東漢屬廣陽郡晉屬燕國元魏
屬燕郡隋屬涿郡唐屬幽州
望良鄉縣兩漢屬涿郡晉屬范陽國元魏屬燕郡隋屬
涿郡唐屬幽州聖厯元年改曰固節神龍元年復故名
有大防山
望昌平縣漢屬上谷郡東漢屬廣陽郡晉屬燕國元魏
省後置東燕州及平昌郡後周州郡皆廢後又置平昌
郡隋開皇初郡廢屬涿郡唐因之北十五里有軍都陘
西北三十五里有納款闗即居庸故闗亦謂之軍都闗
其北有防禦軍古夏陽川也
上涿州厯代地理與幽州同漢高帝立涿郡東漢因之
魏文帝更名范陽郡晉武帝改為范陽國以封宣帝弟
子綏為王元魏北齊後周復改為郡開皇初郡廢屬涿
郡唐大厯四年節度使朱希彩奏請置涿州後曰涿郡
領縣四
上范陽縣本涿縣漢曰涿郡魏范陽郡晉曰范陽國元
魏以後復為郡隋開皇初廢屬涿郡唐武徳七年改涿
縣曰范陽屬幽州
上固安縣本方城縣地漢屬廣陽國東漢屬涿晉屬范
陽國元魏屬范陽郡齊廢唐貞觀元年自章信城移固
安縣治此屬幽州後來屬
上新昌縣漢屬涿郡東漢省之唐大厯四年析固安復
置
上新城縣本漢涿縣地唐太和六年析范陽置有督亢
陂溉田號為膏腴燕太子丹使荆軻以督亢地圖獻秦
王即此
上易州厯代地理與幽州同秦屬上谷郡二漢屬涿郡
魏屬范郡晉屬范陽國元魏復屬范陽郡隋開皇初立
易州及黎郡尋廢大業初州廢立上谷郡唐為易州天
寳元年曰上谷郡領縣四
上易縣本漢故安縣屬涿郡魏晉元魏屬范陽郡北齊
省故安縣隋立易州及易縣又置上谷郡唐因之漢安
故縣故城在今縣南易水所出燕太子丹送荆軻入秦
祖道於水上軻起為夀歌曰風蕭蕭兮易水寒壯士一
去兮不復還即此
上淶水縣本二漢逎縣屬涿郡晉屬范陽國元魏屬范
陽郡後周省之隋開皇初置范陽縣割屬易州六年改
曰固安八年省十年置永陽縣十八年改淶水唐因
之
中滿城縣漢北平縣地屬中山國元魏改永樂縣為樂
浪郡僑治北齊屬昌黎郡隋屬上谷郡郡廢屬易州唐
天寳元年更名滿城有郎山
中下五迴縣唐開元二十三年析易縣置并置樓亭板
城二縣至天寳後二縣省
下檀州厯代地理與幽州同秦為漁陽右北平二郡地
二漢因之元魏立密雲廣陽安樂三郡又立安州北齊
廢密雲廣陽二郡入安樂後周改州為𤣥州隋開皇初
郡廢十六年州徙尋立檀州大業初州廢復為密雲郡
唐武徳元年復為檀州天寳元年曰密雲郡領縣二
中密雲縣本二漢傂奚縣地屬漁陽郡後省元魏立密
雲郡及密雲縣北齊郡廢屬安樂郡省白檀要陽二縣
入焉隋屬檀州後屬安樂郡唐自燕樂徙檀州
治焉元魏又立安樂郡領安市土垠二縣北齊省土
垠入安市後周省安市入密雲隋開皇初郡廢白
檀要陽二縣漢屬漁陽郡東漢省之元魏復置分
屬故土垠縣二漢及晉屬右北平郡元魏屬漁陽
郡後分屬
中燕樂縣元魏屬廣陽郡兼立立州北齊郡廢屬安樂
郡省廣興方城二縣入焉後周改州曰𤣥州隋徙𤣥州
尋立檀州後為安樂郡唐屬檀州
下薊州厯代地理與幽州同秦為漁陽右北平二郡地
漢因之後廢隋文帝徙𤣥州於此復置總管府煬帝初
置漁陽郡唐武徳元年郡廢入幽州開元十八年分立
薊州天寳元年曰漁陽郡領縣三
中漁陽縣漢舊縣屬漁陽郡省之復置元魏屬漁陽郡
後又省隋末復置唐屬幽州開元十八年析置薊州有
鮑立水
中三河縣唐開元四年析潞縣置
中玉田縣本無終春秋無終子國也二漢及晉屬右北
平郡元魏屬漁陽郡後省北齊復置隋為漁陽郡治後
省唐武徳二年復置屬幽州貞觀元年省乾封二年復
置萬嵗通天元年更名神龍元年屬營州開元四年還
屬幽州八年復屬營州十年又屬幽州十八年來屬(闕/)
　　　　　　雒陽(闕/)至孝父母殁𦵏之於無終山山
高八十里(闕/)　　　為水(闕/)置飲焉有人就飲與石一
斗令種之而(闕/)　　　　石處名曰玉田後因以名縣
故徐無縣二漢及晉(闕/)　　右北平郡元魏屬漁陽郡
後周廢入無終
上媯州厯代地理與幽州同秦立上谷郡二漢因之晉
太康中分立廣密郡二魏曰廣寧郡北齊立北燕州及
長寧永豐二郡後周去北字隋開皇初郡廢大業初州
廢入涿郡唐武徳七年平高開道立北燕州貞觀八年
更名天寳元年曰媯川郡領縣一
上懷戎縣本二漢潘縣屬上谷郡唐屬廣密郡北齊改
置懷戎縣及立北燕州後周曰燕州唐為北燕州後改
曰媯州天寳中析置媯川縣尋省媯水貫中故涿鹿縣
二漢屬上谷郡晉屬廣甯郡後省昔黄帝與蚩
尤戰於涿鹿即此涿鹿城東一里有阪泉黄帝與
炎帝戰於阪泉即此東北五十里有居庸塞東連盧
龍碣石西屬太行山實天下之險有鐵門闗有磨笄山
趙襄子滅代其姊磨笄自殺因為名代人憐之為立
祠
下平州商時為孤竹國春秋時山戎肥子二國地戰國
屬燕秦為遼西右北平二郡地二漢因之晉屬遼西郡
元魏屬遼西北平二郡兼立平州北齊廢遼西入北平
隋開皇初郡廢大業初州廢復為北平郡唐武徳二年
曰平州天寳元年曰北平郡領縣三
中盧龍縣本肥如春秋晉滅肥肥子奔燕受封於此故
曰肥如二漢及晉屬遼西郡元魏為郡兼立平州北齊
屬北平郡隋開皇六年省肥如入新昌十八年改
新昌曰盧龍為郡治焉唐為平州故令支縣二漢屬
遼西郡晉省之有孤竹故城伯夷叔齊讓國於此
漢靈時遼西太守㢘翻夢人謂己曰余孤竹君之子
伯夷之弟也遼海漂吾棺槨聞君仁善願見藏覆明
日視之水上有浮棺吏笑者無疾而死於是改𦵏之為
立祠焉有盧龍塞道自無終縣東出渡濡水向林
蘭陘東越清陘至九城二百許里故魏志言田疇引
軍出盧龍塞逕白壇厯平罡登白狼望柳城是也有濡
河
中石城縣本二渝二漢屬遼西郡晉省入陽樂隋末復
置唐武徳七年省貞觀十五年復置萬嵗通天二
年更名故絫縣漢屬遼西郡故驪成縣漢屬右北
平郡東漢皆省焉有禹貢碣石山秦皇漢武皆登
之以望巨海其石碣然而立在海旁故名之晉太康
地志云秦築長城所起自碣石在今高麗界非此碣
石也有臨渝闗
中馬城縣本海陽縣地二漢及晉皆屬遼西郡唐開
元二十八年置馬城縣以通水運
上都督府營州商時孤竹縣地春秋時屬山戎戰國屬
燕秦屬遼西郡二漢及晉因之前燕慕容皝自徙河之
青山徙都於此後燕慕容寳北燕馮跋亦都焉元魏立
營州領昌黎建徳遼東樂浪冀陽營邱六郡北齊廢昌
黎遼東樂浪營邱併入建徳冀陽二郡後周平齊其地
為高寳寧所據隋開皇初克之大業初州廢立遼西郡
唐武徳元年曰營州萬嵗通天元年為契丹所陷聖厯
二年僑治漁陽開元五年又還治柳城天寳元年曰柳
城郡領縣一
中柳城縣漢屬遼西郡為西部都尉治東漢省慕容皝
以柳城之北龍山之南南徳地也乃營建都邑改柳城
曰龍城而徙居於此時有黒龍白龍各一鬬於龍山皝
親觀之祭以太牢二龍交首嬉翔解角而去皝悦號新
宫曰和龍宫後慕容寳馮跋相繼都焉元魏立營州及
昌黎郡北齊廢郡隋開皇初改龍城縣曰龍山十八年
復改曰柳城後立遼西郡唐曰營州漢交黎縣屬遼西
故城在東南徙河縣屬遼西故城在東北青山慕容廆
所據在東百九十里棘城高陽氏之墟在東南百七十
里鮮卑山在東南二百里有雞鳴山曰狼水
　
　
　
　
　輿地廣記卷十二
欽定四庫全書
　輿地廣記卷十三
　　　　　　　　　　　　宋　歐陽忞　撰
　　陜西永興軍路上
次府京兆府本周室所居謂之宗周平王東遷地入于
秦至孝公徙都焉始皇置内史漢元年屬塞國二年為
渭南郡髙帝都此九年復為内史武帝建元六年分為
右内史太初元年更為京兆尹王莽既敗更始赤眉相
繼據之後漢都洛陽仍以此為京兆尹獻帝亦常都此
魏改尹為太守後改為秦國復為京兆國晉為京兆郡
兼置雍州愍帝亦都之其後為劉曜苻堅姚興所據後
魏亦為京兆郡兼置雍州後周復為京兆尹隋初置雍
州後改為京兆郡京唐初為雍州開元元年改為京兆
府後周隋唐皆為帝都昭宗遷洛廢為佑國軍梁初改
京兆府曰大安佑國軍曰永平軍後唐復為西京晉廢
為晉昌軍漢改曰永興軍領縣十五
次赤長安縣本宗周之地文王作豐今縣西北靈臺鄉
豐水上是也武王作鎬今昆明池北鎬陂是也秦為咸
陽縣地漢髙帝五年置長安縣惠帝元年城之經緯各
長十五里城中皆屬長安今長安故城是也後漢因之
晉及後魏為京兆郡後周都焉隋開皇三年自漢長安
故城東南移二十里置新都前直子午後枕龍首山左
臨灞岸右抵灃水唐因之有終南山灃水鎬水
次赤萬年縣本漢長安縣地後周始於長安城中置萬
年縣取漢縣為名隋文帝龍潜封號大興開皇三年改
曰大興縣唐武徳元年復故名漢杜陵縣故杜伯國周
武王滅唐而還之於此宣王以無罪殺杜伯杜伯之神
射王于鎬故有周右將軍杜主祠秦武公十一年縣之
漢宣帝以杜東原上為初陵故更名杜為杜陵屬京兆
尹後漢及晉因之後魏改曰杜城後周廢之故城在今
縣南漢霸陵縣本秦芷陽文帝𦵏其上改曰霸陵陵在
霸水之西霸水故滋水也秦穆公更名以顯霸功晉曰
霸城後魏曰西霸城後周廢之故城在今縣東南漢南
陵縣故城在今縣東南有白鹿原長樂陂本滻坡隋文
帝更名有灞水
次畿鄠縣古有扈國有甘水出南山甘谷北入渭秦孝
文王起萯陽宫於此二漢屬右扶風晉屬始平郡隋屬
京兆郡唐因之
次畿藍田縣漢屬京兆尹後漢晉皆因之後周置藍田
郡尋廢隋屬京兆郡唐因之南有藍田闗故嶢闗也漢
髙帝自武闗攻秦用張良計破秦於此
次畿咸陽縣秦孝公十二年都咸陽築冀闕自櫟陽徙
都之其後始皇以為咸陽人多先王之宫庭小吾聞豐
鎬之間帝王之都也乃營作朝宫渭南上林苑中先作
前殿阿房東西五百歩南北五十丈為複道自阿房渡
渭屬之咸陽以象天極閣道絶漢抵營室云後項籍屠
咸陽燒其宫室漢髙帝元年更名新城七年罷屬長安
武帝元鼎三年别為渭城縣屬右扶風後漢省之唐武
徳元年析涇陽始平置咸陽縣屬京兆府秦咸陽故城
在縣東十五里漢渭城故城在今縣東北故杜郵也秦
白起遷隂宻出咸陽西門十里至杜郵賜死即此地漢
長陵縣髙帝所𦵏屬左馮翊後漢屬京兆尹晉省之故
城在今縣境
次畿醴泉縣漢谷口縣屬左馮翊故城在今縣北鄭子
真其縣人也後漢省之後魏置寕夷縣西魏置寕夷郡
後周改為秦郡後廢隋開皇十八年改縣曰醴泉屬京
兆郡唐因之有九嵏山
次畿涇陽縣本秦故縣昭王封其弟涇陽君於此二漢
及晉為池陽縣地後置涇陽縣及咸陽郡隋開皇初郡
廢屬京兆郡唐因之有焦䕶澤謂之瓠中
次畿櫟陽縣秦獻公自雍徙居櫟陽而天雨金周太史
儋見獻公曰周故與秦國合而别别五百嵗復合七十
嵗而霸王出焉項羽立司馬欣為塞王都此漢髙帝初
起亦嘗居之太上皇𦵏櫟楊起萬年陵因分置萬年縣
後漢省櫟陽入萬年晉屬京兆郡後周徙萬年置於長
安城中而移廣陽縣置於故萬年城隋開皇三年改萬
年為大興而復改廣陽為萬年屬京兆郡唐武徳元年
復改大興為萬年而改萬年為櫟陽屬京兆府
次畿髙陵縣本秦故縣昭王封弟髙陵君於此二漢屬
左馮翊魏文帝改曰髙陵晉屬京兆郡隋大業初復改
曰髙陵屬京兆郡唐屬京兆郡
次畿興平縣本周大丘懿王都之秦改曰廢丘項羽立
章邯為雍王都此漢髙帝三年更名槐里屬右扶風晉
置始平郡後置扶風郡而改槐里曰始平縣隋開皇初
郡廢屬京兆郡唐屬京兆府景龍四年中宗送金城公
主入蕃别於此二漢曰金城縣至徳二年改曰興平
次畿臨潼縣驪山在南故驪戎國周幽王遇犬戎之禍
於此秦曰驪邑漢髙帝七年太上皇思東歸髙帝於是
改築城寺街里以象豐徙豐民以實之命曰新豐屬京
兆尹後漢及晉皆因之唐屬京兆府垂拱二年改曰慶
山神龍元年復故名三年析新豊萬年置㑹昌縣七年
省新豐入焉改曰昭應屬京兆府皇朝大中祥符八年
改曰臨潼唐置宫在驪山下咸亨二年始名温泉宫天
寳元年更名驪山曰㑹昌山六年更名温泉曰華清宫
宫治陽井為池環山列宫室又築羅城置百司及十宅
焉有鴻門漢髙帝㑹項羽於此有戲水陳涉遣將周章
西入闗至戲是也
次畿武功縣本邰邑后稷所封邰亦作斄漢屬右扶風
後漢省入郡武功亦漢縣本在渭南屬右扶風後漢因
之晉屬始平郡後周置武功郡建徳中郡廢而置武功
於故斄城今縣是也隋屬京兆郡唐屬京兆府漢羙陽
縣屬右扶風後漢及晉皆因之後周省入武功故城在
今縣北七里有太壹山禹貢所謂終南有垂山禹貢所
謂敦物也
次畿乾祐縣本安業縣唐萬嵗通天元年析商州之豊
陽置景龍三年屬雍州景雲元年屬商州乾元元年改
為乾元縣漢改曰乾祐屬京兆府
次畿奉天縣唐文明元年析醴泉始平好畤武功永夀
置以奉乾陵陵在北五里屬京兆府徳宗避涇卒之亂
出居於此為朱泚所圍頼渾瑊扞城得以不陷乾寧二年
以縣置乾州皇朝熙寕三年州廢復來屬
次畿終南縣本漢盩厔縣地唐武徳二年析置終南縣
貞觀八年省後為清平縣皇朝大觀二年復置
次府河中府周時為魏國春秋時屬晉以封大夫畢萬
戰國時魏恵王徙都大梁而其地入秦後置河東郡二
漢晉皆因之兼置雍州後魏改為秦州後周改為蒲州
隋初郡廢煬帝初州廢之復置河東郡唐初為蒲州開
元八年置中都為府是年罷都為州乾元三年復為河
中府尋罷後為河中節度皇朝太平興國七年改為䕶
國軍領縣八
次赤河東縣故蒲坂舜之所都有厯山媯汭水春秋文
十二年晉人秦人戰于河曲在縣南戰國屬魏秦昭襄
王四年取蒲海隋末廢唐永徽元年薛大鼎開之百姓
歌曰新河得通舟楫利直逹滄海魚鹽至昔日徒行今
騁駟美哉薛公徳滂被皇朝治平二年徙治保順軍有
鬲津河禹貢九河之一也
𦂳鹽山縣二漢為鹽城縣屬渤海郡故城在今縣南晉以
後皆因之隋開皇十八年改為鹽山屬棣州大業初屬
渤海郡唐屬滄州有鹽山
𦂳樂陵縣二漢屬平原郡故城在今縣東晉屬樂陵國
後為樂陵郡治焉隋開皇初郡廢屬棣州大業初屬渤
海郡唐屬滄州有漢重合縣故城在縣東皇朝熈寕二
年徙治咸平鎮有鈎盤河禹貢九河之一也
中南皮縣漢屬渤海郡章武有北皮亭故此云南皮後
漢為渤海郡治焉建武中曹公破青州刺史袁譚於此
晉因之隋屬渤海郡唐屬景州臨津鎮本漢東光縣地
隋開皇十六年於胡蘇亭置胡蘇縣屬平原郡唐更名
臨津屬景州皇朝熙寕六年省入南皮有潔河禹貢九
河之一也
上冀州春秋時屬晉戰國屬趙秦屬鉅鹿郡漢置信郡
國景帝改為廣川宣帝復故後漢明帝更名樂安安帝
改曰安平後兼置冀州晉因之後魏為長樂郡兼置冀
州北齊後周皆因之隋初郡廢而冀州如故大業初州
廢復置信都郡唐為冀州皇朝慶厯八年升武安軍節
度領縣六
望信都縣漢為信都國治後漢為安平國治晉因之後
魏以来為長樂郡治隋開皇初郡廢分信都置長樂縣
大業初省信都入焉置信都郡唐為冀州改長樂縣為
信都有禹貢降水漢昌城縣屬信都國後漢改為阜城
後徙焉故城在今縣北漢扶栁縣屬信都國後漢屬安
平國晉因之北齊省焉故城在今縣西
上蓨縣本漢脩縣屬信都國後漢屬渤海郡晉因之隋
開皇五年改為蓨縣屬冀州大業初屬信都郡唐屬徳
州永泰元年屬冀州漢觀津縣故城在東北
上南宫縣漢舊縣屬信都國吕后封張敖子偃為南宫
侯即此後漢屬安平國晉省之後復置元魏屬長樂郡
北齊省之隋開皇六年復置屬冀州大業初屬信都郡
唐屬冀州堂陽鎮本漢堂陽縣屬鉅鹿郡後漢屬安平
國晉省之後復置北齊省之隋開皇十六年復置屬冀
州大業初屬信都郡唐屬冀州皇朝皇祐四年省入南
宫
上棗彊縣漢舊縣屬清河郡後漢省之後復置隋屬冀
州大業初屬信都郡唐屬冀州漢廣川縣屬信都國後
徙焉故城在今縣東北
上武邑縣漢屬信都國後漢屬安平國晉因之後齊廢
隋開皇六年復置屬冀州大業初屬信都郡唐屬冀州
觀津鎮本趙地樂毅自燕降趙封之於此號為望諸君
漢為觀津縣屬信都國後漢及晉因之後省有衡漳石
隄唐顯慶元年築
中衡水縣隋開皇十六年分信都北界武邑西界下博
南界置衡水縣屬冀州大業初屬信都郡唐屬冀州
上博州春秋為齊之西境戰國屬齊趙衛三國之交秦
屬東郡漢屬東郡平原清河三郡後漢屬東郡平原二
郡晉屬平原國宋分置魏郡後魏置南冀州及平原郡
隋初郡廢改州為博州大業初州廢屬武陽郡唐為博
州天寳元年曰博平郡領縣四
望聊城縣本齊西鄙之邑水經注云聊城縣東北三十里有
攝城左傳所謂聊攝以東是也戰國時燕將保聊城齊田單
攻之嵗餘不下魯仲連乃為書約之矢以射城中燕將見書
乃自殺二漢屬東郡魏晉屬平原國後為平原郡治焉隋開
皇初郡廢十六年置博州大業初州廢以聊城屬武陽郡
唐武徳四年置博州漢茌平縣屬東郡後漢屬濟北郡
魏晉屬平原國昔石勒耕於茌平聞鼓角鞞鐸之聲其
母以為作勞耳鳴即此後廢焉唐武徳四年析聊城置
茌平縣貞觀八年省入
望髙唐縣春秋齊邑漢屬平原郡後漢及晉皆因之後
魏置南清河郡北齊郡廢隋開皇初屬貝州大業初屬
清河郡唐武徳四年屬博州
望堂邑縣本漢清陽縣地為清河郡治焉隋開皇六年
分置唐邑縣屬武陽郡唐武徳四年屬博州
𦂳博平縣漢屬東郡魏晉屬平原國元魏屬長樂郡隋
開皇初屬貝州大業初屬清河郡唐屬博州漢靈縣屬
清河郡後漢及晉因之後廢隋開皇初復置大業初省
入博平唐武徳三年復置四年省入焉
上棣州春秋戰國皆屬齊秦屬齊郡漢屬渤海平原千
乘郡後漢屬北海平原郡樂安國晉屬樂安樂陵二國
宋為樂陵郡後魏又為樂安縣陵二郡隋初屬棣州後
屬渤海郡唐武徳三年置魏州天寳元年曰樂安郡領
縣三
望厭次縣本漢信縣地屬渤海郡後漢因之晉屬樂陵
國後為渤海郡治元魏屬樂陵郡隋開皇六年置棣州
大業初為渤海郡後郡徙清地唐武徳四年以陽信置
棣州八年州廢屬滄州貞觀十七年復置於厭次皇朝
大中祥符八年徙州城及厭次於陽信縣地
中滳河縣本漢初縣屬平原郡後漢省之隋開皇十六
年置滳河縣屬棣州大業初屬渤海郡唐屬棣州漢濕
沃縣屬千乘郡後漢省之晉復置屬樂陵國北齊省之
後入滴河周因之後曰湖城隋改為閿鄉縣唐屬虢州
皇朝太平興國三年來屬縣之南境諸山東北連函谷
西北連潼闗皆古桃林之地
中下閿鄉縣本漢湖縣之閿鄉後湖城縣徙此焉隋開
皇十六年改為閿鄉屬河南郡唐武徳元年屬鼎州貞
觀八年屬虢州皇朝太平興國三年来屬漢戾園在今
縣東南
中都督府延安府春秋白狄之地秦屬上郡漢初為翟
國尋復為上郡後漢因之漢末羌胡大擾户口流散郡
縣皆廢焉後魏置東夏州西魏改曰延州置總管府隋
置延安郡唐復為延州梁號忠義軍後唐改曰彰武皇
朝升延安府領縣七
中膚施縣秦屬上郡二漢因之後廢焉隋大業三年置
延安郡唐為延州豐林鎮本漢臨河縣地元魏置廣武
縣隋改曰豐林屬延安郡唐屬延州皇朝熙寕五年省
入膚施金明寨本秦髙奴縣項羽立董翳為狄王都髙
奴即此漢屬上郡東漢因之漢末廢焉元魏置廣樂縣
隋改曰金明屬延安郡後廢焉唐武徳二年析膚施復
置以縣置北武州貞觀二年州廢來屬皇朝熙寕五年
省入膚施
中延川縣漢臨河縣地屬朔方郡東漢省之西魏置縣
曰文安及置郡隋開皇初郡廢改縣為延川屬延安郡
唐屬延州延水鎮本安民縣唐武徳二年析延川置皇
朝熈寕八年省入延川
中延長縣漢膚施縣地西魏置延安縣隋屬延安郡唐
屬延州廣徳二年改為延長
中門山縣後周置隋大業初省入汾川唐武徳三年復
置屬丹州廣徳二年来属
中臨真縣漢髙奴縣地元魏置臨真縣西魏又置伸水
郡真川縣後周郡廢隋大業初省真川入臨真屬延安
郡唐屬延州
中敷政縣本固城元魏置後周廢尋又置隋屬延安郡
唐武徳二年徙治金城鎮更名金城貞觀八年屬延州
天寳元年更名敷城
中下甘泉縣唐武徳元年分洛交置伏鹿屬鄜州天寳
元年改為甘泉後屬延州
望同州周為芮伯韓侯國春秋時屬秦晉戰國時屬秦
魏秦屬内史項羽分屬塞國漢髙帝置河上郡景帝分
為左内史武帝改為左馮翊東漢因之魏除左字但為
馮翊郡晉及元魏皆因之兼置華州西魏改曰同州取
禹貢所謂漆沮既從灃水攸同以名焉隋初郡廢大業
州廢復置馮翊郡唐武徳元年曰同州天寳元年曰馮
翊郡梁曰忠武軍皇朝太平興國七年升定國軍領縣
六
𦂳馮翊縣本芮國漢為臨晉縣地屬左馮翊元魏置華
隂縣而魏改曰武鄉里及郡隋開皇初郡廢大業初改
縣曰馮翊置郡唐為同州有沙苑周文帝敗齊神武于
此有洛水商原所謂商顔
𦂳澄城縣漢徴縣地屬左馮翊左傳所謂北徴是也徴
澄音相近東漢省之元魏置澄城縣及澄城郡隋開皇
初郡廢屬馮翊郡唐屬同州
𦂳朝邑縣故荔戎國秦厲共公獲之更名臨晉以築髙
壘臨晉國故也漢屬馮翊東漢因之晉為馮翊郡治焉
元魏置南五泉縣西魏改曰朝邑隋屬馮翊郡唐屬同
州臨晉縣故城在今縣西南
中郃陽縣古莘國其女太姒為周文王后詩所謂在郃
之陽是也漢為郃陽縣屬左馮翊東漢晉隋皆因之唐
屬同州夏陽鎮故梁國秦取之更名夏陽二漢屬左馮
翊後省焉今入郃陽
中白水縣二漢衙縣地屬左馮翊故城在今縣東北後
省焉元魏置白水縣隋屬馮翊郡唐屬同州春秋文二
年晉侯及秦師戰于彭衙即此亦漢票邑縣地屬左馮
翊東漢及晉皆因之後省焉
中韓城縣故韓國漢為夏陽縣地屬左馮翊隋開皇十
八年置韓城縣屬馮翊郡唐屬同州有禹貢梁山詩韓
奕篇奕奕梁山即此有韓原魯僖公時秦伯伐晉戰于
此有龍門山即禹導河至于龍門也魚集其上即為龍
望華州本鄭國春秋時屬晉戰國屬秦魏秦屬内史漢
屬京兆尹東漢屬京兆𢎞農郡晉因之元魏置華山郡
及東雍州西魏改曰華州隋初郡廢大業初州廢屬京
兆馮翊郡唐武徳元年改曰華州垂拱二年避武氏諱
改曰太州神龍元年復故名天寳元年曰華隂郡乾寕
四年升興徳府梁為感化軍後唐改為鎮國軍皇朝皇
祐五年改鎮漳軍領縣五
上鄭縣鄭桓公始封此至子武公東徙新鄭漢屬京兆
尹後漢及晉皆因之元魏置華山郡及東雍州西魏改
曰華州隋属京兆郡唐屬華州郭子儀其邑人也有少
華山
望下邽縣秦武公伐邽戎取其人來置此縣以有上邽
故曰下邽漢屬京兆尹東漢屬𢎞農郡晉屬馮翊郡後
置延夀郡隋開皇初郡廢屬馮翊郡唐垂拱元年來屬
漢蓮勺縣屬左馮翊東漢及晉皆因之隋大業初省入
焉故城在今縣東北
望蒲城縣西魏置隋屬馮翊郡唐屬同州開元四年更
名奉先屬京兆府天祐三年復屬同州皇朝開寳四年
復為蒲城天禧四年來屬有金粟山
𦂳華隂縣禹貢華隂之地戰國時曰隂晉屬魏秦得之
恵文王五年更名寕秦漢髙帝八年更名華隂屬京兆
尹東漢及晉屬𢎞農郡元魏置華山郡隋屬京兆郡唐
屬華州禹貢太華山在縣東水經注云河水南流潼激
闗山因謂之潼闗漢末曹公西征與韓遂馬超相持於
此
上渭南縣漢新豐縣地葢苻秦時置元魏置渭南郡後
周郡廢隋屬京兆郡唐因之周顯徳三年来屬
　
　
　
　
　
　
　
　
　
　
　
　
　輿地廣記卷十三
欽定四庫全書
　輿地廣記卷十四
　　　　　　　　　　　　宋　歐陽忞　撰
　　陜西永興軍路下
𦂳耀州春秋戰國屬秦秦屬内史項氏分屬塞國漢初
屬河上郡後屬左馮翊東漢及晉皆因之元魏置北雍
州西魏改為宜州及置北地郡尋改為通川郡隋開皇
初郡廢大業初州廢屬京兆郡義寕二年置宜君郡唐
武徳四年改曰宜州貞觀十七年州廢天授二年復置
宜州大定元年又廢天祐三年岐王李茂貞墨制置耀
州仍升義勝軍節度梁末帝時茂貞飬子温韜以州降
梁梁改為崇州静勝軍後唐同光元年為耀州以為順
義軍皇朝開寳五年為感義軍太平興國元年改感徳
軍領縣七
上華原縣隋屬京兆郡唐因之垂拱二年改華原曰永
安神龍元年復故名唐末李茂貞據馮翊僣行墨制建
為耀州以温韜為節度使唐諸陵在其境内者悉𤼵掘
之郭崇韜以為刼陵賊有土門山
望富平縣本漢懐徳地東漢省之元魏置富平縣及北
地郡後周改為中華郡尋廢隋屬京兆郡唐因之後屬
耀州有荆山
望三原縣漢池陽縣地屬左馮翊東漢因之晉為扶風
郡治後省焉苻秦於嶻薛山北置三原䕶軍元魏罷䕶
軍置三原縣後周置建忠郡尋廢隋屬京兆郡唐因之
後屬耀州
上雲陽縣漢屬左馮翊秦有林光宫漢曰甘泉宫武帝
立泰畤以祠太一東漢因之晉省焉後復置元魏屬北
地郡後周置雲陽郡隋開皇初郡廢屬京兆郡唐因之
後屬耀州
上同宫縣本漢祋祤縣屬左馮翊東漢因之晉省焉苻
秦於祋祤城東北銅官川置銅官䕶軍元魏罷䕶軍置
銅官縣屬北地郡隋曰同官屬京兆郡唐因之梁開平
三年屬同州後唐同光初屬耀州
中美原縣本頻陽縣秦厲公置在頻水之陽漢屬左馮
翊東漢晉元魏皆因之景明元年析置土門縣隋大業
初省入華原唐咸亨二年析富平華原蒲城於故土門
縣置羙原縣屬京兆郡天祐三年李茂貞置鼎州梁改
為裕州屬順義軍節度後不見其廢時唐同光三年割
屬耀州
中淳化縣本雲陽縣之梨園鎮皇朝淳化四年置縣屬
耀州
𦂳邠州古豳國春秋戰國皆屬秦秦屬内史漢屬右扶
風安定北地郡漢末置新平郡兼屬安定晉因之西魏
置豳州後周及隋皆因之煬帝初州廢屬安定北地郡
義寕二年復置豳州唐開元十三年以字類幽改作邠
焉天寳三載以為新平郡後升為静難軍節度今縣四
望新平縣本二漢漆縣屬右扶風漢末置新平郡晉因
之後改漆縣為白土西魏置豳州隋開皇四年改縣為
新平大業初州廢義寕二年復置苻堅墓在此
望宜禄縣漢鶉觚縣地屬北地郡後魏置宜禄縣以宜
禄川為名後周省入鶉觚屬安定郡唐貞觀二年析新
平保定靈臺復置屬豳州
上三水縣漢三水栒邑二縣地三水屬安定郡東漢因
之晉省焉後復置西魏置恒州尋廢隋屬北地郡義寕
二年屬豳州漢之栒邑即故豳國周之先公劉所居屬
右扶風東漢因之鄧禹遣馮愔宗歆守栒邑二人争權
愔遂殺歆即此晉省焉故城在今縣東北有萬夀湫唐
大厯八年因風雷而成
下永夀縣唐武徳二年分新平置神龍元年屬雍州唐
隆元年来屬
上鄜州春秋屬白翟秦屬上郡漢為上郡及左馮翊東
漢屬上郡魏武帝省焉晉陷于戎狄元魏置東秦州後
改為北華州西魏改為敷州隋為鄜城郡尋改為上郡
唐為鄜州天寳元年為洛交郡後升保大軍節度領縣
四
𦂳洛交縣本漢雕隂縣地屬上郡東漢因之魏晉廢焉
隋開皇三年置洛交縣大業三年置上郡唐置鄜州三
川鎮本漢翟道縣屬左馮翊東漢省之苻秦於長原城
置長城縣元魏改為三川以華池水黑大洛水所㑹為
名隋屬上郡唐屬鄜州皇朝熙寕七年省入洛交
上洛川縣本漢鄜縣地元魏置洛川縣隋屬上郡唐屬
鄜州
上鄜城縣昔秦文公夢黄蛇自天下屬地其口止於鄜
衍史敦曰此上帝之祥君其祠之於是作鄜畤祭白帝
焉漢屬左馮翊東漢省之元魏置敷城縣隋大業初改
為鄜城屬上郡唐屬坊州唐末置翟州改為東秦州改
鄜城曰昭化後唐同光元年復改為鄜城屬鄜州
中下直羅縣本漢雕隂縣地唐武徳三年分三川洛交
於直羅城置縣以城枕羅川水其川平直故名
中解州自唐以上地理與河中府同漢乾佑元年割河
中之聞喜安邑解三縣置解州皇朝因之領縣三
中解縣春秋時謂之解梁晉恵公因秦返國許賂秦以
河外列城五内及解梁城是也漢屬河東後漢及晉皆
因之元魏分置虞鄉縣後省解入焉唐武徳元年改虞
鄉曰解縣而於解西五十里别置虞鄉皆屬河中府漢
乾祐元年置解州有塩池左傳成六年晉人謀去故絳
諸大夫皆曰必居郇瑕氏之地沃饒而近盬是也
望聞喜縣本曲沃晉文侯封其弟成師謂之曲沃桓叔
秦改為左邑屬河東郡漢武帝元鼎六年將幸緱氏至
左邑桐鄉聞南越破以為聞喜縣東漢及晉因之元魏
置正平郡隋屬絳郡唐屬絳州後屬河中府漢乾祐元
年來屬
𦂳安邑縣夏禹所都春秋時魏絳自魏徙此武侯二年
城安邑盖增廣之耳秦昭王二十一年魏獻安邑以為
河東郡二漢及晉皆因之元魏曰北安邑屬河北郡隋
開皇十六年置虞州大業初州廢屬河東郡唐屬河中
府漢元祐元年來屬有鳴條陌湯與桀戰于鳴條即此
有鹽池
中尉慶州周之先不窋所居春秋時為義渠之戎秦滅
之屬北地郡二漢因之魏晉以後荒廢西魏置朔州後
周廢焉隋文帝置慶州煬帝初置𢎞化郡唐為慶州天
寳元年曰安化郡至徳元載曰順化郡升定安軍節度
後唐降之皇朝乾徳二年復為安化郡領縣二
中安化縣本漢都郅縣地屬北地郡東漢省之後置𢎞
化縣隋開皇十六年置𢎞州大業初州廢屬𢎞化郡唐
為慶州治焉天寳元年曰安化至徳元載曰順化皇朝
乾徳二年復曰安化有不窋城同川縣本三泉隋義寕
二年析彭原郡之彭原置唐武徳三年改名同川屬慶
州皇朝乾徳二年省入安化
望合水縣本合川唐武徳元年置是年又析置蟠交縣
貞觀元年省合川入𢎞化天寳元年更蟠交曰合水後
廢焉皇朝熙寕四年復置華池鎮本西魏置尉州後周
廢之隋仁夀初置華池縣屬𢎞化郡唐置慶州皇朝熙
寕四年省入合水故樂蟠縣略畔與樂蟠音相近故訛
耳唐屬慶州皇朝熙寕四年省入合水
𦂳彭原縣本漢彭陽縣屬安定郡東漢因之元魏置西
北地郡隋開皇初郡廢十八年改縣曰彭原屬北地郡
唐武徳元年置彭州貞觀元年州廢屬寕州皇朝熙寕
三年來屬
雄虢州春秋時為虢之南境虢亡屬晉戰國時屬秦魏
二國秦平天下為三川郡漢屬𢎞農郡東漢及晉皆因
之元魏置西𢎞農郡後周廢之隋煬帝置𢎞農郡恭帝
改為鳳林郡唐初置鼎州因鼎湖為名後為虢州領縣
三
中虢畧縣左傳晉恵公許賂秦伯以河外列城五東盡
虢畧是也漢為𢎞農縣地屬𢎞農郡東漢及晉皆因之
隋大業中自湖城縣界與郡俱徙於𢎞農川即今治也
唐武徳元年置鼎州貞觀八年廢自盧氏移虢州於此
神龍初避孝敬皇帝諱改曰恒農開元十六年復故名
皇帝建隆元年避廟諱改曰常農至道三年又改曰虢
畧三城鎮故玉城縣西魏屬之唐屬虢州皇朝熈寕四
年省入虢畧
中盧氏縣漢屬𢎞農郡東漢因之晉屬上洛郡元魏置
洛安郡西魏改為義川郡隋開皇初郡廢置虢州大業
初州廢屬𢎞農郡義寕元年復置虢郡唐武徳元年改
為虢州貞觀八年州徙治𢎞農有禹貢熊耳山洛水所
出
中朱陽縣元魏時置兼置朱陽郡後周郡廢隋屬𢎞農
郡唐屬虢州
望商州商契始封於此春秋時屬晉戰國時屬秦為内
史地漢屬𢎞農郡東漢屬京兆尹晉初為京兆南部後
置上雒郡元魏因之西魏兼置洛州後周改為商州隋
初郡廢大業初州廢復為上洛郡唐復為商州天寳元
年曰上洛郡領縣五
中上洛縣本晉地竹書紀年晉烈公三年楚人伐我南
鄙至于上洛是也漢屬𢎞農郡東漢屬京兆郡晉泰始
二年置上洛郡隋開皇初郡廢大業初復置唐為商州
商山在縣西南秦四皓所隐也州界有七盤十二繞其
道隘險王莽命王級曰繞霤之固南當荆楚葢謂此地
也有熊耳山
中下商洛縣古商邑契之所封秦以封衛鞅號曰商君
漢屬𢎞農郡東漢屬京兆尹晉屬上洛郡隋曰商洛亦
屬焉唐屬商州縣東有少習左傳哀四年楚司馬使謂
晉隂地之大夫曰晉楚有盟好惡同之不然将通於少
習以聴命秦謂之武闗漢髙帝游酈改武闗以入秦
中下洛南縣漢上雒縣地元魏置拒陽縣及拒陽郡隋
開皇初郡廢改縣為洛南屬上洛郡唐屬商州
中下豊陽縣後周置隋屬上洛郡唐屬商州舊治吉川
城麟徳元年移治豊陽川
中下上津縣漢長利縣地屬漢中郡宋置北上洛郡梁
改為南洛州西魏為上州隋大業初州廢屬上洛郡唐
屬商州
望寕州夏公劉之邑春秋時為義渠戎國地築城郭以
自守而秦稍蠶食之戰國時戎王與秦昭王母宣太后
亂有二子宣太后詐而殺戎王於甘泉遂起兵滅義渠
始皇初屬北地郡漢屬北地上郡東漢屬北地安定郡
晉國之後没于戎狄元魏獻文置華州孝文改曰班州
後為豳州西魏改為寕州後周分置趙興郡隋改寕州
曰豳尋廢州而改趙興為北地郡唐復為寕州天寳元
年曰彭原郡領縣四
𦂳定安縣漢汜陽縣地屬北地郡後周置趙興郡隋開
皇初郡廢大業初置北地郡唐為寕州
𦂳定平縣漢泥陽縣地唐武徳二年析定安置屬寕州
唐末置衍州周顯徳五年州廢屬酈州後来屬
上襄樂縣漢襄洛縣也屬上郡元魏改洛為樂置襄樂
郡西魏置燕州後周並廢隋屬北地郡唐屬寕州泥陽
鎮本泥陽縣二漢屬北地郡晉為郡治元魏復置後省
焉
下真寕縣漢陽州縣屬上郡東漢省之後復置西魏置
顯州後周廢焉隋開元中改揚州縣為羅川屬北地郡
唐屬寕州天寳元年獲畫真人像二十七因改羅川縣
為真寕有橋山黄帝所𦵏
上坊州自隋以前地理與鄜州同後周天和中元皇帝
為敷州刺史於此地為馬坊武徳二年分鄜州置坊州
因故馬坊為名天寳元年曰中部郡領縣二
𦂳中部縣漢翟道縣地屬左馮翊後秦姚興置中部縣
元魏因之置中部郡隋避廟諱改曰内部開皇中郡廢
屬上郡唐置坊州有杏城姚萇置在今縣西
中宜君縣漢祋祤縣地屬左馮翊元魏置宜君縣後置
宜君郡隋開皇初郡廢屬京兆郡唐初屬宜州貞觀二
十年屬雍州龍朔三年来屬有玉華宫在今縣北唐貞
觀二十年置
上丹州春秋時為白翟戰國時屬秦秦屬上郡二漢因
之晉省没于戎狄西魏置汾州及義川郡後改州為丹
州隋開皇初郡廢大業初州廢屬延安郡義寕元年置
丹陽郡唐為丹州天寳元年曰咸寜郡領縣一
中宜川縣本義川西魏置義川郡後周改縣為丹陽隋
開皇初復為義川義寕元年置丹陽郡唐為丹州皇朝
太平興國元年改縣曰宜川故咸寕縣本永寕西魏改
為太平隋開皇中改為咸寕屬延安郡唐屬丹州皇朝
太平興國三年省焉汾川鎮本安平縣元魏置後周改
曰汾州隋屬延安郡唐屬延州皇朝熈寕三年省入宜
川雲巖鎮本雲巖縣唐武徳元年析義川置屬丹州皇
朝熙寕七年省入宜川
下環州自元魏以上地理與靈州同後周置㑹州隋改
曰環州以大河環曲為名大業初州廢屬靈武郡唐武
徳二年復置㑹州貞觀六年更置環州九年州廢還屬
靈州咸亨三年置安樂州以居土谷渾部落至徳後没
吐蕃大中三年收復更名威州後廢焉晉天福四年復
置威州割靈州之方渠寕州之馬嶺水波三鎮為屬而
治方渠周廣順二年改曰環州顯徳四年廢為通逺軍
皇朝淳化五年復為環州領縣一
上通逺縣本方渠漢屬北地郡東漢省之隋開皇十九
年置鳴沙縣屬靈武郡唐置威州晉以方渠鎮復置威
州周改為環州復廢州為通逺軍而改方渠為通逺縣
皇朝天聖四年復改為通逺軍嶺鎮本馬嶺縣西漢為
北地郡治東漢徙治富平而省馬嶺焉
下府銀州春秋為白翟戰國屬秦後屬上郡二漢屬西
河郡魏晉荒廢元魏立開光郡後周立真鄉郡立銀州
隋開皇初二郡皆廢大業初州廢入雕隂郡唐貞觀二
年平梁師都立銀州天寳元年曰銀川郡唐末䧟為拓
跋氏皇朝崇寕四年收復舊領縣四
中儒林縣二漢圁隂縣地屬西河郡苻秦有驄馬城土
俗呼驄馬為乞銀因號乞銀谷後周於是立銀州隋開
皇三年置儒林縣大業初州廢屬雕隂郡唐復立銀州
東北有無定河郡圁水也圁與銀音同而漢志作圜隂
顔師古注云圜本作圁縣在圁水之隂因以為名王莽
改為方隂則是當時已誤為圜字今有銀州銀水即是
舊名猶存但字變耳以此考之則九城圖所載乞銀之
説未可據也
中下真鄉縣西魏置後周立真郷郡隋開皇初郡廢後
屬雕隂郡唐貞觀二年来屬西北有茹盧水
中開光縣元魏立開光郡後周因之隋開皇三年郡廢
屬雕隂郡後省唐貞觀二年平梁師都復置𨽻綏州八
年𨽻柘州十三年州廢来屬
中下撫寕縣西魏置隋屬雕隂郡唐初𨽻綏州貞觀八
年来屬
同下州綏徳軍春秋時為白狄戰國時屬秦秦屬上郡
漢初屬翟國後屬上郡東漢因之西魏置安樂郡兼置
綏州隋開皇初郡廢大業初廢綏州而置上郡尋改為
雕隂郡唐復為綏州末年䧟于西戎皇朝熈寕二年收
復廢為綏徳城屬延州後升為軍唐治龍泉縣領縣五
中龍泉縣漢膚施縣地元魏置上縣西魏以為安寕郡
隋為雕隂郡唐為綏州天寳元年改縣為龍泉漢上郡
故城在縣西南
中下延福縣本延陵西魏置隋開皇中改曰延福屬雕
隂郡唐屬綏州
中下綏徳縣西魏置隋屬雕隂郡後廢之唐武徳二年
復置屬綏州
中下城平縣西魏置隋屬雕隂郡唐屬綏州
中下大斌縣唐武徳七年置治魏平取稽胡懐化文武
雜半以為名貞觀二年移治今所
同下州保安軍自五代以上地理與延州同皇朝太平
興國二年以延州永安鎮置保安軍統寨二
徳靖寨天禧四年置建子城天聖元年改為徳靖寨
順寕寨慶厯四年置
　
　
　
　
　
　
　
　
　
　
　
　
　
　
　
　輿地廣記卷十四
欽定四庫全書
　輿地廣記卷十五
　　　　　　　　　　　　宋　歐陽忞　撰
　　陜西秦鳯路上
次府鳯翔府春秋以來為秦都始皇時屬内史漢初屬
雍國後分為中地郡九年復屬内史建元六年分為右
内史太初元年更名主爵都尉為右扶風東漢因之魏
晉為扶風郡元魏為秦平郡兼置岐州西魏改郡為岐
陽隋開皇初郡廢大業初州廢復置扶風郡唐復為岐
州至徳二載肅宗自順化幸扶風是年克復兩京置鳯
翔府號為西京後罷京名今縣十
次赤天興縣故雍縣秦徳公既立卜居雍曰後子孫飲
馬於河遂都雍至孝公乃徙焉二漢屬右扶風有五畤
以祠上帝説者以為四面積髙曰雍宜為神明之隩故
立羣祠云晉屬扶風郡元魏置秦平郡及岐州隋為扶
風郡唐為岐州至徳二載改雍曰鳯翔仍析置天興縣
寳應元年省鳯翔入天興有槖泉宫秦孝公起有祈年
宫秦恵公起有鳯臺秦穆公時有簫史者善吹簫能致
白鳯穆公女弄玉好之公為作鳯臺以居之一旦乗鳯
而去秦回中宫在縣西漢文帝十四年匈奴入蕭闗回
中宫候騎至雍即此
次畿岐山縣漢雍縣地後周三龍縣隋開皇十六年改
為岐山屬扶風郡唐屬鳯翔府有禹貢岐山有五將山
苻堅為姚萇將吳忠所執於此
次畿扶風縣漢美陽縣地後周置燕州唐武徳二年置
湋川縣貞觀八年更名扶風屬岐州岐陽鎮昔周太王
去邠踰梁山邑於岐山之下即此詩所謂居岐之陽也
文王始亦治焉二漢為美陽縣地屬右扶風晉因之唐
貞觀七年置岐州元和三年省入扶風
次畿盩厔縣漢武帝置屬右扶風山曲曰盩水曲曰厔
因山水之曲以為名東漢省之元魏復焉後周置周南
郡及恒州尋並廢隋屬京兆郡唐因之天寳元年改為
宜夀至徳二載復故名天復元年來屬有駱谷闗司竹
園
次畿郿縣二漢屬右扶風晉因之元魏改為平陽縣西
魏復曰郿城後周廢入周城隋開皇十八年改周城為
渭濱大業二年又改渭濱曰郿屬扶風郡唐屬岐州有
郿塢漢末董卓所築號曰萬歲塢斜水出縣西南衙嶺
山北厯斜谷徑五丈原東又北流入渭蜀諸葛亮帥師
攻魏軍五丈原與司馬宣王對壘即此
次畿寳雞縣故陳倉昔秦文公逰獵於陳倉北阪獲若
石云其色如肝寳而祠之故曰陳寳其神來常以夜光
輝若流星從東南來集於祠城形若雄雞其聲若雷野
鷄夜雊説者曰此寳夫人祠也歲星與葉君合葉神來
時天為之雷鳴雉為雊漢屬右扶風東漢及晋皆因之
元魏改曰宛川西魏復曰陳倉後周置顯州尋州縣俱
廢隋開皇十八年復置陳倉縣屬扶風郡唐屬岐州天
徳二載更名寳鷄陳倉故城在今縣東魏為重鎮明帝
太和二年蜀諸葛亮圍魏將郝昭於此不克而退大散
闗在西南有渭水汧水
次畿虢縣本周虢仲所封謂之西虢秦武公十一年滅
小虢是也漢屬右扶風東漢省之後復置元魏置武都
郡西魏改縣曰洛邑後周置翔州州尋廢隋開皇初郡
廢大業初復改縣曰虢屬扶風郡唐屬鳯翔府平陽鎮
秦寧公二年徙居平陽是也漢為郿縣地磻溪水出南
山兹谷北流注於渭即吕氏春秋所謂太公釣兹泉者
也其投竿跽餌兩膝遺跡猶存
次畿麟遊縣隋義寧元年於仁夀宫置鳯棲郡及麟遊
縣二年以仁夀宫中獲白麟更郡曰麟遊唐武徳元年
曰麟州貞觀元年州廢縣屬岐州改仁夀宫為九成宫
次畿普潤縣二漢杜陽縣地隋大業初置屬扶風郡唐
屬鳯翔府有杜水漆水岐水
次畿好畤縣祭天之所曰畤封禪書曰雍旁故有吳陽
武畤皆廢無祠蓋黄帝時嘗用事雖晚周亦郊焉後以
為縣漢屬右扶風東漢省之元魏復置為扶風郡治隋
大業三年省入上宜唐武徳二年析醴泉置好畤屬雍
州貞觀八年省上宜入岐陽二十一年省好畤岐陽復
置上宜更上宜曰好畤乾寧二年屬乾州皇朝熈寧五
年來屬
下府秦州周孝王封非子於此春秋戰國屬秦秦平天
下屬隴西郡漢武帝分置天水郡東漢建武中更名漢
陽郡兼為凉州刺史治焉魏為重鎮晉屬天水洛陽二
郡兼置秦州元魏因之又置漢陽郡隋開皇初郡廢大
業初復置天水郡唐為秦州升雄武軍節度今縣四
上成紀縣包羲氏生於此漢屬天水郡東漢屬漢陽郡
晉屬天水郡後廢焉後周復置隋屬天水郡唐屬秦州
州本治上邽而成紀本治小抗川開元二十二年地震
州自上邽徙治成紀之敬親川縣亦移入新城天寳元
年州還治上邽寳應元年陷吐蕃大中三年復故地徙
治成紀而上邽廢有禹貢朱圉山邽山渭水瓦亭山
上天水縣漢上邽縣地屬隴西郡唐時陷吐蕃後收復
置天水縣屬秦州唐末廢之後唐長興三年復置以赤
砂鎮為治所有龍馬泉
中隴城縣漢為隴縣屬天水郡東漢屬漢陽郡隋開皇
六年改曰隴城屬秦州唐因之漢畧陽道故城在今縣
西北阿陽縣故城亦在縣西北有大隴山瓦亭山街泉
亭秦谷秦非子始封於此
中清水縣漢屬天水郡東漢省之晉復置屬畧陽郡元
魏因之後置清水郡隋開皇初郡廢屬秦州唐因之有
小隴山清水伏羌城本冀戎地秦武公十年伐冀戎縣
之漢屬天水郡王莽末隗囂自稱西伯據此東漢為漢
陽郡治焉晉屬天水郡兼置秦州元魏改曰當亭縣後
周改曰冀城隋屬天水郡唐屬秦州武徳二年更名伏
羌後陷吐蕃皇朝建隆二年置伏羌寨熈寧二年以為
城有黄𤓰縣元魏置及置漢陽郡後廢
上涇州春秋戰國屬秦秦屬北地郡漢武帝分置安定
郡東漢晉因之元魏太武兼置涇州蓋以涇水為名隋
為安定郡唐為涇州天寳元年曰安定郡後升彰義軍
節度皇朝太平興國元年改彰化軍今縣四
望保定縣本安定漢屬安定郡東漢省之後復置為郡
治焉元魏為涇州隋為安定郡唐為涇州至徳元載更
名保定漢烏氏縣故城在今縣東
上靈臺縣本鶉觚漢屬北地郡東漢屬安定郡晉因之
後置趙平郡後周郡廢隋屬安定郡唐屬涇州天寳元
年更名靈臺亦商時宻國之地周文王所伐者也秦為
隂宻縣白起被遷於此漢晉屬安定郡元魏屬平凉郡
後省隋大業初以其地置靈臺縣二年省入鶉觚蓋取
文王伐宻而民始附之意故以靈臺名縣焉
上良原縣隋大業初置屬安定郡唐屬涇州
長武縣唐為長城𨽻邠州宜禄皇朝咸平四年置保定
縣來屬五年省為寨大觀二年復置
上熈州春秋戰國皆為西羌秦置隴西郡二漢晉因之
恵帝分置狄道郡前凉張駿置武始郡元魏置臨洮郡
隋開皇初廢武始郡屬蘭州唐因之天寳三載分置臨
州後陷吐蕃號武勝軍皇朝熈寧五年收復置熈州臨
洮郡升臨洮軍節度今縣一
中下狄道縣秦漢為隴西郡晉為狄道縣張駿置武始
郡元魏置臨洮郡及龍城縣唐置臨州皇朝置熈州有
白石山在東清源堡漢首陽縣地屬隴西郡東漢及晉
皆因之元魏改首陽曰渭源隋屬隴西郡唐上元二年
復改曰首陽而於渭源故城别置渭源縣屬渭州儀鳯
三年省首陽入渭源没蕃後廢皇朝熈寧五年置渭源
堡屬熈州有禹貢鳥䑕同穴山渭水所出今謂之青雀
山
上隴州春秋戰國屬秦秦屬内史二漢屬右扶風晉屬
扶風郡西魏置隴東郡兼置東秦州後改為隴州隋開
皇三年郡廢大業三年州廢屬扶風郡唐復為隴州天
寳元年曰汧陽郡今縣四
望汧源縣本汧縣漢屬右扶風後漢及晉皆因之西魏
曰汧隂縣後改曰杜陽後周復曰汧隂隋改曰汧源屬
扶風郡唐為隴州治焉有禹貢岍山汧水所出有龍山
弦蒲藪
緊汧陽縣二漢隃麋縣地屬右扶風晉省之元魏置汧
陽縣及汧陽郡後周郡廢隋屬扶風郡唐屬隴州有隃
麋澤
中吳山縣漢汧縣地元魏孝文置長蛇縣隋開皇末省
入南田唐武徳元年復置屬隴州貞觀元年更名吳山
有吳岳故南田縣元魏置屬武都郡隋屬扶風郡唐元
和三年省
中隴安縣皇朝開寳元年析汧陽置有秦領山
中下成州秦以前為白馬氏漢屬武都郡東漢及晉為
郡治焉後為楊茂搜所據楊氏數世皆封仇池公元魏
置南秦州西魏改為成州隋開皇初郡廢大業初州廢
置漢陽郡唐復為成州天寳元年更名同谷郡今縣二
中同谷縣本漢下辨道屬武都郡東漢及晉皆為郡治
焉元魏屬修武郡後為白石縣置廣業郡西魏改縣曰
同谷後周兼置康州隋開皇初郡廢大業初州廢屬河
池郡唐武徳元年以縣置西康州貞觀六年州廢屬成
州州初治上禄本漢縣屬武都郡東漢因之晉省焉後
置仇池縣曰上禄唐改郡曰成州寳應元年沒吐蕃後
廢咸通十三年復置徙治同谷有仇池山其上方百頃
四面壁立峭絶險固自然有樓櫓却敵之狀髙七里餘
蟠道三十六回上有豐水泉煑土成鹽漢末為氐楊茂
搜所據
中粟亭縣元魏蘭倉縣地置漢陽郡後唐清泰三年置
粟亭縣屬成州有雷牛山粟亭山
下鳯州春秋時為氐羌所居秦屬隴西郡二漢屬武都
郡晉因之恵帝時没於氐楊茂搜元魏置道郡兼置南
岐州西魏改郡曰歸真後周郡廢改州曰鳯州隋大業
初州廢置河池郡唐為鳯州天寳初復曰河池郡今縣二
上梁泉縣本故道秦文公時伐南山大梓化為牛入水
秦為立怒特祠於故道即此漢王引兵從故道襲雍後
屬武都郡東漢及晉因之元魏置故道郡及梁泉縣隋
置河池郡唐為鳯州
緊河池縣漢屬武都郡東漢及晉因之後廢焉元魏置
廣化縣及廣化郡隋開皇初郡廢仁夀初改縣曰河池
屬河池郡唐屬鳯州皇朝徙治固鎮
上兩當縣本漢故道縣地元魏置兩當縣及兩當郡隋
開皇初郡廢屬河池郡唐屬鳯州皇朝徙治廣鄉鎮廣
鄉即水經所謂廣香川也有兩當水出陳倉縣之大散
闗西南流入故道
下岷州秦屬隴西郡二漢及晉因之西魏置岷州及同
和郡隋開皇初郡廢大業初州廢屬臨洮郡唐復為岷
州天寳元年曰和政郡後陷吐蕃皇朝熈寧六年收復
今縣三
祐川縣本臨洮縣地二漢晉屬隴西郡西魏置溢樂縣
及同和郡隋改溢樂為臨洮唐武徳元年復為溢樂置
岷州又置基城縣先天元年改基城為祐川没蕃後並
廢皇朝崇寧四年復置祐川
中大潭縣漢冀縣地屬天水郡皇朝建隆三年以良恭
大潭二鎮置大潭縣屬秦州熈寧六年來屬有禹貢朱
圉山
緊長道縣本漢上禄縣地屬武都郡元魏分置長道縣
隋屬漢陽郡唐屬成州天寳末廢咸通十三年復置屬
秦州皇朝熈寧六年來屬有祁山蜀諸葛亮率諸軍攻
祁山南安天水安定郡叛魏應亮即此
　
　
　
　
　
　輿地廣記卷十五
欽定四庫全書
　輿地廣記卷十六
　　　　　　　　　　　　宋　歐陽忞　撰
　　陜西秦鳯路下
下府渭州秦屬北地郡二漢屬安定郡晉因之元魏屬
太平郡隋初屬原州後屬平凉郡唐屬原州寳應元年
渭州没吐蕃元和四年以原州之平凉縣置行渭州廣
明元年為吐蕃所破中和四年復置後曰隴西郡今縣
五
中平凉縣漢朝那涇陽二縣地屬安定郡後周置平凉
縣屬原州隋屬平凉郡唐屬原州元和四年置行渭州
今因之有笄頭山禹貢涇水所出西有隴山有六盤闗
西北五里有吐蕃㑹盟壇唐貞觀五年築
中潘原縣本隂盤二漢屬安定郡晉省之後復置元魏
置平凉郡隋開皇初郡廢屬安定郡唐屬涇州天寳元
年改為潘原縣周顯徳六年來屬
中安化縣故屬儀州皇朝熈寧五年州廢來屬
中崇信縣皇朝乾徳元年以舊崇信軍地置崇信縣屬
鳯翔府淳化中屬儀州熈寧五年州廢來屬
中下華亭縣隋大業初置屬安定郡唐元和三年省入
汧源後復置儀州皇朝熈寧五年州廢來屬
望原州自唐已上地理與涇州同廣徳元年原州没吐
蕃置行原州於靈臺之百里城貞元十九年徙治平凉
元和三年又徙治臨涇大中三年收復闗隴歸治平髙
廣明後沒吐蕃又僑治臨涇本屬涇州後唐清泰三年
割屬原州後曰平凉郡今縣二
中臨涇縣漢屬安定郡東漢及晉為郡治焉元魏亦屬
安定後廢之隋大業初置湫谷縣尋改曰臨涇屬安定
郡唐屬涇州後為原州治所有漢朝那縣故城
中彭陽縣二漢屬安定郡晉省之後復置元魏置西北
地郡隋改縣為彭原唐武徳二年析彭原置豐義縣屬
寧州皇朝太平興國元年改曰彭陽至道三年來屬
中下階州古為白馬氏國西戎之别種也漢武帝
開之置武都郡東漢晉因之後沒於氐楊茂搜元
魏置武街郡西魏置武州隋開皇初郡廢大業初
州廢置武都郡唐武徳元年置武州天寳元年曰武都
郡因没吐蕃廢大厯二年復置為行州咸通中始得故
地龍紀初遣使招葺之景福元年更名階州今縣二
中下福津縣漢武都縣地元魏置翫當縣及武街郡西
魏又於今縣東北三十里萬郡故城置覆津縣後周省
翫當入覆津隋開皇初武階郡廢屬武州唐因之景福
元年改覆津曰福津後為州治故盤堤縣本西魏置南
五部縣後改名隋屬武都郡唐屬武州没蕃後不復置
中下將利縣故白馬氐國漢為武都縣為郡治焉天池
大澤在其西東漢及晉皆因之元魏改武都縣曰石門
西魏改曰安育置武州後周改安育曰將利仍置武都
郡隋開皇初郡廢大業初復置唐為武州治後徙福津
上河州古西羌地秦屬隴西郡漢屬金城隴西二郡東
漢屬隴西郡漢末宋建自稱河首平漢王據此曹公遣
夏侯淵討平之晉恵帝時置晉興郡前秦苻堅置河州
西秦乞伏乾歸又據於此元魏亦置河州後周置枹罕
郡隋開皇初郡廢大業初州廢復置枹罕郡唐武徳二
年平李軌置河州天寳元年曰安昌郡領縣三
中下枹罕縣本罕羌侯邑漢為枹罕縣屬金城郡東漢
省之晉屬晉興郡苻秦置河州元魏因之後周置枹罕
郡隋因之唐為河州
中下大夏縣漢屬隴西郡東漢因之晉屬進興郡前凉
張駿置大夏郡隋屬枹罕郡唐屬河州貞觀八年省入
枹罕五年復置
中下鳯林州本白石縣漢屬金城郡東漢屬隴西郡張
駿改白石為永固屬晉興郡唐貞觀七年於縣置烏州
十一年州廢置安昌縣來屬天寳元年更名鳯林廣徳
元年州没吐蕃皇朝熈寧六年收復置枹罕縣七年省
之今曰安鄉郡縣一
寧河縣本寧河寨皇朝崇寧四年升為縣
下蘭州古西羌地秦屬隴西郡漢屬金城隴西二郡東
漢魏晉因之前凉張實分置廣武郡張駿又分置武始
郡後為西秦乞伏國仁南凉秃髪烏孤所分據元魏後
周屬武始郡隋開皇初郡廢置蘭州大業初州廢復置
金城郡唐武徳二年平薛舉置蘭州以臯蘭山為名天
寳元年曰金城郡領縣二
下五泉縣本金城縣漢屬金城郡為氐羌所據東漢及
晉因之有故苑川城西秦乞伏國仁據此後曰子城縣
置金城郡隋開皇初郡廢置蘭州大業初州廢置金城
郡復改縣曰金城後改曰五泉唐咸亨二年復曰金城
天寳元年復曰五泉
下金城縣本漢允吾縣為金城郡治所張駿置廣武郡
南凉秃髪烏孤據此隋廢郡為廣武縣唐屬蘭州乾元
二年更名金城漢浩亹允吾二縣故城在西南廣徳元
年州陷吐蕃皇朝元豐四年收復今縣一
蘭泉縣
鞏州古雍州地春秋時屬羌戎秦屬隴西郡二漢因之
靈帝分立南安郡晉屬隴西南安二郡元魏為隴西南
安安陽三郡兼置渭州後周併為南安郡隋開皇初郡
廢大業初州廢復置隴西郡唐武徳元年置渭州天寳
元年曰隴西郡寳應元年沒吐蕃後廢皇朝皇祐四年
以渭州地置古渭寨熈寧五年改通逺軍崇寧三年改
為鞏州今縣三
隴西縣本襄武縣地二漢屬隴西郡晉為郡治焉元魏
置渭州隋為隴西郡唐渭州沒吐蕃廢皇朝為通逺軍
元祐五年於郭下置隴西縣隋舊有隴西縣本獂道縣
漢屬天水郡在襄武之東靈帝置南安郡晉因之又置
中陶縣後省獂道入中陶隋開皇初南安郡廢改中陶
為内陶又改為武陽十年又改為隴西唐因之沒蕃後
廢
永寧縣本永寧寨皇朝升為縣
寧逺縣本寧逺寨皇朝崇寧四年升為縣
㑹州古為西羌秦屬隴西郡漢屬金城安定二郡地後
漢屬金城武威二郡西魏置㑹州後周廢之隋屬平凉
郡唐武徳二年平李軌置㑹州天寳元年曰㑹寧領縣
二
上㑹寧縣本漢枝陽縣地屬金城郡晉張寔分屬廣武
郡西魏置㑹州後周廢之隋開皇十六年置㑹寧縣屬
平凉郡唐置㑹州
上烏蘭縣本漢祖厲縣地屬安定郡東漢屬武威郡晉
省之後周置烏蘭闗唐武徳九年置縣後州沒吐蕃皇
朝收復今縣一
敷川縣
西安州秦漢屬北地郡唐屬靈州皇朝置西安州
西寧州古西羌所居漢武帝西逐諸羌乃渡河湟築令
居塞昭帝時屬金城郡東漢末置西平郡晉因之永嘉
後秃髪烏孤初稱西平王其弟利鹿孤復都西平即此
地也後魏置鄯州後周置樂都郡隋開皇初郡廢大業
初州廢置西平郡唐武徳二年平薛舉置鄯州天寳元
年曰西平郡領縣三
中湟水縣二漢破羌縣地屬金城郡建安中改為西平
郡晉因之元魏置鄯州後周置樂都郡隋開皇十八年
改西都曰湟水大業初為西平郡唐為鄯州破羌縣故
城在縣西
中龍支縣漢允吾縣地東漢為龍耆縣元魏改曰北金
城西魏改曰龍支隋屬枹罕郡唐屬鄯州
中鄯城縣唐儀鳯三年置屬鄯州漢西平郡故城在西
有土樓山上元二年州没於吐蕃至皇朝收復始置
莭度加號寳徳軍
湟州古雍州地漢晉後屬西平郡唐屬鄯州皇朝置湟
州有湟水東入河
廓州古西羌地東漢延熹中䕶羌校尉段熲追燒何大
豪至河首積石山出塞二千餘里即此地也漢末屬西
平郡前凉置湟河郡元魏屬鄯州後周武帝逐吐谷渾
置廓州及洮河郡隋開皇初州郡並廢大業初置澆河郡
唐武徳二年置鄜州天寳元年曰寧塞郡領縣三
下廣成縣本燒當羌地元魏置廣威縣隋仁夀初改為
化隆縣屬西平郡唐置廓州先天元年改化隆曰化成
天寳元年曰廣威
下逹化縣後周置逹化郡并縣隋開皇初郡廢屬澆河
郡有故澆河城晉時吐谷渾主阿豺所築在縣西一百
二十里
下米川縣漢枹罕縣地屬金城郡唐貞觀五年置米州
及米川縣十年州廢屬河州永徽六年來屬廣徳元年
州沒吐蕃皇朝收復
同下州鎮戎軍秦屬北地郡東漢因之晉屬新平郡元
魏太武置髙平鎮後為髙平郡兼置原州隋初郡廢大
業初州廢置平凉郡唐武徳元年曰原州天寳元年曰
平凉郡廣徳元年没吐蕃後廢皇朝至道元年以故平
髙縣地置鎮戎軍
髙平寨慶厯二年置本漢髙平縣為安定郡治焉東漢
屬安定郡光武自征隗囂河西太守竇融率五郡太守
與車駕㑹髙平是也晉省之元魏置髙平鎮後改為平
髙縣置原州隋為平凉郡唐為原州
同下州徳順軍自五代以前地理與渭州同皇朝慶厯
三年以渭州隴干地置徳順軍今縣一
隴干縣皇朝元祐八年置
同下州懐徳軍本平夏城皇朝大觀二年升為懐徳軍
以蕭闗等寨𨽻之與西安鎮戎互為聲援應接蕭闗為
邊面之壯焉蓋唐之武州蕭闗縣地也
同下州積石軍本漢之金城郡河闗縣地唐置軍𨽻隴
右節度府後没吐蕃皇朝復置有積石山禹導河自此
始河水出崑崙自古言者皆失其實禹本紀山海經水
經固已迂恠誕妄而班固所載張騫窮河源事亦為臆
説騫使大夏見葱嶺于闐二河合流注蒲昌海其水停
居皆以為潜行地中南出於積石為中國河此乃意度
之非實見蒲昌海與積石河通流也漢武帝以于闐山
出玉按古圗書因名河所出曰崑崙至唐之時吐蕃為
大國居積石西唐之聘使徃來非一始見黄河在吐蕃
中西南數千里向東北流與積石河相連而吐蕃又言
崑崙在其國内長慶中劉元鼎為盟㑹使言河之上流
由洪濟裹西南行二千里水益狹冬春可渉夏秋乃勝
舟其南三百里三山中髙而四下曰紫山直大羊同國
古所謂崑崙者也吐蕃人曰悶摩泰山東距長安五千里
河源出其間流澄緩下稍合衆流色亦行益逺它水并注
則濁河源東北直莫賀延磧尾隠測其地蓋劒南之西元
鼎所經見大畧如此
下洮州古為諸𦍑之地後為吐谷渾所據至後周武帝
逐吐谷渾置洮陽郡兼置洮州隋開皇初郡廢大業初
州廢置臨洮郡唐武徳二年置洮州天寳元年曰臨洮
洮郡領縣一
中臨潭縣本吐谷渾地後周置美相縣唐貞觀四年徙
治洪和城以故地置旭州五年又置臨潭縣八年州廢
以臨潭屬洮州徙州來治復遷于洮陽城仍于舊洪和
城置美相縣天寳中省美相併入有禹貢西傾山後名
西强山吐谷渾主阿豺嘗升西强山觀勢江源問于羣
僚曰此水東流更有何名由何郡國入何水也其長史
曽和曰此水經仇池過晉夀出宕渠號墊江至巴郡入
江度廣陵㑹于海阿豺曰水尚知歸吾雖塞表小國而
獨無所歸乎遣使通宋獻其方物宋少帝封為澆河公
西傾之北則洮水所出北流入河寳應元年州陷吐蕃
皇朝收復
　
　
　
　
　輿地廣記卷十六
欽定四庫全書
　輿地廣記卷十七
　　　　　　　　　　　　宋　歐陽忞　撰
　　陜西路化外州
安西大都䕶府漢為龜兹國唐立安西府初治西州顯
慶二年平賀魯析其地立濛池崑陵二郡䕶府分種落
列置州縣西盡波斯國皆𨽻安西而徙府治髙昌故地
三年又徙治龜兹都督府而故府復為西州咸亨元年
吐蕃陷都䕶府長夀二年收復安西四鎮至徳元載更
名鎮西後復為安西吐蕃既侵河隴唯李元忠守北庭
郭昕守安西與沙陀囬紇相依攻之久不下建中二年
元忠昕遣使間道入奏詔各為大都䕶並為節度貞元
三年吐蕃攻沙陀回紇北庭安西無援遂陷領四鎮
龜兹都督府都䕶府所治本龜兹國
毗沙都督府本于闐國
踈勒都督府本踈勒國
焉耆都督府本焉耆國
北庭大都䕶府在流沙之西北漢為烏孫故地東漢為
車師後王庭厯代為北蕃所居唐貞觀中討髙昌於時
突厥屯兵於可汗浮圗城與髙昌相影響及髙昌既平
懼而來降乃以其地立庭州長安二年改曰北庭都䕶
貞元三年陷吐蕃領縣四
下金滿縣
下輪臺縣唐大厯六年置
下後庭縣本蒲類𨽻西州後來屬寳應元年更名其三
縣並貞觀十四年置
下西海縣寳應元年置
大都督府靈州古為戎狄地秦屬北地郡二漢魏晉皆
因之元魏太武帝平赫連昌置薄骨律鎮河渚上舊是
赫連杲地至明帝立靈州初治河北後徙治東園所築
城後周立普樂郡隋開皇三年郡廢大業初州廢立靈
武郡唐武徳元年改曰靈州天寳元年曰靈武郡升為
朔方軍節度領縣四
望回樂縣本二漢富平縣地屬北地郡晉及元魏因之
後省焉故城在縣西南元魏置回樂縣及立靈州後周
立普樂郡西魏立臨河郡隋開皇元年改臨河郡曰新
昌三年州郡並廢大業初立靈郡唐武徳元年曰靈州
四年析置豐安縣貞觀四年於回樂境内立回州以豐
安𨽻焉十三年州廢省豐安天寳末明皇西狩太子即
位於靈武是為肅宗
上靈武縣漢屬北地郡東漢省之後周置曰建安又立
厯城郡隋開皇三年郡廢屬靈州十八年改建安為廣
潤仁夀元年改今名唐因之
𦂳懐逺縣漢富平縣地後周置及立懐逺郡隋開皇三
年郡廢屬靈州唐立豐州武徳六年廢省九原永豐二
縣入懐逺
上保静縣本𢎞静隋開皇十一年置唐神龍元年曰安
静至徳元載更名有賀蘭山
中都督夏州古為戎狄秦屬上郡後為匈奴所有漢武
帝伐胡取河南地立朔方郡東漢因之後復沒於戎狄
晉末赫連勃勃建都於此國號大夏子昌為元魏太武
所滅以其地立夏州西魏立𢎞化郡隋開皇初郡廢大
業初州廢立朔方郡唐貞觀二年平梁師都改為夏州
天寳元年曰朔方郡後升静難軍節度領縣三
上朔方縣二漢屬朔方郡後廢晉末赫連勃勃於黒水
之南榮都號為統萬烝土以築城鐵錐刺入一寸即殺
作人不及一寸行錐者死元魏立夏州及置嚴緑縣西
魏立𢎞化郡隋曰夏州復曰朔方郡後為梁師都所據
唐克之改為夏州貞觀三年改巖緑為朔方縣唐末拓
䟦思恭為静難軍節度使其後世擅立相承至今為梗
中下徳静縣隋末置唐貞觀七年𨽻北開州八年曰化
州十三年州廢來屬
中下寧朔縣後周置𨽻𢎞化郡隋屬朔方郡唐武徳六
年立南夏州貞觀二年州廢縣省入朔方五年復置來
屬長安二年省開元四年又置九年省其後又置
中都督凉州古為戎狄秦時屬匈奴使休屠王居其地
漢武帝太初四年開立武威郡東漢魏晉因之兼立凉
州前凉張軌後凉吕光皆據之北凉且渠蒙遜亦自張掖
徙居焉元魏後周亦曰武威郡隋開皇初郡廢大業初
州廢立武威郡唐武徳二年平李軌立凉州天寳初曰
武威郡後為河西節度領縣五
中下姑臧縣本匈奴蓋藏城後人語訛遂曰姑臧二漢
魏晉皆武威郡治兼為凉州刺史治焉前凉後凉北凉
皆據此元魏後周亦為武威郡隋唐為凉州或為武威
郡漢鶉隂縣𨽻安定郡東漢來屬後省故城在今縣東
南漢顯美縣屬張掖郡東漢來屬晉以後因之後周省
入姑臧府禹貢豬野澤古休屠城蓋并得漢武威休屠
二縣地
下神烏縣本漢鸞烏縣屬武威郡後省唐總章元年於
漢縣故城復置神龍元年更名
中昌松縣本漢蒼松屬武威郡魏晉因之後凉昌光改
為昌松元魏立昌松郡後周郡廢隋開皇初改縣為永
始後復曰昌松唐因之漢允街縣神爵二年置屬金城
郡東南漢揟次縣屬武威郡東漢以後因之元魏屬昌
松郡後周省入昌松
中下大寳縣本畨和二漢屬張掖郡晉屬武威郡元魏
立畨和郡後周郡廢為鎮隋開皇中為縣併障燕支二
縣入焉唐咸亨元年立雄州調露元年州廢來屬天寳
三載以山出醴泉更名有焉支山
中嘉麟縣本鸞烏二漢屬武威郡後省唐武徳三年復
置神烏縣貞觀元年省神龍元年改武威縣為神烏而
於鸞烏故城置嘉麟縣景龍元年省先天二年復置
中都督沙州昔舜竄三苗於三危即此其後世為戎狄
地出美𤓰長者狐入其中食之首尾不出左傳所謂元
姓之戎居於𤓰州是也戰國及秦月氏有其地漢時入
匈奴武帝開之屬酒泉郡後分立敦煌郡東漢魏晉因
之西凉李暠初據此元魏亦曰敦煌郡兼立𤓰州後周
因之隋開皇初郡廢大業初州廢復為燉煌郡唐武徳
二年曰𤓰州五年改為西沙州貞觀七年曰沙州天寳
元年曰燉煌郡自禄山之亂河右沒於吐蕃大中後吐
蕃㣲弱首領張義潮以𤓰沙十一州來歸而宣懿徳㣲
不暇疆理名存有司而已後唐莊宗時升為歸義軍節
度領縣二
下敦煌縣二漢為郡治晉亦屬焉北魏立𤓰州後周改
縣為鳴沙隋大業初復為敦煌唐立沙州漢郊榖縣屬
敦煌郡晉因之元魏立郊榖郡後周郡縣皆廢入焉禹
貢三危山在東南有三峯有神沙山冬夏有聲如雷渥
洼水漢元鼎中土人得竒馬以獻武帝欲異之乃云從
渥洼水中出於是作天馬之歌
下夀昌縣本龍勒二漢屬敦煌郡晉因之元魏立夀昌
郡後周郡縣皆廢入敦煌唐武徳二年析敦煌置夀昌
永徽元年省乾封二年復置開元二十六年又省後復
置治漢龍勒縣故城陽闗在縣西六里玉門闗在西北
一百十八里二闗之西三百餘里有蒲昌海一名鹽澤
廣袤三四百里則葱嶺于闐兩河之所注也
下都督𤓰州古西戎地戰國時月氏有之後入匈奴漢
屬敦煌郡東漢魏晉皆因之元康五年立晉昌郡後廢
元魏後周為前樂郡隋開皇初郡廢屬𤓰州唐武徳五
年改𤓰州為西沙州而析晉昌别立𤓰州天寳元年曰
晉昌郡領縣二
中下晉昌縣本㝠安二漢晉屬敦煌郡恵帝分屬晉昌
郡西凉李暠改為凉興郡元魏改為常樂郡後周省㝠
安别置凉興郡隋開皇初郡廢屬𤓰州改凉興為常樂
縣唐武徳四年更名晉昌五年别立𤓰州於此
中下常樂郡本府至二漢屬敦煌郡魏分置宜禾縣晉
立晉昌郡李暠改晉昌郡曰凉興元魏改郡曰常樂後
周廢縣别置於𡨕安故城焉既而改常樂縣為晉昌武
徳元年别置常樂於此
下都督鹽州春秋戎狄之地秦屬北地郡二漢因之魏
晉荒廢元魏立大興郡西魏改為五原郡兼立西安州
後改州曰鹽州又改郡為大興郡隋開皇初郡廢大業
初州廢立鹽川郡唐武徳二年平梁師都立鹽州天寳
元年曰五原郡貞觀三年没吐蕃九年復城之領縣一
上五原縣漢馬領縣地屬北地郡後置五原縣元魏立大
大興郡西魏立鹽州隋曰鹽川郡唐曰鹽州府烏池白
池細項池四瓦窰池鹽
上白池縣本興寧隋末置景龍三年更名
中府勝州本春秋戎狄之地戰國屬趙秦屬雲中九原
二郡二漢屬雲中五原二郡魏晉後荒廢隋開皇二十
年立勝州大業初州廢立榆林郡唐武徳中平梁師都
立勝州天寳元年曰榆林郡領縣二
中下榆林縣本漢雲中之沙南五原之五原地南界有
榆溪塞即䝉恬為秦侵胡闢地數千里累石為城植榆
為塞是也隋開皇七年置榆林縣二十年立勝州大業
初立榆林郡唐因之漢五原縣故城在今縣西有隋故
榆林宫東有榆林闗
中下河濱縣亦漢治南縣地唐貞觀三年置以東臨河
岸故名及立雲州四年曰威州八年州廢來屬東北有
河濱闗
下都督西州漢為軍師前王國元帝置戊巳校尉屯田
車師故地地形髙敞因名髙昌壘前凉張駿立髙昌郡
元魏和平元年為蠕蠕所并以闕伯周為髙昌王髙昌
稱王自此始孝文時金城麴嘉稱王於此傳數世至唐
貞觀十四年討平之以其地立西州開元中曰金山
都督府天寳元年曰兖河郡領縣五
下前庭縣本漢髙昌壘壘有八城本中國人也張駿立
髙昌郡吕光且渠䝉遜皆因之後闕伯周始建國至麴
又泰為唐所滅立西州及置髙昌縣寳應元年改為前
庭取車師前王庭以名之
下柳中縣取漢舊地為名
中下交河縣漢車師前王國治交河城河水分流繞城
下故號交河唐取以名縣
中蒲昌縣唐以始昌故城置本𨽻庭州後來屬東南有
蒲類海胡人呼為婆悉海
下天山縣其五縣皆唐貞觀十四年與州同置
下伊州在敦煌北大磧之外為戎狄之地非九州之限
東漢明帝時伐匈奴始取伊吾盧地置宜禾都尉以屯
田竇憲班超初築城於此班勇為西城長史乃居焉爾
後多為屯田兵鎮之所未為郡縣元魏始立伊吾郡後
又為鄯善所據唐貞觀四年西域雜胡内附乃立西伊
州六年曰伊州天寳元年曰伊吾郡領縣三五代時曰
胡盧磧為仲雲之族牙帳仲雲小月氏之遺種也
下伊吾縣本匈奴地曰伊吾盧在敦煌之北大磧之外
南去玉門闗八百里東去陽闗二千七百三十里東漢
以後為屯田兵鎮之所晉置伊吾縣屬敦煌郡元魏立
伊吾郡後廢唐立伊州復置縣有天山胡人呼為折盧
漫山毎過之皆下馬拜一名雪山
下納職縣唐貞觀四年以鄯善所築故城置開元六年
省十五年復置
下柔逺縣唐貞觀四年置取縣東柔逺故城以名之
下甘州春秋戰國為戎狄秦及漢初為匈奴所有使昆
邪王居之武帝太初元年昆邪王來降以其地立張掖
郡東漢魏晉皆因之北凉且渠䝉遜始都於此元魏置
張掖郡西魏置西凉州尋改曰甘州因州東甘峻山為
名後周因之隋開皇初郡廢大業初州廢復為張掖郡
唐武徳二年平李軌立甘州天寳初曰張掖郡領縣二
五代時為回鶻牙帳
上張掖縣晉舊縣本匈奴昆邪王地漢立張掖郡治觻
得縣東漢因之晉改曰永平縣西魏立甘州隋廢郡大
業初改永平為張掖縣唐因之漢昭武縣屬張掖郡晉
改曰臨澤故城在縣西北漢張掖縣屬武威郡東漢因
之後省故城亦在縣西北漢居延縣張掖都尉治東漢
興十二年立西海郡魏晉因之後廢故城在今縣東北
故臨松郡前凉張天錫置元魏因之後廢為縣後周省
入有遮虜障漢將軍路博徳所築有祁連山臨松山甘
峻山合黎山居延澤禹貢所謂導弱水至於合黎餘波
入於流沙居延澤即古流沙也
中下刪丹縣漢屬張掖郡東漢因之後分屬西郡晉因
之元魏改縣曰山丹隋大業初復改曰刪丹屬張掖郡
唐屬甘州漢日勒縣屬張掖郡東漢因之後分立西郡
魏晉元魏因之改縣曰永寧西魏郡廢又改曰弱水後
周省入山丹故城在縣東南有焉支山匈奴初失祁連
焉支二山惜之歌曰奪我祁連山使我六畜不繁息失
我焉支山使我婦女無顔色
下肅州古月氏地後入匈奴漢太初元年開立酒泉郡
東漢魏晉因之西凉李暠自敦煌徙居於此元魏後周
亦為酒泉郡隋開皇初郡廢仁夀中立肅州大業初州
廢入張掖郡唐武徳二年分立肅州天寳元年曰酒泉
郡領縣三
中下酒泉縣本福禄漢立酒泉郡城下有金泉味如酒
因以名焉東漢以後皆因之元魏置酒泉軍後復為郡
隋郡廢立肅州州廢屬張掖郡義寜元年改福禄為酒
泉唐立肅州西南有崑崙山周穆王見西王母於此漢
平帝時金城塞外羌獻魚鹽之地遂得西王母石室以
為西海郡後為吐谷渾所都隋大業三年討之復立西
海郡
下福禄縣本漢樂涫縣屬酒泉郡東漢晉因之後省唐
既改福禄縣為酒泉武徳二年於樂涫故城復置
中下玉門縣漢屬酒泉郡時罷玉門闗屯徙其人於此
因以名縣東漢魏晉因之元魏立㑹稽郡併新鄉延興
入㑹稽縣隋開皇中改縣為玉門屬𤓰州唐武徳二年
來屬貞觀元年省後復置開元中沒吐蕃因置玉門軍天
寳十四載廢軍為縣北有獨登山出鹽以充貢有神雨
山
下疊州厯代為諸羌所據晉屬汶山郡宋齊因之後為
西魏後周所有武帝立西疆恒香二郡兼立疊州隋開
皇初二郡並廢大業初州廢入臨洮同昌二郡唐武徳
二年復立疊州天寳元年曰合川郡領縣二
下合川縣後周置及立西疆郡隋郡廢屬臨洮郡唐立
疊州故疊川縣後周置及立疊州隋廢州屬臨洮郡唐
武徳二年來屬貞觀二年省入焉有白嶺山
下常芬縣後周置及立恒香郡隋郡廢屬同昌郡唐武
徳元年立芬州髙宗上元二年陷吐蕃神龍元年州廢
來屬有弱水
下宕州厯代為諸羌所據元魏武帝時始内附封為宕
昌王後周立宕昌國武帝天和元年置宕州隋大業初
州廢為宕昌郡唐武徳元年復為宕州天寳元年曰懐
道郡領縣二
下懐道縣後周置及立甘松郡隋開皇初郡廢屬宕州
唐為州治貞觀三年省和戎縣入焉
下良恭縣本陽宕後周置及立宕昌郡兼立宕州隋郡
廢後州廢復為宕昌郡唐屬宕州貞觀元年以成州之
潭水來屬後省入焉
下都督府豐州春秋為戎狄戰國屬趙秦屬九原郡漢
屬五原郡東漢因之魏晉後為匈奴所没隋文帝置豐
州煬帝初州廢置五原郡唐貞觀四年以突厥降户立
豐州不領縣十一年州廢入靈州二十三年復立天寳
元年曰九原郡領縣二
中下九原縣二漢屬五原郡後没匈奴唐永徽四年復
置
中下永豐縣唐永徽元年置麟徳元年别置豐安縣天
寳末省東受降城唐景雲二年朔方軍總管張仁愿築
三受降城
中受降城有拂雲堆祠
西受降城開元初為河所圮十年總管張説於城東别
置新城北三百里有鸊鵜泉
上宥州厯代地理與鹽州同唐調露元年於露夏南境
以降突厥立魯州麗州含州塞州依州契州以唐人為刺
史謂之六胡州長安四年併為匡長二州神龍三年立
蘭池都督府分六州為縣開元十年復立魯麗契塞四
州十年平康待賓遷其人於河南及江淮十八年復為
匡長二州二十六年還所遷胡户立宥州及延恩等縣
天寳元年曰寧朔郡至徳二載更郡曰懐徳乾元元年
復故名寳應後廢元和九年於經畧軍復置距故州東
北三百里十五年徙治長澤為吐蕃所破長慶四年節
度使李祐復奏置領縣二
中延恩縣唐開元二十六年以故匡州地置又以故塞
門縣地置懐徳縣以故蘭池州之長泉縣地置歸仁縣
寳應後皆省元和九年復置延恩有經畧軍在榆多勒
城天寳中王忠嗣奏置
中下長澤縣本漢三封縣地屬朔方郡後省元魏置長
澤及立闡熈大安二郡又立長州隋開皇三年郡並廢
大業三年州廢入朔方郡唐貞觀七年立長州十三年
州廢𨽻夏州元和十五年來屬有胡洛鹽池
　
　
　
　
　
　
　
　
　
　
　
　
　
　輿地廣記卷十七
欽定四庫全書
　輿地廣記卷十八
　　　　　　　　　　　　宋　歐陽忞　撰
　　河東路上
大都督府太原府春秋屬晉戰國屬趙秦昭襄王使䝉
驁攻趙初置太原郡二漢因之兼置并州魏晉為太原
國後魏復為郡北齊後周皆因之隋初曰并州後曰太
原郡唐武徳元年為并州天授元年置北都開元十一
年曰太原府後領河東節度周初劉崇竊據其地皇朝
太平興國四年克復降為并州嘉祐四年升為太原府
河東節度今縣九
次赤陽曲縣本漢狼孟縣地故城在今縣東北屬太原
郡東漢自今定襄縣移陽曲於此晉因之隋開皇六年
改曰陽直十六年改曰汾陽唐武徳七年復曰陽曲自
劉氏竊據以前府治太原晉陽二縣皇朝太平興國四
年王師克復遂徙州治陽曲而空其故城太原縣禹貢
所謂既修太原是也秦來為太原郡治東漢以後兼為
并州刺史治焉後魏尒朱榮髙歡父子皆據此隋開皇
十年於州城中古晉陽置太原縣唐髙祖於此起義師
以興王業皇朝太平興國四年省入榆次晉陽縣本漢
舊縣北齊置隴山縣隋開皇十年改曰晉陽皇朝建隆
四年以為平晉軍太平興國四年廢為平晉縣熈寧三
年省入陽曲有龍山晉水所出
次畿太谷縣本漢陽邑縣屬太原郡東漢及晉皆因之
隋開皇十八年更名唐因之有太谷山
次畿榆次縣本涂水晉大夫知徐吾之邑也秦莊襄王
三年䝉驁攻趙榆次漢屬太原郡東漢晉因之北齊改
曰中都隋開皇初復曰榆次唐因之
次畿夀陽縣晉泰始中置屬樂平郡後廢隋開皇十年
復置屬并州後曰受陽唐武徳六年受州徙治此貞觀
八年州廢來屬十一年復曰夀陽有方山
次畿盂縣本晉大夫盂丙邑漢屬太原郡東漢晉因之
後廢隋開皇十六年置原仇縣大業初復曰盂唐武徳
三年置受州貞觀八年廢來屬
次畿交城縣隋開皇十六年分晉陽置屬并州唐先天
二年析置靈州縣開元二年省
次畿文水縣本太陵縣地昔趙武靈王遊大陵夢處女
鼓琴而歌即此漢屬太原郡東漢晉因之後曰受陽隋
開皇十年改曰文水屬并州唐武徳中屬汾州貞觀初
還屬并州天授元年以武后鄉里改為武興神龍元年
復為文水
次畿祁縣本晉大夫祁奚邑晉滅祁氏以賈辛為大夫
漢屬太原郡東漢晉因之北齊省隋開皇中復置屬并
州唐因之
次畿清源縣本梗陽晉大夫魏戊邑漢為榆次縣地隋
置清源縣以清源水為名屬并州大業初省入晉陽唐
武徳元年復置
大都督府潞州春秋時為黎侯後赤狄奪其地而潞子
嬰兒為晉所滅其地屬晉戰國時曰上黨為韓之别都
逺韓近趙秦攻上黨韓不能救其守馮亭以地降趙秦
攻取之置上黨郡二漢晉因之後魏亦為上黨郡後周
置潞州隋置韓州大業初州廢復置上黨郡唐武徳元
年又為潞韓二州貞觀十七年併韓入焉後領昭義軍
節度皇朝太平興國元年改昭徳軍建中靖國元年改
隆徳軍今縣七
望上黨縣故黎侯國書所謂西伯戡黎詩所謂狄人迫
逐黎侯是也漢為壺闗縣屬上黨郡東漢晉因之後魏
分置上黨縣為上黨郡治後周及唐為潞州治明皇嘗
為州别駕有啓聖宫本明皇故第
上屯留縣春秋時本為純留屬晉左傳晉人執衛孫蒯
於純留即此後趙肅侯奪晉君端氏而徙之屯留漢屬
上黨郡東漢晉因之北齊廢焉隋開皇十六年復置屬
潞州唐因之有漢余吾縣故城在縣西北三十里
上襄垣縣漢屬上黨郡東漢晉皆因之後魏置襄垣郡
北齊郡廢後周置韓州隋大業初州廢屬上黨郡唐武
徳元年復置韓州貞觀十七年州廢來屬有鹿臺山
上潞城縣故潞子國二漢潞縣屬上黨郡晉為郡治後
縣廢隋開皇十六年復置潞城縣屬潞州唐因之有潞
水為并州浸即濁漳水也
中黎城縣漢潞縣地後魏以潞縣被誅遣人置隋開皇
十八年改名黎城有壺口故闗
中壺闗縣本漢壺闗縣地後魏既以壺闗置上黨縣乃
移壺闗於此隋大業初省入上黨唐武徳四年復析上
黨置屬潞州
中長子縣本周史辛甲之封邑左傳晉人執衛行人石
買于長子即此秦為上黨郡治二漢因之晉屬上黨郡
北齊廢焉隋開皇九年置曰寄氏縣十八年改曰長子
屬潞州唐因之有廢鳩山漳水所出有羊腸坂王莽命
左威將王嘉曰羊頭之阨地當燕趙蓋此地也
中下涉縣二漢屬魏郡晉屬廣平郡後魏廢焉隋開皇
十八年復置屬潞州
望晉州堯時為帝都所謂平陽也春秋屬晉戰國屬魏
秦屬河東郡二漢因之魏分置平陽郡晉因之劉淵僣
位設都於此後魏亦為平陽郡兼置唐州後改曰晉州
東魏北齊皆為重鎮隋初郡廢煬帝初置臨汾郡唐武
徳元年曰晉州天寳元年曰平陽郡梁開平四年升定
昌軍後唐同光元年改曰建雄軍皇朝因之今縣十
望臨汾縣本平陽堯所都也戰國時韓武子居之二漢
屬河東郡魏置平陽郡晉因之後魏置唐州改曰晉州
隋開皇初改郡曰平河改縣曰臨汾尋郡廢大業初置
臨汾郡唐置晉州有姑射山
緊洪洞縣本楊侯國姬姓也晉滅之為楊邑二漢為楊
縣屬河東郡晉屬平陽郡隋屬臨汾郡義寧二年改曰
洪洞取縣北洪洞嶺為名唐屬晉州故洪洞城今在縣
北東魏北齊鎮此
緊襄陵縣二漢舊縣屬河東郡晉屬平陽郡後魏太武
以擒赫連昌乃分置擒昌縣北齊廢襄陵入擒昌隋大
業初又改擒昌為襄陵屬臨汾郡唐屬晉州晉襄公之
陵在西北因以名縣
上神山縣唐武徳二年分襄陵置浮山縣東南有羊角
山四年以老子祠更名神山
趙城縣昔周穆王以趙城封造父即此漢為彘縣地屬
河東郡隋義寧二年析霍邑置趙城縣屬晉州
上汾西縣後魏置曰臨汾縣及汾西郡隋開皇初郡廢
十八年改縣曰汾西屬晉州唐因之
中霍邑縣本彘縣周厲王流於彘即此漢屬河東郡順
帝陽嘉二年改曰永安晉省之後魏置永安郡隋開皇
初郡廢十六年置汾州十八年改為吕州而改永安為
霍邑大業初州廢屬臨汾郡唐屬晉州霍太山在東北
禹貢所謂太嶽也周封文王子叔處為霍伯其後晉滅
之有彘水西南流入汾
中冀氏縣漢猗氏縣地屬上黨郡後魏置冀氏縣及冀
氏郡北齊郡廢隋屬臨汾郡唐屬晉州
中下和川縣
中下岳陽縣漢榖逺縣地屬上黨郡後魏置安澤縣隋
大業初改曰岳陽屬臨汾郡唐屬晉州縣在太嶽之南
禹貢所謂至於岳陽蓋指此而言也
中府州漢屬太原郡隋屬樓煩郡唐屬嵐州唐末置府
州後唐莊宗以雲中人折從阮為刺史晉出帝時從阮
以兵攻契丹取其城堡十餘漢髙祖天福十二年置永
安軍以從阮為節度使明年入朝拜從阮子徳扆為本
州團練使自此折氏世守府州皇朝因之今縣一
下府谷縣有安豐寧府百勝三寨濱河斥侯請化西安
三堡有黄河
下麟州漢屬五原西河二郡隋屬銀勝二州唐因之開
元十二年節度使張説奏置麟州十四年州廢天寳元
年王忠嗣復奏置又為新秦郡皇朝乾徳五年升建寧
軍節度端拱七年改鎮西軍今縣三
上新秦縣唐天寳元年析連谷銀城置為麟州治按漢
書食貨志武帝以山東被水灾民多饑乏乃徙貧民於
闗以西及充朔方以南新秦中今之郡縣蓋其地也
中銀城縣本漢稒陽曼柏二縣地屬五原郡後魏置石
城縣後周改為銀城隋屬綏州後廢焉唐貞觀二年復
置四年屬銀州八年屬勝州天寳元年來屬漢本紀光
禄勲徐自為築五原塞外列城西北至盧朐山即今縣
北所謂光禄塞是也
下連谷縣本漢圁隂縣地屬西河郡唐貞觀八年以隋
連谷戍置縣屬州天寳元年來屬
雄絳州春秋為晉都戰國屬魏秦時屬河東郡二漢因
之晉屬河東平陽二郡後魏置東雍州西魏後周以為
重鎮後周改曰絳州領正平絳二郡隋開皇初郡廢大
業初州廢置絳郡唐武徳元年復曰絳州天寳元年曰
絳郡皇朝因之今縣七
望正平縣本二漢臨汾縣屬東河郡晉屬平陽郡後周
置正平郡隋開皇初置絳州十八年改臨汾縣為正平
大業初置絳郡唐為絳州有北齊武平闗在縣西三十
里故家雀闗在縣西七里並是鎮處有汾澮二水
望曲沃縣晉文侯封弟成師於此謂之曲沃桓叔二漢
為絳縣地後周置曲沃縣隋屬絳郡唐屬絳州有絳山
絳水
望太平縣本漢臨汾縣地後魏置太平縣隋屬絳郡唐
屬絳州
上翼城縣晉穆侯自晉陽徙都於絳至孫孝侯改絳為
翼謂之翼侯其後為曲沃武公所并自曲沃徙都之復
謂之絳二漢為絳縣地後魏為北絳縣及北絳郡隋開
皇初郡廢十八年改縣曰翼城屬絳州義寧元年置翼
城郡唐武徳元年曰澮州四年廢縣來屬
中稷山縣本二漢聞喜縣地屬河東郡後魏置髙凉縣
又置龍門郡後周置勲州改曰絳州隋開皇初龍門郡
廢徙絳州治正平十八年改髙凉曰稷山唐因之有玉
壁城後周王思政所築為重鎮齊神武再攻圍不克
中絳縣本晉之新田魏獻子曰新田土厚水深居之不
疾蓋謂此二漢屬河東郡晉屬子陽後周置絳郡隋開
皇初郡廢屬絳州唐因之
下垣曲縣本垣縣二漢晉屬河東郡後廢焉西魏置卲
郡及白水縣後周置邵州改白水為亳城隋開皇初郡
廢大業初州廢改亳城為垣縣屬絳郡義寧元年置邵
原郡唐武徳元年曰邵州貞觀元年州廢縣來屬龍朔
二年屬洛州長安二年復故貞元三年屬陜州元和三
年復故今曰垣曲有禹貢王屋山沇水所出東流為濟
上代州春秋屬晉戰國屬趙趙武靈王置雁門郡北其
南境秦漢屬太原鴈門二郡東漢屬太原鴈門代三郡
晉置鴈門郡後魏又置繁畤郡後周置肆州隋開皇五
年改曰代州唐因之天寳元年曰鴈門郡皇朝因之今
縣四
中鴈門縣本漢廣武縣屬太原郡東漢屬代郡晉為鴈
門郡治焉元魏後周皆因之隋初郡廢置代州唐因之
有夏屋山史記趙襄子北豋夏屋以銅斗擊殺代王即
此有勾注山漢擊匈奴於此一名西陘有滹沱水
中崞縣二漢晉皆屬雁門郡後廢焉元魏置石城縣東
魏置廓州北齊改為北顯州後周廢隋開皇十六年改
縣曰平冦大業初又改曰崞縣屬鴈門郡唐屬代州有
崞山故樓煩縣本樓煩胡地趙武靈王取之置縣二漢
屬雁門郡魏晉廢焉故城在今縣東故唐林縣本武延
縣唐證聖元年析五臺崞置唐隆元年改曰唐林皇朝
景徳二年省入崞
中下五臺縣本慮虒縣二漢屬太原郡魏晉廢焉後魏
置驢夷縣隋大業初改曰五臺屬鴈門郡唐屬代州有
五臺山慮虒水
中下繁畤縣二漢晉皆屬鴈門郡後廢焉元魏復置并
置繁畤郡後周郡縣並廢隋開皇十八年復置縣屬代
州唐因之
下隰州春秋屬晉戰國屬魏秦二漢屬河東郡魏晉屬
平陽郡後魏北齊為沁州後周置沁州及龍泉郡隋開
皇初郡廢後復置西汾州尋又改為隰州大業初復置
龍泉郡唐武徳元年改為隰州天寳元年曰大寧郡今
縣六
上隰川縣本晉之蒲邑晉獻公使公子重耳居蒲即此
漢為蒲子縣屬河東郡晉屬平陽郡後廢焉後周置長
夀縣及龍泉郡隋開皇初郡廢改長夀縣為隰川為隰
州治唐因之
上温泉縣本後周新城縣地隋開皇十年省縣入汾西
唐武徳三年置温泉及北温州貞觀元年州廢以縣來
屬
中蒲縣後周置隋屬龍泉郡唐武徳二年置昌州貞觀
元年州廢以縣來屬
中大寧縣本漢北屈縣地屬河東郡隋為任城縣地屬
文城郡唐武徳二年更名是年置中州貞觀元年州廢
以縣來屬
中石樓縣本漢吐軍縣屬西河郡東漢省之後魏置吐
京縣及吐京郡蓋胡俗語訛也隋開皇初郡廢十八年
改縣為石樓屬隰州唐武徳二年置西徳州貞觀元年
州廢屬東和州州廢來屬有石樓山
中永和縣本漢狐讘縣屬河東郡東漢晉因之後周置
臨河縣及臨河郡隋開皇初郡廢十八年改縣為永和
屬隰州唐武徳二年置東和州六年析置樓山縣貞觀
二年州廢省樓山以永和來屬
下慈州春秋屬晉戰國屬魏秦二漢屬河東郡魏晉屬
平陽郡東魏置定陽郡及南汾州北齊改為西汾州隋
開皇初郡廢十六年改州為耿州後復為汾州大業初
州廢置文城郡唐武徳元年復曰汾州五年曰南汾州
八年曰慈州取慈烏戍為名天寳元年曰文城郡皇朝
熈寧五年州廢屬隰州元祐元年復置今縣一
中吉鄉縣本晉之北屈晉獻公使公子夷吾居屈即此
地産良馬所謂屈産之乗東魏置定陽縣及定陽郡隋
改定陽曰吉昌置文城郡唐曰慈州後唐改吉昌為吉
鄉皇朝因之州廢屬隰州州復置仍為州治有禹貢壺
口山文城鎮本元魏伍城縣地後置文城縣隋屬文城
郡唐屬慈州有孟門山黄門皇朝熈寧五年省入吉鄉
唐慈州又領昌寧仵城吕香三縣昌寧縣元魏置并内
陽郡隋開皇初郡廢屬文城郡後唐改曰寧鄉皇朝省
之伍城縣元魏置曰刑軍縣後改曰伍城又置伍城郡
隋開皇初郡廢屬文城郡周顯徳三年省吕香縣隋義
寧元年分伍城置平昌縣唐貞觀六年改為吕香周顯
徳三年省
下忻州春秋屬晉戰國屬趙秦二漢屬太原郡元魏置
肆州後周徙州於鴈門郡隋開皇初置新興郡唐廢十
八年置忻州取忻口為名大業初州廢屬樓煩郡義寧
元年復置新興郡唐武徳元年復為忻州天寳元年曰
定襄郡皇朝因之今縣二
緊秀容縣本漢汾陽縣地屬太原郡東漢省之元魏置
肆州北齊置平冦縣隋開皇初置新興郡十年廢平冦
縣而自今宜芳秀容故城移縣治此十八年置忻州唐
因之有忻口寨繫舟山
上定襄縣本漢陽曲縣地唐武徳四年析秀容置有石
嶺闗甚險固
　
　
　
　
　
　
　
　
　
　輿地廣記卷十八
欽定四庫全書
　輿地廣記卷十九
　　　　　　　　　　　　宋　歐陽忞　撰
　　河東路下
望汾州春秋屬晉戰國屬趙秦屬太原郡二漢屬太原
西河二郡魏因之晉屬西河國元魏置西河郡兼置汾
州北齊置南朔州後周改曰介州隋開皇初郡廢大業
初州廢復置西河郡唐武徳元年改曰浩州三年改曰
汾州皇朝因之今縣五
望西河縣本漢隰城屬西河郡東漢省之晉復置屬西
河國元魏為西河郡及汾州治隋唐皆因之肅宗上元
元年改隰城曰西河漢京陵縣地屬太原郡即趙文子
與叔向觀於九原之所漢兹氏縣屬太原郡魏黄初二
年置西河國有西河恭王司馬子盛碑
望平遥縣本漢平陶縣屬太平郡東漢晉因之元魏以
諱改陶為遥隋屬西河郡唐屬汾州
上介休縣二漢屬太原郡晉屬西河國元魏分置平昌
縣後周置介休郡省介休縣入平昌隋開皇初郡廢十
八年改平昌曰介休屬西河郡義寧元年復置介休郡
唐武徳元年改為介州正觀元年州廢來屬有綿上山
今謂之介山有介子推祠漢鄔縣屬太原郡東漢晉因
之澤在北是為昭餘祁漢中都縣文帝為代王都此屬
太原郡東漢晉因之後皆入介休
上孝義縣漢中陽縣屬西河郡東漢因之隋曰永安貞
觀元年更名孝義有隠泉山
中靈石縣本漢介休縣地隋開皇十年置屬汾州唐因
之有賈胡堡唐髙祖討宋金剛次於此地有髙壁嶺雀
䑕谷汾水闗皆險固之處
上澤州春秋屬晉戰國屬韓後屬趙秦屬上黨郡二漢
屬上黨河東二郡魏晉因之元魏置逹州及髙都長平
安平三郡北齊置長平髙都二郡後周併二郡為髙平
郡隋開皇初郡廢改州為澤州大業初州廢置長平郡
置澤州天寳元年曰髙平郡皇朝因之統縣六
緊晉城縣本髙都縣二漢晉屬上黨郡元魏置建州北
齊置長平髙都二縣後周併為髙平郡隋開皇初郡廢
十八年改縣為丹川大業初置長平郡唐武徳元年置
建州三年析丹川縣置晉城六年州廢𨽻蓋州徙蓋州
來治九年省丹川入晉城貞觀元年州廢𨽻澤州來治
有天井闗在縣南太行山上
上髙平縣本泫氏縣地二漢屬晉上黨郡後析置平髙
縣北齊改曰髙平省泫氏入焉隋屬長平郡唐武徳元
年置蓋州貞觀元年州廢屬澤州秦将白起坑趙降卒
四十萬人於長平即此地今有頭顱山
上陽城縣本漢澤縣二漢屬河東郡晉屬平陽郡隋置
澤州取濩澤為名後屬長平郡唐武徳元年復置澤州
八年徙治端氏天寳元年改縣為陽城有禹貢析城山
王屋山濩澤水
中端氏縣韓趙魏既分晉徙晉君於端氏即此二漢屬
河東郡晉屬平陽郡元魏置安平郡隋開皇初郡廢屬
澤州唐武徳六年徙州來治此貞觀元年徙治晉城
中陵川縣本漢泫氏縣北齊省之隋開皇十六年置陵
川縣屬澤州唐武徳元年屬蓋州貞觀元年來屬
中下沁水縣二漢晉皆屬河内郡元魏置廣寧郡北齊
郡廢改縣為永寧隋開皇十八年復為沁水屬澤州唐
武徳元年屬蓋州貞觀元年來屬
中憲州自唐以前地理與嵐州同本樓煩監牧以嵐州
刺史兼領貞元十五年别置監牧使龍紀元年節度使
李克用表置憲州及樓煩縣皇朝因之咸平五年以樓
煩屬嵐州以嵐州之静樂來屬熈寧三年州廢十年復
置統縣一
中静樂縣漢汾陽縣地屬太原郡後置岢嵐縣隋開皇
十八年改曰汾源大業四年又改為静樂屬樓煩郡唐
武徳四年置管州六年州癈以靜樂屬嵐州皇朝咸平
中來屬熈寧三年屬嵐州十年復來屬有管涔山汾水
所出有隋汾陽宫故天池縣唐龍紀三年置屬憲州咸
平省入静樂
下嵐州春秋屬晉後為胡地有樓煩王居焉其後屬趙
秦屬太原郡二漢晉因之後魏末置嵐州隋大業四年
置樓煩郡唐武徳四年置東㑹州六年更名嵐州皇朝
因之統縣三
中宜芳縣本漢汾陽縣屬太原郡髙帝封蔪强為侯國
積粟所在謂之羊膓倉有羊膓坂石磴縈回若羊腸焉
隋末置嵐城縣屬樓煩郡唐武徳四年更名宜芳六年
為嵐州治有古秀容城魏土地記曰秀容胡人徙居之
立秀容護軍治之
中下合河縣北齊置蔚汾縣隋大業四年改曰臨泉屬
樓煩郡唐武徳三年改曰臨津六年屬嵐州貞觀元年
又改為合河東有蔚汾闗西有合河闗
下樓煩縣唐龍紀元年於樓煩監西一里置為憲州治
皇朝咸平中以縣來屬
下石州戰國時趙之離石邑後為秦魏二國之境秦屬
太原郡地漢屬西河郡東漢為郡治焉晉置西河國北
齊置西汾州及懐政郡後周改州為石州郡為離石郡
隋開皇初郡廢大業初州廢復置離石郡唐武徳元年
復為石州天寳元年曰昌化郡皇朝因之統縣三
中離石縣本戰國趙邑秦昭王伐趙取離石是也後屬
太原郡漢屬西河郡而東漢徙郡治此晉為西河國治
自漢末匈奴入居内郡魏武帝分其衆為五部在離石
者以左賢王去卑監之去卑之豹豹子淵世據此地謂
之左國城晉恵帝時淵起兵於此後趙石勒置永石郡
後縣廢焉北齊置昌化縣及懐政郡後周郡縣並改曰
離石隋因之唐為石州
中平夷縣後周析離石縣置隋屬離石郡唐屬石州
中方山縣後周置窟胡縣及窟胡郡隋開皇初郡廢後
縣改為修化屬離石郡後周又置盧山縣大業初并入
修化唐為方山縣武徳二年置方州三年州廢來屬按
舊史言方山隋縣隋史石州無方山有修化豈隋末更
名而史官失紀歟有方山赤洪水
下遼州春秋屬晉戰國屬韓後屬趙秦二漢屬上黨郡
晉為樂平郡後魏為遼陽郡隋屬遼州大業初州廢屬
太原郡唐武徳三年復屬遼州六年州徙來治此八年
曰箕州先天元年改曰儀州天寳元年曰樂平郡中和
三年復曰遼州皇朝因之熈寧七年州廢屬平定軍元
豐八年復置今縣四
下遼山縣本湼氏縣地二漢屬上黨郡晉屬遼陽縣屬
樂平郡元魏曰遼陽北齊省之隋開皇十年復置更名
遼山十六年屬原州大業初州廢屬太原郡唐武徳三
年復屬遼州六年州治徙此有遼陽山古箕城春秋晉
人敗狄於箕先軫死焉即此
中下榆社縣本湼氏縣地二漢屬上黨郡晉置武鄉縣
唐武徳元年屬韓州三年以縣及并州之平城置榆州
六年州廢來屬
下平城縣
下和順縣本韓之閼與邑趙奢破秦軍於閼與即此漢
為沾縣屬上黨郡後置梁榆縣晉盧諶征艱賦云訪梁
榆之虚郭乃閼與之舊平是也隋開皇十年改曰和順
屬太原縣唐武徳三年來屬熈寧七年省為鎮入遼山
元祐元年復置
下豐州自五代以前地理與府州同皇朝嘉祐七年以
府州蘿泊川掌地置東南接府州西接麟州不統縣
同下州威勝軍自五代以前地理與潞州同皇朝太平
興國二年置威勝軍併沁州入焉今縣四
中銅鞮縣本晉大夫羊舌之邑漢髙帝破韓王信於此
縣二漢及晉屬上黨郡隋唐屬潞州皇朝為威勝軍有
舊湼縣後魏改為陽城開皇十八年改為甲川大業初
省入銅鞮
上武鄉縣漢湼縣地晉置武鄉縣屬上黨郡石勒其縣
人也有漚麻池勒與李陽争池相毆即此及僣位置武
鄉郡後魏去武字隋開皇初郡廢屬潞州十六年分置
榆社縣大業初省入唐武后復加武字屬潞州皇朝太
平興國二年來屬
中下沁源縣本榖逺縣二漢屬上黨郡晉省之元魏置
沁源縣及義寧郡隋開皇初廢十六年置沁州大業初
初州廢屬上黨郡唐武徳元年復置沁州天寳元年曰
陽城郡皇朝太平興國六年廢州以沁源來屬
中下綿上縣隋開皇十六年分介休縣之南境置屬汾
州唐武徳元年屬沁州皇朝太平興國六年屬大通監
寳元二年來屬晉文公以綿上為介之推田曰以志吾
過且旌善人即此
同下州平定軍春秋屬晉戰國屬趙秦及二漢屬太原
上黨二郡晉置樂平郡元魏為西陽郡後復為樂平隋
開皇初郡廢十六年置遼州大業初州廢屬太原縣唐
武徳三年復置遼州治樂平領遼山平城石艾等縣後
州徙治遼山而樂平石艾還屬并州皇朝太平興國二
年置平定軍今縣二
中平定縣本上艾縣漢屬太原郡東漢屬常山國晉屬
樂平郡後改曰石艾隋屬太原郡唐武徳三年屬遼州
六年屬受州八年州廢屬并州天寳年改曰廣陽皇朝
太平興國四年改曰平定置平定軍
中樂平縣本沾縣二漢屬上黨郡晉置樂平郡元魏北
齊後周皆因之隋開皇初廢郡為樂平縣屬太原郡唐
武徳三年以縣置遼州六年徙治遼山而樂平屬并州
皇朝太平興國四年來屬
同下州岢嵐軍自五代以前地理與嵐州同皇朝太平
興國四年析置岢嵐軍今縣一
下嵐谷縣唐長安三年析宜芳縣置屬嵐州并以岢嵐
柵為軍景龍中張仁亶徙其軍於朔方留者號岢嵐守
捉𨽻大同軍皇朝復以縣置軍有岢嵐水岢嵐山
同下州寧化軍自五代以前地理與嵐州同皇朝太平
興國四年析嵐州地置寧化縣五年於縣置軍領寧化
一縣熈寧三年縣廢後復置崇寧三年又廢有雪山汾
水
同下州火山軍自五代以前地理與嵐州同皇朝太平
興國七年以嵐州雄勇鎮置軍治平七年置火山縣四
年縣廢有火山黄河
同下州保徳軍自五代以前地理與嵐州同皇朝淳化
四年析嵐州地置定羌軍景徳二年改曰保徳不領縣
有黄河
同下州晉寧軍自五代以前地理與石州同
中下臨泉縣後周置曰烏突及置烏突郡隋開皇初郡
廢縣尋改曰太和屬石州唐武徳三年改縣曰臨泉置
北和州貞觀三年州廢屬石州有湫水皇朝置軍來屬
中定胡縣漢離石縣地後周置及置定胡郡隋開皇初
郡廢屬石州有孟門闗其地險固
　　河東路化外州
單于大都䕶府本戎狄地戰國屬趙秦漢屬雲中郡魏
晉皆屬新興郡隋屬榆林郡唐龍朔三年置雲中都䕶
府麟徳元年改為單于大都䕶府升振武軍節度東北
至朔州南至勝州領縣一
中金河縣唐天寳四年置有金河有燕然山東漢竇憲
勤銘於此有李陵臺有王昭君墓名曰青冢唐咸通中
李國昌為節度使恣横拒命而子克用盗據雲州侵掠
代北為邊患焉
安北大都䕶府唐龍朔三年立曰瀚海都督府總章二
年更名開元二年治中受降城十年徙治豐勝二州之
境十二年徙天徳軍領縣二
中隂山縣故北戎之地隂山東西千餘里草木茂盛多
禽獸匈奴依岨其中治弓矢出來為冦是其苑囿也戰
國屬趙趙武靈王築長城自代並隂山下至髙闕為塞
秦始皇斥逐匈奴自榆中並河以東屬之隂山以為三
十四縣漢初復為匈奴所有武帝出師征伐斥奪此地
置隂山縣屬西河郡匈奴失隂山過之未嘗不哭東漢
省入西安陽屬五原郡唐天寳元年置隂山縣
上通濟縣
鎮北大都䕶府唐立領縣二
上大同縣
上長寧縣
下都督雲州本戎狄地戰國屬趙秦屬鴈門定襄代三
郡二漢晉因之後魏道武徙都平城置司州代尹孝文
遷都洛陽改代尹曰萬年尹隋屬馬邑郡唐武徳四年
置北常州七年州廢貞觀十四年置雲州天寳元年曰
雲中郡升大同軍節度領縣一
上雲中縣本平城縣地漢晉屬鴈門郡後魏以為代都
北齊置大平縣後周改曰雲中隋開皇初改曰雲内屬
馬邑郡唐貞觀十四年自朔州北定襄城移雲州於雲
内之常安鎮置因改雲内為定襄縣永淳元年為黙啜
所破州縣俱廢開元二十年復置改定襄曰雲中有故
隂館縣漢屬鴈門郡東漢為郡治後魏置平齊郡尋廢
有故髙柳城漢屬代郡東漢屬代郡東漢為郡治有㕘
合坡韓王信又與胡騎入居恭合柴將軍屠㕘合斬信
於此有故桐過城二漢屬定襄郡有故武進城漢屬定
襄郡東漢屬雲中郡有故盛樂縣漢曰成樂屬定襄郡
東漢屬雲中郡後魏昭成徙居盛樂宫即此有白豋山
匈奴圍漢髙帝於此有單于臺漢武出長城登單于臺
勒兵十八萬騎旌旗徑千餘里威震匈奴即此
望應州唐末置後唐天成元年升彰國軍節度領縣二
望金城縣後唐明宗其縣人也故置彰國軍而以金城
為望縣
上混源縣
上新州唐末置後唐同光二年升威勝軍節度領縣四
中永興縣
礬石縣
龍門縣
懐安縣
下蔚州本代地在常山之北趙簡子與諸子約曰吾藏
寳符於常山上先得者賞諸子馳之常山無所得毋䘏
還曰已得符矣從常山上臨代代可取也於是簡子以
毋䘏為賢其後繼立是為襄子襄子北登夏屋請代王
使厨人以銅㪷擊殺之遂發兵定代地及武靈王置代
郡秦及漢晉皆因之後魏置懐荒禦夷二鎮及靈丘郡
後周置蔚州隋開皇初郡廢大業初州廢屬鴈門上谷
二郡唐武徳六年置蔚州天寳元年曰安邊郡至徳二
載曰興唐郡統縣三
中下靈丘縣有趙武靈王墓因以為名漢屬代郡東漢
省之後魏復置及置靈丘郡後周置蔚州隋屬鴈門郡
唐初没於突厥武徳六年置蔚州僑治陽曲七年僑治
繁畤八年僑治秀容故北常州城貞觀五年破突厥復
故地還治靈丘有􁅘水發源於髙氏山東入河漢志注
以為靈丘之號在趙武靈王之前此説非也齊地别有
靈丘孟子謂蚳鼃辭靈丘而請士師是也此靈丘趙之
之北境非齊趙兵交之地
中興唐縣本安邊縣唐開元十二年置治横野軍至徳
二載更名興唐
下飛狐縣本唐昌縣漢屬代郡東漢省之晉復置隋仁
夀初改曰飛狐屬上谷郡唐屬蔚州有飛狐谷飛狐闗
在代國南四十里漢酈食其説髙帝所謂距飛狐之口
是也晉劉琨為胡人所攻自代出飛狐口奔於安次即
從此道
下朔州本戎狄地戰國屬趙秦漢屬代鴈門二郡靈帝
末羌胡大擾定襄靈中五原朔方上郡之民並流徙分
散建安二十年魏武帝始集塞下荒地置新興郡晉恵
帝改曰晉昌郡後魏置懐朔鎮及朔州北齊置廣安郡
隋開皇初郡廢大業初州廢置代郡尋改為馬邑郡唐
武徳四年復曰朔州統縣二
中善陽縣本劇陽縣漢屬鴈門郡王莽改曰善陽東漢
復曰劇陽晉省之北齊置招逺縣及廣安郡隋開皇初
郡廢改縣曰善陽置代郡尋曰馬邑唐置朔州有故桑
乾縣二漢屬代郡後魏置桑乾郡北齊改為廣寧郡後
周廢之有秦馬邑城晉太康地記云秦時建此城城輒
崩不成有一馬周旋馳走反覆父老異之依以築城城
乃不壞遂名馬邑漢武帝使聶壹翁佯為賣馬邑城以
誘匈奴單于信之乃以十萬騎入武周塞覺漢兵謀引
去即此地也二漢及晉屬鴈門郡故武州縣二漢鴈門
郡所謂武周塞是也有紫河發源於此
中禹邑縣唐開元五年析善陽置治大同軍城
下寰州唐末置領縣一
下寰清縣
下儒州唐末置領縣一
下縉山縣
下毅州本武州唐末置後唐長興元年改曰毅州領縣
一
下文徳縣
　
　
　
　
　
　
　
　
　
　
　
　
　
　
　
　輿地廣記卷十九
欽定四庫全書
　輿地廣記卷二十
　　　　　　　　　　　　宋　歐陽忞　撰
　　淮南東路
大都督府揚州春秋屬吳吳滅屬越越滅屬楚秦屬九
江郡漢髙帝六年為荆國十一年為吳國景帝曰江都
國武帝曰廣陵國東漢為郡魏為重鎮後吳得之西晉
屬廣陵郡東晉時以郗鑒都督青兖二州諸軍事鎮此
宋置廣陵郡文帝兼置南兖州齊梁因之北齊改曰東
廣州陳復曰南兖州後周改為吳州隋開皇九年改為
揚州大業初置江都郡唐武徳二年曰南兖州七年曰
䢴州以刊溝為名左傳所謂吳城䢴溝以通江淮是也
九年曰揚州天寳元年曰廣陵郡領淮南節度唐末楊
行宻竊據其地後為李昇所取今縣三
緊江都縣漢屬廣陵國東漢晉因之自梁至隋或廢或
置隋為江都郡治唐為揚州有江水祠俗謂之子胥廟
蓋以祭江神而子胥配食耳
緊廣陵縣漢吳王濞所都後為江都廣陵國及郡治焉
魏文帝征吳幸廣陵故城臨江觀兵歎曰天所以限南
北也北齊置廣陵江陽二郡開皇初郡廢十八年改縣曰
邗江大業初改曰江陽為江都郡治後省入江都唐貞
觀十八年復置與江都分治後改曰廣陵唐韓臯號知
音常論廣陵散以為王凌母丘儉諸葛誕皆欲以揚州
興兵正復魏室而不克魏由是散亡此説非也凌等為
都督時揚州治夀春至隋始以廣陵為揚州治凌等起
事與廣陵殊不相涉
望天長縣本千秋縣唐天寳元年析江都六合髙郵置
七載更名
望亳州春秋屬陳戰國屬宋秦屬碭郡漢屬沛郡東漢
屬沛國兼為豫州刺史治焉魏置譙郡晉宋因之後魏
亦曰譙郡兼立南兖州後周改州曰亳州隋開皇初郡
廢大業初州廢置譙郡唐初曰譙州貞觀八年更名亳
州天寳元年復曰譙郡皇朝大中祥符七年升集慶軍
節度今縣七
望譙縣春秋陳邑漢屬沛郡魏武帝其邑人也置譙郡
後周曰亳州置小黄縣及陳留郡隋開皇初郡廢大業
二年改小黄曰譙縣唐因之
望城父縣春秋陳邑左傳楚昭王救陳師于城父是也
漢屬沛郡東漢屬汝南郡晉屬譙郡後魏曰浚儀隋開
皇十八年改曰城父屬亳州唐因之南有乾溪楚靈王
敗於此
望䝉城縣本山桑縣漢屬沛郡東漢屬汝山郡晉屬譙
郡後魏置譙州及渦陽縣兼置南譙郡梁改州曰西徐
州東魏改曰譙州隋開皇初郡廢十六年改渦陽縣為
肥水大業初州廢改肥水曰山桑屬譙郡唐屬亳州天
寳元年改為䝉城䝉館鎮本梁置北新安郡東魏改為
䝉郡北齊郡廢置䝉縣後廢為鎮
望鄼縣顔師古云字本作□音□中古以來皆借鄼字
為之讀皆作□而莽呼為賛治則此縣亦有賛音二漢
屬沛郡晉屬譙郡後廢隋開皇十六年復置屬譙郡唐
屬亳州馬頭鎮本建平縣漢屬沛郡東漢省之後魏置
馬頭郡北齊廢為鎮
望永城縣本芒敬丘二縣地二漢屬沛郡昭帝更敬丘
曰大丘光武更芒曰臨睢後皆省焉隋末置永城縣唐
屬亳州芒縣故城在今縣北有芒山與碭山相接漢髙
帝隠於此大丘縣故城在今縣西北東漢陳寔為此縣
長
望衛真縣本苦縣城東有頼鄉祠老子所生之地漢屬
雎陽國東漢屬陳國晉屬梁國後魏為谷陽縣屬陳留
郡北齊省之隋開皇六年復置屬亳州唐乾封元年改
名真源載初元年曰仙源神龍元年復曰真源皇朝大
中祥符七年改曰衛真
緊鹿邑縣本曰嗚鹿春秋晉邑左傳諸侯侵陳至於鳴
鹿即此東漢置武平縣屬陳國晉屬梁國隋開皇十八
年改為鹿邑屬淮陽郡唐屬亳州戰城鎮本漢鄲縣屬
沛郡東漢屬沛國晉省之
上宿州春秋戰國屬宋秦屬泗水郡漢屬沛郡東漢屬
晉沛國梁置睢州北齊置睢南郡隋開皇初郡廢三年
州廢屬徐泗亳三州唐因之元和四年初泗州之虹徐
之符離蘄置宿州太和三年廢七年復置左徐州南界
泗水上今縣五
望苻離縣二漢晉屬沛郡北齊置睢南郡唐置宿州漢
竹縣屬沛郡東漢為竹邑及晉皆屬沛國梁置睢州隋
開皇三年廢竹邑入符離漢相縣為沛郡治東漢晉因
之後廢故城在今縣西北項羽破漢軍於靈璧東睢水
為之不流即此縣界
望蘄縣本秦縣二世元年七月陳勝率戍卒起蘄即此
二漢屬沛郡西有㑹甀鄉髙帝破黥布於此晉屬譙郡
梁置蘄郡北齊置仁州隋開皇初郡廢大業初州廢屬
鼓城郡唐屬宿州漢龍亢縣屬沛郡東漢屬廢國晉屬
譙郡北齊置龍亢郡隋開皇初郡廢入蘄
緊臨渙縣本銍縣漢屬沛郡東漢屬沛國晉屬譙郡後
魏改為臨渙屬臨渙郡北齊郡廢隋屬譙郡唐武徳四
年置北譙州貞觀十七年州廢屬亳州天祐四年來屬
皇朝大中祥符七年復屬亳州天禧元年來屬有稽山
中虹縣本􁛞夏丘二縣地漢皆屬沛郡東漢􁛞屬沛郡
夏丘屬下邳國晉因之後皆廢焉北齊復置夏丘縣及
夏丘郡兼置潼州後周改為宋州改縣為晉陵隋開皇
初郡廢十八年州廢縣復曰夏丘屬泗州唐武徳四年
置仁州又析夏丘置虹縣六年省夏丘貞觀八年州廢
以虹屬泗州元和四年來屬
靈璧縣
緊楚州春秋屬吳戰國屬楚秦屬九江郡漢屬臨淮郡
東漢屬廣陵郡下邳國晉屬臨淮廣陵二郡東晉為重
鎮元帝使劉隗守淮隂是也安帝置山陽郡宋齊因之
後魏置淮隂郡東魏改為淮州隋開皇初山陽郡廢十
二年置楚州大業初州廢屬江都郡唐武徳四年曰東
楚州八年更名天寳元年曰淮隂郡今縣四
望山陽縣本漢射陽縣屬臨淮郡東漢建武十五年封
子荆為山陽公治此十七年為三國後屬廣陵郡晉因
之義熈七年置山陽郡改射陽縣為山陽縣宋因之隋
置楚州大業初州廢屬江都郡隋末臧君相竊據之號
東楚州唐武徳四年君相降因之八年曰楚州
緊寳應縣本平安縣二漢屬廣陵國晉省之後置安宜
縣隋屬江都郡唐武徳四年以縣置倉州七年州廢來
屬上元三年以獲定國寳十三枚因改元寳應兼改縣
魏鄧艾築石鼈城在今縣西八十里以營田
上鹽城縣本漢鹽瀆縣屬臨淮郡東漢晉屬廣陵郡後
安帝改曰鹽城縣宋因之北齊置射陽郡陳改曰鹽城
郡隋開皇初郡廢屬揚州隋末盗章徹據其地置射州
及射陽安樂新安三縣唐武徳四年來歸因之七年州
廢省三縣而置鹽城來屬
中淮隂縣漢屬臨淮郡韓信其邑人也今城東有漂母
冢東漢屬下邳國晉為廣陵郡治後魏置淮隂郡東魏
改為淮州北齊置懐恩縣後周改曰夀張隋開皇初改
曰淮隂大業初州廢省縣入山陽唐乾封二年復置屬
楚州
上海州春秋戰國為魯東境後屬楚秦屬薛郡後分為
郯郡漢改郯為東海郡東漢晉宋因之宋僑立青冀二
州梁置南北二青州後入元魏東魏置海州隋開皇初
郡廢大業初州廢為東海郡唐武徳四年復曰海州天
寳元年復曰東海郡今縣四
緊朐山縣本朐縣二漢晉屬東海郡後魏置琅邪郡後
周改縣曰朐山并胊山郡隋開皇初郡廢大業初置東
海郡唐為海州秦始皇立石於朐縣海上以為秦之東
門即此
中懐仁縣本祝其利城二縣地二漢晉屬東海郡後皆
廢梁置南北二青州東魏州廢置義塘郡及懐仁縣隋
開皇初郡廢屬海州唐武徳四年置利城新樂二縣六
年改新樂曰祝其八年省入懐仁有夾山春秋公㑹齊
侯於夾谷傳謂之祝其是也有羽山舜殛鯀於此
中沭陽縣本原丘縣地二漢晉屬東海郡後廢梁置潼
陽郡東魏改曰沭陽郡及置懐文縣後周改縣曰沭陽
隋開皇初郡廢屬海州唐武徳四年置原丘縣八年省
為鎮入沭陽
中東海縣本贛榆縣地漢屬琅邪郡東漢晉屬東海郡
後廢後魏置東海郡及廣饒縣隋開皇初郡廢仁夀元
年改廣饒曰東海屬海州唐武徳四年置環州并置青
山石城贛榆三縣八年州廢省三縣以東海來屬縣治
鬰洲四靣環海齊王田横入海所保鬰洲也有郁州山
一名蒼梧山俗傳此山在蒼梧徙來上有南方株楰
上泰州春秋屬吳秦屬九江郡漢屬臨淮郡東漢晉屬
廣陵郡安帝分置海陵郡宋齊因之隋開皇初郡廢屬
江都郡唐武徳三年置吳州七年州廢屬揚州五代呉
楊氏置海陵制置院南唐李氏升為泰州皇朝因之後
曰海陵郡今縣四
望海陵縣漢屬臨淮郡有吳太倉枚乗傳不如海陵之
倉是也東漢省之晉復置屬廣陵郡安帝置海陵郡唐
武徳三年改縣曰呉陵置吳州七年州廢復故名呉置
海陵制置院南唐為泰州
緊興化縣南唐置
中泰興縣南唐置
中下如臯縣晉安帝置寧海如臯二縣隋開皇初置如
臯入寧海屬江都郡南唐復置
上泗州春秋屬徐戰國屬吳秦屬泗水郡漢屬臨淮郡
東漢屬下邳國兼置徐州晉屬臨淮郡元魏置盱眙郡
梁置髙平郡又置濟隂郡隋開皇初郡皆廢屬揚泗濠
三州唐屬楚泗濠三州今縣三
緊盱眙縣漢為臨淮都尉治東漢屬下邳國晉為臨
淮郡治明帝兖州刺史劉遐自彭城退屯泗口即此
安帝時置角城鎮在淮泗之㑹後魏置盱眙郡陳置
北譙州尋省隋開皇初郡廢屬揚州唐武徳四年置
西楚州八年廢屬楚州光宅初改曰建中後復故名
建中二年屬泗州後復屬楚州皇朝乾徳元年又屬
泗州州徙治此有都梁山龜山禹治水以鐵鎖鏁淮
渦水神無支竒於龜山之足唐永㤗中刺史李湯以
大牛五十引鎖出之鎖末有一青猿髙五丈許復拽
牛沒水
上臨淮縣本漢下相僮二縣地屬臨淮郡東漢屬下邳
國晉以下屬臨淮郡而省僮縣後下相亦廢焉唐長安
二年析徐城南境置臨淮縣屬泗州開元二十五年州
自宿預徙來治此漢下相縣故城在今縣西北僮縣故
城在西南徐城鎮本徐國嬴姓有徐君墓季札挂劒之
所漢屬臨淮郡東漢屬下邳國晉屬臨淮郡梁置髙平
郡東魏置髙平縣隋開皇初郡廢十八年改縣曰徐城
屬泗州唐因之皇朝建隆二年省為鎮入臨淮
上招信縣本淮陵縣地漢屬臨淮郡東漢屬下邳國晉
屬臨淮郡宋曰睢陵置齊隂郡後州改縣曰招義隋開
皇初郡廢大業初改縣曰北明屬鍾離郡隋末縣民馬
簿盗據號化州唐因之武徳三年改縣曰招義貞觀八
年州廢屬濠州皇朝乾徳元年來屬太平興國元年更
名
上滁州春秋屬呉戰國屬楚秦及二漢屬九江郡晉屬
淮南郡宋置新昌郡齊置南譙州北齊改郡為臨滁後
周改曰北譙隋開皇初郡皆廢改南譙州為滁州大業
初州廢屬江都郡唐武徳二年復置天寳元年曰永州
郡今縣三
望清流縣本漢全椒縣地後魏置頓丘縣及新昌郡南
譙州故城在今縣西南八十里北齊徙來治此隋開皇
初改為滁州廢郡為新昌縣十八年改曰清流大業初
州廢屬江都郡唐置滁州周世宗征南唐李景使皇甫
暉屯清流闗為周師所敗暉被擒於此
望來安縣本永陽縣唐景龍三年析清流縣置屬滁州
後改為來安
緊全椒縣二漢屬九江郡晉屬淮南國後廢梁置北譙
縣及北譙郡北齊改縣曰臨滁後周復曰北譙隋開皇
初郡廢改縣曰滁水大業初改為全椒屬江都郡唐屬
滁州二漢阜陵縣屬九江郡明帝時淪為麻胡晉屬淮
南郡後廢焉故城在今縣南
上真州自五代以前地理與揚州同南唐以永貞縣地
置迎鑾鎮皇朝乾徳二年置建安軍大中祥符六年以
聖像成功升為真州統縣二
中揚子縣唐永淳元年析江都縣置屬揚州後改為永
貞縣皇朝於縣之迎鑾鎮置軍雍熈二年以永貞為屬
後復改為揚子屬真州
望六合縣本楚之棠邑伍尚為棠邑大夫是也漢屬臨
淮郡東漢屬廣陵郡晉元康七年置棠邑郡安帝時改
置秦郡後别置尉氏縣北齊兼置秦州後周改州曰方
州改郡曰六合隋開皇初郡廢四年改尉氏為六合縣
省堂邑入焉大業初州廢屬江都郡唐屬揚州皇朝至
道二年來屬有𤓰歩山後魏太武南伐起行宫於𤓰歩
山諸軍同日皆臨江即此
中通州自唐以前地理與泰州同南唐李氏置静海制
置院周顯徳中世宗克淮南升為軍後以為通州皇朝
天聖元年改曰崇州明道二年復故今縣二
望静海縣本海陵之東境周顯徳中置
望海門縣本海陵之東境周顯徳中置
同下州髙郵軍歴代地理與揚州同皇朝開寳四年置
髙郵軍熈寧五年廢元祐元年復置今縣一
望髙郵縣漢屬廣陵國東漢屬廣陵郡吳省之晉武帝
太康元年復立屬臨淮郡宋屬廣陵郡梁析置竹塘三
歸二縣及置廣業郡尋以有嘉禾改為神農郡隋開皇
初郡廢又省竹塘三歸臨潭三縣入焉屬江都郡唐屬
揚州皇朝置軍有神居山
　
　
　
　
　
　
　
　
　
　
　
　
　
　
　
　輿地廣記卷二十
欽定四庫全書
　輿地廣記卷二十一
　　　　　　　　　　　　宋　歐陽忞　撰
　　淮南西路
緊夀州春秋戰國屬楚漢屬九江沛二郡東漢屬九江
郡兼置揚州魏晉宋齊梁屬淮南郡齊兼置豫州後魏
曰揚州梁曰南豫州東魏曰揚州陳曰豫州後周曰揚
州隋屬汝隂淮南二郡唐屬潁夀二州後唐天成三年
升為忠正軍節度周顯徳中自夀春徙治潁州之下蔡
皇朝因之今縣五
緊下蔡縣故州來國為楚所㓕左傳楚靈王狩于州來
次于潁尾地蓋在淮潁之㑹後吳取之以封季札至夫
差時蔡成公自新蔡徙此謂之下蔡秦相李斯其縣人
也漢屬沛郡東漢屬九江郡晉屬淮南郡梁置汴郡北
齊郡廢隋屬汝隂郡唐屬潁州周世宗伐南唐克夀春
乃自夀春徙州治此有硤石山潁水淮水梁大同中於
硤石山築城距東魏即縣城也
望安豐縣漢陽泉安風蓼三縣地屬六安國東漢屬廬
江郡魏置安豐郡晉後魏梁陳皆因之隋開皇初郡廢
屬夀州唐因之有芍陂楚相孫叔敖所造徑百里灌田
萬頃魏太尉王凌與吳將張休文戰於芍陂即此有六
國故城在縣南又有蓼國皆臯陶之後偃姓後項羽封
黥布為九江王都六漢髙帝元年别為衡山國五年屬
淮南國文帝十六年復為衡山武帝元狩二年别為六
安國治六而以蓼為屬東漢國廢以六蓼屬廬江郡晉
省蓼而六屬廬江後省六入安豐陂中有大冢即臯陶
冢楚人謂之公琴
望霍丘縣漢安豐松滋二縣地晉屬安豐郡後立霍丘
戍隋開皇十九年置霍丘縣屬夀州唐武徳四年以松
滋霍丘二縣置蓼州七年州廢來屬縣北有安豐津魏
母丘儉既敗藏水草中安豐津都尉部民張屬斬之即
此松滋漢屬廬江郡晉屬安豐郡唐省
緊夀春縣戰國時楚考烈王自陳徙都夀春命曰郢秦
㓕楚置九江郡漢髙帝封子長為淮南王長子安謀反
誅地入又為九江郡東漢因之為揚州刺史治魏王凌
母丘儉諸葛誕皆以揚州相繼起兵欲興魏室並為司
馬氏所誅晉為淮南郡兼置揚州避鄭皇后諱改夀春
曰夀陽後復曰夀春元魏因之隋改揚州曰夀州唐因
之周世宗伐南唐劉仁曕固守不降世宗以其難克遂
徙州治下蔡而復其軍曰忠正軍曰吾以旌仁曕之節
也有八公山上有淮南王安廟圖安及八公像後晉謝
𤣥北禦苻堅祈八公山及陳於淝水堅望見山上草木
皆為旌旗之狀秦師遂敗
中六安縣本漢潜安豐二縣地晉永和中謝尚鎮馬頭
城在今縣北梁置霍州及岳安郡及岳安縣北齊州廢隋
開皇初郡廢改縣為霍山屬廬州唐武徳四年以霍山
應城潜城三縣置霍州貞觀元年州廢省應城潜城以
霍山來屬神功元年曰武昌神龍元年復改名開元二
十七年改為盛唐皇朝開寳四年改為六安霍山鎮唐
天寳初析盛唐别置霍山縣開寳元年省為鎮入盛唐
有霍山有禹貢大别山潜本楚邑漢屬廬江郡東漢晉
因之後省焉唐武徳五年復置潜縣貞觀中省入霍山
有汶水潜水
上廬州春秋屬舒戰國屬楚秦屬九江郡漢屬廬江九
江二郡東漢因之曹公用劉馥為揚州刺史以合肥空
城建立州治魏遂以為重鎮晉屬淮南廬江二郡梁置
南豫州尋改曰合州隋開皇初改曰廬州大業初州廢
唐長興二年升為昭順軍節度周顯徳五年改為保信
軍皇朝因之今縣三
上合肥縣應劭曰夏水自城父東南至此與肥合故曰
合肥二漢屬九江郡魏以張遼守之吳孫權率衆十萬
攻圍不克明帝時滿寵都督揚州諸軍鎮北於西北三
十里築新城孫權欲圍之不敢下船後諸葛恪圍新城
亦失利而退晉屬淮南郡後廢焉梁置汝隂縣及汝隂
郡隋開皇初郡廢為合肥置廬州唐因之有金牛山淝
水淮水
中慎縣本浚遒縣二漢屬九江郡故城在今縣南晉屬
淮南郡後改為慎縣東魏置平梁郡陳曰梁郡隋開皇
初郡廢屬廬州唐因之
下舒城縣古舒國偃姓後為楚所滅二漢舒縣為廬江
郡治後廢焉唐開元二十三年析合肥廬江置舒城縣
屬廬州有龍舒山龍舒水
望蘄州春秋戰國屬楚秦屬九江郡二漢屬江夏郡吳
置蘄春郡晉廢屬弋陽郡北齊置雍州及齊昌郡後周
改州曰蘄州隋開皇初郡廢大業初州廢置蘄春郡唐
武徳四年曰蘄州天寳元年曰蘄春郡皇朝因之今縣
五
望蘄春縣二漢屬江夏郡吳置蘄春郡晉屬弋陽郡改
縣曰蘄陽梁改曰蘄水北齊改曰齊昌郡隋開皇初郡
廢置蘄州十八年縣復曰蘄春唐因之
望蘄水縣漢蘄春縣地宋置浠水縣及永安郡隋開皇
初郡廢屬蘄州唐武徳四年改縣曰蘭溪天寳元年改
曰蘄水
羅田縣
望廣濟縣唐武徳四年析蘄春置永寧縣天寳元年改
名廣濟有積布山黄石山
望黄梅縣漢蘄春縣地晉元帝置新蔡郡及永興縣後
郡廢隋開皇初改縣為新蔡十八年又改為黄梅屬蘄
州有黄梅山
上和州春秋屬吳戰國屬楚秦漢屬九江郡漢末揚州
刺史自夀春徙治此吳為重鎮晉屬淮南郡恵帝永興
元年分置歴陽郡宋兼置南豫州齊梁皆因之北齊置
和州隋開皇初郡廢大業初州廢復置歴陽郡唐武徳
三年改為和州天寳元年曰歴陽郡皇朝因之今縣三
緊歴陽縣秦漢屬九江郡漢末為揚州治晉置歴陽郡
宋置南豫州北齊置和州隋唐因之有歴湖
中含山縣唐武徳四年析歴陽置八年省長安四年復
置更名武夀神龍元年復故名有濡湏水吳孫權築濡
須塢以拒曹公漢建安二十年公自圍之不克後黄武
二年魏軍又攻之不㧞
中烏江縣本秦東城縣之烏江亭項羽欲渡烏江即此
二漢屬九江郡晉置烏江縣屬淮南郡魏置江都郡北
齊改為齊江郡陳改為臨江郡後漢改為同江郡隋開
皇初郡廢屬和州
上舒州春秋為皖國及羣舒地戰國屬楚秦屬九江郡二漢屬
廬江郡呉孫權克皖城遂為重鎮晉亦屬廬江郡安帝置晉熈
郡宋齊因之梁兼置豫州後改曰晉州北齊改曰二州陳又改
曰晉州隋開皇初郡廢置熙州大業初州廢置同安郡唐武徳
四年改為舒州天寳元年復為同安郡皇朝因之今縣五
上懐寧縣故皖國二漢為縣屬廬江郡漢末吳克皖城
赤烏四年諸葛恪死之晉亦屬廬江郡後改皖縣為懐
寧置晉熈郡隋郡廢置熈州復置同安郡東改為舒州
有潜山一名天柱山漢武帝嘗登此
上桐城縣本漢樅陽縣屬廬江郡武帝自尋陽浮江薄
樅陽而出是也東漢省之梁復置及置樅陽郡隋開皇
初郡廢屬熈州十八年改縣曰同安唐屬舒州至徳二
載更名桐城有漢朱邑祠有盛唐山樅陽水
上宿松縣本漢皖縣地梁置髙塘郡隋開皇初郡廢置
髙塘縣屬熈州十八年改縣曰宿松唐武徳四年置嚴
州八年州廢來屬有長葛山雷水
上望江縣本漢皖縣地晉置新治縣陳置大雷郡隋開
皇初郡廢十一年改縣曰義鄉十八年又曰望江屬熈
州唐武徳四年置髙州尋改曰智州七年州廢屬嚴州
八年州廢來屬
上太湖縣本漢皖縣地宋置太湖縣隋開皇初改曰晉
熈後復故名屬熈州唐屬舒州
上濠州本鍾離子國春秋時楚滅之以為縣吳又取之
戰國復屬楚秦及二漢屬九江郡晉屬淮南郡東晉置
鍾離郡宋齊梁因之齊兼置北徐州北齊改曰西楚州
隋開皇初郡廢置濠州大業初州廢置鍾離郡字初作
豪唐元和三年改從濠天寳元年復曰鍾離郡皇朝因
之今縣二
望鍾離縣故鍾離三國嬴姓後為楚邊邑楚平王時吳
之邊邑卑梁處女與鍾離小童争桑兩家交怒相攻㓕
兩邑長又怒而起兵相攻遂㓕卑梁吳王聞之又怒使
公子光伐楚㧞鍾離而還東晉置鍾離郡隋置濠州唐
因之又後魏置當塗縣及馬頭郡北齊改為馬頭縣置
荆山郡隋開皇初郡廢改縣曰塗山屬濠州唐武徳七
年省入鍾離有塗山禹之所娶也有濠水莊子與恵子
觀魚之所梁武帝堰淮水於鍾離以灌夀陽即此
望定逺縣本漢東城縣屬九江郡項羽兵敗東城即此
地東漢因之晉屬淮南郡梁改東城曰定逺置臨濠郡
北齊改郡曰廣安隋開皇初郡廢屬濠州唐因之晉曰
西曲陽屬淮南郡北齊省入定逺
上光州春秋為黄弦二國皆為楚所㓕戰國屬楚秦屬
九江郡二漢屬汝南江夏郡至魏分置弋陽郡晉宋齊
梁因之兼置光州後魏亦為弋陽郡北齊置南郢州後
周置淮南郡隋開皇初州郡俱廢大業初復置弋陽郡
唐曰光州天寳元年曰弋陽郡皇朝因之今縣四
上定城縣故黄國也楚人㓕之二漢為弋陽縣屬汝南
郡故城在今縣西魏置弋陽郡北齊置南郢州後廢為
南北二弋陽縣又省北弋陽入南弋陽改為定城縣後
周又置淮南郡隋初州郡俱廢後屬弋陽郡唐武徳三
年置弦州貞觀元年州廢屬光州太極元年州自光山
徙來治此有黄水
望固始縣本􁃯丘楚孫叔敖子所封之邑秦之㓕楚䝉
恬攻􁃯即此漢為􁃯縣屬汝南郡光武更名固始晉屬
汝隂郡梁置蓼縣北齊復故名置北建州後周改為澮
州隋開皇初州廢後屬弋陽郡唐屬弋州商城鎮本蔣
國周公之後楚㓕之以為期思縣漢屬汝南郡東漢因
之晉屬弋陽郡後廢宋置包信縣梁置義城郡及建州
隋開皇初並廢改包信為殷城屬弋陽郡唐武徳元年
置義州貞觀元年州廢來屬皇朝建隆元年改曰商城
後省為鎮入固始
中下光山縣故弦國楚人㓕之漢為西陽縣屬江夏郡
晉為弋陽郡治梁置光州及光城郡隋開皇初郡廢置
光山縣大業初置弋陽郡唐為光州太極元年州徙治
定城
中下仙居縣本二漢􁉨縣地屬江夏郡故城今在縣北
四十里晉屬弋陽郡宋分􁉨縣置樂安縣梁置宋安郡
隋開皇三年郡廢後屬弋陽郡唐屬光州有僕僕先生
居縣黄土山常餌杏丹乗雲徃來刺史李休光以為妖
叱左右執之龍虎見乎側先生乗之而去天寳元年乃
詔改樂安縣為仙居
下黄州春秋戰國屬楚秦屬南郡二漢屬江夏郡晉初
屬弋陽郡後屬西陽郡宋因之齊分置齊安郡北齊兼置衡州
後周因之隋開皇初郡廢改衡州曰黄州大業初州廢
置永安郡唐武徳三年復為黄州天寳元年復曰齊安
郡皇朝因之今縣三
望黄岡縣本漢西陵縣地屬江夏郡晉屬弋陽郡後屬
西陽國北齊置南安縣及齊安郡隋開皇初郡廢改縣
曰黄岡置黄州大業初置永安郡唐復曰黄州邾縣故
城在今縣東南一百二十里楚宣王㓕邾徙之於此故
曰邾項羽封吳芮為衡山王都此漢屬江夏郡東漢因
之晉屬弋陽郡後廢東晉毛寳守邾城為石季龍所敗
有卒投江水遇白龜救之
上黄陂縣本漢西陵縣地北齊置南司州後周置黄陂
縣改南司州曰黄州隋開皇初移州治黄岡縣唐武徳
三年置南司州七年州廢來屬
中麻城縣本漢西陵縣地梁置信安縣陳置定州後周
改曰亭州隋開皇初郡廢十八年改縣曰麻城屬黄州
唐武徳三年置亭州八年州廢來屬
同下州無為軍自五代以前地理與廬州同皇朝太平
興國三年以巢縣之無為鎮置無為軍今縣三
望無為縣漢襄安縣屬廬江郡東漢晉因之梁改曰蘄
縣隋開皇初復改為襄安屬廬江郡後併入巢縣置無
為鎮皇朝太平興國三年以鎮置無為軍熈寧三年析
巢廬江二縣置無為縣
望巢縣古曰南巢成湯放桀於此周初巢伯來朝春秋
為羣舒邑叛楚故楚人圍巢二漢為居巢縣屬廬江郡
晉因之隋曰襄安縣唐武徳三年置巢州七年州廢改
襄安為巢縣屬廬州皇朝太平興國三年來屬有巢湖
在縣東南
望廬江縣本漢龍舒縣地屬廬江郡東漢晉因之齊改
曰廬江縣置廬江郡梁置湖州北齊州廢隋開皇初郡
廢屬廬州唐因之皇朝太平興國三年來屬
　
　輿地廣記卷二十一
欽定四庫全書
　輿地廣記卷二十二
　　　　　　　　　　　　宋　歐陽忞　撰
　　兩浙路上
大都督府杭州春秋屬越戰國屬楚秦屬㑹稽郡漢因
之東漢順帝以後屬吳郡晉屬吳興吳二郡宋齊梁因
之陳置錢塘郡隋開皇中郡廢置杭州大業初州廢置
餘杭郡唐武徳四年置杭州天寳元年曰餘杭郡升鎮
海軍節度五代為吳越王錢氏所有皇朝太平興國四
年來歸淳化五年改曰寧海軍今縣九
望錢塘縣五代時晉改縣為錢江後别置錢塘縣與錢
江分治州郭下有靈隠山昔楚僧云自天竺鷲山飛來
望仁和縣本錢塘縣初郡功曹華信議立此塘以防海
水始開募有能致一斛土石者即與錢一千旬月之間
來者雲集塘未成譎不復取皆棄土石而去塘遂成故
曰錢塘漢屬㑹稽郡東漢省之晉復置屬呉郡陳置錢
塘郡隋平陳郡廢自餘杭徙州治此後曰餘杭郡唐復
曰杭州晉天福中避髙祖名改錢塘曰錢江皇朝太平
興國四年改曰仁和有臨平湖傳言此湖塞天下亂此
湖開天下平吳孫皓天璽元年吳郡言臨平湖自漢末
穢塞今更開通斯晉氏平吳一天下之符也
望餘杭縣秦始皇南游至錢塘臨浙江水波惡乃西百
二十里從狹中渡因置餘杭縣漢屬吳稽郡東漢晉屬
吳郡隋置杭州後州徙治錢塘屬杭州有由拳山
望臨安縣本漢餘杭縣地吳孫權分置臨水縣晉武改
曰臨安屬吳郡後廢唐武徳七年復置臨水縣屬潜州
八年省入於潜垂拱四年析餘杭於潜以故臨水城復
置臨安縣屬杭州吳越王錢鏐其縣人也鏐既貴以素
所居營為安國衣錦軍鏐歸宴故老山林皆覆以錦梁
改臨安縣曰安國縣以尊之皇朝太平興國三年復曰
臨安
緊富陽縣本富春縣漢屬㑹稽郡東漢屬吳郡吳王孫
權其縣人也置東安郡晉皇后名春孝武改曰富陽屬
吳郡隋屬餘杭郡唐屬杭州
緊於潜縣二漢屬丹陽郡晉屬吳興郡隋屬餘杭郡唐
屬杭州北有天目山
上新城縣本富春縣地晉咸和中置新城縣隋平陳省
入錢塘後復置唐武徳七年省入富陽永淳元年復置
屬杭州梁改曰新登皇朝太平興國四年復改曰新城
有桐溪
上鹽官縣本漢海鹽縣地吳王濞煑海為鹽盖在此有鹽
官吳因置鹽官縣晉屬吳郡隋屬餘杭郡唐屬杭州
中昌化縣本於潜縣地唐垂拱二年析置紫溪縣萬嵗
通天元年曰武隆縣皆屬杭州神龍元年更武隆為唐
山縣大歴二年皆省長慶初復置唐山梁改曰金昌唐
同光初年復故名晉改為横山皇朝太平興國四年改
曰昌化有百丈山紫溪水所出東南流逕新城謂之桐
溪又逕桐廬入浙江
大都督越州春秋為越國之都周顯王時越王無彊西
伐楚楚威王興兵大敗之盡取故吳地至浙江而越以
此散服朝於楚秦屬㑹稽郡漢因之東漢置㑹稽郡乃
自吳縣徙治山隂晉宋齊梁陳皆因之宋兼置東陽州
尋廢梁復置東揚州隋平陳郡廢改州曰吳州大業初
置越州尋廢置㑹稽郡唐復為越州天寳元年曰㑹稽
郡升為鎮東軍皇朝因之統縣八
望㑹稽縣本於越地禹㑹諸侯江南計功而崩因葬焉
命曰㑹稽㑹稽者㑹計也其後帝少康封庶子杼於㑹
稽以奉守禹祀即越王允常之先也秦置山隂縣屬㑹
稽郡漢因之東漢順帝以後為郡治晉因之後分置㑹
稽縣隋為吳州越州及㑹稽郡治唐因之南有㑹稽山
秦始皇於此刻石紀功有禹冡禹穴有秦望山在州城
正南為衆峯之傑始皇登之以望東海山南有嶕峴峴有
大城越之先君無餘舊都於此有鏡湖若耶溪雷門
望隂山縣秦漢以來故縣隋平陳省入㑹稽縣唐垂拱
二年復置在州郭下與㑹稽分治有鑑湖東漢水和五
年太守馬臻所創開周囬三百餘里溉田九千餘頃創
湖之始多浸冡墓有千餘人怨訐臻因被刑於市及遣
使覆按總不見人籍乃知死者所訐也有龜山一名怪
山一名自來山本自琅邪東武飛來於此其形似龜故名有蘭
溪溪口有亭曰蘭亭晉太守王羲之作曲水序於此
望剡縣漢屬㑹稽郡東漢晉隋皆因之唐武徳四年平
李子通置嵊州六年州廢來屬有天姥山
望諸暨縣本曰句無越王允常之故邑國語所謂南至
句無是也漢為諸暨縣屬㑹稽郡東漢晉隋皆因之唐
屬越州
望餘姚縣二漢晉皆屬㑹稽郡隋省入句章縣有句餘
山在餘姚南句章北故二縣因以為名唐武徳四年復
置及置姚州七年廢屬越州
緊蕭山縣本餘暨縣二漢屬㑹稽郡漢末童謡曰天子
常興東南三餘之間故孫權改曰永興縣晉因之隋省
入㑹稽縣唐儀鳯二年復置屬越州天寳元年改曰蕭
山潘水所出水經以為疑是浦陽江之别名自外無水
以應之越人西施出於此縣
緊新昌縣本剡縣地五代時置新昌縣屬越州有沃州
水
望平江府周初封太伯為吳國春秋末為越所併戰國
屬楚秦置㑹稽郡漢因之東漢順帝置吳郡晉宋齊梁
陳皆因之陳兼置呉州隋平陳郡廢改州曰蘇州因姑
蘇山為名大業初州廢復置吳郡唐武徳四年曰蘇州
天寳元年曰吳郡南唐升為中吳軍節度皇朝太平興
國三年改曰平江軍政和三年升為平江府今縣五
望吳縣本曰句吳太伯避公季奔荆蠻荆蠻歸之號曰
句吳武王克商因封之至夫差為越所滅後越破更屬
楚秦置㑹稽郡項梁初起吳中使項籍斬㑹稽守殷通
即此地漢髙帝以封吳王濞後國除復為㑹稽郡東漢
順帝分置吳郡隋曰蘇州唐因之有姑蘇山虎丘山即
吳王闔廬墓也太湖中有苞山亦曰夫椒山左傳吳伐
越敗之夫椒是也山有洞室入地潜行北通瑯邪東武
俗謂之洞庭
望長洲縣吳有長洲苑在東漢枚乗諫吳王不如長洲
之苑即此唐萬歲通天元年析吳置長洲縣在州郭與
吳分治
望崑山縣本漢婁縣地屬㑹稽郡東漢晉屬吳郡陸機
陸雲生於此故名其山曰崑山梁置崑山縣隋平陳省
之開皇十八年復置屬呉郡唐屬蘇州
望常熟縣本漢吳縣地晉分置海虞縣屬吳郡梁分置
南沙常熟二縣隋平陳徙常熟於南沙而省海虞入焉
屬蘇州唐因之有常熟山
緊吳江縣朱梁開平三年吳越錢鏐奏於松江置吳江
上承太湖更逕笠澤國語曰越伐吳吳禦之笠澤是也
望潤州春秋屬吳戰國屬越後屬楚秦屬㑹稽鄣二郡
漢髙帝以封荆王劉賈後屬㑹稽郡東漢屬吳郡吳王
孫權初鎮丹徒謂之京城晉平吳置毗陵郡宋置南東
海郡及南徐州梁改郡曰南蘭陵郡陳曰南東海郡自
宋至陳常以京口為重鎮隋平陳郡廢開皇十五年置
潤州太業初州廢屬江都郡唐武徳三年復置潤州天
寳元年改為丹陽郡後升鎮海軍節度皇朝改鎮江軍
今縣三
緊丹徒縣春秋時謂之朱方齊慶封奔吳予之朱方是
也秦時望雲者言其地有天子氣乃使赭衣徒三千人
鑿長坑以敗其勢故曰丹徒漢屬㑹稽郡東漢屬呉郡
孫權鎮此曰京城晉置毗陵郡宋置南東海郡及南徐
州隋開皇九年置延陵縣省丹徒入焉置潤州以潤浦
為名唐因之武徳三年以故延陵縣地復置丹徒縣有
北固山金山
緊丹陽縣古雲陽秦始皇改為曲阿漢屬㑹稽郡東漢
屬吳郡晉屬毗陵郡隋屬江都郡唐武徳三年置雲州
五年曰簡州八年州廢來屬天寳元年改為丹陽延陵
鎮本曲阿縣地唐武徳三年以延陵縣地置丹徒乃别
置延陵縣於今所屬茅州七年州廢屬蔣州九年來屬
皇朝熈寧五年省入丹陽
緊金壇縣本曲阿縣地隋末盗起土人保聚因為金山
縣唐屬蔣州武徳八年省入延陵垂拱四年復置來屬
更名金壇有茅山
上湖州春秋屬吳吳滅屬越戰國屬楚秦屬㑹稽鄣二
郡漢屬㑹稽丹陽二郡東漢屬呉郡吳孫皓分置呉興
郡晉宋齊梁陳因之梁兼置震州隋開皇九年平陳郡
廢仁夀中置湖州大業初州廢屬餘杭吳二郡唐武徳
四年復置湖州天寶元年復曰吳興郡周升為宣徳軍
節度皇朝景祐元年改昭慶軍今縣六
望烏程縣漢屬㑹稽郡東漢屬吳郡吳置吳興郡梁置
震州隋置湖州唐因之有太湖禹貢震澤也周官謂之
具區有苕溪霅溪入焉有卞山衡山左傳吳伐楚至於
衡山即此
望歸安縣本烏程縣地皇朝太平興國七年析置歸安
縣於郭下與烏程分治
望安吉縣本漢故鄣縣地吳興記曰光和末張角亂此
鄉守險助國漢嘉之中平二年分故鄣之南鄉置安吉
縣屬丹陽郡晉屬吳興郡梁陳屬陳留郡隋平陳郡廢
省安吉入綏安義寧二年沈法興復置唐武徳四年賊
平因之屬姚州七年省入長城麟徳元年復置屬湖州
望長興縣本烏程故鄣二縣地吳王闔閭使弟夫概居
此築城狹而長晉武帝因置長城縣屬吳興郡隋平陳
省之仁夀中復置屬吳郡唐武徳四年更置綏州因故
綏安縣為名又改曰雉州七年州廢來屬梁避廟諱改
曰長興秦鄣郡故城在縣西南八十里二漢為故鄣縣
屬丹陽郡晉屬吳興郡梁陳屬陳留郡隋省入綏安俗
號為府頭
緊徳清縣本武康縣地唐天授元年分置武原縣景雲
二年改為臨溪天寶元年改為徳清
上武康縣本防風氏之國漢為烏程縣之餘不鄉漢童
謡言天子當興東南三餘之間吳乃分餘不鄉置永安
縣晉以平陽已有永安故改此永安為永康又改曰武
康屬吳興郡隋屬餘杭郡大業末李子通置安州又曰
武州唐武徳四年賊平因之七年州廢來屬梁屬杭州
皇朝太平興國四年復來屬有封嵎山餘不溪
上婺州春秋戰國皆屬越秦屬㑹稽郡二漢因之吳孫
皓分置東陽郡晉宋齊因之梁置金華郡陳因之隋平
陳郡廢置婺州以當天文婺女之分為名大業初州廢
復置東陽郡唐武徳四年置婺州天寳元年曰東陽郡
石晉升武勝軍節度皇朝淳化元年改寳寧軍今縣七
望金華縣本漢烏傷縣地屬㑹稽郡初平三年分縣南
鄉置長山縣呉為東陽郡治晉以後因之或云本曰長
仙赤松子采藥此山因而居之故以為名後傳呼乖訛
字亦隨改梁置金華郡隋開皇中郡廢置婺州改長山
縣為呉寧十二年改曰東陽十八年又改曰金華大業
初復置東陽郡唐復曰婺州有金華山赤松澗
望東陽縣本漢烏傷縣地唐垂拱二年分義烏置屬婺
州有峴山
望義烏縣本二漢烏傷縣屬㑹稽郡異苑曰東陽顔烏
以淳孝著聞父死負土成城羣烏銜土助焉而口皆傷
因以名縣自晉至隋皆屬東陽郡唐武徳七年改烏傷
為義烏有靈黄山
望蘭溪縣本金華縣地唐咸亨五年分縣西界置屬婺
州有九峯山
緊永康縣呉赤烏中分烏傷縣上浦置晉至隋皆屬東
陽郡唐武徳四年置麗州八年州廢來屬有石城山
上武義縣呉赤烏八年置後廢唐天授二年分永康復
置屬婺州後改曰武城天祐中復曰武義有八素山
上浦江縣唐天寳十三載分義烏蘭溪及杭州富陽置
浦陽縣屬婺州後改為浦江
　輿地廣記卷二十二
欽定四庫全書
　輿地廣記卷二十三
　　　　　　　　　　　　宋　歐陽忞　撰
　　兩浙路下
上明州秦屬㑹稽郡漢已降因之唐開元二十六年採
訪使齊澣奏以越州之鄮縣置以境有四明山為名天
寶元年曰餘姚郡梁升為望海軍節度皇朝建隆二年
改奉國軍今縣六
望鄞縣本漢鄮縣屬㑹稽郡東漢晉宋皆因之隋平陳
省入句章屬㑹稽郡唐武徳四年以句章縣置鄞州八
年州廢更置鄮縣屬越州開元中置羽州軍宋時改曰
鄞縣有四明山鄞縣故城在今縣東南漢屬㑹稽郡東
漢及晉宋皆因之隋平陳省入句章句章郡漢(闕/)
　　晉宋隋皆因之唐省入鄮縣故城在今縣西
望奉化縣本漢鄞縣地唐開元二十四年分鄮縣置屬
明州有鎮亭山
上慈溪縣本漢句章縣地唐開元二十六年分鄮縣置
屬明州有句餘州
上定海縣本望海縣朱梁開平三年吳越錢鏐奏置屬
明州後改曰定海縣有浹江越滅吳欲遷吳王夫差於
甬東韋昭以為句章東口外洲是也
下象山縣本漢鄞縣地唐神龍二年分寧海鄮二縣置
屬台州廣徳二年來屬有東門山即漢志所謂越天門
山也
下昌國縣皇朝熈寧六年析鄞縣置有雲雩山
望常州春秋屬吳戰國屬越後屬楚秦漢屬㑹稽郡東
漢屬吳郡吳分㑹稽之無錫以西為屯田置典農校尉
晉太康二年省校尉屬毗陵郡恵帝以東海王越世子
名毗改曰晉陵郡宋齊梁陳因之隋平陳郡廢置常州
大業初州廢置毗陵郡唐武徳三年復置常州天寶元
年曰晉陵郡後復曰毗陵皇朝因之今縣五
望晉陵縣本延陵吳季札居之漢曰毗陵縣屬㑹稽郡
東漢屬吳郡晉屬毗陵郡後郡縣俱改為晉陵隋初曰常州
後曰毗陵郡唐因之有横山有季札墓在縣北七十里
漳浦之西
望武進縣本漢曲阿縣地晉分丹徒曲阿置屬毗陵郡
梁改曰蘭溪屬南蘭陵郡隋省入曲阿屬江都郡唐垂
拱二年復置於州城内與晉陵分治
望無錫縣吳太伯始所居地春秋屬吳戰國屬楚春申君城
故吳墟以自為都邑漢為無錫縣屬㑹稽郡東漢屬吳
郡吳省晉太康元年復置屬毗陵郡宋以後屬(闕/)
隋屬毗陵郡唐屬常州有慧山
望宜興縣本陽羡縣漢屬㑹稽郡(闕/)　　　　　郡吳屬吳
興郡晉恵帝以周玘創義討石氷分陽羡為義興郡以
表其功宋齊梁陳因之隋平陳郡廢改陽羡郡為義興
屬常州唐武徳七年置南興州八年州廢來屬皇朝太
平興國元年改曰宜興
望江隂縣梁分蘭陵縣置及置江隂郡隋平陳郡廢屬
常州唐武徳三年置暨州九年州廢來屬南唐置江隂
軍皇朝淳化元年軍廢來屬三年復置軍熈寧四年又
廢來屬
上温州春秋屬越秦二漢屬㑹稽郡吳屬臨海郡晉明
帝置永嘉郡宋齊梁陳因之隋平陳郡廢屬處州大業
初屬永嘉郡唐武徳五年置東嘉州貞觀元年州廢屬
括州上元二年置温州天寶元年曰永嘉郡石晉升静
海軍節度皇朝太平興國二年降軍事今縣四
緊永嘉縣本東甌國漢恵帝立閩君摇為東海王都東
甌世號曰東甌王後世為閩越所攻東甌舉國徙江淮
之間東漢永和三年以章安縣之東甌鄉置永寧縣屬
㑹稽郡吳屬臨海郡晉宋為永嘉郡治隋平陳郡廢改
縣為永嘉唐為温州
望平陽縣本横陽縣晉太康四年置曰始陽後改名宋
因之後省唐武徳五年分安同縣復置屬東嘉州貞觀
元年省大足元年復置屬温州朱梁改曰平陽有横陽
山
緊瑞安縣本東漢章安縣地呉置羅陽縣又改曰安陽
晉改為安國屬臨海郡宋因之隋省焉唐武徳五年析
永嘉縣復置屬東嘉州貞觀元年屬括州上元二年屬
温州五代時改曰瑞安
上樂清縣本樂城縣晉孝武分永寧縣置屬永嘉郡宋
因之後省入永嘉縣唐武徳五年復置屬東嘉州七年
又省載初元年復置屬温州五代時改曰樂清有鴈蕩
山芙蓉山
上台州春秋戰國屬越秦屬㑹稽郡漢屬東甌國後屬
㑹稽郡東漢因之吳置臨海郡晉宋齊梁陳因之隋平
陳郡廢屬處州後屬永嘉郡唐武徳四年置海州五年
改為台州天寶元年曰臨海郡皇朝因之今縣五
望臨海縣本漢囬浦屬㑹稽郡東漢改曰章安吳分章
安置臨海縣屬臨海郡晉宋因之後省入章安隋平陳
郡廢改章安曰臨海屬處州後屬永嘉郡唐武徳四年
置海州五年改為台州天寳元年曰臨海郡皇朝因之
今縣五
望臨海縣本漢回浦屬㑹稽郡東漢改曰章安吳分章
安置臨海縣屬臨海郡晉宋因之後省入章安隋平陳
郡廢改章安曰臨海屬處州後屬永嘉郡唐武徳四年
置章安縣五年改曰台州八年省章安有括蒼山天姥
山
望黄巖縣本永寧縣唐上元二年分臨海置屬台州天
授元年更名有黄巖山
緊寧海縣本漢剡縣地晉為寧海縣屬臨海郡宋因之
後省唐武徳四年析臨海復置屬海州七年省入章安
永昌元年復置屬台州有桐柏山
上天台縣吳置始平縣晉太康元年改曰始豐屬臨海
郡宋因之後省唐武徳四年析臨海縣復置屬海州八
年省貞觀八年復置上元二年改為唐興朱梁改為天
台後唐復故石晉改為台興皇朝建隆元年復改曰天
台有天台山赤城山
上僊居縣本樂安縣晉永和三年分始豐縣南鄉置宋
因之後省唐武徳四年析臨海置屬海州八年省上元
二年復置屬台州五代時改為永安皇朝景徳四年改
為僊居
上處州春秋戰國屬越秦屬㑹稽郡漢為東甌國地後
屬㑹稽郡東漢因之吳置臨海郡晉屬永嘉郡宋以後
因之隋開皇九年平陳置處州十二年改為括州大業
初州廢置永嘉郡唐武徳四年復置括州天寶元年改
曰縉雲郡大歴四年避徳宗名改為處州皇朝因之今
縣五
望麗水縣本漢章安縣地隋平陳分松陽縣東更置括
蒼縣及處州又改曰括州州廢永嘉郡唐曰括州大歴
十四年改曰處州縣曰麗水有括蒼山
望龍泉縣本遂昌松陽二縣地唐乾元二年析置龍泉
縣有豫章山龍泉湖
上松陽縣吳置屬臨海郡晉因之宋屬永嘉郡隋平陳
郡廢屬處州唐因之朱梁時楊氏據江淮於是吳越錢
氏上言以海冦未平恥聞逆姓請改為長松後又改曰
白龍皇朝咸平二年復曰松陽
上遂昌縣本漢太末縣地吳赤烏二年置平昌縣晉太
康元年改為遂昌屬東陽郡宋因之後省而復置唐武
徳八年又省入松陽景雲二年復置屬括州
上縉雲縣本括蒼縣地唐萬歲登封元年置屬括州有
縉雲山有好溪本名惡溪多水怪唐大中中刺史叚成
彧有善政怪族自去因改曰好溪
中青田縣本括蒼縣地唐景雲二年置屬括州有石門
山宋謝靈運所遊有題詩有青田溪永嘉記曰青田有
雙白鶴年年生子長便去
上衢州自隋以前地理與婺州同唐武徳四年平李子
通析婺州之信安置衢州以州西三衢山為名七年䧟
輔公祏乃廢垂拱二年復置天寶元年曰信安郡皇朝
因之今縣五
望西安縣本漢太末縣地東漢初平三年析置新安縣
屬㑹稽郡晉太康元年改曰信安屬東陽郡宋至隋皆
因之唐置衢州咸通中改曰西安故定陽縣漢末孫權
分新安置晉屬東陽郡宋因之後省唐武徳四年析信
安復置六年省之故盈川縣唐如意元年析龍丘置元
和七年省入信安有石室山晉民王質伐木至石室山
見童子四人彈琴而歌質倚斧柯聽之俄頃而去斧柯
爛盡既歸已數十年親戚凋落無復向時矣
緊江山縣本須江縣唐武徳四年析信安置屬衢州八
年省永昌元年復置五代時改為江山有江郎山通典
謂之須郎山發地如笋有三峯焉
上龍遊縣本姑蔑越之西部也秦為太末縣屬㑹稽郡
二漢因之晉宋以後屬東陽郡隋平陳省入金華唐武
徳四年復置太末縣及榖州八年州廢省縣入信安貞
觀八年復置更名龍丘屬婺州五代時改為龍遊有龍
丘山榖水
中常山縣本信安縣地唐咸亨五年置常山縣屬婺州
垂拱二年來屬乾元元年屬信州後復故有常山
中開化縣本常山縣地皇朝乾徳四年置開化場太平
興國六年升為縣
上睦州春秋戰國屬越後屬楚秦屬㑹稽鄣二郡漢屬
㑹稽丹陽二郡東漢屬丹陽吳二郡梁置新安郡隋平
陳郡廢仁夀二年置睦州大業初州廢置遂安郡唐武
徳四年改為睦州天寶元年曰新定郡皇朝因之今縣
六
望建徳縣本漢富陽縣地屬㑹稽郡吳置建徳縣屬吳
郡晉宋因之隋省入吳寧唐武徳四年復置屬睦州七
年省入桐廬雉山永淳二年復置萬歲通天二年州自
雉山移治於此
望青溪縣漢歙縣地屬丹陽郡梁置新安郡及新安縣
隋平陳郡廢大業初改為雉山縣置遂安郡唐武徳四
年置睦州文明元年復為新安萬歲通天二年州徙治
建徳開元二十年改為還淳永貞元年改曰青溪有雉
山
上桐廬縣漢富春縣地吳分置屬吳郡晉宋因之隋平
陳縣廢仁夀中復置屬睦州唐武徳四年置嚴州七年
州廢來屬有嚴陵山嚴陵瀬即嚴子陵之所居也
中分水縣本桐廬縣地唐武徳四年置屬嚴州七年省
如意元年復置更名武盛屬睦州神龍元年復故名
中遂安縣本漢歙縣地吳分置新定縣屬新安郡晉太
康元年改名遂安宋因之隋平陳縣廢仁夀中復置屬
睦州唐因之有白英山
中夀昌縣本雉山縣地唐永昌元年分置屬睦州載初
元年省神龍元年復置
上秀州春秋時吳越分境於此吳亡屬越越敗屬楚秦
屬㑹稽郡漢因之東漢晉宋屬吳郡隋唐屬蘇州後屬
杭州石晉省吳越錢氏奏置秀州皇朝因之今縣四
望嘉興縣故檇李地吳之南境春秋呉伐越越子陳于
檇李即此秦為長水縣望氣者云有天子氣始皇乃令
囚徒十萬人掘汙其地表以惡名改曰囚拳縣後曰由
拳漢屬㑹稽郡東漢屬吳郡吳黄龍四年由拳有嘉禾
生改為禾興後太子諱禾改為嘉興晉宋因之後省焉
唐武徳七年復置屬蘇州八年省入吳縣貞觀八年復
置五代屬杭州呉越王錢元瓘奏置秀州有胥山
緊華亭縣本崑山縣地唐天寶中置屬蘇州後屬秀州
有華亭谷水有崑山吳陸氏之先葬此後機雲兄弟有
辭學時人以玉出崑岡因名之有機雲宅在谷中後機
臨刑歎曰華亭鶴唳可得聞乎
上海鹽縣故武原鄉越地也秦置海鹽縣屬㑹稽郡漢
因之東漢屬吳郡順帝時縣淪䧟為湖今當湖是也大
旱湖竭城郭猶可識後乃移治今所晉宋因之後省焉
唐景雲二年分嘉興復置屬蘇州先天元年省開元五
年復置後屬秀州
中崇徳縣有語兒水本曰禦兒越之北境越語云勾踐
之地北至禦兒即此
　
　
　
　
　
　
　
　
　
　
　
　
　
　輿地廣記卷二十三
欽定四庫全書
　輿地廣記卷二十四
　　　　　　　　　　　　宋　歐陽忞　撰
　　江南東路
次府江寧府春秋屬吳戰國屬越後屬楚秦屬鄣郡二
漢屬丹陽郡吳王孫權初鎮丹徒謂之京城後徙都秣
陵改為建業晉平吳以為丹陽郡及揚州刺史治東晉
元帝渡江復都焉改丹陽太守為尹宋齊梁陳因之常
以京口為重鎮隋平陳郡廢夷蕩耕墾更於石頭城置
蔣州大業初復置丹陽郡唐武徳三年置揚州七年平
輔公祏復改為蔣州八年又改為揚州九年州徙治江
都以其地屬潤州至徳二載析置江寧郡乾元元年曰
昇州上元三年州廢光啓三年復置五代時南唐李氏
竊據升為江寧府皇朝開寶八年克復降為昇州天禧
一年復升江寧府建康軍節度今縣五
次赤上元縣本楚邑楚威王以其地有王氣埋金以鎮
之故曰金陵秦改曰秣陵二漢屬丹陽郡吳建安十六
年改曰建業因都焉晉武帝平吳復曰秣陵本治去京
邑六十里故治村是也安帝義興九年移治京邑宋齊
梁陳因之隋平陳省秣陵入江寧縣置蔣州唐武徳三年
改江寧曰歸化屬揚州八年改歸化曰金陵九年改金
陵曰白下屬潤州貞觀九年復改白下曰江寧肅宗上
元二年改曰上元乾元元年置昇州南唐置江寧府故
建康縣本建鄴晉武帝既復改建業為秣陵太康三年
又分秣陵之水北置建業縣後避愍帝名改曰建康隋
省入江寕湖熟鎮本湖熟縣二漢晉宋屬丹陽郡後省
入焉有蔣山石頭城六朝以為重鎮
次赤江寧縣晉武太康元年分秣陵置臨江縣二年更
名唐既改江寧為上元南唐復析上元置江寧分治郭
下
次畿句容縣二漢晉宋屬丹陽郡隋屬江都郡唐武徳
三年置茅州七年州廢屬蔣州九年屬潤州乾元元年
屬昇州有茅山一名句曲山形如句字之曲縣取名焉
次畿溧水縣本溧陽縣二漢晉宋屬丹陽郡隋改為溧
水縣屬蔣州唐武徳三年屬揚州七年屬宣州乾元元
年屬并州伍子胥自楚出奔未至吳而疾止中道乞食
於溧陽即此
次畿溧陽縣唐武徳三年析溧水縣置屬揚州九年屬
宣州上元元年屬昇州
望宣州春秋屬吳戰國屬越後屬楚秦屬鄣郡二漢屬
丹陽郡吳為重鎮晉徙丹陽於建業而以其地置宣城
郡宋齊梁陳因之梁兼置南豫州隋平陳郡廢改州為
宣州大業初復置宣城郡唐武徳三年曰宣州天寶元
年曰宣城郡吳升為寧國軍節度皇朝因之今縣六
望宣城縣本宛陵縣二漢為丹陽郡治晉置宣城郡宋
齊梁陳因之隋廢郡而改宛陵曰宣城置宣州唐因之
亦呉懐安縣地屬丹陽郡晉屬宣城郡宋齊梁陳因之
隋省入宣城有敬亭山
望南陵縣漢春榖縣地屬丹陽郡東漢晉因之孝武改
為陽榖後省梁置南陵縣及南陵郡陳置北江州隋平
陳州郡並廢屬宣城郡唐武徳四年屬池州州廢來屬
亦漢宣城縣地屬丹陽郡東漢省之晉復置宣城郡後
省故城在今縣東
緊涇縣二漢屬丹陽郡晉屬宣城郡宋齊梁陳因之唐
武徳三年置南徐州尋更名猷州八年州廢來屬故安
吳縣吳分宛陵置晉宋齊梁陳屬宣城郡隋省入涇唐
武徳三年復置八年又省亦陵陽縣地二漢晉屬丹陽
郡成帝以皇后諱改為廣陽縣宋因之後省有陵陽山
列僊傳云陵陽子明釣得白龍放之後三年龍迎子明
上陵陽山僊去因以名縣
緊寧國縣呉分宛陵置晉宋齊梁陳皆屬宣城郡隋省
入宣城唐武徳三年復置屬宣州六年又省天寶三載
復置
緊旌徳縣唐寶應二年析太平縣置屬宣州有棲真山
中太平縣唐天寶十一載析當塗涇縣置屬宣州大歴
中省永泰中復置
上歙州春秋屬吳戰國屬越後屬楚秦屬鄣郡二漢屬
丹陽郡吳孫權分置屬都郡晉武帝改為新安郡宋齊
因之後廢隋平陳置歙州大業初置新安郡廢武徳四
年復置歙州天寶元年曰新安郡皇朝因之統縣六
望歙縣二漢屬丹陽郡吳孫權使賀齊平山越於是立
始新都尉於歙之華鄉令齊守之遂置始新縣及新都
郡晉太康元年改郡曰新安後郡廢而省始新入歙隋
平陳廢歙開皇十一年復置屬歙州大業初屬新安郡
唐為歙州治焉
望休寧縣孫權分歙置休陽縣晉武帝改為海寧屬新
安郡宋因之隋開皇十八年改為休寧大業初置新安
郡唐屬歙州
望祈門縣本黟縣地唐代宗時歙州賊方清據此為壘
永泰二年平賊因其壘置祈門縣屬歙州有祁山閶門
灘善覆舟
望婺源縣唐開皇二十八年析休寧置屬歙州
望績溪縣唐永徽五年分歙置北野縣屬歙州後更名
績溪
緊黟縣二漢屬丹陽郡晉宋屬新安郡隋平陳縣廢開
皇十一年復置屬歙州唐因之有林歴山吳賀齊討山
越賊保林歴山四靣險絶齊使以鐵杙琢山而升出其
不意遂平賊
上江州古揚荆二州之境春秋戰國屬楚秦屬九江郡
二漢屬廬江豫章二郡晉恵帝置尋陽郡兼置江州初
治豫章成帝咸康六年移治尋陽中流襟帶常為重鎮
宋齊梁陳因之隋平陳郡廢大業初州廢置九江郡唐
武徳四年復置江州天寶元年曰尋陽郡皇朝因之今
縣五
望徳化縣本尋陽縣二漢屬廬江郡吳屬蘄春郡晉復
屬廬江永興元年置尋陽郡咸康六年江州自豫章徙
治尋陽縣本在江北温嶠移置江南後省入柴桑縣二
漢屬豫章郡曹公攻劉備於夏口時孫權擁兵柴桑以
觀成敗諸葛亮說權與并力拒曹公故城在今縣南所
謂楚城鎮是也宋齊梁陳皆為尋陽郡及江州治焉隋
平陳郡廢復改縣曰尋陽開皇十八年改曰彭蠡大業
初改曰湓城置九江郡唐復曰尋陽置江州五代時改
為徳化禹貢九江在州西北始别於鄂陵終㑹於江口
有廬山柴桑山彭蠡湖
緊徳安縣本歴陵縣地二漢屬豫章郡晉屬鄱陽郡後
省五代時置徳安縣屬江州有禹貢敷淺原
中瑞昌縣五代時置屬江州有王喬山清虚玉華洞
中湖口縣五代時置屬江州晉盧循之敗悉力柵左里
宋武帝攻其柵循單舸走衆皆降即彭蠡湖口今縣是
也
中彭澤縣禹貢彭蠡澤在西因以名縣二漢晉屬豫章
郡宋省之後復置梁置太康郡隋梁陳郡縣並廢而置
龍城縣屬江州開皇十八年復改曰彭澤唐因之有馬
當山
上池州春秋屬吳戰國屬越後屬楚秦屬鄣郡二漢屬
丹陽郡晉屬宣城郡宋齊梁陳隋因之唐武徳四年析
宣州置池州貞觀元年州廢永泰元年復置後曰池陽
郡皇朝因之今縣六
望貴池縣本石城縣地二漢屬丹陽郡晉以後屬宣城
郡隋平陳縣廢開皇十九年置秋浦縣屬宣州唐分置
池州五代時改秋浦為貴池有烏石山貴池
上青陽縣本臨城縣吳置晉屬宣城郡宋齊梁陳因之
隋省入南陵唐天寶元年析置青陽縣屬宣州後屬池
州有九華山
上銅陵縣本南陵縣地唐析置義安縣又廢義安為銅
官五代時置銅陵縣屬江寧府皇朝開寶八年來屬有
梅根山利國山
上建徳縣本至徳縣唐至徳二年析鄱陽秋浦置屬江
州乾元元年屬饒州永泰元年來屬五代時省後復置
改為建徳有石門山䦨溪
上石埭縣唐永泰中析青陽秋浦置治又石埭城屬池
州
中下東流縣五代時置屬江州皇朝太平興國三年來
屬
上饒州春秋屬楚後屬吳戰國屬越後復屬楚秦屬九
江郡二漢屬豫章郡吳孫權分置鄱陽郡晉宋齊梁陳
因之梁兼置吳州隋平陳郡廢改州為饒州以其物産
豐饒大業初復置鄱陽郡唐武徳四年曰饒州天寶元
年曰鄱陽郡皇朝因之今縣六
望鄱陽縣本楚邑春秋吳伐楚取鄱是也秦時吳芮為
畨陽令甚得江湖間心號曰畨君二漢屬豫章郡吳置
鄱陽郡晉以後因之隋置饒州唐因之有鄱江故廣晉
縣吳置曰廣昌郡吳芮故城也晉太康元年更名為鄱
陽郡治宋因之後省唐武徳五年復置八年省入鄱陽
望餘干縣故越之西境所謂干越也二漢曰餘汗屬豫
章郡晉宋齊梁陳隋屬鄱陽郡唐屬饒州有餘水北流
入贛江
望浮梁縣本新平縣唐武徳四年析鄱陽置屬饒州八
年省開元四年復置新昌天寶元年更名浮梁有石藏
山
望樂平縣本吳樂安縣晉宋屬鄱陽郡後省唐武徳四
年置樂平縣屬饒州九年省後復置
望徳興縣五代析樂平置屬饒州有銀山
中安仁縣皇朝開寶八年以餘干縣地置安仁場端拱
元年升為縣
上信州春秋戰國皆屬越後屬楚秦屬九江㑹稽二郡
二漢屬豫章㑹稽二郡晉宋及隋屬鄱陽東陽二郡唐
乾元元年析饒州之弋陽衢州之常山玉山及建撫二
州之地置信州後曰上饒郡皇朝因之統縣六
望上饒縣吳置晉省之宋復置屬鄱陽郡後省唐武徳
四年復置七年省入弋陽乾元二年復置并置信州有
上饒江
望玉山縣唐證聖二年析常山須江弋陽置屬衢州乾
元元年來屬有懐玉山
望弋陽縣吳置葛陽縣晉宋屬鄱陽郡隋開皇十二年
改為弋陽屬饒州唐乾元元年來屬有弋溪寶豐鎮皇
朝開寶八年升為縣景祐二年省康定元年復置慶歴
三年又省入弋陽
望貴溪縣唐永泰元年析弋陽置屬信州有龍虎山貴
溪
中鉛山縣五代時置皇朝開寶八年以縣直𨽻京師後
屬信州有鉛山
中永豐縣唐乾元二年析上饒置屬信州元和七年省
入為鎮皇朝熈寧七年復升為縣有豐山有永豐溪
上太平州自唐以前地理與宣州同南唐置雄逺軍皇
朝開寶八年改平南軍太平興國三年升為太平州今
縣三
上當塗縣本漢丹陽縣地晉太康二年分置于湖縣成
帝以淮南當塗流民寓居于湖乃僑立當塗縣以治之
分于湖為境而於江南僑立淮南郡治于湖以當塗屬
焉宋齊梁陳皆因之隋平陳郡及于湖廢以當塗屬丹
陽郡唐武徳三年置南豫州八年州廢屬宣州乾元元
年屬昇州上元二年復屬宣州南唐置雄逺軍皇朝改
為平南軍又改為太平州于湖縣故城在今縣南丹陽
鎮本丹陽縣二漢晉宋屬丹陽郡後廢唐武徳三年析
江寧縣復置屬饒州九年州廢屬宣州貞觀元年省入
當塗有牛渚山一名採石在縣北大江中晉温嶠回軍
至牛渚磯聞鼓樂之音水深不可測乃燬犀角照之見
水族竒形異狀朱衣躍馬夜見夢嶠曰與君幽明道别
何得相照有丹陽湖慈湖
中蕪湖縣本吳鳩兹地左傳楚子重伐呉克鳩兹是也
二漢晉屬丹陽郡晉宋僑立襄垣縣寄治蕪湖後屬淮
南郡宋齊梁陳因之隋平陳省襄垣入當塗五代時析
當塗縣置蕪湖縣屬宣州皇朝太平興國二年來屬有
尺鑄山蕪湖
中繁昌縣晉之繁昌本屬襄城郡亂後於此僑立屬淮
南郡而分于湖為境宋齊梁陳因之隋平陳省繁昌入
當塗五代時析當塗復置屬宣州皇朝太平興國二年
來屬有靈山隠静山
同下州南唐軍春秋戰國皆屬楚秦屬九江郡漢屬豫
章郡東漢晉宋皆因之隋屬九江豫章二郡唐屬江洪二
州皇朝太平興國二年置南康軍今縣三
望星子縣本漢彭澤縣地屬豫章郡後為徳化縣之星
子鎮皇朝太平興國二年置星子縣屬江州七年置南
康軍有廬山彭蠡湖洛星石昔有星墜水化為石縣鎮
蓋因石為名吳越錢氏封為寶石山
望建昌縣本漢海昬縣地昌邑王賀廢遷於此屬豫章
郡東漢永元十六年置建昌縣晉宋齊梁陳隋因之而
省海昬入焉唐武徳五年置南昌州八年州廢屬洪州
皇朝太平興國七年來屬亦永脩縣地東漢中平中置
晉宋齊梁陳皆屬豫章郡隋省入建昌唐武徳五年復
置八年省亦新吳縣地東漢中平中置晉宋齊梁陳皆
屬豫章郡隋省入建昌唐武徳五年復置八年省永淳
二年又置後省
上都昌縣本漢彭澤縣地唐武徳五年置屬洪州八年
廢屬江州皇朝太平興國七年來屬有桑落山晉將劉
毅為盧循所敗之地有釣磯山晉陶侃微時嘗登此垂
釣
同下州廣徳軍春秋屬吳戰國屬越後屬楚秦屬鄣郡
二漢屬丹陽郡晉屬宣城郡宋齊因之梁置大梁郡又
改為陳留郡隋平陳郡廢屬宣州唐因之南唐屬昇州
皇朝開寶八年屬宣州太平興國四年置廣徳軍今縣
二
望廣徳縣本漢丹陽郡地鴻嘉二年以為廣徳國封中
山靖王勝之後雲客是為夷王晉太康中置廣徳縣及
宋齊皆屬宣城郡梁分置石封縣并置大梁郡又改為
陳留郡隋平陳郡廢改石封為綏安縣屬宣州而省廣
徳入焉唐武徳二載改綏安為廣徳南唐屬昇州皇朝
屬宣州後置廣徳軍有桐源山桐水左傳楚子西子期
伐呉及桐汭即此
望建平縣本廣徳縣之郎步鎮皇朝端拱元年置建平
縣屬廣徳軍有伍牙山伍員伐楚還吳經此山因以為
名
　
　
　
　
　
　
　輿地廣記卷二十四
欽定四庫全書
　輿地廣記卷二十五
　　　　　　　　　　　　　宋　歐陽忞　撰
　　江南西路
都督洪州春秋戰國屬楚秦屬九江郡漢髙帝改為淮
南國分置豫章郡東漢晉因之東晉置江州初治此後
徙尋陽宋齊梁陳皆為豫章郡隋平陳郡廢置洪州大
業初州廢復置豫章郡唐武徳五年復曰洪州天寳元
年曰豫章郡後升鎮南軍節度皇朝因之今縣八
望南昌縣秦為九江郡南部漢髙帝六年置豫章郡其城
即灌嬰所築東漢以後因之後改南昌曰豫章縣隋置洪
州唐武徳五年析置南昌鍾陵縣以南昌置孫州八年州
廢省南昌鍾陵寳應元年避肅宗諱改豫章曰鍾陵貞元
中又改曰南昌應劭漢官儀曰有豫章生於庭中故以名
郡此木嘗中枯晉永嘉中一旦更茂咸以為中興之祥其
後元帝果興大業於江南故郭璞南郊賦云弊樟擢秀於
祖邑以司馬宣王之祖甞為豫章太守故也有武陽水
望新建縣皇朝太平興國六年析南昌縣置與南昌分
治郭下有西山草水
望奉新縣本新吳縣漢中平中置晉以後屬豫章郡隋
平陳省入建昌永淳元年復置屬洪州五代時改為
奉新縣有華林山大雄山
望豐城縣吳分南昌縣地置富城縣晉太康元年改曰
豐城屬豫章郡雷煥得龍淵太阿於此宋齊梁陳皆屬
豫章郡隋平陳省之開皇十二年復置曰廣豐仁夀初
改曰豐城屬洪州唐因之
望分寜縣本艾縣地左傳吳公子慶忌驟諌吳王弗聴
出居于艾是也二漢屬豫章郡晉宋齊梁陳因之隋平
陳省入建昌唐貞元十五年析武寜置分寜縣屬洪州
有旌陽山昔旌陽令許遜嘗逰此有脩水
𦂳武寜縣本西安縣地漢建安中孫權置晉太康元年
改為豫寜屬豫章郡宋齊梁陳皆因之隋省入建昌唐
長安四年復置武寜縣屬洪州景雲元年改曰豫寜寶
應元年復曰武寜有幕阜山
中靖安縣五代時置有藥王山
進賢縣
上䖍州春秋時百越之地戰國時吳起相楚悼王南平
百越于是屬楚秦屬九江郡二漢屬豫章郡吳屬廬陵
郡晉太康三年置南康郡宋為南康國齊梁陳復為南
康郡隋平陳郡廢置䖍州大業初州廢置南康郡唐武
徳五年曰䖍州天寳元年曰南康郡後唐長興二年升
為昭信軍節度皇朝因之今縣十
望贑縣二漢屬豫章郡吳為廬陵南部都尉治晉置南
康郡宋齊梁陳皆因之隋置䖍州改贑縣為南康大業
初復改為贑唐因之有贑水東源出雩都曰湖漢水西
源出南野曰彭水二水皆北流合扵贑縣總為豫章水
北流入大江後人因贑字以湖漢水為貢水彭水為章
水而劉澄之遂以為章貢合流因以名縣葢失之矣平
固鎮本平固縣吳曰平陽晉太康元年更名屬南康郡
宋因之後省為鎮
望䖍化縣漢贑縣地吳置陽都縣晉太康元年改曰寜
都後省焉宋復置大明五年以䖍化屯别置䖍化縣並
屬南康郡後省䖍化入寜都隋平陳改寜都曰䖍化屬
䖍州唐因之上有梅嶺山漢時閩越反武帝令諸校屯
豫章梅嶺待命閩越發兵入梅嶺殺漢校尉即此縣地
有石鼓山
望興國縣本贑縣地皇朝太平興國八年以險江鎮置
興國縣有覆笥山
望信豐縣本南康地唐永淳元年分置南安縣屬䖍州
天寳元年改為信豐
望雩都縣二漢屬豫章郡晉宋屬南康郡後省隋平陳
復置屬䖍州唐因之有金雞山云時見金雞出於石上
有盎固山
望㑹昌縣本雩都縣地皇朝太平興國八年以九州鎮
置有君山
望瑞金縣本雩都縣地有金唐天祐元年置瑞金監後
升為縣屬䖍州有銅鉢山綿上
𦂳石城縣五代時置屬䖍州
上安逺縣唐貞元四年析雩都縣置屬䖍州
中龍南縣本漢南野縣地五代時置屬䖍州有聶都山
山海經曰贑水出聶都山即此
上吉州春秋時百越之地戰國屬楚秦屬九江郡二漢
屬豫章郡興平元年孫䇿分置廬陵郡吳寶鼎二年孫
皓又置安城郡晉宋齊梁陳皆因之隋平陳二郡俱廢
置吉州大業初復置廬陵郡唐武德五年曰吉州天寳
元年曰廬陵郡皇朝因之今縣八
望廬陵縣二漢屬豫章郡孫䇿改為石陽縣分置廬陵
郡晉宋因之後改石陽為廬陵縣隋置吉州唐因之有
有玉笥山
望吉水縣本吉陽縣地吳置晉宋屬廬陵郡後省焉皇
朝太平興國九年置吉水縣有仁山吉水
望安福縣本漢安成縣屬長沙國東漢屬長沙郡吳屬
安成郡晉改縣曰安復宋齊梁陳皆因之隋平陳郡廢改
安復縣為安成十八年又曰安復屬吉州唐武徳五年改
縣曰安福置潁州七年廢來屬有廬水東至廬陵入贑江
望太和縣吳置西昌東昌二縣晉宋皆屬廬陵郡後西昌
省東昌入焉改為太和縣屬吉州唐因之有贑石山遂興水
望龍泉縣五代時置屬吉州有石含山
望永新縣吳置屬安城郡晉宋因之後省唐武徳五年
後置屬南平州八年州廢省入太和顯慶三年復置來
屬有永新山勝業水
望永豐縣本吉水縣地皇朝至和元年以報恩鎮置永
豐縣有雲葢山報恩江
望萬安縣本龍泉縣地皇朝熙寧四年以萬安鎮置有
龍頭山雲洲
上袁州春秋為百越之地戰國屬楚秦屬九江郡二漢
屬豫章郡吳屬安城郡晉宋齊梁陳因之隋平陳郡廢
置袁州大業初州廢置宜春郡唐武徳四年曰袁州天
寳元年曰宜春郡皇朝因之今縣四
望宜春縣二漢屬豫章郡吳屬安城郡晉孝武改為宜
陽宋以後因之隋復改為宜春屬宜春郡唐因之有仰
山袁江有宜春泉醖酒入貢
望分宜縣本宜春縣地皇朝雍熙元年置有鍾山郡國
志云晉永嘉元年因水有大鍾從山上墜水中驗其銘
是秦時樂器故以名山有昌山
望萍鄉縣吳置屬安城郡晉以後因之隋屬宜春郡唐
因之有羅霄山陽岐水
緊萬嵗縣本陽樂縣地吳黄武中置晉太康元年改為
康樂屬豫章郡宋因之謝靈運襲封康樂公即此後省
焉唐武徳五年復置陽樂縣屬靖州八年州廢省入髙
安五代時以其地置萬嵗縣屬洪州後屬筠州皇朝開
寳八年來屬有康樂故城有謝山康樂水
上撫州春秋時百越之地戰國屬楚秦屬九江郡二漢
屬豫章郡吳太平二年分置臨川郡晉以後因之隋平
陳郡廢置撫州大業初州廢置臨川郡唐武徳五年曰
撫州天寳元年曰臨川郡皇朝因之今縣四
望臨川縣本南昌縣地東漢永元八年置臨汝縣屬豫
章郡吳孫亮分置臨川郡晉以後因之隋置撫州改臨
汝縣為臨川唐因之有峩峯山本曰銅山唐天寳中改
名臨川水
望崇仁縣本吳置巴丘縣屬廬陵郡置新建縣屬臨川
郡晉宋因之梁改巴丘為巴山及置巴山郡隋平陳郡
縣俱廢置崇仁縣屬撫州唐因之有崇仁山寳唐水
望宜黄縣唐武徳五年析崇仁置屬撫州八年省皇朝
開寳八年以宜黄場復置宜黄縣
望金谿縣本臨川縣地皇朝開寳五年以金谿場置有
靈秀山金谿水
上筠州自唐以前地理與洪州同南唐李景置筠州皇
朝因之今縣三
望髙安縣本建城縣二漢屬豫章郡晉以後因之縣出
然石石色黄白而疎理以水灌之則熱著鼎其上足以
熟物元康中雷煥入洛賫石以示張華華曰此謂然石
於是始識其名隋屬洪州唐武徳五年改建城曰髙安
置靖州七年改為米州又改為筠州八年州廢屬洪州
南唐復置筠州有飛川鐘口江
望上髙縣五代時置屬洪州南唐來屬有八疊山斜口
水
望新昌縣皇朝太平興國三年以髙安監步鎮置有黄
蘗山
同下州興國軍五代以前地理與鄂州同皇朝太平興
國二年置興國軍今縣三
望永興縣本鄂縣地二漢屬江夏郡孫權改鄂為武昌
既而别置陽新縣屬武昌郡晉以後因之江左又析置
永興縣隋平陳改陽新曰富川開皇十一年省永興入
焉十八年改富川縣曰永興屬鄂州唐因之皇朝置興
國軍有闔閭山吳王闔閭與楚相持屯此
𦂳大冶縣皇朝乾徳五年以大冶塲置屬鄂州太平興
國三年來屬有磁湖
中通山縣五代時置屬鄂州皇朝太平興國二年來屬
有翠屏山本名石城唐天寳中改名
同下州南安軍自五代以前地理與䖍州同皇朝淳化
元年置今縣三
中大庾縣唐神龍元年析南康縣置屬䖍州皇朝置南
安軍有大庾嶺五嶺之最東者亦曰東嶠有横浦闗漢
討南越楊僕為樓船將軍出豫章下横浦是也有凉熱
水水經注云連溪出南康縣凉熱山即此水也
望南康縣本漢南野縣地吳分置南安縣晉太康元年
改曰南康屬南康郡宋因之改曰贑縣隋大業初復日
南康屬南康郡唐屬河州皇朝淳化元年來屬南黔鎮
本南野縣二漢屬豫章郡晉屬廬陵郡宋屬南康郡後
省為鎮有君山章水
上上猶縣五代時置屬䖍州皇朝淳化元年來屬有猶水
同下州臨江軍自五代以前地理與筠袁吉三州同皇
朝淳化三年置今縣三
望清口縣五代時置屬洪州南唐屬筠州皇朝置臨江
軍
望新淦縣二漢屬豫章郡晉宋因之隋屬廬陵郡唐屬
吉州皇朝淳化三年來屬有玉笥山淦水
望新喻縣吳分宜春置晉宋屬安成郡隋屬宜春郡唐
屬袁州皇朝淳化三年來屬本曰新渝唐天寳後相承
作喻有渝水
同下州建昌軍自唐以前地理與撫州同南唐析置建
武軍皇朝太平興國四年改名今縣二
望南城縣二漢屬豫章郡晉以後屬臨川郡隋唐屬撫
州南唐置軍有麻姑山
望南豐縣吳置屬臨川郡晉宋因之後省唐景雲二年
析南城置屬撫州皇朝淳化二年來屬有軍山
　
　
　
　
　
　
　
　
　
　
　
　
　
　
　輿地廣記卷二十五
欽定四庫全書
　輿地廣記卷二十六
　　　　　　　　　　　　宋　歐陽忞　撰
　　荆湖南路
上潭州古三苗國之地春秋戰國屬楚秦置長沙郡漢
為國東漢復為郡晉屬長沙及衡陽郡永嘉元年兼置
湘州宋齊梁陳因之隋平陳郡廢置潭州以昭潭為名
大業初州廢置長沙郡唐武徳四年曰潭州天寳元年
曰長沙郡升為武安軍節度皇朝因之今縣十一
望長沙縣故青陽地秦始皇二十六年荆王獻青陽以
西是也漢為臨湘縣髙帝五年以封吳芮為長沙王都
此其城即芮所築東漢及晉為郡宋為國齊梁陳為郡
隋為潭州唐因之唐宋馬氏父子竊據其地後為南唐
所取有嶽麓山昭山山下有旋泉深不可測人以為昭
潭無底有湘水溈水有賈誼宅并仍存
望衡山縣本湘南縣地吳析置衡陽縣及置衡陽郡晉
恵帝改縣曰衡山宋齊梁陳因之隋平陳郡廢屬潭州
唐神龍三年屬衡州皇朝淳化四年来屬禹貢衡山在
西南有三峰曰祝融紫盖石廪韓愈詩紫葢連延接天
柱石廪騰擲堆祝融有湘水
望安化縣本益陽縣地皇朝熈寧六年置有浮青山資
水
緊醴陵縣本漢臨湘縣地髙后封長沙相越為醴陵侯
即此東漢置醴陵縣属長沙郡建安八年縣有大山常
鳴如牛呴聲積數年後豫章賊攻没縣亭晉宋皆屬長
沙郡後省唐武徳四年復置屬潭州有王喬山醴泉
上攸縣漢屬長沙國東漢晉宋屬長沙郡後改為攸水
隋平陳省入湘潭縣後復置唐武徳四年置南雲州貞
觀元年州廢屬衡州五代時来屬有雲陽山攸水
中湘鄉縣本湘南縣之湘鄉東漢置縣屬零陵郡晉宋
属衡陽郡後省唐武徳四年析衡山置屬潭州有漣水
歴石魚山下石色黒而理若雲毋開發一重輒有魚形
長數寸鱗鰭首尾若刻畫焼之作魚膏腥
中湘潭縣本湘南縣地禹貢衡山在東南湘中記曰衡
山有玉牒禹案其文以治水遥望衡山如陣雲沿湘十
里九向九背廼不復見漢屬長沙國東漢屬長沙郡晉
宋屬衡陽郡後省而置湘潭縣隋屬衡州唐元和後来
屬有湘水㳙湖
中益陽縣漢屬長沙國東漢晉宋齊梁陳属長沙郡隋
唐屬潭州有浮丘山益水水經注以益水為資水之殊
目縣南十里有平岡岡有井數百淺者四五尺深者不
測俗云昔有金人以杖撞地輒便成井
中瀏陽縣本漢臨湘地吳置瀏陽縣属長沙郡晉宋因
之後省唐景龍二年析長沙復置潭州有瀏水
中湘隂縣本羅縣地宋元徽二年分置湘隂縣屬湘東
郡齊因之梁置羅州及岳陽郡陳廢州隋平陳郡廢省
湘隂入岳陽縣置玉州尋改岳陽為湘隂縣開皇十一
年州廢屬岳州唐因之皇朝淳化四年来屬故羅縣羅
國本在襄州宜城之西楚文王徙羅子居此秦為羅縣
屬長沙郡二漢晉宋齊因之梁陳屬岳陽郡隋平陳屬
岳州唐武徳八年省入湘隂故城在今縣東北有湘山
湘水汨水出艾縣桓山西逕羅縣北又西逕吳昌縣北
東漢置曰漢昌吳更名隋省入羅又西逕玉笥山又西
為屈潭楚屈原被䜛放逐懐沙自沉於此又逕汨羅戍
南又西入于湘春秋所謂羅汭也有黄陵水上承太湖
西流入湘逕二妃廟南世謂之黄陵廟秦始皇遊至湘
山逢大風問博士曰湘君何神博士對曰堯女舜妻而
𦵏此始皇大怒使刑徒三千人伐湘山木赭其山焉
中寧鄉縣吳新陽縣地晉太康元年改為新康屬衡陽
郡宋以後因之隋平陳省入益陽縣唐武徳四年復置
七年又省皇朝太平興國二年析長沙置有大溈山青
陽山溈水
上衡州春秋戰國屬楚秦屬長沙郡二漢屬長沙桂陽
二郡吳置湘東衡陽二郡晉宋齊梁陳皆因之隋平陳
省二郡置衡州大業初州廢置衡山郡唐武徳四年曰
衡州天寳元年曰衡陽郡皇朝因之今縣五
望衡陽縣本酃縣地漢屬長沙國東漢屬長沙郡吳置
湘東郡及臨烝縣東南去酃縣十五里晉因之太元二
十年省酃入焉宋齊梁陳因之隋平陳置衡州改臨烝
為衡陽縣唐因之亦漢鍾武縣地屬零陵郡東漢改為
重安晉宋以後屬衡陽郡隋省入衡陽縣後復置唐武
徳七年又省入有岣嶁山即南岳之别名有湘水烝水
有合江亭韓愈詩江亭枕湘江烝水㑹其左有酃湖周
回三里取水為酒極醇美晉武帝平吳始荐酃酒於太
廟
中茶陵縣漢屬長沙國東漢屬長沙郡晉屬湘東郡宋
齊梁陳因之隋省入湘潭縣唐武徳四年析攸縣復置
屬南雲州貞觀元年又省聖厯元年復置来屬有雲陽
山茶水漢地理志茶陵有泥水西入湘水經謂之沫水
即今茶水是也茶弋奢反
中耒陽縣二漢屬桂陽郡晉宋以後因之隋平陳改曰
洡隂屬衡州唐武徳四年復曰耒陽有侯曇山洡水出
郴縣西北過耒陽又北衡陽入湘
中下常寧縣漢分耒陽置新寧縣晉屬湘東郡宋齊梁
陳皆因之隋屬衡州唐天寳元年改曰常寧有逍遥山
湘水宜水
下安仁縣皇朝乾徳三年以安仁場置後析衡陽衡山
二縣地入焉
中道州春秋戰國屬楚秦屬長沙郡漢分屬零陵郡東
漢晉因之穆帝分置營陽郡宋齊因之梁改為永陽郡
隋平陳郡廢屬永州大業初州廢屬零陵郡唐武徳四
年平蕭銑置營州五年改為南營州貞觀八年改為道
州天寳元年曰江華郡皇朝因之今縣四
𦂳營道縣本漢營浦縣屬零陵郡晉置營陽郡宋齊因
之而析置營陽縣為郡治梁改郡縣皆曰永陽隋開皇
中郡廢省營浦入永陽屬永州唐武徳四年置營州改
永陽為營道縣貞觀八年改營州為道州天寳元年改
營道為𢎞道縣皇朝建隆三年復曰營道有營道山營
水出冷道縣西流逕九疑山下又西逕營道又屈而東
北逕營涌又北流注于湘亦虞時鼻國之地有象祠唐
元和中刺史薛伯髙毁之栁宗元作斥鼻亭神記
𦂳永明縣本漢營浦縣地唐既徙置營道於永陽乃徙
置永陽於此屬道州貞觀八年省天授二年復置天寳
元年更名皇朝熈寧五年省為鎮入營道元祐二年復
置
𦂳江華縣漢為乗縣地属蒼梧郡唐武徳四年析置江
華縣屬道州貞觀十七年屬永州上元二年復来屬文
明元年改曰雲漢神龍元年復故有吳望山沲水
𦂳寧逺縣漢冷道營道二縣地並屬零陵郡東漢及晉
皆因之東晉屬營陽郡宋齊因之梁陳屬永陽郡隋省
冷道入營道而徙營道於冷道廢城屬永州唐武徳四
年徙置營道於永陽縣乃於此地置唐興縣為營州貞
觀八年屬道州長夀二年改曰武盛神龍元年復曰唐
興元寳元年改曰延唐梁改曰延昌後唐復故晉天福
初曰延喜皇朝乾徳三年改為寧逺有九疑山虞舜所
𦵏其山九谿相似故名有冷水出此山北流逕冷道西
南又北流入都溪水故大厯縣本漢冷道之舂陵鄉長
沙定王封其子置是為舂陵節侯後省吳復置屬零陵
郡東晉屬營陽郡宋齊因之梁陳屬永陽郡隋平陳省
入營道唐大厯二年析延唐縣置於舂陵故城北十五
里名曰大厯屬道州皇朝乾徳三年省入寧縣有舂陵
水即所謂都溪也西北流入于營水
中永州春秋戰國屬楚秦屬長沙郡漢元鼎六年置零
陵郡東漢吳晉宋齊梁陳因之隋開皇初郡廢置永州
大業初州廢復置零陵郡唐武徳四年平蕭銑置永州
天寳元年曰零陵郡皇朝因之今縣三
望零陵縣本漢泉陵縣屬零陵縣東漢為郡治晉宋齊
梁陳因之隋置永州改泉陵為零陵縣唐因之泉陵故
城在今縣北二里亦晉應陽縣地恵帝分觀陽置屬零
陵郡宋齊梁陳因之隋省入零陵縣應水東南流入湘
有臯墟象之所封也有萬石山瀟湘水縣有香茅自古
貢之禹貢荆州菁茅也
中祁陽縣吳分泉陵置屬零陵郡晉宋齊梁陳因之隋
省入零陵縣唐武徳四年復置屬永州亦呉永昌縣地
晉宋齊梁陳屬零陵郡隋省入零陵縣後分入祁陽有
石燕山石色紺而狀似燕或大或小若母子及雷風相
薄則羣飛頡頏有湘水
中東安縣皇朝雍熈元年以零陵縣之東安塲置
中郴州春秋戰國屬楚秦屬長沙郡項羽尊楚懐王為
義帝都郴漢髙帝二年置桂陽郡東漢晉宋齊梁陳因
之隋開皇中平陳郡廢置郴州大業初州廢復置桂陽
郡唐武徳四年平蕭銑置郴州天寳元曰桂陽郡皇朝
因之今縣四
𦂳郴縣義帝所都項羽使英布害之縣南有義帝冢漢
屬桂陽郡東漢以後因之隋置郴州唐因之有靈夀山
古所謂萬嵗也有石室室有鍾乳上悉生靈夀木下有
千秋溪又有渌水出縣東侯公山西北流而南屈注于
來謂之程鄉溪昔置酒宫醴醖于山下名曰程酒獻同
酃酒焉
中桂陽縣漢郴縣地東晉分置汝城縣屬桂陽郡宋齊
梁因之陳改為廬陽縣及置廬陽郡隋平陳郡廢以縣
屬郴州唐天寳元年改為義昌後唐改曰郴義皇朝太
平興國元年改為杜陽有耒山耒水所出西北流逕汝
城縣北又西北逕晉寧縣北又北過郴縣西又北過便
縣西又西北過耒陽縣東又北過酃縣東又西北至臨
烝而右注湘水
中宜章縣隋大業未蕭銑析郴置義章縣屬郴州唐因
之皇朝太平興國元年改曰宜章亦二漢臨武縣地屬
桂陽郡晉宋齊梁陳因之隋唐屬郴州後廢有武溪南
入樂昌有嵐領
中永興縣漢便縣屬桂陽郡東溪吳晉因之宋省焉唐
開元十三年置安陵縣屬郴州天寳元年改為髙亭皇
朝熙寧六年改為永興有髙亭山安陵山
中邵州春秋戰國屬楚秦屬長沙郡二漢屬長沙零陵
二郡吳寳鼎元年分置邵陵郡晉宋齊梁陳因之隋平
陳郡廢屬湘州唐武徳四年平蕭銑置南梁州貞觀十
年改為邵州天寳元年曰邵陽郡皇朝因之今縣三
望邵陽縣漢曰昭陵屬長沙郡吳置邵陵郡晉改縣曰
邵陵宋因之後省入邵陽邵陽本昭陽東漢置屬零陵
郡晉武帝改焉屬邵陵郡宋因之後併邵陵入而以邵
陽為郡治隋郡廢屬湘州唐武徳四年復置邵陵縣七
年省入邵陽後置邵州又吳置髙平縣屬邵陵郡晉宋
因之後省入邵陽有文斤水邵陵水
望新化縣皇朝收復梅山以其地置新化縣屬邵州有
長龍山澬水
下蒔竹縣皇朝元豐四年以洞溪徽州置蒔竹縣屬邵
州有九龍山蒔竹水
下全州自後唐以前地理與永州同石晉天福三年楚
王馬希範奏置全川皇朝因之今縣二
望清湘縣漢零陵洮陽二縣地並屬零陵郡東漢晉宋
齊梁陳皆因之隋置省而置湘源縣屬永州唐因之後
改為湘川楚又改為清湘而置全州有湘山宜湘水漢
洮陽故城在今縣西北零陵故城在南
觀陽縣漢零陵縣地吳分置觀陽屬零陵郡晉宋齊梁
陳皆因之隋省入湘源縣大業末蕭銑復置屬永州唐
武徳七年省上元二年復置石晉時來屬有灌水
同下州武國軍自五代以前地理與邵州同皇朝因
之
中武岡縣二漢都梁縣地屬零陵郡晉武帝分置武岡縣
屬零陵郡宋因之後省入都梁縣隋又省都梁入邵陽縣
後復置曰武攸唐武徳四年改為武岡屬南梁州後屬邵
州皇朝置武岡軍縣左右一岡對峙重岨齊秀間可二
里舊傳東漢伐五溪蠻蠻保此岡故曰武岡亦二漢夫
夷縣地屬零陵郡吳屬邵陵郡晉宋齊梁陳皆因之隋
省入邵陽唐分屬武岡故城在縣東北晉武帝置建興
縣屬邵陽郡晉宋因之後省焉唐武德四年復置七年
省入武岡有唐糾山濵水所出
同下州桂陽監自五代以前地理與郴州同後置桂陽
監皇朝因之今縣二
上平陽縣按舊唐史志云晉分郴置平陽縣陳廢蕭銑
復置唐武德七年省八年復置郴州然晉宋二志皆無
縣五代時廢焉皇朝天禧元年復置桂陽監治此有大
凑山靈星江
中藍山縣本二漢南平縣屬桂陽郡晉宋因之後省唐
咸亨二年復置屬郴州天寶元年改為藍山皇朝景德
元年來屬有藍山
　
　輿地廣記卷二十六
欽定四庫全書
　輿地廣記卷二十七
　　　　　　　　　　　　　宋　歐陽忞　撰
(闕/)
　
　
　
　
在今縣西故得江夏之名春秋時謂之夏汭後世謂之
夏口亦謂之魯口歴代常為重鎮梁武帝自襄陽起兵
進逼郢城有數百毛人踰堞且泣因投黄鵠磯蓋城之
精也明旦城降有黄鵠山鸚鵡洲
望崇陽縣唐天寳二年開山洞置唐年縣屬鄂州朱梁
改為臨夏後唐復故名石晉天福初改為臨江皇朝開
寳八年改為崇陽
上武昌縣故楚之東鄂也楚子熊渠封中子紅為鄂王二
漢鄂縣屬江夏郡吳孫權都之皇初三年改為武昌縣及
置江夏郡黄龍元年遷都建業以陸遜輔太子鎮武昌孫皓
亦嘗都此及東遷使滕牧守之晉太康元年改江夏郡曰
武昌郡永平中始置江州傳綜為刺史治此東晉時庾亮
謝尚亦鎮焉宋齊梁陳皆為武昌郡隋屬鄂州唐因之故
西陵縣二漢屬江夏郡魏屬弋陽郡晉憲帝分屬西陽國
宋因之陳省入武昌有樊山峥嶸洲晉劉毅破桓𤣥於此
中蒲圻縣晉太康元年置屬長沙郡宋元嘉十六年屬
巴陵郡孝建元年屬江夏郡梁置上隽郡隋平陳郡廢
屬鄂州唐因之有赤壁山漢末孫權遣周瑜與劉備併
力敗曹公於此有蒲圻湖
中咸孚縣五代時置永安縣屬鄂州皇朝景徳四年改
今名有鍾臺山牛鼻潭
中通城縣本崇陽縣地皇朝熙寧五年升通城鎮為縣
有九嶺山鷄鳴山太平港
下嘉魚縣晉沙陽縣地屬武昌郡宋元嘉十六年屬巴
陽郡孝建元年屬江夏郡梁置沙州尋廢隋省沙陽入
蒲圻五代時置嘉魚縣屬鄂州有魚嶽山左大江中
中安州春秋戰國屬楚秦屬南郡漢髙帝置江夏郡東漢
晉因之宋孝建元年分置安陸郡齊因之梁置南司州尋
罷西魏置安州總管府隋開皇初郡廢十四年府廢大業
初復置安陸郡唐武徳四年平王世充改為安州天寳元
年復曰安陸郡後唐升安逺軍節度皇朝因之今縣五
中安陸縣漢屬江夏郡晉為郡治宋置安陸郡梁置南司州
西魏置安州隋唐因之漢江夏郡故城在東南有禹漢陪尾
山石巖山晉張昌作亂山下鎮南將軍劉𢎞擊斬之有溳水
東南入汚有雲夢澤然楚之雲夢跨江南北非止此而已
中雲夢縣西魏置隋屬安州唐因之皇朝寧熙二年省
入安陸元祐元年復置按漢地理志西陵縣為江夏郡
治而有雲夢官疑此地是也
中應城縣漢雲杜縣地西魏置隋大業初改曰應陽屬
安陸郡唐武徳四年復曰應城屬安州元祐三年省入
雲夢大和二年復置天祐二年復曰應陽後唐復故有
没河水出大洪山東流入於溳有温泉水出京山東澤
中淵静如鑑聞人聲則湯湯奮發其熱可以燖鷄東南
流注於溳有蒲騷城左傳鄖人軍於蒲騷是也
中孝感縣本孝昌縣宋孝武帝置屬江夏郡西魏置岳
州及岳山郡後周並廢又有澴岳郡隋開皇初廢以縣
屬安州唐武徳四年置澴州及澴陽縣八年州廢省澴
陽入孝昌來屬元和三年省入雲夢咸通中復置後唐
改為孝感有澴河鎮九宗山
中下應山縣本東漢平春縣地屬江夏郡晉因之宋屬
義陽郡後省梁置永陽縣及應州隋大業初州廢改永
陽為應山屬安陸郡唐屬安州有大龜山石龍山漻水
按水經漻水出江夏平春縣西南過安陸入於溳
上復州春秋戰國屬楚秦屬南郡二漢屬南江夏二郡
晉元康元年分置竟陵郡宋齊因之梁又置沔陽郡後
周置復州隋因之而郡廢大業初州廢復置沔陽郡唐
武徳五年改為復州天寳元年又曰竟陵郡石晉天福初
改曰景陵郡皇朝因之熙寧六年州廢後復置今縣三
緊景陵縣楚封大夫鬬辛於此是為鄖公戰國秦使白
起攻楚㧞郢東至竟陵二漢屬江夏郡晉置竟陵郡後
省入霄城後周復改霄城為竟陵隋開皇初州自建興
移治此仁壽三年州仍治建興貞觀七年徙沔陽陽五
代時又徙治此皇朝熙寧六年州廢屬安州後復置來
屬有巾水戍山晉元熙三年竟陵郡言巾水戍山得古
銅鐘七枚藏於相府有漢水夏水
下沔陽縣春秋鄖子之國漢雲杜縣地屬江夏郡東漢
晉因之宋屬竟陵郡後省梁置沔陽郡西魏省州陵惠
懷二縣置縣曰建興後周置後州隋開皇初州移治竟
陵仁壽二年州仍治建興大業初改建興曰沔陽州廢
仍置沔陽郡唐武徳中屬復州貞觀七年州徙治此五
代時又徙治景陵皇朝熙寧七年省入監利後復置来
屬雲杜城在縣西北又有石城在西南西臨沔水因山
為固晉杜預為荆州刺史開陽口達巴陵徑千餘里内
避長江之險通零桂之清即此惠帝始置竟陵郡治此
下玉沙縣皇朝乾徳三年以白沙院置屬江陵府至道
三年來屬熙寧六年省入監利元祐元年復置按唐地
理志郢州富水有白沙山白沙水所出而水經言江水
過下隽東得白沙口謂白沙水入江處也然則白沙院
之取名蓋以水所經矣
上鼎州春秋戰國皆屬楚秦屬黔中郡漢屬武陵郡東
漢晉宋齊皆因之梁置武州後改曰流州隋平陳郡廢
改州曰朗州大業初州廢復置武陵郡唐武徳四年平
蕭銑置朗州天寳元曰復曰武陵郡皇朝因之大中祥
符五年改曰鼎州今縣三
望武陵縣本漢臨沅縣屬武陵郡東漢為郡治晉宋齊
梁陳皆因之晉趙欽問潘京曰貴郡何以名武陵京云
鄙郡本名義陵郡在辰陽縣界與夷相接數為此敗光
武移東出共議易號傳曰止戈為武詩稱髙平曰陸隋
廢郡置朗州改臨沅為武陵縣唐因之皇朝改曰鼎州
故漢壽縣本名索漢為武陵郡治東漢陽嘉三年更名
為荆州刺史治而郡徙治臨沅至魏州徙治江陵長改
漢壽為吳壽晉復故宋齊梁陳皆因之隋省入武陵有
武陵山(原/闕)山上有善卷壇有沅水鼎水枉渚
望桃源縣東漢沅南縣地建武二十六年置屬武陵郡
晉宋齊梁陳皆因之隋省入武陵皇朝乾徳元年析武
陵置桃源縣有桃源山晉陶潜桃源記晉太元末有漁
人深入武陵溪見桃花夾岸居人衣冠皆秦製自言避
秦隱居數世矣不知朝市之變漁人既出後冄尋之路
迷終不能至有沅水
中龍陽縣吳置晉宋齊梁陳皆屬武陵郡隋唐屬朗州
有龍陽山零水有龍陽州吳李衡植柑於其上臨死謂
其子曰吾洲有木奴千頭不責衣食嵗絹千疋後柑成
果如言
上澧州春秋戰國皆屬楚秦屬黔中郡二漢屬武陵郡
吳孫休永安六年分置天門郡晉末以後因之隋平陳
郡廢置松州尋改為澧州大業初置澧陽郡唐武徳四
年平蕭銑置澧州天寳元年曰澧場郡皇朝因之今縣
四
望澧陽縣晉太康四年置屬天門郡宋因之後省焉隋
復置及置澧州太業初置澧陽郡唐為澧州有大浮山
崇山昔舜放驩兠於此有澧水涔水涔東南流入澧
中下安鄉縣東漢作唐縣地後置安鄉縣隋屬澧州唐
因之作唐縣東漢分孱陵置屬武陵郡晉置南平郡宋
齊梁陳皆因之隋開皇中郡廢改作唐為孱陵屬澧州
唐貞觀元年省入安鄉亦漢壽縣地有澧水澹水按水
經注澧水東逕安南縣南澹水注之水上承澧水於作
唐東逕其縣北又東注於澧謂之澹口龍王仲宣詩所
謂悠悠澹澧是也
中下石門縣漢零陽縣地吳時武陵充縣松梁山有石
洞開廣數十丈其髙似弩仰射不至名曰天門孫休以
為佳祥置天門郡於此晉宋齊梁陳皆因之隋開皇中
郡廢置石門縣屬澧州唐因之有層山水經注所謂澧
水東歴層歩山是也有漊水㳿水東注澧水謂之㳿口
下慈利縣二漢零陵縣属武陵郡晉宋屬天門郡後省
隋開皇中復置屬澧州十八年改曰慈利唐因之亦漊
中縣地吳置晉宋屬天門郡後省亦崇義縣地後周置
衡州隋開皇中置縣十八年改州曰崇州大業初州廢
屬澧陽郡唐屬澧州麟徳元年省入慈利有九度山澧
水
中峽州春秋戰國屬楚秦二漢屬南郡魏武平荆州分
置臨江郡劉備改為宜都郡吳晉齊宋梁皆因之兼置
宜州西魏改曰柘州後周改曰硤州隋開皇七年郡廢
大業初州廢置夷陵郡唐武徳二年復為硤州天寳元
年曰夷陵郡皇朝因之今縣四
中夷陵縣夷山在西北縣以為名秦令白起代楚三戰
而燒夷陵即此二漢屬南郡建安十五年劉備以屬宜
都郡吳黄武元年改曰西陵以為重鎮郡城陸坑所築
也晉太康元年復故名宋齊梁陳皆因之隋置夷陵郡
唐置硤州已出塞本巴山縣隋分長陽置屬清江郡後
省唐武徳四年復置屬睦州八年屬東松州貞觀元年
屬硤州天寳八載省入長陽五代時復置皇朝開寳八
年省入夷陵有西陵山虎牙山石壁色紅間有白文類
牙形焉有黄牛硤南岸髙崖間有石如人牽牛狀人黑
牛黄此巖既髙加以江湍紆迴行者謡曰朝發黄牛暮
宿黄牛三朝一暮黄牛如故
中宜都縣二漢夷道縣地屬南郡劉備置宜都郡晉宋
齊梁皆因之又析夷道置宜昌縣隋開皇七年郡廢宜
昌屬江陵府大業初夷道屬夷陵郡唐武徳二年改宜
昌為宜都以宜都及夷道置江州六年曰東松州貞觀
元年州廢省夷道入宜都來屬有荆門山上合下開通
徹山南有門象焉大江東歴荆門虎牙二山之間荆門
在南虎牙在北為楚之西塞故即璞江賦曰虎牙築起
以屹崒荆門鬬竦而盤薄圓淵九囘以髙騰溢流雷响
而電激也東漢建武中岑彭擊荆門破公孫述將任滿
田戎於此有勾將山夷水自施州東北流至縣北注大
江即清江水也
中下長陽縣本佷山漢屬武陵郡東漢屬南郡晉屬宜
都郡太康元年改為興山後復故宋因之後改為長陽
隋屬江陵府唐武徳四年置睦州八年州廢屬東松州
貞觀元年州廢來屬故鹽水縣後周置及立亭州資曰
郡隋開皇初郡廢大業初改州為庸州又廢為清江郡
後郡徙而縣省唐武徳四年復置為睦州八年省入長
陽昔巴蠻廩君乘土舡徙夷水下至鹽陽射殺神女又
下及夷城而居之蓋此地也有佷山出藥草恒山世以
銀為音有長陽溪出射堂村東六七里谷中有石穴清
泉濆流三十許歩復入穴其水重源顯發北流注於夷
水
中下逺安縣本東晉沮陽縣地義熙初分置髙安縣及
汶陽郡後周改縣曰逺安隋開皇七年郡廢属峽州唐
因之有沮水東南流逕當陽枝江縣入於江謂之沮口
　
　
　
　
　
　
　
　
　
　
　
　
　
　輿地廣記卷二十七
欽定四庫全書
　輿地廣記卷二十八
　　　　　　　　　　　　　宋　歐陽忞　撰
　　荆湖北路
下岳州古三苗國地春秋戰國屬楚秦屬長沙郡二漢
因之晉元康元年置建昌郡咸康元年省宋元嘉十六
年置巴陵郡齊梁陳皆因之梁兼置巴州隋平陳郡廢
改州為岳州大業初改曰羅州復置巴陵郡唐武徳四
年平蕭銑置巴州六年改為岳州天寳元年曰巴陵郡
皇朝因之今縣五
上巴陵縣二漢下雋縣地呉為巴丘邸閣晉太康元年
置巴陵縣屬長沙郡宋置巴陵郡梁置巴州隋改為岳
州唐因之呉使魯肅方彧東晉使陶侃皆守巴陵以為
重鎮有大江洞庭湖有資水沅水澧水湘水同注洞庭北
會大江名之五渚戰國䇿云秦與荆戰大破之取洞庭
五渚謂此地湖水圓廣五百餘里日月若出没於其地
有君山艑山巴即湘山也以湘君之所迹處因曰君山
有石穴與太湖之苞山潜通故太湖亦有洞庭山君山
東北對艑山兩山相次去數千里回峙相望孤影若浮
有青草湖
望華容縣漢孱陸縣地晉武帝時置安南縣屬安平郡
宋因之隋開皇十八年改曰華容屬岳州唐因之垂拱
二年更名容城神龍元年復故有方臺山赤亭湖近湖
有赤亭城梁元帝使胡僧祐陸法和等據赤亭擊破侯
景軍擒其將住約即此
上平江縣本漢昌縣地東漢置呉曰呉昌晉宋因之屬
長沙郡隋平陳省入羅唐省羅入湘陰神龍三年分湘
陰置昌江縣屬岳州後唐改曰平江有汨水西至湘陰
入湘有廬水
中臨湘縣本巴陵縣之王朝塲皇朝淳化四年升為王朝
縣至道二年改為臨湘有陵城山大江
中沅江縣漢益陽縣地梁置樂山郡及樂山縣隋平陳
郡廢改縣曰安樂屬岳州十八年改曰沅江唐因之乾
寧中改曰橋江五代時屬朗州皇朝乾徳元年復曰沅江
来屬有楓山沅水
下歸州春秋為䕫子國楚人滅之及戰國皆屬楚秦屬
南郡二漢因之呉永安三年置建平郡晉亦為建平郡
宋因之後周置秭歸郡隋開皇初郡廢屬信州大業初
屬巴東郡唐武徳二年分䕫州置歸天寳九年曰巴東
郡皇朝因之今縣三
下秭歸縣故夔子國其先熊摯本楚之嫡嗣以疾不立
而封於夔春秋時夔子不祀祝融與鬻熊曰我先君有
疾鬼神弗赦而自竄於夔我是以失楚又何祀焉楚人
滅之二漢為秭歸縣屬南郡晉宋屬建平郡其地險固
孫皓末晉將王濬有蜀㳂江伐呉呉守將吾彦表謂皓
曰增建平兵若建平不下晉師終不敢過皓不從即秭
歸縣界後周置秭歸郡隋郡廢屬信州唐置歸州縣東
南有丹陽城周成王封楚子熊繹始居於此後徙都枝
江亦曰丹陽縣北百餘里有楚大夫屈原故宅名曰樂
平里原既被流放忽然暫歸有賢姊曰女湏亦歸喻令
自寛離騷所謂女須之嬋媛兮申申其詈予也袁山松
以為秭歸之名始於此而酈道元引樂緯云昔歸典聲
律宋忠注云歸即䕫也則知古人通音同字不必因屈
原也有空舲峽大江
下巴東縣漢巫陽縣地宋有歸鄉縣屬建平郡初在秭
歸之東後徙置於此梁置信陵郡後周郡廢改歸鄉曰
樂鄉隋開皇末又改曰巴東屬信州唐武徳二年来屬
有石門山在大江北岸洞達東西劉備為陸遜所破走
逕北門追者甚急踰山越險僅乃得免遂𤼵憤而薨
下興山縣呉置屬建平郡晉因之宋省焉唐武徳三年
析秭歸復置屬歸州皇朝熈寧五年省入秭歸後復置
有古夔子城有昭君村漢宫女王嬙此鄉人也
下辰州古蠻夷地春秋戰國屬楚秦昭襄王三十年取
楚巫黔及江南地置黔中郡漢髙帝二年改為義陵郡
在辰陽縣界與蠻夷相接數為所攻破光武時郡治東
徙臨沅遂改為武陵郡而以此地屬焉晉宋齊因之後
置沅陵郡隋平陳郡廢置辰州大業初州廢復沅陵郡
唐武徳四年平蕭銑置辰州天寳元年曰盧溪郡皇朝
因之今縣四
中沅陵縣二漢晉宋齊皆屬武陵郡後置沅陵郡隋置
辰州唐因之縣東有壺頭山髙一百里圓廣三百里東
漢馬援征蠻從壺頭進軍遇瘴没於此有小酉山沅水
酉水其水東南注于沅謂之酉口
中下溆浦縣本漢義陵縣屬武陵郡東漢省之唐武徳
五年分辰溪地置溆浦縣屬辰州有溆溪其水出鄜梁
山西北注于沅楚詞所謂入溆浦余邅廻兮迷不知吾
之所如即此水也最為沃壤特宜稻焉其城則劉備所
築
下辰溪縣二漢辰陽縣屬武陵郡晉省之宋復置屬武
陵隋平陳改曰辰溪屬充州大業初州廢屬沅陵郡唐
屬辰州有五城山辰溪縣治舊在辰水之北楚詞所謂
夕宿辰陽是也
下盧溪縣本沅陵縣地唐武徳三年析置盧溪縣屬辰
州有武山武溪所出東南流注于沅水源石上有磐瓠
跡猶存磐瓠者髙辛氏之狗銜犬戎呉將軍頭致於闕
下帝妻以少女磐瓠負女入南山上石室中生六男六
女自相夫妻後遂滋蔓今五溪蠻夷即其種也
下沅州古蠻夷地春秋戰國皆屬楚秦屬黔中郡二漢
晉宋屬武陵郡梁陳屬沅陵郡隋屬辰州唐貞觀八年以
辰州之龍標縣置巫州天授二年曰沅州開元十三年
以沅原聲相近復曰巫州天寳二年曰潭陽郡大歴五
年改為叙州唐衰没于溪洞皇朝熈寧七年收復置沅
州兼得錦奬二州之地今縣三
下盧陽縣本漢無陽縣地屬武陵郡東漢省之晉宋為
舞陽後省梁置龍標縣屬沅陵郡隋屬辰州唐析龍標
置潭陽縣屬叙州皇朝熈寧七年以其地置盧陽縣為
沅州治焉鎮江浦本龍標縣地唐置叙州熈寧五年以
其地置寨元豐三年廢為鋪龍門鋪本龍門縣地唐垂
拱四年析麻陽置屬辰州尋省熙寧七年以其地置鋪
奬州鋪唐奬州地也
下麻陽縣唐武徳三年分沅陵辰溪置屬辰州熈寧七
年来屬唐招諭縣垂拱三年置屬錦州後省皇朝太平
興國七年折麻陽復置屬辰州熈寧七年來屬八年省
入麻陽故錦州寨唐錦州地也有辰山辰溪
下黔陽縣本鐔城縣地二漢及晉屬武陵郡宋省焉唐
貞觀八年置朗溪縣屬叙州後置黔江城皇朝元豐三
年升為黔陽縣有紫霄山七寳山沅水舞水
下靖州古蠻夷地唐為溪洞誠州皇朝熈寧九年收復
仍置元祐二年廢為渠陽軍三年廢為寨屬沅州紹聖
中復置誠州崇寧二年改為靖州今縣三
下永平縣本沅州貫保寨地皇朝元豐六年置渠陽縣
為誠州治崇寧二年改為永平有勝山渠河
㑹同縣本三江崇寧二年改名
通道縣本羅䝉崇寧二年改名
同下州漢陽軍春秋屬鄖後及戰國屬楚秦屬南郡二
漢屬江夏郡晉宋齊因之梁屬沔陽郡後周屬復州隋
屬沔州州廢屬沔陽郡唐武徳四年平朱粲置沔州建
中二年州廢四年復置寳歴二年州又廢屬鄂州周置
漢陽軍皇朝因之熈寧四年軍廢屬鄂州元祐元年復
置今縣三
望漢陽縣本安陸縣地二漢及晉屬江夏郡東晉置沌
陽縣宋因之後省隋開皇十七年置漢津縣屬復州大
業初改曰漢陽唐屬沔州州廢屬鄂州周置漢陽軍皇
朝因之有魯山大江漢水沌水灄水漢入江處謂之沔
口漢末魏及呉人皆以為重鎮禹貢漢水至于大别南
入于江今縣葢古大别之地也
下漢川縣本安陸縣地梁置梁安郡西魏改曰魏安郡
尋改曰汊川郡隋開皇初郡廢唐武徳四年析漢陽置汊
川縣屬沔州州廢屬鄂州周屬安州皇朝太平興國二
年改曰漢川屬漢陽軍亦周隋甑山縣也
同下州荆門軍五代以前地理與江陵府同皇朝開寳
五年置荆門軍熈寧六年廢元祐元年復置今縣二
中長林縣本編縣地二漢晉宋皆屬南郡後廢焉而置
長林長寧二縣隋開皇十一年省長林入長寧十八年
改長寧曰長林屬江陵府唐武徳四年於縣東北置基
州及章山縣七年州廢以章山𨽻郢州郢州廢来屬八
年省入長林貞元二十一年析置荆門縣後省皇朝置
荆門軍軍廢屬江陵府後復置皆為軍治有章山禹貢
所謂内方也有漢水漳水漕水
下當陽縣二漢晉宋齊梁屬南郡後周置平州屬梁蕃
隋開皇七年改為玉州九年州廢屬江陵府梁又置安
居縣十八年改曰昭丘大業初改曰荆臺尋省入當陽
唐武徳四年復置平州六年改曰玉州八年州廢屬荆
州皇朝置荆門軍初治此後徙治長林軍廢屬江陵府
後復置来屬二漢臨沮縣屬南郡晉屬襄陽郡宋復屬
南郡後省唐武徳四年析當陽復置屬平州八年省入
當陽縣有緑林山在縣東即所謂當陽長阪也曹公追
劉備而張飛横矛拒之於此有麥城關侯保麥城詐降
而遁焉為潘漳所斬有沮水漳水皆東南流入于江而
麥城在二水間王粲於此登樓而賦之曰夾清漳之通
浦倚曲沮之長洲是也
　　荆湖北路化外州
下錦州歴代地理與辰州同唐垂拱二年析辰州麻陽
縣地及開山洞置錦州天寶元年改為盧陽郡乾元元
年復曰錦州統縣五
中下盧陽縣
中下渭陽縣
中下招諭縣本省入沆州麻陽
中下常豐縣本萬安縣天寶元年更名
中下洛浦縣天授二年析辰州之大鄉置屬溪州後來屬
下奬州歴代地理與辰州同唐天授二年析沆州之夜
即渭溪二縣置舞州開元十三年以舞武聲相近更名
鶴州二十年曰業州天寳元年曰龍溪郡大厯五年改
為奬州統縣三
中下峩山縣本夜郎天寳元年更名
中下渭溪縣天授二年析夜即置
中下梓薑縣本屬充州天寳二年廢為羈縻州以縣来
屬
下溪州歴代地理與辰州同唐天授二年析辰州之亢
鄉置天寳元年曰靈溪郡統縣二
上大鄉縣漢沅陵零陽二縣地屬武陵郡梁置大鄉縣
屬沅陵郡隋屬辰州唐置溪州以王溪相㑹此地故以
為名
中下三亭縣貞觀九年析大鄉置有黔山大酉山
　
　輿地廣記卷二十八
欽定四庫全書
　輿地廣記卷二十九
　　　　　　　　　　　　宋　歐陽忞　撰
　　成都府
次府成都府自三代以前為蜀國其君曰蠶叢曰伯雍
曰魚鳬曰杜宇曰開明相繼王之周武王伐商蜀人從
焉牧誓所謂庸蜀是也秦恵王時巴蜀相攻恵王乃使
張儀司馬錯等伐蜀取之置蜀郡西漢因之蜀王本治
廣都樊鄉儀既平蜀乃自赤里街移治於少城儀所築
也謂之龜城至昭王時李氷為蜀守穿二江行成都中
以灌溉土田蜀由此為沃野蜀人始未知學漢景帝時
文翁為蜀守乃立學宫教民以經術文藝於是蜀之學
者比齊魯焉武帝置益州以統之王莽敗公孫述據蜀
光武遣吳漢討平之亦為蜀郡東漢末劉焉為益州牧
始自廣漢之雒移治於成都其子璋為劉備所取據其
地魏咸熈中遣鄧艾伐取之晉武帝改為成都國尋復
置蜀郡兼為益州刺史治恵帝之末李特僭號於蜀後
桓温滅之其地復為晉有安帝時譙縱又竊據之為朱
齡石所滅宋及齊梁皆因晉舊後周令尉遲迴克而有
之州郡復因梁焉隋開皇初郡廢大業初復置唐武徳
初改為益州天寳元年又改為蜀郡十五載明皇幸蜀
駐蹕成都至徳二年駕廻秦京乃改蜀郡為成都府又
分為劍南西川節度唐末王建據之而滅於後唐孟知
祥又據之皇朝乾徳三年王師克蜀太平興國六年降
為益州端拱元年復升成都府劔南西川淳化五年復為
益州嘉祐四年復升為府六年復為劍南西川今縣九
次赤成都縣在府西古蜀國也秦既平蜀張儀築成都
以象咸陽為蜀郡治西漢因之漢末又為益州刺史治
焉晉宋齊梁陳皆因之唐為成都府治成都舊謂之錦
官城言官之所織錦也亦猶合浦之珠官云又或名之
曰錦里城北有升仙橋蜀人司馬相如将入長安題其
柱曰不乘髙車駟馬不過汝下後奉使歸蜀果如志焉
李氷㳂水造橋上應七星曰冲理橋曰市橋曰江橋曰
萬里橋曰笮橋曰永平橋曰長升橋吳漢伐公孫述光
武謂漢曰安軍宜在七星間盖謂是也沲江鎮以沲水
之山經為名禹貢言岷山導江東别為沲而爾雅亦言
江有沱凡江之别出者皆曰沱非獨此有之故禹治水
於荆州之域亦曰浮于江沱潜漢也武擔山蜀王紀云
武擔山精化為女子蜀王納以為妃妃死王憐之令五
丁力士擔土於成都為冡以𦵏妃故曰武擔今山上有
石照存焉
次赤華陽縣在府城東本成都縣地唐貞觀十七年析
置蜀縣乾元元年更名華陽昔人論蜀之繁富曰地稱
天府原號華陽故晉常璩作蜀書誦之華陽國志縣之
得名實本諸此府學有石室漢蜀守文翁興學校人作
石室以奉祠之
次畿新都縣漢舊縣也故城在今縣東属廣漢郡晉置
新都郡於雒而以縣屬焉隋開皇十八年改新都縣曰
興樂大業初省興樂入成都唐武徳二年復置新都縣
属益州
次畿郫縣漢舊縣也故城在今縣北屬蜀郡宋晉齊梁
周隋皆因之唐屬益州蜀王杜宇號曰望帝都郫有墓
在焉犀浦鎮本成都縣地唐垂拱二年析置犀浦縣屬
益州秦時李氷作石犀五以厭水精穿石犀渠於南江
命之曰犀牛里縣取此以為名耳不在其地也皇朝熈
寜五年省為鎮入郫縣
次畿雙流縣本漢廣都縣後置寜蜀郡後周郡廢屬蜀
郡隋仁夀元年以太子名廣故改曰雙流唐屬益州秦
時李氷穿二江行成都中故左思蜀都賦云帶二江之
雙流按外江在今羅城之南笮橋下内江在今子城之
南衆安橋下自唐乾符中髙駢作羅城遂作麋棗堰轉
内江水從城北流又屈而南與外江水合故今子城之
南不復成江然則二江雙流未嘗歴此縣之境特取蜀
中事而名之耳
次畿温江縣本郫縣地西魏析置温江縣隋開皇初省
入郫仁夀初復置萬春縣大業初又省唐武徳三年復
置萬春縣屬益州貞觀元年更名温江有新源水開元
二十三年長史章仇兼瓊因蜀王秀故渠益開通之以
漕西山竹木
次畿新繁縣漢曰繁縣屬蜀郡晉因之唐為新繁屬益
州
次畿廣都縣本漢舊縣地隋改廣都曰雙流唐龍朔二
年又析雙流置廣都縣屬益州
次畿靈泉縣本漢成都縣地唐貞觀元年析蜀縣置東
陽縣屬益州天寳元年更名靈池皇朝天聖四年改曰
靈泉
上眉州秦屬蜀郡漢屬犍為郡晉宋皆因之齊置齊通
郡梁及後周皆因之隋開皇初廢齊通入眉山郡唐武
徳二年析嘉州置眉州天寳元年改為通義郡後復為
眉州皇朝因之統縣四
望眉山縣本漢武陽縣地後分置齊通縣為齊通郡治
梁及後周皆因之隋開皇初郡廢改齊通曰廣通仁夀
元年改為通義唐置眉州皇朝太平興國二年改為眉
山按西魏置眉州隋置眉山郡皆在今嘉州其後州縣
之名遷於此耳
望彭山縣本漢武陽縣屬犍為郡東漢為郡治焉晉因
之後郡遷於僰道乃改武陽為犍為縣置江州西魏改
縣曰隆山以縣有鼎鼻山地形隆起故也後周省州置
隆山郡隋開皇初屬陵州唐貞觀元年省隆山入通義
二年復置来屬先天元年改為彭山取彭女山為名有
彭亡聚相傳彭祖亡於此後漢岑彭伐公孫述次其地
惡之㑹夜不及徙營果為述刺客所殺黄龍鎮在赤水
口漢末黄龍見于武陽赤水劉先主以為受命之祥
望丹稜縣南齊置齊樂縣後周因之隋開皇初改曰丹
稜屬嘉州唐武徳二年来屬
望青神縣本漢南安縣地後周置青神縣及青神郡隋
開皇初郡廢屬嘉州唐武徳二年来屬舊治思濛水口
八年移於今治昔蠶叢氏衣青衣以勸農桑縣盖取此
為名
望蜀州秦二漢屬蜀郡晉永和中桓温平蜀置晉原郡
宋齊屬晉康郡後周廢隋屬蜀郡唐垂拱二年析置蜀
州天寳元年曰唐安郡皇朝因之今縣四
望晉原縣本漢江原縣屬蜀郡李雄據蜀置江原郡桓
温克之置晉原郡縣為多融後周郡廢改縣為晉原隋
属蜀郡唐垂拱二年置蜀州
望新津縣本漢武陽縣地後周置新津縣以為犍為郡
治焉隋開皇初郡廢属蜀郡唐垂拱二年來屬有天柱山
通齊堰自卭江口引渠南下百二十里至眉州西南入
江溉田千六百頃唐開元二十八年採訪使章仇兼瓊
開
望江原縣本漢江原縣地後魏置僰通縣大業初省入
新津唐武徳二年復置唐隆縣屬益州垂拱二年来屬
長夀二年改曰武隆神龍元年復曰唐隆先天元年更
名唐安後又曰唐興皇朝開寳四年改唐興曰江原
望永康縣本青城縣之横渠鎮孟蜀廣政中置永康縣
属蜀州有天國山
望彭州秦二漢及晉屬蜀郡桓温平蜀置寧蜀郡梁置
東益州西魏置天水郡後周州廢置九隴郡隋開皇初
郡廢仁夀初置濛州大業初州廢屬蜀郡唐武徳三年
復置濛州貞觀三年又廢垂拱二年置彭州以天彭山
為名漢湔氏道有大彭山兩山相對其形如闕謂之天
彭門亦曰天彭闕江水逕其間今在茂州特取其名耳
天寳元年曰濛陽郡皇朝因之今縣三
望九隴縣本漢繁縣地晉置晉夀縣後周改為九隴及
置九隴郡隋属蜀郡唐置彭州武后時益州長史劉易
從决唐昌沱江鑿川派流合堋口琅岐水溉九隴唐昌
田民為立祠有九隴山
望崇寜縣唐儀鳯二年析九隴導江郫縣置唐昌縣屬
益州垂拱二年来屬長夀二年改為周昌神龍初復故
名皇朝開寳四年改為永昌崇寧中改為崇寧
望濛陽縣唐儀鳯二年析九隴什祁雒縣置屬益州垂
拱二年来屬有瀰濛水
上綿州秦屬蜀郡漢屬廣漢郡晉宋齊屬梓潼郡後置
巴西郡後魏兼置潼州隋開皇初郡廢改潼州曰綿州
以綿水為名大業初州廢置金山郡唐武徳元年復為
綿州天寳元年曰巴西郡皇朝因之今縣八
望巴西縣本漢涪縣屬廣漢郡後漢伐公孫述禆将臧
宫進破涪城斬公孫恢即此西魏改涪曰巴西隋置金
山郡唐置綿州有涪水
望彰明縣本漢涪縣地後置漢昌縣西魏改為昌隆隋
屬金山郡唐屬綿州先天元年改曰昌明後唐改曰彰
明有涪水有唐李白碑白之先世嘗流巂州其後内移
白生於此縣
𦂳魏城縣本漢涪縣地西魏置隋屬金山郡唐屬綿州
𦂳羅江縣本漢涪縣地後置潺亭縣西魏改為萬安及
置萬安郡隋開皇初郡廢屬金山郡唐屬綿州天寳元
年改為羅江按水經注潺水出潺山水源有金銀歴潺
亭而下注涪水今羅江即古之潺亭則羅江水亦古所
謂潺水歟有羅潰化江因以為名
上神泉縣本漢涪縣地後置西充國隋開皇十六年改
曰神泉以縣西有泉能愈疾故也屬金山郡唐屬綿州
有綿水
上龍安縣本金山縣後周置隋屬金山郡唐屬綿州武
徳三年更名龍安有龍安山西北有松嶺闗西昌鎮本
益昌縣隋開皇四年省入金山唐永淳元年復置西昌
縣屬綿州皇朝熈寧五年省為鎮入龍安
中鹽泉縣唐武徳三年析魏城置屬綿州有梓潼水
中石泉縣本漢廣柔縣地属蜀郡隋為汶山縣地屬汶
山郡唐貞觀八年析置石泉縣屬茂州皇朝熈寧九年
来屬有石紐山禹之所生也華陽國志云夷人營其地
方百里不敢居畏禹神靈也
上漢州秦屬蜀郡漢屬廣漢郡東漢為郡治兼為益州
刺史治焉晉置新都郡宋齊為廣漢晉熈二郡隋開皇
初郡廢屬蜀郡唐垂拱二年分置漢州天寳元年為徳
陽郡皇朝因之今縣四
上雒縣漢屬廣漢郡東漢為益州刺史治至劉焉乃徙
治成都晉置新都郡宋齊為廣漢郡隋屬蜀郡唐置漢
州洛水出章山南逕雒縣因取名焉劉備自涪攻雒龎
士元中流矢死於此有嚴君平卜臺
望什邡縣漢屬廣漢郡髙帝封雍齒為侯國晉屬新都
郡後周置曰方寧隋省之唐武徳二年析雒縣復置什
邡屬漢州有洛通山即右章山也洛水所出
望綿竹縣漢屬廣漢郡故城在縣東晉屬新都郡後置
晉熈郡隋開皇初郡廢為晉熈縣十八年改曰孝水大
業三年復曰綿竹唐武徳三年属濛州貞觀二年州廢
屬益州垂拱二年来屬冇紫巖山綿水所出孝泉鎮東
漢姜詩所居詩至孝母好飲江水嗜魚膾舍側忽有酒
泉常出雙鯉
望徳陽縣本綿竹縣地東漢析置屬廣漢郡晉因之後
周廢焉唐武徳三年分雒縣復置屬益州垂拱二年來
屬魏将鄧艾自油江出綿竹破蜀将諸葛瞻於此因築
京觀有鹿頭闗唐髙崇文破劉闢守兵於此有劍閣道
三十里至險
上嘉州秦屬蜀郡二漢屬犍為郡晉宋齊梁皆因之西
魏置眉州取峩眉山為名後周改曰青州取青衣水為
名後又改曰嘉州取漢嘉郡為名隋大業初置眉山郡
唐武徳元年復曰嘉州天寳元年曰犍為郡皇朝因之
今縣五
上龍游縣本漢南安縣初屬蜀郡故鄧通在文帝景帝
時而其傳云蜀郡南安人也武帝平夜郎置犍為郡乃
以南安為之屬縣焉東南以後皆因之後周置峨眉縣
隋開皇九年改曰青衣隋軍伐陳有龍見于江引舟而
進十年改曰龍游唐屬嘉州自西魏以来置眉州青州
嘉州眉山郡皆治此漢之青衣本屬蜀郡其地於今為
雅之盧山名山公孫述據蜀青衣不賓光武嘉之陽嘉
二年改曰漢嘉劉先主因置漢嘉郡領漢嘉徙陽嚴道
旄牛四縣實今之雅州盧山名山地也青衣水出盧山
徼外東南流逕嚴道洪雅夾江至龍游而與岷江合龍
游居青衣水口有青水山青衣津故前世於是置青州
嘉州不知龍游乃南安故地非青衣漢嘉本土也唐顔
師古注漢書彭越傳杜佑述通典嘉州事皆以龍游為
青衣盖已乆矣平羌鎮本漢南安縣地後周置平羌縣
及平羌郡隋開皇初郡廢屬眉山郡皇朝熈寧五年省
入龍游有熊耳峽諸葛忠武鑿山開道盖今湖瀼峡云
上洪雅縣後周洪雅鎮隋開皇十三年置縣屬眉山郡
唐武徳元年置犍州貞觀元年州廢屬眉州開元七年
置義州半以獠户置南安平鄉二縣八年州廢省二縣
以洪雅屬眉州皇朝淳化四年来屬
中夾江縣本漢南安縣地隋開皇三年析龍游平羌置
屬眉山郡唐屬嘉州舊治洷上武徳元年移於今治
中峨眉縣本漢南縣地隋開皇十三年置屬眉山郡唐
属嘉州有峩眉山大渡河綏山鎮隋招致生獠於榮樂
城置綏山縣取旁山以為名唐屬嘉州皇朝乾徳四年
省入峨眉
下犍為縣本武陽縣後周置隋開皇初改曰犍為屬戎
州唐上元元年来屬其後遂以嘉州為犍為郡按漢武
帝開夜郎置犍為郡因山立名初治鄨縣其地盖在今
瀘南徼外後徙治僰道今戎州是也東漢及晉徙治武
陽今眉州彭山是也始雖因平夜郎以置犍為然郡之
北境本大半本巴蜀舊縣如南安武陽牛鞞資中江陽
僰道是也而漢史地理志夜郎縣乃屬䍧牱郡則知今
嘉州非夜郎故地夜郎盖於今珍播等州人徒見嘉州
號犍為郡及領犍為縣遂以為本夜郎國杜佑述通典
亦承誤焉郡之東山有大石雙峙說者以為唐蒙開夜
郎立此石闕以表之抑又妄矣
上卭州秦屬蜀郡二漢及晉皆因之宋齊屬晉康郡梁
置卭州西魏因之及置臨卭郡隋開皇初郡廢大業初
州廢屬臨卭郡唐武徳元年置卭州天寳元年曰臨卭
郡今縣六
望臨卭縣漢晉屬蜀郡西魏置臨卭郡隋開皇初郡廢
唐顯慶二年卭州自依政徙治焉漢司馬相如酤酒令
文君當壚相如滌器於市中即此臨溪鎮本臨卭縣地
西魏分置臨溪縣隋省之唐復置屬卭州皇朝熈寧五
年省入臨卭
望依政縣本臨卭縣地梁置卭州西魏因之及置依政
縣隋大業初州廢唐初卭州治此後徙治臨卭
望安仁縣唐武徳三年析臨卭依政置屬卭州貞觀十
七年省咸亨元年復置有斜江水
望大邑縣唐咸亨二年析益州之晉原置屬卭州有鶴
鳴山後漢張道陵隠居於此著作符書有斜江水
上蒲江縣本臨卭縣地西魏置廣定縣及蒲原郡隋開
皇初郡廢仁夀初改廣定曰蒲江屬臨卭郡唐曰蒲江
屬卭州有蒲江水
中火井縣本臨卭縣地後周置火井鎮隋末升為縣唐
属卭州有火井舊說云欲出其火先以家火投之須臾
隆隆如雷聲爛然通天光曜十里左思蜀都賦云火井
沉榮於幽泉髙焰飛煽於天垂今無復見矣有卭池李
膺記曰臨卭老姥得水蛇飼之漸長丈餘後姥為令所
殺蛇見夢於令曰我當報仇是夜四十里俱陷為湖按
陷池在卭都今為化外嶲州非臨(闕/)
　
　
　
　
　
　輿地廣記卷二十九
欽定四庫全書
　輿地廣記卷三十
　　　　　　　　　　　　宋　歐陽忞　撰
　　成都府
上黎州漢屬蜀越巂二郡晉時李特據蜀置漢源郡後
周置黎州隋仁夀初置金州大業初州廢唐武徳元年
復置九年又廢大足元年置黎州神龍三年州廢開元
四年復置天寳元年曰洪源郡後曰漢源郡今縣一
下漢源縣本嚴道縣地李特置漢源郡桓温平蜀廢之
隋大業初置漢源縣屬臨卭郡唐武徳四年置登州九
年州廢屬雅州貞觀二年屬巂州永徽三年復故大足
元年置黎州取古沈黎郡為名有卭崃九折坂漢王陽
為益州刺史行部至此嘆曰奉先人遺體奈何數乗此
險後王尊為刺史至坂叱其馭曰驅之王陽為孝子王
尊為忠臣漢源鎮本縣所治後徙治於州郭而以故縣
為鎮通望鎮本陽山縣唐武徳元年析巂州之臺登置
屬登州九年州廢屬雅州貞觀二年屬巂州大足元年
屬黎州天寳元年改曰通望皇朝慶厯七年省入漢源
故飛越縣唐儀鳯二年析漢源置以飛越山為名初屬
雅州後屬黎州五代之際省入漢源按沈黎郡本莋都
地漢武帝開之置郡既而罷之李特據蜀復置沈黎郡
桓温平蜀廢宋齊以来復置後周置黎州及沈黎郡尋
並廢隋開皇初置沈黎縣仁夀初置登州大業初州廢
後縣亦省其地在今化外巂州之域所謂古沈黎城是
也
上雅州秦屬蜀郡西漢因之東漢為蜀郡屬國劉備置
漢嘉郡晉因之永嘉後亂離此地蕪廢西魏開生獠置
䝉山郡隋初郡廢置雅州煬帝初州廢置臨卭郡唐復
曰雅州天寳元年曰盧山郡今縣五
中嚴道縣漢屬蜀郡漢制縣冇蠻夷曰道晉屬漢嘉郡
西魏置始陽縣及䝉山郡隋開皇初郡廢十三年改始
陽曰䝉山尋置雅州大業初置臨卭郡改䝉山縣曰嚴
道唐復曰雅州有蔡山禹貢所謂蔡蒙旅平是也今曰
周公山始陽鎮本漢徙縣屬蜀郡晉曰徙陽屬漢嘉郡
西魏曰始陽唐以為鎮
上盧江縣本漢青衣縣地屬蜀郡隋置盧山鎮仁夀末
升為縣屬臨卭郡唐屬雅州儀鳯二年析置大渡縣長
安二年省靈闗寨本漢靈闗道屬越嶲郡後廢唐初置
靈闗縣武徳六年省晉左思蜀都賦云廓靈闗而為門
謂此也
中名山縣本漢青衣縣地西魏置䝉山縣隋開皇十三
年改始陽曰䝉山而改蒙山曰名山屬臨卭郡唐屬雅
州漢彭越徙蜀青衣盖在此也有禹貢䝉山
中百丈縣唐武徳中置百丈鎮貞觀八年升為縣屬雅
州有百丈山
中上榮經縣本嚴道縣地晉屬漢嘉郡唐武徳三年置
榮經縣屬雅州有卭崃山漢淮南厲王徙嚴道卭郵即
此有故銅山漢文帝賜鄧通嚴道銅山得自鑄錢盖此
山也
上茂州本冉駹國漢武帝開其地置文山郡尋罷屬蜀
郡東漢靈帝時復置汶山郡晉宋齊皆因之梁置繩州
及北部郡後周改繩州曰汶州隋初郡廢改汶州為蜀
州尋改曰㑹州大業初州廢復置汶山郡唐武徳元年
復曰㑹州四年曰南㑹州貞觀八年更名茂州取茂濕
山為名天寳元年曰通化郡今縣二
下汶山縣本漢汶江湔氐三縣地文山郡治焉故城在
今縣北二里郡罷屬蜀郡後復置汶山郡及汶山縣晉
因之宋曰廣陽縣梁置北部郡開皇初郡廢屬㑹州仁
夀元年復改廣陽曰汶山唐置茂州禹貢岷山在西北
俗謂之鐵豹嶺禹之導江發跡於此河圗括地象曰岷
山之精上為井絡帝以㑹昌神以建福故泉流深逺為
四瀆之首
下汶川縣本漢綿虒廣柔二縣地初屬汶山郡尋屬蜀
郡晉屬汶山郡後周置汶川縣及汶山郡隋開皇初郡
廢屬㑹州唐屬茂州皇朝熈寧九年即縣治置威戎軍
使有玉壘山與導江相連湔水所出
下簡州秦屬蜀郡漢為犍為郡東漢及晉皆因之宋齊
屬蜀郡西魏置資州及武康郡後周移州治資中隋置
簡州以賴簡池為名煬帝初州廢併其地入蜀郡唐武
徳三年後置簡州天寳元年曰陽安郡今縣二
上陽安縣本漢牛鞞縣屬犍為郡東漢及晉皆因之西
魏改牛鞞為陽安置武康郡隋開皇初郡廢仁夀初置
簡州大業初州廢唐復置
中平泉縣本漢牛鞞縣地西魏置婆閏縣隋開皇十八
年更名屬蜀郡唐屬簡州貴平鎮本漢廣都縣地西魏
置貴平縣及和仁郡隋開皇初郡廢屬陵州唐因之皇
朝熈寧五年省入平泉
下威州盖古冉駹國漢武帝開之屬文山郡蜀劉備禪
時姜維馬忠等討汶山叛羌即此地也唐武徳七年白
狗羌降附乃於姜維故城置維州領金山定㢘二縣貞
觀元年羌叛州縣俱罷二年復立維州移治於姜維城東
麟徳二年自羈縻州為正州天寳元年曰維川郡廣徳
元年没吐蕃初吐蕃巴陷河西隴右更欲圗蜀川累攻
維州不下乃以婦人嫁維州門者二十年中生二子及
蕃兵攻城二子内應城遂陷吐蕃得之號無憂城韋皋
在蜀收復不克大和中守將悉怛謀以州歸唐李徳裕受
之而為牛僧孺所沮復棄其地大中三年社悰鎮蜀吐
蕃亂離首領内附乃復屬西川皇朝景祐三年以京遞
發濰州㫁獄文書誤至維州因改曰威州謂唐置此州
以威制羌戎故也今縣二
下保寧縣本薛城隋初蜀師討叛羌以其地置薛城戍
大業末没於羌唐武徳元年置維州貞觀二年自姜維
故城徙州治此及置薛城縣後改曰保寧有沱水自羈
縻悉州流出東逕保寜又東逕祺春又東逕通化又東
逕嘉㑹又東至汶州與大江合
下通化縣本漢廣柔縣地隋開皇初置金川縣仁夀初
改曰通化屬汶山郡後廢焉唐咸亨二年以生羌户置
小封縣後復改曰通化屬茂州後屬維州皇朝天聖元
年改曰金川景祐四年復舊治平三年即縣治置通化
軍使縣在保覇二州之間
祺州唐開元二十八年以維州之定㢘縣置奉州及雲
山郡天寳八年徙治天保軍更郡名曰天保郡廣徳元
年没吐蕃乾徳元年嗣歸誠王董嘉俊以州来歸更州
名保州以嘉俊為刺史又更曰古州其後復曰保州領
縣四曰定㢘本隋定㢘鎮後没於羌武徳七年招白狗
羌置曰歸順曰雲山皆天寳八年析定㢘置曰安居没
蕃後縣皆廢唯首領董氏世襲刺史羈縻於威州皇朝
政和四年刺史董氏入朝以其地置祺州今縣一
春祺縣本定㢘縣地皇朝政和四年置
亨州漢為廣柔縣地屬蜀郡晉屬汶山郡唐天寳元年
招附生羌置覇州及静戎郡領縣四曰安信曰牙利曰
保寧曰歸化廣徳元年没吐蕃後縣皆廢首領董氏歸
附世襲刺史羈縻於威州皇朝政和四年刺史董氏入
朝以其地置亨州今縣一
嘉㑹縣本信安縣地皇朝政和四年置舊保覇二州在
威州之裏名為羈縻而據吾腹脅不與它等雖受爵命
而猶以蕃夷自待恭順之心未能純一往往多幸生羌
擾攘藉已與之和好因挾以自重而邀厚賞近縁二酋
挈籍自獻於是有詔令建築郡邑置吏以治之無亡矢
遺鏃之費而土為王土民為王民自茂如威不涉異域
有乆逸永寧之道焉
同下州永康軍自秦至隋屬蜀郡唐屬彭蜀二州皇朝
乾徳四年置永康軍治導江之灌口鎮熈寧五年軍廢
元祐初復置今縣二
望導江縣本漢郫綿虒二縣地屬蜀郡蜀置都安縣屬
汶山郡後周改都安曰汶山隋改廣陽曰汶山在茂州
郭下而此縣廢舊治灌口唐武徳元年以其地置□龍
縣尋更名曰導江移於今治屬益州三年屬濛州貞觀
元年州廢屬益州後改曰灌寧垂拱二年属彭州開元
中復為導江皇朝乾徳四年来屬而以灌口為軍治熈
寧五年軍廢復屬彭州元祐初来屬有玉壘山與汶州
相連左思蜀都賦所謂包玉壘而為宇是也有蠶崖闗
以扼西山之走集秦時蜀守李氷作大堰於江以溉諸
縣作三石人於白沙郵立立水中刻字為約口水竭不
至是盛不沒腰是以蜀人不知饑饉沃野千里世號陸
海有廣濟王廟所以祠氷也
望青城縣本漢江源縣地後置齊基郡後周郡廢改曰清城縣
隋屬蜀郡唐垂拱二年屬蜀州開元十八年去水作青城皇朝乾
德四年來屬熈寧五年軍廢復屬蜀州元祐初來屬有青城山
同下州仙井監秦屬蜀郡二漢屬犍為郡晉及宋齊皆
因之梁置懷仁郡後周置陵州取陵井為名隋置隆山
郡唐武德元年復為陵州天寳元年曰仁夀郡皇朝熈
寧五年廢為陵井監政和三年改為仙井今縣二
望仁夀縣漢武陽縣地晉置西城戍以為鹽井之防梁
置懐仁郡西魏改西城戍置普寧縣隋開皇初郡廢十
八年改普寧為仁夀縣大業初置隆山郡唐為隆州有
陵井東漢張道陵所開有毒龍藏井中及鹽神玉女十
二為祟天師以道力驅出毒龍禁玉女於井下然後人
獲鹹泉之利皇朝不欲斥天師名故改陵井為仙井有
天師廟今為至道觀有玉女祠今號靈真夫人
中下井研縣漢武陽縣地東漢置西陽郡西魏置蒲亭
縣隋改為井研屬隆山郡唐属陵州始建鎮隋開皇十
一年置縣𨽻隂山郡唐屬陵州皇朝咸平四年省入井
研
　　成都府路化外州
下都督府松州本諸羌之地後周置扶州及龍涸郡隋
𨽻同昌汶山二郡唐武徳元年置松州以地産甘松為
名天寳元年曰交川郡東至扶州南至翼州西北接吐
蕃領縣四
下嘉誠縣後魏時白水羌豪治據此地其子舒彭遣使
朝貢乃封為甘松縣子始置甘松縣魏亂又絶後周復
招慰之天和六年置扶州領龍涸郡隋開皇二年郡廢
而州徙治于同昌改甘松縣為嘉城屬同昌郡唐置松
州有甘松嶺江水之所發源也
下交川縣隋開皇初置屬汶山郡唐武徳元年来屬
下平唐縣唐垂拱元年析交州及當州之通軌翼針置
屬當州天寳元年来屬
下鹽泉縣
下當州本諸羌之地後周置覃州及覃州榮鄉二郡隋
開皇初郡廢四年州廢屬汶山郡唐貞觀二十一年析
松州置當州以地産當歸為名天寳元年曰江源郡東
至翼州南至翼水縣東北至松州西北接生羌領縣三
中下通軌縣後周置隋屬汶山郡唐屬松州貞觀中羌
酋董和那蓬固守松州有功於是析松州之通軌置當
州以和那蓬為刺史後其子屈寧襲焉
下利和縣顯慶二年析通軌置
下谷利縣文明元年開生羌置
下悉州本生羌之地後周置廣年左封二郡隋開皇初
並廢屬汶山郡唐顯慶元年析當州置悉州以悉唐川
為名天寳元年曰歸誠郡東南至翼州西北至當州領
縣二
中左封縣本廣年後周置隋仁夀初改曰左封屬汶山
郡唐武徳元年屬翼州貞觀二十一年屬當州顯慶元
年生羌首領董係北射内附乃以左封置悉州并置悉
唐識臼二縣治悉唐以係北射為刺史咸亨二年徙治
左封而以悉唐置静州
下歸誠縣垂拱二年析左封置
下静州本諸羌之地唐置悉州後州徙焉儀鳯二年置
南和州天授二年改為静州天寳元年曰静川郡東至
悉州南至威州西至平戎城北至當州領縣三
中悉唐縣唐顯慶元年置為悉州治焉咸亨元年悉州
徙治左封而以悉唐置翼州都督府儀鳯元年翼州還
治翼針乃於悉唐置南和州後改曰静州
中静居縣有静川州縣所以取名也
下清道縣
下恭州本諸羌之地唐為廣平縣屬静州開元二十四
年分置恭州天寳元年曰恭化郡東至柘州南至威州
北至吐蕃白崖鎮領縣三
下和集縣本廣平縣屬静州開元二十四年置恭州天
寳元年改曰和集
下博恭縣開元二十四年析廣平置
下烈山縣開元二十四年析廣平置
下柘州本諸羌之地唐顯慶三年開置天寳元年曰蓬
山郡東至静州南至威州北至恭州松嶺鎮領縣二
下柘縣
下喬珠縣
下翼州本漢蠶陵縣地屬文山郡郡廢屬蜀郡晉復屬
汶山郡後周置翼針縣及翼針郡隋開皇初郡廢屬㑹
州後屬汶山郡唐武徳元年析置翼州天寳元年曰臨
翼郡東至石泉縣南至茂州西至悉州北至松州領縣
三
下衛山縣本翼針天寳元年更名
下翼水縣後周置曰龍求及置清江郡隋開皇初郡廢
改縣曰清江十八年又改曰翼水漢蠶陵縣故城在今
縣西
下峨和縣
下真州本隋翼水縣地唐屬翼州天寳五載析置昭徳
郡乾元元年改曰真州領縣四
中下真符縣天寳五載析雞川昭徳二縣以為州治
中下雞川縣先天元年析翼水縣開生獠置屬悉州天
寳元年屬翼州五載来屬
下昭徳縣本識臼縣顯慶元年開生獠置屬悉州天寳
元年屬翼州改曰昭徳五載来屬
中下昭逺縣
下乾州本諸羌之地唐大厯三年開西山置領縣二
下招武縣
下寧逺縣
下姚州本南夷故滇池國漢武帝開之置益州郡東漢
分益州置永昌郡蜀劉氏分永昌置建寧郡又分永昌
建寧置雲南郡晉及宋齊皆因之兼置寧州西魏周隋
不能逺有唐武徳四年安撫大使李英奏置姚州於漢
之雲南故地以此州内人多姚姓因以為名麟徳元年
徙州治於弄棟川雲南郡後南詔蠻閣羅鳯舉攻殺雲
南太守張䖍陀自是姚州没於南詔自巂州南西至瀘
經陽蓬鹿谷菁口㑹川四百五十里至瀘州乃南渡瀘
水經裒州徽州三百五十里至姚州州西距南詔羊苴
咩城三百里領縣三
下姚城縣故漢弄棟縣地
下瀘南縣本長城垂拱元年置天寳初更名
下長明縣
中都督府巂州本南夷故卭都國漢武帝開之置越巂
郡東漢晉宋皆因之後周置嚴州隋開皇六年改曰西
寧州十八年又改曰巂州大業初復置越巂郡唐武徳
元年改曰巂州至徳二載没吐蕃貞元十三年節度使
韋皋以兵收復之本治越巂縣太和五年為蠻寇所破
六年李徳裕徙州治臺登縣南至姚州北至黎州領縣
九
中臺登縣漢属越巂郡有孫水司馬相如檄文所謂梁
孫源是也晉因之一名白沙江後周置白沙郡隋開皇
初郡廢屬越巂郡唐為郡治
中越巂縣本漢中都縣地為越巂郡治焉後置越巂縣
中卭部縣本漢蘭縣屬越巂郡後周置卭部縣及卭部
郡隋開皇初郡廢来屬
中蘓祁縣本漢蘓夷縣屬越巂郡後周平南夷於故城
復置及置亮善郡隋開皇初郡廢来屬
中西瀘縣本卭都縣地梁置可泉縣及宣化郡隋開皇
初郡廢来屬唐天寳元年改可泉曰西瀘
中昆明縣本漢定莋縣屬越巂郡後周置定莋鎮唐武
徳二年改為昆明縣昆明在巂之西南今羈縻南寧諸
爨所居是也
中和集縣唐貞觀八年置
中昌明縣唐貞觀二十二年開松外蠻置牢州及松外
尋聲林開三縣永徽三年州廢省三縣入昌明
中㑹川縣本卭都縣唐上元二年徙治㑹川因更名有
瀘津闗瀘水出曲羅東下三百里始曰瀘水兩峰有殺
氣暑月舊不行故諸葛亮表言五月渡瀘深入不毛也
其水下合繩水若水孫水淹水逕馬湖總曰馬湖江東
北至叙州與岷江合
　
　
　
　輿地廣記卷三十
欽定四庫全書
　輿地廣記卷三十一
　　　　　　　　　　　　宋　歐陽忞　撰
　　梓州路
𦂳梓州春秋戰國為蜀地秦屬蜀郡二漢晉宋齊屬廣
漢郡梁宋置新州西魏置昌城郡隋開皇初郡廢後改
新州為梓州大業初州廢置新城郡唐武徳元年曰梓
州天寳元年曰梓潼郡乾元後升為劍南東川節度皇
朝乾徳四年改静戎軍太平興國三年改安静軍端拱
二年復故今縣九
望郪縣二漢屬廣漢郡晉省之置五城縣梁置新州西
魏改五城曰昌城置昌城郡隋改新州曰梓州大業初
置新城郡改昌城曰郪唐置梓州其城左帶涪水右挾
中江居水陸之衝要漢郪縣故城在西南有牛頭山宜
君山涪水中江郪江
望中江縣晉五城縣地後周置𤣥武郡東有二山如龜
蛇因以名焉隋開皇初郡廢改曰𤣥武仁夀初置凱州
大業初州廢屬蜀郡唐武徳三年来屬皇朝大中祥符
五年改為中江有天柱山中江
望涪城縣漢涪縣地東晉置始平郡西魏改郡為涪城
後周又改曰安城隋開皇初郡廢置安城縣十六年改
為涪城屬金山郡唐大厯十三年来屬有涪江
𦂳射洪縣漢郪縣地西魏置射江縣婁縷灘東六里有
射江因以為名後周改曰射洪隋屬梓州唐因之有白
崖山涪水梓潼水射江
𦂳鹽亭縣漢廣漢縣地梁置鹽亭縣西魏置鹽亭郡隋
開皇初郡廢屬梓州唐因之有負戴山
中通泉縣漢廣漢縣地後置涌泉縣及西宕渠郡西魏
改郡曰涌泉隋開皇初郡廢改縣曰通泉屬梓州唐因
之廣漢縣二漢屬廣漢郡晉為郡治宋徙郡治雒元魏
改縣曰廣魏後改曰光漢隋開皇初省入通泉有涌泉
山涪水
中飛烏縣漢郪縣地隋開皇中置飛烏鎮因升為縣因
山為名唐因之有哥郎山郪江
中銅山縣漢郪縣地其南可象山西北私鎔山皆有銅
唐貞觀二十三年置鑄錢官調露元年罷而析郪飛烏
置銅山縣有飛烏山㑹軍堂山郪江
中下東闗縣蜀置招葺院皇朝乾徳四年以其地置東
闗縣有鼓樓山楊桃溪
安泰尉司本永泰縣唐武徳四年析鹽亭及劍州之黄
安閬州之西水置皇朝熈寧五年省為鎮入鹽亭十年
復置永泰尉司後改曰安泰
都督府遂州春秋戰國為蜀地秦屬蜀郡二漢及晉屬
廣漢郡東晉桓温平蜀於徳陽界東南置遂寧郡宋因
之齊梁曰東遂寜後周置遂州改郡曰石山隋開皇初
郡廢大業初州廢置遂寧郡唐武徳元年曰遂州天寳
初曰遂寧郡皇朝因之今縣五
望小溪縣漢廣漢縣地東晉置遂寧郡唐為東遂寧置
小溪縣西魏改縣曰方義後周置遂州改郡曰石山隋
復為遂寜郡唐復為遂州皇朝太平興國元年復改縣
曰小溪有銅山盤山涪江
望蓬溪縣本唐興縣唐永淳元年析方義置長夀二年
曰武豐神龍元年復故名景龍元年析置唐安縣先天
二年省天寳元年改唐興曰蓬溪有賓王山蓬溪
𦂳長江縣本巴興縣東晉置西魏改曰長江隋唐因之
有明月山鳯凰川涪江
𦂳青石縣本晉興縣東晉平蜀置屬巴西郡西魏改曰
始興後又曰青石隋唐因之有青山出青石可以為磬
有涪江
中遂寧縣唐景龍元年以故廣漢縣地置有梵雲山大
安溪
中果州春秋戰國為巴子地秦屬巴郡二漢因之晉屬
巴西郡宋置南宕渠郡齊梁後周因之隋開皇初郡廢
属隆州大業初屬巴西郡唐武徳四年置果州天寳元
年曰南充郡皇朝因之今縣三
望南充縣本二漢安漢縣屬巴郡晉屬巴西郡宋屬南
宕渠郡隋開皇十八年改縣曰南充唐置果州流溪鎮
唐開耀元年析南充置流溪縣皇朝熈寧六年省入南
充有果山嘉陵江
望西充縣唐武徳四年析南充置有西充山西溪水
上相如縣漢安漢縣地梁置梓潼郡西魏廢郡置相如
縣縣南二十里有司馬相如故宅因以名焉隋屬巴西
郡唐武徳四年来屬有琴臺鎮龍角山嘉陵江
上賀州春秋戰國為蜀地秦屬蜀郡二漢屬犍為郡晉
宋齊因之後周自今陽安徙資州治此及置資中郡隋
開皇初郡廢大業初州廢置資陽郡唐武徳元年改為
資州天寳元年曰資陽郡皇朝因之今縣四
𦂳盤石縣本二漢資中縣屬犍為郡晉宋齊因之後周
徙資州治此及置資中郡而改資中縣為盤石隋置資
陽郡唐為資州月山丹山銀山三鎮皆故縣隋義寧二
年同置屬資陽郡唐屬資州皇朝乾徳五年並省入盤
石有盤石山中江
𦂳資陽縣後周析資中置隋屬資陽郡唐屬資州有獨
秀山資水
中下龍水縣漢資中縣地隋義寜二年置屬資陽郡唐
屬資州有龍水
下内江縣漢資中縣地後周於中江水濱置漢安城遂
改為中江縣隋改曰内江屬資陽郡唐屬資州有中江
資水
上普州春秋戰國為巴蜀之境秦屬巴蜀二郡二漢屬
巴犍為二郡晉李維亂後為羌夷所據至梁乃招撫之
置普慈郡後周置普州隋開皇初郡廢大業初州廢屬
資陽郡唐武徳三年置普州天寳元年曰安岳郡皇朝
因之今縣三
中下安岳縣漢墊江縣地屬巴郡後周置安岳縣及置
普州隋大業初州廢唐復置普康鎮本永康縣後周置
屬普慈郡隋屬普州開皇十八年改曰隆康大業初屬
資陽郡唐屬普州先天元年改曰普康皇朝乾徳三年
省入安岳有安岳山岳陽溪
下安居縣漢牛鞞縣地屬犍為郡後周置柔剛縣及安
居郡隋開皇初郡廢屬普州十八年改為安居縣大業
初屬資陽郡唐屬普州崇龕鎮本隆龕縣唐武徳三年
置先天元年改曰崇龕皇朝乾徳五年省入安居有柔
剛山崇龕山安居水
下樂至縣漢資中縣地屬犍為郡唐武徳三年置普慈
鎮本梁置普慈郡及多業縣後周因之隋開皇初郡廢
十三年改縣為普慈屬普州大業初屬資陽郡唐屬普
州皇朝乾徳五年省入樂至有婆娑山樂至池
上昌州春秋戰國為巴蜀之境秦屬巴蜀二郡二漢及
晉屬巴犍為二郡隋屬資陽瀘川涪陵三郡唐屬資普
瀘合四州乾元二年析置昌州大厯六年州縣廢其地
各還故屬十年復置後曰昌元郡皇朝因之今縣三
上大足縣本合州巴川縣地唐置屬昌州光啓元年州
徙治焉及以普州普康縣地置静南縣屬昌州後省入
有牛鬬山太足川
上昌元縣本資州内江縣地唐置為昌州治光啓元年
州徙治大足有葛仙山賴波溪
上永川縣本瀘州瀘川縣地唐置屬昌州亦得渝州壁
山縣地有綾錦山侯溪
上叙州春秋戰國為僰侯國秦屬蜀郡漢置犍為郡東
漢晉宋齊皆因之梁兼置戎州及六同郡後周因之隋
開皇初郡廢大業初州廢置犍為郡唐武徳元年復曰
戎州天寳元年曰南溪郡皇朝政和四年改名今縣二
上宜賓縣本僰侯國秦曰僰道漢置犍為郡初治鄨縣
後徙治此東漢又徙武陽而以僰道為屬縣梁置戎州
隋置犍為郡唐復置戎州初治南溪貞觀中徙治僰道
長慶中復治南溪皇朝又治僰道政和四年改縣曰宜
賓故僰道縣在馬湖江㑹漢武帝使縣令開西南夷勞
費無成使者唐䝉斬之乃鑿石開道以通南中今石門
是也宜賓鎮本􁑬鄢縣隋末置屬戎州唐天寳元年改為
義賔皇朝太平興國元年改曰宜賓熈寧四年省故開
邊縣漢僰道縣地隋開皇六年置屬戎州唐貞觀四年
屬南通州八年來屬皇朝乾徳五年省入僰道故歸順
縣唐聖厯二年分􁑬鄢縣置以處生獠乾徳五年省入
僰道有黄泉山大江馬湖江馬湖之上源曰若水出旄
牛徼外東南流鮮水注之又東南逕大莋與繩水合又
南逕卭都又南逕㑹無孫水注之又南逕遂乆蜻蛉水
注之又南逕三絳淹水注之又與母血水合又東逕姑
復涂水注之又東逕馬湖為馬湖水又東北至朱提與
瀘水合而瀘水上流有蘭蒼水出博南東北流㑹類水
禁水北注瀘津自朱提以下通為瀘水又東北至僰道
入于大江
中南溪縣漢僰道縣地梁置南廣縣及六同郡隋開皇
初郡廢仁夀初改縣曰南溪屬戎州唐因之有平葢山
大江馬湖江漢志云南廣有汾闗山符黒水所出北至
僰道入江即今南廣漢也梁以此縣為南廣盖取其名
耳
上瀘州春秋戰國為巴地秦屬巴郡二漢屬犍為郡蜀
章武元年立江陽郡晉宋齊梁因之梁兼立瀘州後周
因之隋開皇初郡廢大業初州廢為瀘川郡唐武徳元
年曰瀘州天寳元年曰瀘川郡皇朝因之今縣三
中瀘川縣本江陽縣二漢屬犍為郡蜀屬江陽郡晉為
江陽郡治焉梁立瀘州隋開皇初郡廢大業初立瀘州
郡改縣曰瀘川唐因之為瀘州治有大江内江内江上
源曰洛水縣據江洛㑹枕帶雙流
中江安縣本漢安縣東漢置屬犍為郡蜀為江陽郡治
晉宋齊梁後周皆因之隋屬瀘州開皇十八年改曰江
安唐因之故綿水縣漢江陽縣地梁置屬江陽郡隋屬
瀘州唐因之皇朝乾徳五年省入江安有方山大江綿
溪
中合江縣本漢符縣地屬犍為郡武帝使唐蒙将萬人
從巴符闗入夜郎即此東漢曰符節晉復曰符属江陽
郡後置安樂縣後周改為合江隋屬瀘州唐因之有安
樂山安樂溪漢志南廣有大涉水北至符入江即此水
也縣在安樂水㑹
中合州春秋戰國為巴地秦屬巴郡二漢晉因之宋置
東宕渠郡齊梁因之西魏改為墊江郡兼置合州後周
因之隋開皇初郡廢改州曰涪州大業初州廢為涪陵
郡唐武徳元年曰合州天寳元年曰巴川郡皇朝因之
今縣五
中石照縣本墊江縣二漢晉屬巴郡東晉寧康二年桓
石䖍破苻堅将姚萇於墊江即此宋齊梁為東宕渠郡
西魏改郡為墊江縣曰石鏡及置合州隋為涪州涪陵
郡唐為合州皇朝乾徳三年改縣曰石照有銅梁山嘉
陵江
中漢初縣梁置新興郡西魏改郡曰清居而置漢初縣
隋開皇初郡廢屬合州唐因之有江陵山嘉陵江
中巴川縣唐開元二十三年析石鏡銅梁置屬合州有
小安溪巴川
中下赤水縣隋開皇八年析石鏡置屬合州唐因之有
朝霞山赤水
中下銅梁縣唐長安三年置屬合州有銅梁山悦池
下榮州春秋戰國為蜀地秦屬蜀郡二漢晉宋立南安
郡後廢隋屬資陽郡唐武徳元年立榮州天寳元年曰
和義郡皇朝因之今縣四
中下榮徳縣本旭川唐貞觀元年析大牢置屬榮州永
徽二年州自大牢徙于此皇朝治平四年改為榮徳公
井鎮後周置唐武徳元年改為縣而立榮州治此貞觀
元年州徙大牢皇朝熈寧四年省入榮徳有榮徳山大
牢溪
中威逺縣隋開皇初以威逺戍置資州唐武徳元年来
屬貞觀元年析置婆日至如二縣二年以瀘州之隆越
入焉故和義縣隋末置屬瀘州貞觀八年来屬皇朝乾
徳五年省入焉有鐵山中江
中下資官縣隋末置屬嘉州唐武徳六年来屬有白崖
山澭斯水
中下應寧縣本大牢隋開皇十三年置屬資州唐武徳
元年来屬六年州自公井徙治於此永徽二年徙治旭
川景龍二年省雲州及羅水雲川胡連三縣入焉天寳
元年更名有應靈山應靈水
下渠州春秋戰國為巴地秦二漢屬巴郡晉初屬巴西
郡恵帝分置宕渠郡宋齊屬巴渠郡梁立渠州西魏立
流江郡後周因之隋開皇初郡廢大業初州廢為宕渠
郡唐武徳元年曰渠州天寳元年曰流江郡皇朝因之
今縣三
𦂳流江縣本宕溪二漢屬巴郡蜀屬巴西郡晉恵帝立
宕渠郡後廢梁立渠州西魏立流江郡及置流江縣隋
曰宕渠郡唐曰渠州故大足縣唐乆視元年分宕渠置
屬蓬州至徳二年来屬寳厯元年省入潾山後復置皇
朝景祐二年省入焉有宕渠山流江古賨城流江即渝
水也夾水上下皆賨民所居漢髙祖入闗後定三秦其
人勇健好歌舞帝愛習之所謂巴渝舞是也
下潾水縣梁置潾水縣及立潾州西魏立潾山郡隋開
皇初郡廢屬渠州唐武徳元年屬潾州三年来屬寳厯
元年省入潾山後復置有潾水
下潾山縣唐武徳元年析潾水置及立潾州八年州廢
来屬有潾山湼水
同下州懐安軍春秋戰國為蜀地秦屬蜀郡二漢屬廣
漢郡晉屬析都郡西魏立金淵郡後周郡廢隋屬蜀郡
唐屬簡州皇朝乾徳五年立懐安軍今縣二
望金水縣漢新都縣地東晉朱齡石於東山置金淵戍
西魏置金淵縣及立郡焉隋屬蜀郡唐武徳元年避髙
祖名改曰金水皇朝立懐安軍有金臺山中江
望金堂縣唐咸亨三年析雒新都置屬益州垂拱二年
屬漢州皇朝乾徳五年来屬有金堂山中江
同下州廣安軍春秋戰國為巴地秦二漢屬巴郡晉屬
巴西郡後屬宕渠郡宋齊屬巴渠郡西魏流江宕渠墊
江三郡隋屬宕渠巴西涪陵三江唐屬渠果合三州皇
朝開寳二年置廣安軍今縣三
中渠江縣本始安縣宋置屬巴郡西魏屬流江郡隋開
皇十八年改曰賨城屬宕渠郡匕夷謂貨布曰賨故謂
之賨人唐武徳元年曰始安屬渠州天寳元年改曰渠
江皇朝開寳二年来屬有富靈山渠江
𦂳岳池縣萬嵗通天二年析南充相如置屬果州皇朝
開寳二年来屬有安岳山岳池水
中新明縣唐武徳三年析石鏡置屬合州皇朝開寳二
年来屬有龍池山嘉陵江
長寧軍盖漢犍為郡之漢陽縣地唐置羈縻長寧等二
州𨽻瀘州都督府皇朝置淯井監屬瀘州熈寧八年夷
人獻納十州地以屬焉政和四年改置長寧軍
富順監自齊梁以前地理與瀘州同後周置富世縣以
富世鹹井為名及立洛源郡隋開皇初郡廢屬瀘州唐
貞觀二十三年改縣曰富義皇朝乾徳四年以其地置
富義監太平興國元年改曰富順治平元年置富順縣
熈寧元年省
　
　
　
　
　
　
　
　
　
　
　輿地廣記卷三十一
欽定四庫全書
　輿地廣記卷三十二
　　　　　　　　　　　　宋　歐陽忞　撰
　　利州路
次府興元府春秋屬蜀戰國屬楚秦惠王立漢中郡二
漢因之髙帝始封漢王都此建安中為張魯所據改曰
漢寧曹公克魯復曰漢中蜀劉備破魏將夏侯妙才遂
有其地以為重鎮漢中常以巴蜀扞蔽故劉備初得漢
中曰曹公雖来無能為也大抵巴蜀有難漢中輙没自
公孫述劉備李雄譙縱據蜀漢(闕/)　　所䧟魏末平蜀
兼立梁州晉宋齊梁皆因之西魏亦立梁州并立漢中
郡後周末改郡曰漢川隋開皇初郡廢大業初州廢復
置漢川郡唐武徳元年曰梁州開元十三年改曰褒州
二十年復故名天寳元年曰漢中郡後升山南西道興
元元年始因徳宗巡幸升為興元府皇朝因之今縣四
次赤南鄭縣故鄭之附庸周時鄭桓公死於犬戎鄭人
南奔居此因曰南鄭顯王之世蜀有其地至六國楚(闕/)
　　　　　弱秦畧取焉自秦以来皆為漢中郡治(闕/)
　　　　　　　王蕭何曰天漢美名也遂都南鄭大
城周曰(闕/)　　　　　城南憑北結環雉金墉漆井皆
漢所修築地沃(闕/)　　　　既克張魯方之雞肋謂食
之無所得而棄之為可惜也蜀先主以魏延後主以蔣
琬姜維相繼守之魏末平蜀兼立梁州晉以後皆因之
齊建武二年蕭懿為刺史魏將元英率兵十萬通斜谷
圍南鄭懿拒守百餘日不㧞而退梁天監二年刺史夏
侯道遷以地入魏大同元年魏刺史元羅復以地入梁
承聖二年尉遲向平蜀乃入西魏焉後周末改郡曰漢
川隋唐因之後為興元府朱梁時王建得其地後唐克
之又為孟知祥所有周顯徳中節度使張䖍釗以地歸
附有玉女山黄牛山中梁山仙䑓山漢水有胡城漢張
騫使匈奴與胡妻及堂邑父俱還漢中築城以居之晉
義熈十五年城上有宻雲五色昭章及曉城崩半許淪
漢出銅鍾十二枚以為宋室之瑞
次畿城固縣二漢屬漢中郡蜀改為樂城晉復故及宋
齊梁西魏後周皆屬漢中隋屬漢川郡唐屬梁州武徳
二年改曰唐固貞觀二年復故有通闗山古曰通闗勢
山髙百餘丈(闕/)　　　　城方五里濬塹三重漢王北定
三秦蕭何守漢中欲修此道以通闗中故名曰通闗勢
有黒水出縣北大山南流入漢諸葛亮牋云朝𤼵南鄭暮宿
黒水謂此有韓信䑓即漢髙祖築壇設九賔之禮以拜
信為大將
次畿褒城縣故褒國周幽王后褒姒生於此漢置漢中
郡并褒中縣及東漢晉皆屬漢中郡隋開皇初(闕/)
　　　　　元年(闕/)未印更給改曰褒城義寧二年改
曰褒中唐貞觀三年復曰褒城屬梁州漢陽平闗在西
北有石(闕/)　　　　　　　　山通道六丈有餘昔秦欲
伐蜀(闕/)　　　　　　　　　以金置尾下言能糞金欲
以(闕/)　蜀王負力(闕/)　　　　　　　道引之秦因使張儀
司馬錯以兵(闕/)　　　　　　　　　漢永平中司𨽻
校尉犍為楊(闕/)　　　　　　　　　　　以石門是
也有女郎山上有女郎廟俗言張魯所𦵏有褒水西北
出衙嶺山東南逕大石門厯故(闕/)　　　　諸葛亮死
于五丈原魏延先退而焚之即此褒水又(闕/)　　交城
又東南得丙水口又東南厯小石門又東南厯褒(闕/)
南口又東南厯褒城縣東又南入於漢水
次畿西縣本沔陽縣地二漢晉宋皆屬漢中郡後省元
魏置嶓冢縣後周因之隋大業初改為西縣屬漢川郡
唐武徳三年置褒州八年州廢來屬有沔陽故城在西
漢蕭何所築劉備北定漢中即漢王位於此有西樂故
城在西南甚險固即諸葛亮所築晉梁州刺史楊亮守
之為苻堅所破後刺史姜維潘孟亦相仍居此城側有
客裘溪(闕/)北濟入漢今謂之洛水有定軍山在東南曹
公克漢水命夏侯淵守之劉備自陽平闗南渡沔水破
斬淵于此諸葛亮將死遺令葬此山下(闕/)　隴婎深松
茂柏攅蔚川阜莫知墓所在山東地名髙(闕/)　　廟蜀
歩兵校尉習隆等所表立也有張魯城官西魯沛國(闕/)
陵孫也行五斗米道劉焉以為督義司馬住漢中因(闕/)
　焉有濫水北𤼵武都氐中南逕城(闕/)　　逕張魯治
城南流入沔謂之濜口張魯治謂仙官所治也有(闕/)山
舊有張(闕/)　師堂今曰濜口化有百牢闗(闕/)　南(闕/)
　
都督府利州春秋戰國為蜀地秦屬蜀郡(闕/)
　　　主分属(闕/)　郡晉孝武分立晉夀郡宋齊因之
　　　　　　世號小諡(闕/)梁曰黎州西魏復曰益州
又改曰(闕/)　　　　　郡隋大業初州廢為義城郡唐
武徳元年(闕/)　　　　　　　益(闕/)郡王屬知昭武軍
節度後唐(闕/)　曰益州皇朝景祐四年改寧武軍今縣
四
中綿谷縣故葭萌縣本蜀王弟葭(闕/)　封為苴侯邑史
記郡謂苴屬相攻是也二漢屬廣漢郡劉備又曰漢夀
屬梓潼郡晉太康元年改曰晉夀太元十五年立晉夀
郡宋分置興安郡後復併焉而改晉夀曰興安後魏兼
立益州西魏曰(闕/)　　開皇十八年改興安曰綿谷唐
因之有龍門山嘉陵水(闕/)　綿谷
中葭萌縣漢舊縣地東晉安帝置晉安縣属新邑都宋
齊因之元魏為郡治焉隋開皇初郡廢十八年改晉安
為葭萌縣屬利州唐因之有嘉陵江
中下嘉川縣漢葭萌縣地宋置興樂(闕/)
　　嘉川隋開皇初郡廢屬利州唐武徳(闕/)
　　　　年州廢来屬故平蜀縣本義城西魏置隋
屬利州義寧二年改曰義清唐武徳七年置南平州貞
觀二年州廢来屬天寳元年改曰𦙍山皇朝乾徳三年
改曰平蜀熈寧三年省入嘉州有石鷰山
中昭化縣漢葭萌縣地宋置益昌縣屬白水郡隋唐屬
利州皇朝開寳五年改為昭化白水鎮(闕/)
　　　　郡晉屬梓潼郡孝武分屬晉夀(闕/)
　　　　　又曰平興置白水郡後改縣為(闕/)
　　　　　初郡廢復改縣為平興屬利(闕/)
　　　　　　　置(闕/)　貞觀元年州廢来屬寳(闕/)
　
　
　
　
　
　
　
　
　
　
　
　
　輿地廣記卷三十二
欽定四庫全書
　輿地廣記卷三十三
　　　　　　　　　　　　宋　歐陽忞　撰
　　䕫州路
(原/缺)
　
　
中下巫山縣故楚之巫郡秦昭王伐楚取之以為縣屬南
郡二漢因之晉立建平郡宋齊梁西魏後周皆因之隋
開皇初郡廢屬信州曰巫山唐屬䕫州有巫山及髙都
山昔楚襄王遊髙唐晝寢夢一婦人曰妾居巫山之陽
髙唐之岨旦為朝雲暮行雨朝朝暮暮陽䑓下覺而命
宋玉賦之此其地也有大江
下黔州春秋為巴地戰國楚威王使莊蹻將兵循江上
畧巴縣中以西屬楚秦昭王伐楚取黔中以屬黔中郡
二漢屬武陵郡晉宋齊皆因之後不賔服後周武帝時
蠻帥以其地歸附初立奉州後改曰黔州不帶縣隋為
黔安郡唐武徳元年曰黔州天寳元年曰黔中郡蜀王
氏升武泰軍節度今縣二
中彭水縣漢酉陽縣地隋開皇十三年置以為州治洪
杜塞本洪杜縣唐武徳二年析彭水置皇朝嘉祐八年
省洋水鎮本洋水縣唐武徳二年析彭水置曰盈隆先
天元年曰盈川天寳元年更今名皇朝嘉祐八年省為
寨熈寜二年為鎮信寜鎮本信安縣隋置唐武徳二年
更名屬義州貞觀十一年來屬皇朝嘉祐八年省都濡
鎮本都濡縣唐貞觀二年析盈隆置皇朝嘉祐八年省
有三峿山洪杜山伏牛山巴江洪水
黔江縣本石城唐武徳元年析彭水縣置天寳元年更
名有羽人山河蓬水
上逹州春秋戰國為巴地秦二漢屬巴郡建安中分屬
巴西郡蜀晉因之宋立巴渠郡晉因之梁立萬州以萬
頃池為名及改郡為東闗西魏改郡曰通州周因之開
皇初郡廢大業初州廢立通川郡唐武徳元年曰通州
天寳元年曰通川郡蜀王氏孟氏因之皇朝乾徳三年
更名今縣五
中通川縣本宕渠縣地東漢置宣漢縣屬巴郡蜀劉氏
分屬宕渠郡晉省之屬巴西宋復置及立巴渠郡梁置
石城縣立萬州及東闗郡西魏曰通州隋改石城縣曰
通川置通川郡唐因之皇朝為逹州有鳯凰山有巴江
渠江合於縣東南
中巴渠縣本巴渠縣地唐永泰元年析石鼓置大和三
年屬開州四年來屬有鹿子山渠江
下永睦縣本永康梁置又有南榮郡隋開皇初郡廢屬
巴州十八年縣更名唐武徳二年立萬州貞觀元年州
廢來屬有龍驤山巴江
下新寜縣唐武徳二年析通川置大和三年屬開州後
復來屬有濁水山新寜溪故閬英縣唐天寳九載置皇
朝乾徳五年省入石鼓縣西魏置及亡遷州後周廢州
立臨清郡隋開皇初郡廢屬通州唐寳厯元年省大中
元年復置故三岡縣梁置屬新安郡西魏改郡曰新寜
隋開皇初郡廢屬通州唐寳厯元年省大中五年復皇
朝熈寜六年省三岡七年省石鼓分屬通州永睦新寜
下東鄉縣本宋下蒲縣地屬巴渠郡後改為東郷西魏
立石州後周廢州立三巴郡隋開皇初郡廢屬通州唐
武德三年立南石州又置下蒲縣八年州廢省下蒲縣
入焉故宣漢縣本宋東闗縣地屬巴渠郡後改為宣溪
西魏立井州及永昌郡隋開皇三年郡廢五年州廢屬
通州唐武德元年立南井州及置東闗縣貞觀元年州廢
省東闗以宣漢來屬皇朝乾徳五年省入東鄉有下蒲江
通明院本唐宣漢縣地偽蜀置通明院以催科税賦皇朝
因之有宣漢鹽井地名長腰鹹源在大江龍骨石窟中涌
出
中下施州春秋為巴地戰國屬楚秦二漢屬南郡吳晉
宋齊梁屬建平郡後周立施業二州及清江軍屯二郡
隋開皇初郡廢大業初州廢為清江郡義寧二年復施
業二州唐貞觀八年廢業州併焉天寳元年曰清化郡
後復故二蜀因之今縣二
中下清江縣漢巫縣地屬南郡吳置沙渠縣屬建平郡
晉因之後省後周立施州及清江郡隋開皇初郡廢五
年置清江縣大業初州廢屬清江郡義寧二年立施州為
州治焉有施王屯餘址故以名有連珠山夷水以其水色
清照十丈分沙故曰清江水出縣西東至宜都入大江
中下建始縣後周立業州及軍屯郡隋開皇初郡廢五
年置建始縣大業初州廢屬清江郡義寜二年立施州
貞觀八年州廢來屬有連天山建始溪
下忠州春秋戰國為巴地秦屬巴郡二漢蜀晉宋齊皆
因之梁立臨江郡後周兼立臨州隋開皇初郡廢大業
初州廢屬巴東郡義寜二年復立臨州唐貞觀八年改
曰忠州天寳元年曰南賔郡前蜀後蜀因之今縣四
中下臨江縣漢以後屬巴郡梁立臨江郡後周立臨州
唐曰忠州有屏風山大江
中下墊江縣西魏析臨江置及立容川容山二郡後周
改縣曰魏安隋開皇初郡廢屬渠州十八年復故名唐
武徳元年屬潾州八年來屬故桂溪縣本清水唐武德
二年析臨江置天寳元年更名皇朝熈寜五年省入
下豐都縣本平都故巴子之别都也漢枳縣地隋義寜
二年析臨江復置屬臨州唐屬忠州有平都山大江
下南賔縣唐武徳二年析武寜置有望塗溪南賔縣尉
司州東南一百八十里本䕫州龍渠鎮皇朝乾徳六年
來屬開寳二年置尉司
下萬州春秋戰國為巴地秦二漢屬巴郡建安中分屬
巴東郡晉宋齊皆因之後周立安鄉南都二郡兼立南
州後改安鄉曰萬州南都曰懷徳隋州郡並廢屬巴東
郡唐武徳二年立南浦州八年州廢屬䕫州九年復立
曰浦州貞觀八年曰萬州天寳元年曰南浦郡前蜀後
蜀因之今縣二
中下南浦縣本羊渠蜀建興八年更名屬巴東郡晉宋
齊因之後周立安郷郡後改郡曰萬川縣曰安郷隋開
皇初郡廢十八年改縣曰南浦屬巴東郡唐武德二年
立南浦州八年州廢屬䕫州九年復為萬州治焉有髙
梁山大江
下武寜縣本漢臨江縣地後周置源陽縣及立南州南
都後改郡曰懐徳縣曰武寜隋屬巴東郡唐武徳二年
屬南浦州八年州廢屬臨州九年復來屬有木歴山大
江
下開州春秋戰國為巴地秦二漢屬巴郡晉宋齊梁屬
巴東郡西魏置開州及萬安江會二郡後周置周安萬
世二郡省江會入周安隋開皇初郡並廢大業初州廢
分屬通州巴東二郡義寜二年析置萬世郡唐武徳元
年曰開川天寳元年曰盛山郡前蜀後蜀因之今縣二
上開江縣本漢豐縣宋置屬巴東郡西魏改曰永寧隋開
皇末改曰盛山屬巴東郡唐立開州廣徳元年縣更名
故西流縣本後魏置漢興縣西魏更名立開州及萬安
江㑹二郡後周廢江㑹入周安隋開皇初萬安郡廢大
業初州廢屬通川郡義寜二年來屬唐貞觀元年省入
故新浦縣宋置屬巴東郡後周立周安郡隋開皇初郡
廢屬巴東義寜二年來屬唐因之皇朝慶厯四年省入
有盛山疊江
中清水縣本萬世後周置及立萬世郡隋開皇初郡廢
屬通州郡義寜二年來屬唐貞觀二十三年更名萬嵗
寳歴元年省尋復皇朝改曰清水有石門山清水東南
五里有靈洞唐貞元九年雷雨震開
下涪州春秋戰國為巴地秦二漢屬巴郡建安二十一
年蜀分立涪陵郡晋因之後廢而復立隋開皇初又廢
屬渝州唐武徳元年析置涪州天寳元年曰涪陵郡前
蜀後蜀因之今縣三
下涪陵縣漢舊縣東漢及晉因之後改曰漢平置涪陵
郡隋開皇初郡廢屬渝州十八年改曰涪陵後廢為鎮
唐武徳元年以鎮立涪州二年置涪陵縣温山鎮本温
山縣唐置屬南潾州後來屬皇朝熈寜三年省入有雞
鳴峽山大江黄石灘一名横石東漢岑彭破公孫述將
侯丹于黄石即此内江即黔江也南通黔中昔秦使司
馬錯泝此水南上擊奪楚黔中地
下樂温縣唐武徳二年析巴縣置屬南潾州又析巴縣
涪陵置永安縣九年樂温來屬開元二十一年省永安
入焉有樂温山
下武龍縣唐武徳二年置有武龍山
下恭州古巴子之都戰國為秦所併立巴郡二漢因之
初平六年分巴為二郡以江州為永寧郡建安六年復
為巴郡蜀晉宋齊因之梁兼立楚州西魏後周因之隋
開皇初郡廢改州曰渝州大業初州廢為巴郡唐武徳
元年曰渝州天寳元年曰南平郡蜀王氏因之皇朝崇
寜元年更名今縣三
中巴縣本江州古巴國地周武王封同姓為巴子七國
時與蜀俱稱王秦惠王既滅蜀國因使張儀虜巴王而
取其地以立巴郡二漢因之建安中劉璋使嚴顔為太
守張飛攻䧟之蜀以後皆為巴郡而改江州為巴縣梁
曰楚州隋唐曰渝州皇朝曰恭州有縉雲山明月峽大
江
中下江津縣本漢江州縣地後既改江州為巴縣乃于
此别置江州西魏改曰江陽立七門郡隋開皇初郡廢
屬渝州十八年曰江津唐因之故萬夀縣本萬春唐武
徳三年析江津置五年更名皇朝乾徳三年省故南平
縣唐置屬霸州貞觀十三年州廢來屬皇朝雍熈五年
省入江津
下壁山縣唐至德二載析巴江津萬夀置有重壁山油
溪
珍州古蠻夷之地二漢晉隋屬䍧牱郡唐屬珍州元和
三年州廢屬溱州後復屬西髙山唐襄棄之皇朝大觀
二年大駱解上下族帥駱世華駱文貴等獻地東西四
百五里南北三百五十一里以立珍州亦曰樂源郡今
縣一
中樂源縣唐貞觀十六年置屬珍州後廢皇朝大觀二
年立珍州復置樂源為州治焉
承州春秋戰國及秦為蠻夷地二漢晉屬䍧牱郡通代
恃險不聞臣服隋煬帝時屬明陽郡兼屬黔安唐武徳
四年立夷州貞觀元年州廢四年復置天寳元年曰義
泉郡唐襄棄之皇朝大觀三年蕨平帥任漢崇等獻地
東西三百五十九里南北六百六十五里改為承州今
縣五
綏陽縣隋末置屬明陽郡唐武徳二年屬義州貞觀十
一年來屬而自都上徙州治焉有綏陽山
都上縣唐武徳元年析彭水置屬黔州貞觀四年立夷
州十一年州徙治綏陽義泉縣隋末置屬明陽郡唐武
德二年屬義州五年屬智州貞觀十一年屬牢州州自
信安徙治焉十六年州廢來屬
洋川縣唐武徳二年置屬義州貞觀十六年州廢來屬
寜夷縣隋末置唐初屬思州武徳四年立夷州貞觀元
年州廢屬務州開元二十五年來屬自都上以下四縣
故基荒廢不可考驗皇朝収復但據夷人所指以置縣
然源其始析置移屬則都上當近黔州寜夷當近思州
也
溱州古蠻夷地自漢至隋屬䍧牱郡唐貞觀十六年開
山洞立溱州天寶元年曰溱溪郡唐襄棄之皇朝熙寧
七年招收置榮懿寨屬南平軍崇寧中復立溱州舊縣
二
中榮懿縣唐貞觀十六年置為州治後廢皇朝以為榮
懿寨𨽻南川縣唐又置樂末縣咸亨元年省
中下扶歡縣唐貞觀十六年置
梁山軍皇朝開寶三年以石氏屯田務立軍今縣一
中下梁山縣西魏析胊䏰置隋屬巴東郡唐武徳三年
屬南浦州八年州廢屬䕫州是年復立浦州又來屬後
改為萬州皇朝開寶三年立軍以為治焉有栢枝山髙
梁水紵溪
同下州南平軍春秋戰國為巴地秦屬巴郡二漢晉宋
齊因之後為蠻夷所據唐武徳二年開南蠻立南州三
年改曰僰州四年復曰南州天寶元年曰南川郡唐襄
棄之皇朝熙寧七年招收西南蕃部立南平軍今縣二
中下南川縣本隆陽唐武徳二年置為南州治先天元
年更名唐末廢皇朝皇祐五年復置屬渝州熈寜七年
以縣之銅佛坦立南平軍而省南川為鎮入隆化元豐
元年復置有松山得勝山七渡水
中隆化縣唐貞觀十一年置屬涪州先天元年改為賔
化後復故名皇朝熈寕七年來屬有永隆山羅縁溪僰
溪胡陽溪
同下州遵義軍歴代地理與播州同皇朝大觀二年蕃
帥楊文貴獻地東西二百二十二里南北六百一十二
里置遵義軍今縣一
遵義軍漢且蘭縣地屬䍧牱郡唐貞觀元年析䍧牱置
屬郎州十一年州廢縣亦省十三年復立播州亦復置
縣十四年更名羅蒙十六年更名遵義後自播川徙州
治焉唐襄播州為楊氏兩族所分據一居播川一居遵
義以仁江水為界其後居播州者曰光榮得唐所給州
銅牌居遵義者曰文貴得州銅印皇朝大觀二年兩族
各獻其地皆自以為播州議者以光榮為族長重違其
意乃以播川立州遵義立軍焉
同下州大寜監自五代以前地理與䕫州同皇朝開寳
六年立監今縣一
中下大曷縣本泰昌晉太康初分秭歸置屬建平郡宋
齊因之後周避文帝名改曰建昌而立永昌郡尋廢又
改縣曰大昌隋屬巴東郡唐屬䕫州皇朝以縣之鹽泉
所置大寜監端拱元年來屬為監治焉故比井縣晉屬
建平郡宋齊梁因之後周省入有巫溪鹹泉
　　䕫州路化外州
下費州古蠻夷地二漢晉宋屬䍧牱郡山川險阻為俚
獠所居多不賔附至後周始置為費州以費水為名後
廢隋屬黔安郡唐武徳初屬思州貞觀四年立費州天
寳元年曰浯州郡領縣四
中下涪川縣隋開皇五年置屬黔安郡後廢唐武徳四
年析務州置屬思州貞觀四年立費州為州治
中下扶陽縣隋仁夀四年置屬巴東郡唐武徳四年屬
思州貞觀四年來屬
中下多田縣唐武徳四年置屬思州貞觀八年來屬
中下城樂縣唐武徳四年置屬思州貞觀八年來屬
下西髙州春秋為蠻夷地戰國秦漢為夜郎國元鼎六
年開夜郎屬䍧牱郡東漢蜀晉宋因之其後不屬唐貞
觀十六年開山洞立珍州天寳元年曰夜郎郡元和三
年州廢屬溱州後復立西髙州領縣四内樂源地先歸
附别立珍州
中下夜郎縣本漢夜郎國有豚東南至廣鬱有鬱水又
東南至畨禺城下入海所謂䍧牱江也武帝伐南越唐
䝉言夜郎精兵可得十萬浮船䍧牱出不意此制越一
竒也上乃使䝉從巴符闗入見夜郎侯約為置吏及以
為犍為郡後且蘭反殺犍為太守漢滅且蘭立䍧牱郡
而犍為郡徙治僰道焉夜郎侯入朝上以為夜郎王至
成帝時夜郎王興與鈎町漏卧更舉兵相攻䍧牱太守
陳立渝告興不從命立出行縣至興國且同亭召興入
見立數責因斬之以其地為縣屬䍧牱郡東漢以後因
之後廢唐貞觀十六年開山洞置夜郎縣為珍州治李
白流夜郎即此元和三年州廢屬溱州後復立曰西髙
州
中下麗髙縣或作麗臯唐貞觀十六年置
中下榮徳縣唐末置
　
　
　
　
　
　
　
　輿地廣記卷三十三
欽定四庫全書
　輿地廣記卷三十四
　　　　　　　　　　　　宋　歐陽忞　撰
　　福建路
大都督府福州春秋為七閩地戰國越王無疆為楚所
滅子孫分散或居閩地以州服於楚秦為閩中郡而越
後世曰無諸從諸侯平秦漢髙帝五年封為閩越王都
此及武帝時閩越反國除徙其民於江淮之間其地遂
空後有逃遁山谷者頗出立為治縣屬會稽郡東漢因
之吴分屬建安郡晉太康三年立晉安郡宋齊因之陳
兼立閩州後改曰豐州隋平陳郡廢改州曰泉州大業
初州廢立建安郡唐武徳六年曰泉州景雲二年曰閩
州開元十三年改今名天寳元年曰長樂郡後升威武
軍節度唐末為閩王氏所據石晉時入吳越後周改彰
武軍皇朝太平興國二年復曰威武軍今縣十二
望閩縣漢封閩越王無諸都此後𨽻治縣屬會稽郡東
漢為侯官都尉吳屬建安郡晉太康三年分立晋安郡
及置源豐縣以為郡治宋齊因之後省入東侯官隋開
皇九年郡廢改縣曰原豐十二年更今名大業初置建
安郡唐曰泉州又曰閩州又曰福徳有九仙山福山金
﨑山
望侯官縣東漢置侯官都尉晋曰侯官縣屬晋安郡宋
齊因之後曰東侯官而省原豐入焉隋開皇九年改東
侯官曰原豐唐武徳六年復置與閩縣分治郭下八年
省長安二年析閩復置元和三年省五年復置有閩山
螺江昔閩人謝端釣得異螺因名之有侯官浦
望福清縣本禺安唐聖厯二年析長樂置天寳元年改
為福清唐朱梁改為永昌後唐同光初復故名晋天福
初改為南臺後復故後更今名有練門江
望懐安縣皇朝太平興國二年析閩豐有方洪塘江
望長溪縣唐武徳六年置尋省入連江長安二年復置
有仙遊山白水江
望連江縣本温麻晉太康四年以温麻船屯置縣屬晉安
安郡宋因之後省唐武徳六年析閩地置尋更名有材
塘唐貞觀元年築
望古田縣唐永泰二年析侯官尤溪置有石塘山古田
口
𦂳長樂縣本新寜唐武徳六年析閩置尋更名有海壇
山演江
𦂳永福縣本永泰唐咸通二年析連江及閩置皇朝崇
寜元年更名有髙蓋山
中閩清縣朱梁乾化元年王審知扵梅溪塲置有竹山
鍾湖
中羅源縣本永州自五代置皇朝天寳五年改為永昌乾
興元年改今名有四明山
中寜徳縣五代置有大海
上建州春秋為七閩地戰國為越人所居秦屬閩中郡
二漢屬會稽郡吳永安三年分置建安郡晋宋齊梁因
之陳屬閩州後屬豐州隋平陳郡廢屬泉州大業初州
廢屬建安郡唐武徳四年立建州天寶元年曰建安郡
唐末為閩王氏所有升鎮武軍節度石晉時入南唐改
永安軍又改忠義軍後降軍事皇朝端拱元年升建寜
軍今縣七
望建安縣葢越王句踐冶鑄之所漢誅閩越徙其民以
空其地有遁逃山谷者後頗出焉乃立為冶縣屬㑹稽
郡東漢分冶地為㑹稽東南二部都尉東部台州是也
南部今縣是也吳置建安縣以為郡治晉以後因之隋
廢郡屬泉州州廢屬建安郡唐立建州有白鶴山茶山
建安水東溪
望甌寜縣皇朝治平三年析建安建陽浦城置與建安
分治郭下咸寜三年省元祐四年復置
望建陽縣晉太康中置屬建安郡宋以後因之後省唐
武徳四年復置八年省入建安垂拱三年復置有浮石
山建陽溪
望浦城縣漢末置漢興縣吳改曰吳興屬建安郡晉宋
因之後省隋末復置唐武徳四年改為唐興後省入建
安載初元年復置天授二年曰武寜神龍元年復名曰
唐興天寳元年更今名有孤山太湖山
望崇安縣皇朝淳化五年升崇安場為縣有武夷山
𦂳開𨽻縣皇朝咸平五年升開𨽻鎮為縣有洞宫山
上松溪縣五代時置有松溪
上泉州春秋為七閩地戰國為越人所居秦屬閩中郡
漢屬閩越國後及東漢屬㑹稽郡吳屬建安郡晉屬晉
安郡宋齊因之後置南安郡隋平陳郡廢屬泉州唐初
亦屬焉聖厯二年立武榮州三年廢乆視元年復置景
雲二年更名天寳元年曰清源郡唐末為閩王氏所有
石晋時附于南唐升清源軍節度皇朝太平興國三年
改平海軍今縣七
上晉江縣唐開元八年析南安置而自南安徙州治此
有泉山晉江
中南安縣吳置東安縣晉改曰晉安屬晉安郡宋以後
因之後置南安郡隋平陳郡廢改縣曰南安屬泉州唐
武徳五年置豐州貞觀元年州廢屬泉州聖厯二年立
武榮州後改為泉州而徙治晉江有金雞山晉水
中同安縣晉屬晉安郡後省五代復置
中恵安縣皇朝淳化五年析晉江置有錦田山洛陽江
中永春縣五代置有石鼓山
下清溪縣五代置有廬山溪水
下徳化縣五代置有靈馨山
上南劍州春秋為七閩地戰國為越人所居秦屬閩中
郡漢屬閩越國後及東漢屬㑹稽郡吴屬建安郡晉宋
齊梁陳因之隋屬泉州唐屬建福汀三州南唐李景立
劍州亦曰劍浦郡皇朝太平興國四年為南劍州今縣
五
𦂳劍浦縣本延平晉屬建安郡後省五代置及劍浦縣
南唐立建州初治延平後徙劍浦而延安省入有延平
津晉張華雷煥所佩龍泉太阿二寳劍後躍入水化為
二龍即此津也
上將樂縣晉宋屬建安郡後省唐武徳五年析邵武復
置撫州七年省垂拱四年析邵武及故綏城地復置屬
建州元和三年省五年復置皇朝太平興國四年來屬
上左溪縣唐開元二十九年開山洞置屬福州南唐時
來屬
中沙縣宋曰沙村縣屬建安郡後省唐武徳四年置沙
縣屬建州後省入建安永徽六年復置大業十二年屬
汀州
下順昌縣南唐置
下汀州春秋為七閩地戰國為越人所居秦屬閩中郡
漢屬閩越閩後及東漢屬會稽郡吳屬建安郡晉宋以
後屬晉安郡隋屬泉州唐開元二十四年開福撫二州
山洞置汀州天寳元年曰臨汀郡唐末為閩王氏所有
石晉時附南唐後改南州皇朝乾徳四年復故名今縣
五
望長汀縣本晉新羅縣地屬晉安郡唐開元二十四年
開山洞置治新羅大厯四年徙治白石皆長汀縣地有
靈蛇山鄞江溪
望寜化縣唐開元二十四年開山洞置有鐡石山黄連
洞
上上杭縣本長汀縣之上杭場皇朝淳化五年升為縣
有香嶺山鍾嵒
上武平縣本長汀縣之武平場皇朝淳化五年升為縣
有靈洞山
清流縣皇朝元符元年析長汀寜化置
下漳州春秋七閩地戰國為越人所居秦屬閩中郡漢
屬閩越國後及東漢屬㑹稽郡吳屬建安郡晉宋以後
屬晉安郡隋屬泉州唐垂拱二年析福州西南境置天
寶元年曰漳浦郡唐末為閩王氏所有石晉時入南唐
今縣四
望龍溪縣梁置屬南安郡隋唐屬泉州聖厯二年屬武
榮州開元二十九年來屬乾元二年州自李澳川徙治
焉有九龍山
望漳浦縣唐垂拱二年置為州治開元四年徙治李澳
川故懐恩縣與漳浦同置二十九年省入有九侯山李
澳溪
望龍巖縣唐開元二十四年置屬汀州大厯十二年來
屬
望長泰縣五代置屬泉州皇朝太平興國五年來屬有
鼓鳴山
同下州邵武軍厯代地理與建州同皇朝太平興國五
年立邵武軍今縣四
望邵武縣本昭武吳置屬建安郡晉武帝更名宋齊因
之後省隋開皇十二年復置屬撫州唐武徳四年復置
綏城縣屬建州七年邵武亦屬貞觀三年省綏城入焉
皇朝太平興國五年立軍有飛猿嶺邵武溪
望光澤縣皇朝太平興國六年析邵武置有烏君山烏
嶺
望泰寜縣本歸化南唐置屬建州皇朝太平興國五年
來屬元祐元年更名有梅溪
望建寜縣本歸化南唐置屬建州皇朝太平興國五年
來屬有百丈山三溪
同下州興化軍厯代地理與泉州同皇朝太平興國四
年為興化軍今縣三
望莆田縣隋開皇中屬泉州尋省入南安唐武徳五年
析南安復置皇朝以縣之㳺洋百丈二鎮地立太平軍
尋改興化有壺公山昔有人隠於此遇一老翁引至絶
頂見宫闕臺殿翁曰此壺中日月也
望仙逰縣本清源唐聖厯二年析莆田置屬泉州天寶
元年更名皇朝太平興國四年來屬有九仙大目溪
中興化縣皇朝太平興國四年析莆置有百丈溪
　輿地廣記卷三十四
欽定四庫全書
　輿地廣記卷三十五
　　　　　　　　　　　　宋　歐陽忞　撰
　　廣南東路
中都督府廣州古蠻夷之地春秋戰國為百越在禹貢
職方州域之外秦并天下畧定陽越立南海郡秦滅南
海尉趙佗自立為南越武王漢髙帝因立佗為南越王
元鼎中相吕嘉王建徳反武帝興兵滅之及東漢以後
皆為南海郡建安十五年建立交州吳永安六年分立
廣州晉宋齊梁陳因之隋平陳郡廢仁壽元年曰畨州
大業初州廢復立南海郡唐武徳四年平蕭銑立廣州
天寶元年曰南海郡後建清海軍節度五代為南海劉
氏所據皇朝開寶四年收復今縣七
望南海縣本秦畨禺縣地為南海郡二世時南海尉任
囂召龍川令趙佗謂曰畨禺負山險阻南北東西數千
里此亦一州之主可為國佗後遂自立為南越武王漢
末立交州牧吳立廣州後改畨禺為南海縣隋曰畨
州唐曰廣州皇朝開寶五年省咸寧常康二縣入
焉有羅浮山
上畨禺縣秦漢舊縣後改為南海隋平陳分南海置尋
省入後復置與南海分治郭下有畨禺山尉佗葬於此
中清逺縣漢中宿縣地屬南海郡晉宋屬始興郡後立
清逺郡隋平陳郡廢置清逺縣屬廣州唐因之
中増城縣漢畨禺縣地吳置及晉屬南海郡成帝分立
東官郡宋以後因之隋平陳郡廢屬廣州唐因之有猊
山増水
中懐集縣漢四㑹縣地晉置懐化縣後改為懐集屬新
會郡隋省之後復置屬廣州唐武德五年立威州并置
興平霍清威成三縣貞觀元年州廢省三縣入懐集屬
南綏州十三年州廢來屬開元二年省永固縣入焉故
游水縣本漢封陽縣地屬蒼梧郡齊置游安縣隋省之
唐復置屬廣州至徳二載改今名皇朝開寶五年省入
有寶山縱連溪
中下東莞縣隋曰寶安唐至德二載更今名皇朝開寶
五年省入増城六年復置有寶山
下新㑹縣漢畨禺縣地晉恭帝立新㑹郡及置新㑹縣
宋以後因之隋平陳郡廢後為封州後又改為允州後
又改為岡州以地有金岡名之大業初州廢屬南海郡
唐武德四年復立岡州并析置封平封樂二縣貞觀十
三年州廢省封樂封平是年復立岡州開寶二十三年
州廢以新㑹來屬有利山
中韶州春秋為百越地戰國屬楚秦屬南海郡二漢屬
桂陽郡吳甘露元年分立始興郡晉因之宋改曰廣興
郡齊復曰始興梁陳因之隋平陳郡廢屬廣州唐武德
四年平蕭銑立畨州尋改為東衡州貞觀元年更今名
天寶元年曰始興郡唐為盧光潤所據後入南漢今縣
五
望曲江縣二漢屬桂陽郡吳屬始興郡晉宋以後為郡
治焉隋屬南海郡唐立畨州改曰東衡州又改曰韶州
有錢石山玉山曲江桂水有韶石髙百仞廣圓五里兩
石對峙相去一里小大畧等似雙闕州取名焉
望翁源縣梁置陳又立清逺郡隋廢屬廣州後省唐武
德五年復置屬涯州貞觀元年來屬有靈池山翁水
中樂昌縣漢曲江縣地梁置梁化縣又分置平右縣隋
開皇十二年省平石入梁化屬廣州十八年更名唐武
德四年來屬有昌山武溪溪自臨武東南流入曲江界
巖崖峻岨湍浪震驚名曰瀧水韓文公詩南行踰六旬始
下樂昌瀧險惡不可狀船石相舂撞是也
中仁化縣唐垂拱中析曲江置屬廣州後來屬皇朝開
寶五年省入樂昌咸平三年復置有白星山潼溪五渡
水
建福縣皇朝崇寧元年以岑水場析曲江翁源置
下循州古百越之地秦屬南海郡二漢吳晉因之宋分
屬南海東官二郡齊因之隋平陳屬循州大業初州廢
屬龍川郡唐武德五年屬循州南浦改循州為貞州而
析州之北境又立循州於此皇朝因之今縣三
望龍川縣秦屬南海郡二世時趙佗為令於此二漢晉
因之宋以後屬東官郡隋屬循州開皇十一年省入河
源南漢復置以為循州治焉有龍川江豐湖
望興寧縣漢龍川縣地後置興寜隋屬龍川郡唐屬循
州貞觀元年省齊昌縣入焉有揭陽山興寧江
上長樂縣皇朝熙寧四年置有宣黄山熱水
下潮州春秋為七閩地戰國為越人所居秦屬南海郡
漢屬南越後及東漢屬南海隋屬東官郡安帝分立義
安郡宋齊以後因之梁立楊州改曰瀛州及陳時州廢
隋平陳郡廢立潮州大業初州廢復為義安郡唐武德
五年曰潮州天寶元年曰潮陽郡五代為南漢所有今
縣二
望海陽縣漢揭陽縣地屬東海郡東越王餘喜請以卒
八千擊南越立石揭陽以海風波為解即此地也後置
海陽縣為義安郡治隋唐曰潮州有鳳凰山䲔溪溪有
䲔魚為害刺史韓退之為文以祭之是夕大風雨䲔魚南
徙自此無患
緊潮陽縣陳以前屬義安郡隋唐屬潮州有東山
下連州春秋為百越戰國屬楚秦屬長沙郡二漢屬桂
陽郡吳晉屬始興郡宋明帝立宋安郡後廢屬廣興郡
齊復屬始興郡梁立陽山郡隋平陳郡廢置建州大業
初州廢置熈平郡唐武徳四年蕭銑立連州天寶元年
曰連山郡唐末為楚馬氏所有後入南漢今縣三
望桂陽縣二漢屬桂陽郡所謂小桂也唐曰連州有金
銀山桂陽山湟水漢討南越伏波將軍路博德出桂陽
下湟水是也一名滙水一名涯水有海陽湖正女峽相
傳昔有女子取螺遇風雨晝晦化為石
中陽山縣漢屬桂陽郡東漢改曰隂山吳省之晉復置
陽山屬始興郡宋屬廣興郡梁屬陽山郡隋屬熙平郡
唐屬連州有陽巖山茂溪水
中連山縣晉武帝分桂陽立廣惠縣梁改曰廣徳隋改
曰廣澤屬連州仁夀元年更今名唐因之有銅山滑水
下封州古百越地秦屬南海郡二漢屬蒼梧郡晉屬晉
康郡宋齊因之梁分立梁信郡兼立城州隋平陳廢改
州曰封州大業初州廢屬蒼梧郡唐武德四年平蕭銑
立封州天寶元年曰臨封郡五代為南漢所有今縣二
下封川縣二漢廣信縣地屬蒼梧郡晉屬晉康郡梁為
梁信郡治焉隋唐曰封州隋大業初省封興縣入村州
唐武德四年復置後省
下開建縣漢封陽縣地隋蒼梧郡宋文帝分置開建縣
以縣立宋建郡大明元年郡廢屬臨慶國梁立南静郡
隋平陳郡廢屬連州後省唐武徳四年復置來屬有忠
讜山封溪水
下端州古百越地秦屬南海郡二漢吳晉屬蒼梧郡宋
齊屬南海陳立髙要郡隋平陳郡廢立端州大業初州
廢立信安郡唐武徳元年曰端州天寶元年曰髙要郡
五代為南漢所有皇朝建中靖國元年升興慶軍節度
今縣二
中髙要縣二漢晉屬蒼梧郡宋齊屬南海郡陳立髙要
郡隋立端州又曰信安郡唐曰端州貞觀十三年省博
林入焉故平興縣唐武德中析置清泰縣貞觀十三年
省入平興皇朝開寶五年省平興入髙要有爛柯山端
溪西江鵠奔亭漢交趾刺史何敞行部半夜有婦人訴
寃自謂廣信蘇施妻名始珠敞命掘之有雙鵠奔其處
下四㑹縣二漢吳晉屬南海郡隋屬廣州大業初省始
昌縣入焉唐武德五年立南綏州貞觀八年更名滇州
十三年州廢屬廣州皇朝熈寧六年來屬有鷄籠山龍
江水
下新州古百越地秦屬南海郡二漢屬合浦郡晉屬蒼
梧郡穆帝分立新寧郡宋齊因之梁立新州隋平陳郡
廢大業初州廢屬信安郡唐武徳二年平蕭銑立新州
天寶元年曰新昌郡後改曰新興五代為南漢所有今
縣一
中新興縣二漢臨光縣地屬合浦郡晉置新寧縣屬蒼
梧郡穆帝分立新寧郡後改曰析興梁改新州隋因之
大業初省索盧入焉唐武德二年析置索盧新昌單牒
永順四縣後省新昌單牒乾元後又省索盧皇朝開寶
五年省永順皆入焉信安鎮本義寧縣宋置屬新㑹郡
隋屬廣州開皇十年省新夷初賓二縣入義寧省始康
縣入封平大業初省封平入焉唐屬廣州皇朝太平興
國元年改曰信安熙寧五年省入新興元祐元年復置
紹聖二年又省有天露山利山新江封水
望康州古百越地秦屬南海郡二漢吳晉屬蒼梧郡穆
帝分立晉康郡宋以後因之梁又立開陽平原羅陽等
郡隋平陳郡俱廢屬端瀧二州大業初屬信安永熙二
郡唐武徳四年立瀧州六年立康州天寶元年康州曰
晉康郡瀧州曰開陽郡五代為南漢所有皇朝開寶五
年廢康州入端州尋復立六年廢瀧州入晉康州今縣
二
下端溪縣二漢屬蒼梧郡晉立晉康郡唐武徳六年立
南康州九年州廢貞觀元年復立十一年又廢十二年
又立更名康州初武徳五年析博林置撫納縣後省入
焉梲城鎮本樂城縣隋屬信安郡都城鎮本都城縣隋
屬蒼梧郡故晉康縣本遂安唐至徳二載更名三縣皆
屬康州皇朝開寶五年並省入端溪有端山西江端溪
下瀧水縣漢端溪縣地梁置開陽平原羅陽三郡隋平
陳並廢以名縣屬瀧州開皇十八年改平原縣曰瀧水
羅陽縣曰正義大業初以瀧水立永熈郡而省開陽正
義入焉唐武徳四年立瀧州復置開陽正義正義後省
故鎮南縣本安南隋大業初省入永熙唐武徳四年析
瀧水復置屬南建州貞觀八年改州曰藥州十八年州
廢屬瀧州至徳二載更名故安遂縣梁立建州及廣熙
郡尋郡廢隋大業初州廢屬永熙郡唐武徳四年屬南
建州州廢入焉故建水縣本永熈隋屬永熙郡唐武徳
四年屬南建州五年改為永寧貞觀十八年屬瀧州天
寶元年更名皇朝開寶六年州廢三縣皆省有靈陽山
羅田水
下南恩州古百越地秦屬南海郡二漢屬合浦郡吳屬
髙興郡晉以後因之齊立齊安郡梁立桂陵陽春二郡
隋平陳郡廢屬髙州後屬髙凉郡唐武徳四年立春州
貞觀二十年立恩州天寶元年改恩州曰恩平郡春州
曰南陵郡五代為南漢所有皇朝開寶五年廢春州入
恩州六年復立熈寧六年又廢入焉慶厯八年加南字
今縣二
中陽江縣晉海安縣地屬髙興郡隋末置陽江懸唐屬
恩州後為州治焉故恩平縣本齊立齊安郡隋平陳郡
廢屬髙州開皇十八年改曰海安唐武徳五年復曰齊
安貞觀二十三年屬恩州至徳二載改曰應平大順二
年自西平徙治後又徙陽江故西平縣晉屬髙興郡後
省入髙凉梁為髙州隋為髙凉郡唐武徳五年改曰西
平貞觀二十三年以縣立恩州而髙州徙良徳後州徙
治恩平而西平省入焉故杜陵縣梁立杜陵郡隋平陳
郡廢屬髙州開皇十八年改縣曰杜原唐武德五年復
曰杜陵貞觀二十三年來屬皇朝開寶五年省恩平杜
陵入陽江有恩平江
下陽春縣漢髙凉縣地復置陽春縣梁立陽春郡隋平
陳郡廢屬髙州唐武徳四年平蕭銑立春州天寶元年
曰南陵郡皇朝開寶元年州廢來屬六年復立縣還屬
焉大中祥符九年州廢屬新州改曰新春天禧四年復
立縣又屬焉熈寧六年州廢來屬故銅陵縣本龍潭宋
置後改焉隋屬信安郡唐武徳四年屬春州是年以縣
立勤州五年州廢萬嵗通天二年復立長安中復廢開
元十八年復立州治富林洞因析銅陵置富林縣皇朝
開寶五年州廢省富林入銅陵屬春州熈寧六年州廢省
入陽春有鸞山漢陽江
下梅州春秋為七閩地戰國屬越秦屬南海郡漢屬南
越後及東漢屬南海郡晉屬東官郡後又屬義安郡宋
以後因之隋唐屬潮州五代時南漢立敬州皇朝開寶
四年改曰梅州熈寧六年州廢入潮州元豐五年復立
今縣一
中程鄉縣隋屬義安郡唐屬潮州南漢立敬州皇朝曰
梅州州廢屬潮州復立又來屬為州治有西陽山程江
下南雄州春秋為百越地戰國屬楚秦屬南海郡二漢
屬豫章郡吳晉屬始興郡宋改為廣漢齊復為始興梁
陳因之隋廢郡屬廣州唐屬韶州五代時南漢立雄州
皇朝加南字今縣二
望保昌縣本湞昌唐光宅元年析始興置屬韶州南漢
立雄州皇朝加南字而縣改名有大庾嶺淨水所出龍
州界西逕湞陽南右注溱水有樓船水漢討南越楊僕
為樓船將軍出豫章下横浦即此淨水矣
下始興縣漢南野縣地屬豫章郡吳屬南康郡孫皓分
置始興縣屬始興郡晉以後因之齊改曰正階梁復曰
始興亦安逺郡陳置東衡州隋平陳郡廢屬廣州唐屬
韶州皇朝開寶四年來屬有東嶠山即大庾嶺在五嶺
之最東故曰東嶠有修仁水斜皆水齊范雲為始興太
守賦詩云且汲修仁水不飲斜皆流
下英州古越地戰國屬楚秦屬南海郡二漢屬桂楊郡
吳屬始興郡晉宋以後因之梁又立衡州入楊山郡隋
平陳郡並廢改州曰涯州開皇二十年州廢屬廣州唐
因之五代時南漢立英州今縣二
望真陽縣本湞陽二漢屬桂林郡晉宋屬始興郡泰始
二年改湞為貞後復為湞隋省入曲江後復曰真陽唐
屬廣州貞觀元年復曰湞陽南漢立英州皇朝乾興元
年改曰眞陽有臯石山始興江
上浛光縣本浛洭二漢屬桂陽郡晉宋屬始興郡隋唐
屬廣州皇朝更名開寶四年𨽻連州六年來屬有堯山
白鹿山晉張方為浛洭令有徳化感白鹿羣遊因以名
山有洭水
下恵州古百越地秦屬南海郡二漢吳晉因之成帝以
後及宋齊屬南海東官二郡隋平陳立循州大業初州
廢立龍川郡唐武徳元年曰循州天寶元年曰海豐郡
五代時南漢改曰貞州而别立循州於北境皇朝天禧
五年改曰惠州今縣四
中歸善縣漢博羅縣地屬南海郡宋置歸善縣隋立循
州及龍川郡唐析置龍川縣貞觀元年省入焉南漢改
曰貞州皇朝改曰恵州有寅山
緊河源縣隋屬循州有新豐縣開皇十八年改曰休吉
大業初省入焉唐亦屬循州武徳五年析置石城縣貞
觀九年省入南漢屬貞州有龍穴山
中博羅縣二漢屬南海郡晉以後因之隋屬循州唐析
置羅陽縣貞觀元年省入南海屬貞州有羅浮山
下海豐縣宋置屬東官郡隋屬循州唐武徳五年析置
陸安縣貞觀元年省南漢屬貞州
　輿地廣記卷三十五
欽定四庫全書
　輿地廣記卷三十六
　　　　　　　　　　　　宋　歐陽忞　撰
　　廣南西路上
下都督府桂州古百越之地戰國屬楚秦屬桂林郡二
漢屬宋陵蒼梧二郡吳甘露元年立始安郡晉因之宋
明帝改為始建國齊復曰始安郡梁兼立桂州隋平陳
郡廢大業初州廢復為始安郡唐武徳四年平蕭銑立
桂州天寶元年曰始安郡唐末升静江軍節度為楚馬
氏所有後入南漢今縣十
𦂳臨桂縣本始安二漢屬零陵郡吳立始安郡晉以後
因之梁立桂州唐因之貞觀八年更名慕化鎮本慕化
縣唐武徳初年置曰純化永正元年改曰慕化後改今
名皇朝嘉佑六年省有灕山隠山桂江郡灕水也其源
多桂不生雜木有陽江
望興安縣本臨源唐武徳四年析始安置屬桂州大厯
四年更名全義石晉開運三年馬希範奏立溥州改縣
為徳昌後復為全義皇朝乾徳中州廢來屬太平興國
三年更今名有陽海山灕水湘水二水皆出一山而分
源南流為灕北流為湘漢討南越戈船下賴將軍出零
陵下灕水即此
望靈川縣唐龍朔二年析始安置有泠石山銀江
望陽朔縣隋屬始安郡唐屬桂州有陽朔山灕水
望荔浦縣漢屬蒼梧郡晉宋以後屬始安郡梁屬桂州
唐武徳四年立荔州貞觀十二年州廢來屬永寧鎮故
永寧縣皇朝熙寧四年省元祐元年復置紹聖二年又
省有方山荔水
上永福縣唐武徳四年析始安置有永福山白石水
中修仁縣夲建陵吳置及晉屬蒼梧郡宋來屬始建國
齊梁陳屬始安郡隋屬桂州唐貞觀元年立晏州十二
年州廢來屬長慶元年更名皇朝熙寧四年省為鎮入
荔浦元豐元年復置有崇仁山駱駝山
中義寧縣有思江
下理定縣本興安隋屬桂州大業初省入始安後復置
唐至徳二載更名有蘭林山有靈渠𢎞灕水故秦史禄
沂鑿後廢唐寶厯初觀察使李渤立斗門十八以通漕
俄又廢咸通九年刺史魚孟咸以石為鏵隄亘四十里
植大木為斗門至十八重乃通巨舟
下古縣唐乾寧二年析慕化置有常安水
下都督府容州古百越之地秦屬象郡漢屬南越後及
東漢屬合浦郡晉宋以後因之隋為合浦永平二郡唐
武徳四年平蕭銑立銅州貞觀八年改為容州天寶元
年曰普寧郡五代為南漢所有升為寧逺軍節度皇朝
開寶五年廢繡禺順三州入焉今縣三
上普寧縣本漢合浦縣地後廢隂石縣梁立隂石郡隋
廢郡改縣為奉化屬藤州開皇十九年又改今名唐分
屬容州元和中州自北流徙治於此故繡州本二漢河
林縣地唐武徳四年立陵州六年更名繡州天寶元年
曰常林郡皇朝開寶五年州廢又省常林阿林羅繡三
縣入普寧故欣道縣本隋寧人唐貞觀二十三年更名
來屬故渭龍縣唐武徳四年析普寧置開寶五年並廢
入普寧有容江繡江
中北流縣隋置屬合浦郡唐武徳四年立銅州貞觀八
年曰容州元和中州徙治普寧故禺州本東峩州唐乾
封四年析白辯竇容四州置總章元年更名天寶元年
曰温水郡皇朝開寶五年州廢及省峩石扶萊羅辯三
縣入北流故陵城縣唐武徳四年析北流置開寶五年
省入有句扇山縣南三十里兩石相對中濶三十步俗
號鬼門闗漢馬援討林邑經此刻石紀事龜趺尚存唐
李徳裕謫崖州過闗詩云一去一萬里千知千不還崖
州在何處生度鬼門闗
中陸川縣唐屬東峩州唐末來屬故順州順義郡唐大
厯八年析禺羅辯白四州置皇朝開寶五年州廢及省
龍化温水南河龍豪四縣入陸川有鷄籠山龍化水
下都督府邕州秦屬桂林郡二漢以後屬鬱林郡唐武
徳四年立南晉州貞觀八年更名天寶元年曰朗寧郡
五代為南漢所有升為建武軍節度皇朝曰永寧郡今
縣二
下宣化縣本漢領方縣地故朗寧縣唐武徳五年析宣
化置故思籠縣唐乾元後開山洞置二縣開寶五年省
入故如和縣唐武徳五年析南賔安京置屬欽州景龍
二年來屬皇朝景祐二年省入有如和山鬱水水即夜
郎豚水也與温水合又與歡水合亦名駱越水自蠻境
七源州流出州民常苦之唐景雲中司馬吕仁引渠分
流以殺水勢自是無漂溺之害民乃來水而居有邕水
下武縁縣隋屬鬱林郡大業初省入嶺山唐武徳五年
復置故豐陵縣唐乾元後開山洞置皇朝開寶五年省
入故樂昌縣本晉興唐武徳五年析宣化置開寶五年
更名景祐三年省入有武縁水西有都稜鎮
中融州春秋戰國為百越秦屬桂林郡二漢屬鬱林郡
吳分屬桂林郡晉以後因之隋屬始安郡唐武徳四年
平蕭銑置融州天寶元年曰融水郡五代為南漢所有
皇朝政和三年升為清逺軍節度今縣一
中融水縣本潭中縣地二漢屬鬱林郡齊置齊熙縣及
郡宋寧州隋改州曰融州改縣曰義熙後州廢以縣屬
始安郡唐復立融州武徳六年縣更名武陽鎮本武陽
縣唐天寶初併黄水臨䍧二縣更置皇朝熈寧七年省
為鎮羅城鎮本羅城縣開寶五年分桂州置熙寧七年
省為鎮
下象州古百越之地秦屬桂林郡二漢屬鬱林郡吳屬
桂林郡晉宋齊因之陳置象州因象山為名隋平陳因
之煬帝廢屬始安郡唐武徳四年立象州天寶元年曰
象郡五代為楚馬氏所有後入南漢皇朝開寶七年廢
嚴州入焉今縣三
中下陽夀縣本漢潭中縣地吳分立桂林郡後又立象
郡及置陽夀縣隋屬始安郡唐武徳四年析桂林置武
徳縣仍於縣立象州貞觀十三年州徙治武化天寶元
年省武徳入陽壽大厯十一年州徙治焉故武化縣唐
武徳四年省建陵置屬桂州後屬晏州貞觀十三年州
廢來屬五代時省有象山陽水
中下來賔縣唐乾封二年招致生獠以秦故桂林郡地
置及立嚴州又置歸化縣皇朝開寶七年州廢省歸化
入來賔來屬有大江
下武仙縣唐武徳四年析桂林置乾封元年省桂林入
焉有仙人山鬰水
下賀州秦屬南海郡二漢屬蒼梧郡吳分立臨賀郡晉
因之宋改為臨慶國齊復為臨賀郡梁陳因之隋平陳
郡廢置賀州大業初廢屬始安郡唐武徳四年平蕭銑
立賀州天寶元年曰臨賀郡五代為楚馬氏所有後入南
漢今縣三
𦂳臨賀縣二漢屬蒼梧郡吳立臨賀郡宋為臨慶國隋
立賀州大業初州廢省臨賀入富川唐武徳四年復置
為州治故封陽及蕩山二縣唐屬賀州皇朝開寶
四年省入有臨賀山有臨水南流左合賀水縣對二水
之㑹故取名焉臨水又西南逕封陽為封溪水又西南
逕廣信而南注鬱水
上富川縣二漢屬蒼梧郡吳以後屬臨賀郡隋屬賀州
唐因之天寶中更名富水後復故名故馮乘縣唐屬賀
州皇朝開寶四年省入有秦山富水
中桂嶺縣本建興吳置屬臨賀郡晉太康元年改為興
安隋開皇十八年更今名屬熈平郡唐武徳四年來屬
有桂嶺
下昭州秦屬桂林郡二漢屬蒼梧郡吳晉屬始安郡宋
屬始建國齊以後復屬始安郡隋屬桂州唐武徳四年
平蕭銑立樂州貞觀八年改為昭州取昭潭為名天寶
元年曰平樂郡五代時為楚馬氏所有後入南漢皇朝
開寶五年廢富州熈寧五年廢象州皆入焉今縣四
中平樂縣本漢荔浦縣地屬蒼梧郡吳分置平樂縣屬
始安郡晉因之宋屬始建國齊以後復屬始安郡唐立
樂州改曰昭州故永平縣唐屬昭州皇朝開寶五年省
入有日巖山其巖如人目童子黑白分明
中立山縣本漢荔浦縣地隋置隋化唐武徳五年更名
立南恭州貞觀八年改曰蒙州天寶元年曰䝉山郡皇
朝熈寧五年州廢以縣來屬初唐武徳中析置東區純
義二縣屬䝉州永貞元年改純義曰正義皇朝太平興
國中改正義曰蒙山熈寧五年省東區䝉山入立山有
東區山䝉江
中龍平縣本漢臨賀縣地屬蒼梧郡後置龍平縣屬始
安郡唐武徳四年立静州貞觀八年改為富州天寶元
年曰開江縣皇朝開寶五年州廢以縣來屬熈寧八年
屬梧州元豐三年復來屬初梁置開江縣隋省入豪静
唐復置屬梧州又屬桞州天寶後置思勤縣長慶三年
改開江白馬江開寶五年二縣皆省入有富豪山
下梧州古百越之地秦屬挂林郡漢屬南越以同姓趙
光為蒼梧秦王漢兵誅南越光降為隋拱侯元鼎六年
以其地立蒼梧郡東漢建安八年立交州牧治此十五
年徙治畨禺晉宋齊梁陳為蒼梧郡隋平陳郡廢屬封
州後屬蒼梧郡唐武徳四年平蕭銑立梧州天寶元年
曰蒼梧郡五代為楚馬氏所有後入南漢今縣一
下蒼梧縣本漢廣信縣為蒼梧郡治東漢以後因之隋
平陳郡廢改廣信為蒼梧縣唐立梧州貞觀十二年省
豪静入焉孟陵鎮本猛陵縣漢屬蒼梧郡東漢以後因
之隋屬始安郡大業初省入豪静後蕭銑復置屬藤州
唐貞觀八年來屬更名戎城鎮本戎城縣梁置曰遂成
隋更名屬藤州唐永徽中來屬皇朝開寶五年二縣皆
省入六年復置戎城熈寧四年又省有火桂江始安江
下藤州古百越之地秦屬南海郡漢屬蒼梧郡東漢晉
因之穆帝分立永平郡宋齊以後因之隋平陳廢立藤
州大業初州廢立永平郡唐武徳四年曰藤州天寶元
年曰威義郡五代時為南漢所有皇朝熈寧四年廢南
儀州入焉今縣二
中鐔津縣本漢猛陵縣地隋屬藤州初州治永平無鐔
津又有隋安賀川寧人等縣皆貞觀後省併更置鐔津
為州治以寧人屬容州永平屬昭州故寧風縣唐武徳
五年以縣立鷰州貞觀三年徙治長恭七年更名㤗州
徙治寧風八年徙治安基復為鷰州十八年州廢以寧
風來屬故感義縣本淳民隋置唐武徳中更名故昌義
縣本安昌唐至徳二載更名皇朝開寶五年省寧風感
義義昌三縣入鐔津有鈆穴山鐔江漳江
上下岑溪縣本漢猛陵縣地隋屬永熈郡唐武徳五年
以永業縣地立南義州及置龍城縣後廢置不常後第
名義州天寶元年曰連城郡至徳中改龍城為岑溪皇
朝開寶三年州復曰南義州五年廢入竇州六年復置
太平興國中改曰南儀熈寧四年廢以岑溪來屬故永
業縣本安義唐至德四載更名故連城縣武徳五年析正
義置開寶六年并省入岑溪
下龔州古百越之地秦屬桂林郡二漢吳晉屬蒼梧郡
穆帝以後分屬永平郡後因之唐貞觀七年以鷰州故
治立龔州天寶元年曰臨江郡五代為南漢所有皇朝
開寶五年廢思明州入焉今縣一
中下平南縣本漢猛陵縣地唐貞觀七年置後自武陵
徙州治此故陽川縣今陽建後更名故武陵縣隋屬藤
州唐武徳七年來屬故隋建縣隋屬藤州唐貞觀十二
年來屬故大同縣貞觀七年置皇朝開寶六年四縣皆
省入平南故武郎縣唐永隆二年析龔蒙象三州立思
唐州及置武郎平原二縣長慶三年改平原曰思和石
晉天福初改州曰思化漢初復舊開寶五年改州曰思
明六年州廢省思和入武郎來屬嘉祐二年省武郎入
平南有石鷰山龔江
下潯州古百越之地秦屬桂林郡漢以後屬鬱林郡隋
屬永平鬱林二郡唐立潯州後廢屬龔州後復置天寶
元年曰潯江郡五代為南漢所有今縣一
下桂平縣本漢布山縣地鬱林郡所治也後分置桂平
縣梁立桂平郡隋屬鬱林郡唐屬鷰州後立潯州故大
賔縣隋屬永平郡唐屬鷰州後來屬五代時省焉故皇
化縣本漢阿林縣地隋置後省入桂平唐武徳四年復
置繡州貞觀七年來屬皇朝開寶五年省入桂平有潯
江鬱江
下貴州古西甌駱越之地秦屬桂林郡徙謫人居之漢
屬鬱林郡東漢以後因之隋開皇初郡廢屬尹州大業
初屬鬱林郡唐武徳四年平蕭銑立南尹州貞觀九年
改為貴州天寶元年曰懷澤郡五代為南漢所有今縣
一
下鬱林縣本漢廣鬱縣地屬鬱林郡谷永為太守降烏
滸一萬人置七縣即此地也晉改為鬱平縣宋齊以後
因之唐置南尹州後曰貴州皇朝開寶四年改曰鬱林
故懷澤縣宋置隋省唐復置故潮水縣唐置故義山縣
本馬嶺唐武徳四年改曰馬度貞觀後省天寶後復置
更名皇朝開寶五年省三縣入鬱林有馬度山南山鬱
江
下桞州古百越之地秦以後地理與象州同唐平蕭銑
立昆州是年改曰南昆州貞觀八年又以地當桞星更
名天寶元年曰龍城郡五代為南漢所有今縣三
中馬平縣本漢潭中縣地屬鬱林郡吳分屬桂林郡後
置馬平縣及郡隋廢郡入象州後州廢屬始定郡唐立
昆州後改曰桞州有桞江羅池唐桞宗元貶為刺史死
三年神降于州之後堂部將歐陽翼等見而拜之其夕
夢翼而告曰館我於羅池即此地
中洛容縣唐貞觀中置故象縣隋屬始安郡唐屬桂州
後來屬皇朝嘉祐四年省入有洛青山
中桞城縣本龍城梁置隋屬始安郡唐武徳四年立龍
州并置桞嶺縣貞觀七年州廢省桞嶺以龍城來屬皇
朝景徳三年改曰桞城有龍江潯江
　輿地廣記卷三十六
欽定四庫全書
　輿地廣記卷三十七
　　　　　　　　　　　　宋　歐陽忞　撰
　　廣南西路下
下宜州秦屬象郡後復没於蠻夷唐開置粤州乾封中
更名天寶元年曰龍水郡五代時為楚馬氏所有後入
南漢皇朝慶厯三年廢芝州入焉今縣五
上龍水縣唐與州同置崖山東璽等縣後皆省故洛曹
縣本洛封唐屬桞州元和十三年更名皇朝淳化元年
來屬後改曰洛下嘉祐七年省入龍水有宜江龍江
中下圻城縣唐置及立芝州治此後為羈縻州皇朝慶
厯三年廢州以縣來屬
下天河縣唐與州同置有溪江
下思恩縣唐貞觀十二年開生獠與環州同置屬焉後
州没扵蠻夷皇朝熈寜八年以縣來屬
下河池縣本屬覊縻智州皇朝治平二年來屬
下賔州秦屬桂林郡自漢至齊屬鬱林郡梁立領方郡
隋屬鬱林郡唐武徳四年屬南方州貞觀三年立賔州
天寳元年曰安城郡五代為南漢所有皇朝開寳五年
州廢入邕州六年復立端拱三年以澄州入焉今縣二
下嶺方縣二漢屬鬱林郡晉宋以後因之梁立領方郡
唐立賔州皇朝開寳五年屬邕州六年復為賔州治故
琅邪縣故保城縣本安城至徳二載更名屬賔州開寳
五年並屬邕州六年皆省入焉有古漏山賔水
中遷江縣本思剛州唐為羈縻州𨽻邕州都督府皇朝
天禧四年廢為遷江縣來屬有都泥山賀水
中下上林縣唐武徳四年析嶺方置及立南方州貞觀
八年改曰澄州天寶元年曰賀水郡皇朝開寳五年州
廢以縣屬邕州端拱三年來屬故止戈無虞二縣與上
林同置屬澄州故賀水縣武徳四年析馬平置屬桞州
八年屬澄州開寶五年皆省入上林有上林洞都灃水
下横州春秋戰國為駱越之地秦屬桂林郡漢屬鬱林
合浦二郡吳立寧浦郡晉宋齊因之梁分立簡陽郡隋
平陳二郡並廢立簡州開皇十八年改為縁州大業二
年州廢屬鬱林郡唐武德四年立簡州六年改曰南簡
州貞觀八年更名横州天寶元年曰寧浦郡二代為南
漢所有皇朝開寶五年廢蠻州入焉今縣二
下寜肅縣本漢廣鬱縣地吳分置寜浦縣及立郡晉以
後因之梁分立簡陽郡隋立簡州改為縁州唐為南簡
州改為横州故從化縣本淳風武徳四年分寜浦置貞
觀元年更名故樂山縣本漢廣鬱縣地屬合浦郡梁立
樂陽郡隋平陳郡廢為樂陽縣屬簡州開皇十八年更
名唐武徳四年來屬皇朝開寳二年並省入寜浦
下永定縣唐武徳四年立淳州及置永定武羅靈竹三
縣而州治永定天寳元年曰永定郡永貞元年曰蠻州
皇朝開寳五年州廢省武羅靈竹二縣入永定來屬熈
寜四年省永定入寜浦元祐三年復置
下化州古百越之地秦屬象郡漢屬南越後及東漢屬
合浦郡吳屬髙興郡晉以後屬髙凉郡梁復髙興隋平
陳郡廢屬羅州大業初州廢屬髙凉郡唐武徳五年屬
羅州六年立南石州貞觀九年改為辯州天寳元年曰
陵水郡天祐元年朱全忠以辯汴聲近更名勲州後復
故五代為南漢所有皇朝開寳五年廢羅州入焉太平
興國五年改曰化州今縣二
下石龍縣本漢髙凉縣地屬合浦郡皇朝改曰化州故
陵羅龍化二縣與石龍同置開寶五年省入焉有
陵水羅水
中吳川縣隋屬髙凉郡唐屬羅州皇朝開寳五年州廢
以吳川來屬故㢘江縣本石城昔宋將檀道濟於陵羅
江口築石城立羅州梁陳因之唐天寳元年更名故幹
水縣本石龍唐改曰招義又改曰幹水零緑鎮本零緑
縣三縣皆屬羅州招義郡開寳五年州廢晉省屬吳川
下髙州古百越之地秦屬南海郡漢屬南越東漢屬
合浦蒼梧二郡吳立髙凉郡晉以後因之梁兼立髙州
隋平陳郡廢大業初州廢復立髙凉郡唐武徳六年立
髙州本治髙凉貞觀二十二年徙治良徳天寳元年置
髙凉郡大厯十一年徙治電白五代為南漢所有皇朝
開寳五年廢潘州熈寜四年廢竇州皆入焉今縣二
下電白縣梁立電白郡隋廢屬髙州唐大厯中州自良
徳徙治此故良徳本務徳陳置後更名隋屬永熈郡唐
武徳中來屬貞觀中州自髙凉徙治此而髙凉更名西
平分屬恩州故保寜縣本連江梁立連江郡隋平陳郡
廢屬髙州唐開元五年改曰保安至徳二載更名皇朝
開寳三年皆省入焉有髙凉山
中下信宜縣本信義唐武徳二年析懐徳置而自懐徳
徙南扶州治焉貞觀元年州廢屬龍州二年復置五年
又廢屬隴州六年復置八年更名竇州天寳元年曰懐
徳郡皇朝太平興國元年改縣曰信宜熈寜四年州廢
來屬故懐徳縣本漢端溪縣地屬蒼梧郡梁置梁徳縣
及梁徳郡隋平陳郡廢開皇十八年改縣曰懐徳屬隴
州大業初屬永熈郡唐武徳四年立南扶州後徙治信
義故潭峩縣武徳四年置故亮縣五年置皇朝開元六
年三縣皆省入信宜有潭峩山信義水
下茂名縣西甌之地後置茂名縣屬髙興郡隋屬髙州
唐貞觀元年屬南宕州八年改州曰潘州後自定川徙
州治此後州廢屬髙山永徽元年立天寳元年曰南潘
郡皇朝開寳五年廢州省南巴潘水二縣入茂名來屬
下雷州古百越之地秦象郡地二漢以後屬合浦郡梁
分立合州大同末以合淝為合州以此為南合州隋平
陳復為合州大業初州廢屬合浦郡武徳五年復立南
合州貞觀元年改為東合州八年又更今名天寳元年
海康郡五代為南漢所有今縣一
下海康縣本漢徐聞縣地屬合浦郡梁立南合州隋為
合州置海康縣唐復為南合州改曰雷州故遂溪縣本
隋鐡把椹川二縣屬合浦郡唐武徳四年來屬後併省
更名故徐聞縣本隋康貞觀二年更名皇朝開寳四年
皆省入有擎雷山擎雷水
下欽州古百越之地秦屬象郡漢以後屬合浦郡宋立
宋夀郡齊以後因之梁兼立安州隋平陳郡廢開皇十
八年改州曰欽州大業初州廢立寜越郡唐武徳四年
改曰欽州天寳元年曰寜越郡五代為南漢所有今縣
二
望靈山縣本漢合浦縣地隋開皇十八年置南賔縣唐
貞觀十年更名後自欽江徙州治此皇朝開寳五年省
欽江遵化内亭三縣入焉
下安逺縣本安京舊置安京郡隋平陳郡廢屬欽州唐
至徳二載改曰保京後復曰安京皇朝景徳三年改曰
安逺有安京山如洪水
下鬱林州古蠻夷之地春秋戰國為西甌秦立桂林郡
後為南越尉佗所并漢以後屬合浦鬱林二郡隋平陳
郡廢屬尹越二州大業初復屬合浦鬱林二郡唐立黨
牢鬱林二州天寳元年為定川寜仁鬱林三郡五代皆
為南漢所有皇朝開寶七年廢黨牢二州致和元年廢
定川皆入焉今縣三
中下南流縣本隋北流縣地屬合浦郡唐屬牢州為州
治焉皇朝開寳七年廢州省定川安川二縣入南流來
屬而自鬱林縣徙州治此故撫安縣本西甌之地唐永
淳元年開古黨洞立黨州并置撫安善勞善文寜仁安
仁懐義福陽古符八縣二年析安仁以下四縣立平琴
州垂拱三年州廢神龍元年復置天寳元年黨州曰寜
仁郡平琴州曰平琴郡至徳中更安仁曰容山後廢平
琴州入黨州後又省善文寕仁福陽古符四縣開寳七
年廢黨州省撫康善勞文山懐義入南流有大觀山牢
江
下興業縣本石南縣地梁置石南郡隋屬鬱林郡唐貞
觀中屬貴州麟徳二年以石南立鬱州乾封元年更名
鬱林州而析石南置興業縣後州徙治鬱林而省石南
入興業後又徙治興業皇朝開寳五年省鬱林興徳二
縣入焉
中博白縣本漢合浦縣地唐武徳四年析立南州兼置
博白周羅建興等縣而州治博白六年更名白州天寳
元年曰南昌郡皇朝開寳五年廢白州省周羅建寜南
昌三縣入博白屬㢘州七年復立政和元年又廢以博
白來屬有鍾山博白溪
下㢘州古百越之地秦屬象郡漢合浦郡東漢因之吳
改曰珠官郡晉復曰合浦宋分立臨瘴郡兼立越州齊
梁陳因之隋平陳郡廢大業初改州曰祿州尋改為合
州又廢而立合浦郡唐武徳四年立越州貞觀八年改
名天寳元年曰合浦郡五代為南漢所有皇朝太平興
國八年廢為太平軍咸平元年復立今縣二
上合浦縣漢立合浦郡吳曰珠官郡晉復為合浦郡宋
兼立越州時州始立以西江督護陳伯紹為刺史鑿山
為城門以威服俚獠齊梁陳因之隋廢大業初復立唐
為越州貞觀中改為㢘州以本大㢘洞也皇朝開寳五
年省封山蔡龍大㢘三縣入合浦太平興國八年省合
浦入石康咸平元年復置故封山蔡龍唐武徳五年置
屬姜州貞觀十年來屬故大㢘縣武徳五年分合浦置
有糠頭山昔南越王佗屯軍於此舂榖積糠如山有㢘
江瘴江一名合浦有珠母海郡人採珠之所東漢時郡
政煩苛珠徙交趾孟伯周為守有恵化去珠復還
下石康縣本常樂州南漢立及置博電零緑鹽場三縣
皇朝開寳五年廢州省縣以其地置石康縣來屬
下瓊州漢珠崖縣地自合浦徐聞南入海得大州東西
南北方千里武帝元封元年略以為儋耳珠崖郡自初
為郡縣吏卒中國人多侵陵之故率數嵗一反昭帝廢
儋耳併珠崖元帝用賈捐之言又棄珠崖郡東漢置珠
崖縣屬合浦郡吳赤烏五年復立珠崖郡晉平吳郡廢
入合浦後復立朱崕郡梁兼立崖州隋陳因之唐貞觀
五年析崖州立瓊州天寳元年曰瓊山郡自乾封後没
山洞蠻貞元五年嶺南節度使李復討平之五代為南
漢所有今縣五
中瓊山縣隋末置屬崖州唐貞觀五年立瓊州十三年
析置曾口顔羅容瓊三縣貞元七年省容瓊入焉五代
時省曾口顔羅故舎城縣隋末置唐武徳四年立崖州
皇朝開寳五年州廢以縣來屬熈寜四年省入瓊山自
縣北渡海便風揚帆一日夜至雷州有瓊山
中澄邁縣隋屬桂崖郡唐屬崖州皇朝開寳五年來屬
有澄邁山
下文昌縣本平昌唐武徳五年置𨽻崖州貞觀元年更
名皇朝開寳五年來屬
下臨髙縣本臨機唐初𨽻崖州貞觀五年來屬開元元年
更名
下樂會縣唐顯慶五年置州貞觀五年來屬開元元年
同下州昌化軍漢屬珠崖郡梁兼入崖州隋以為珠崖
郡治焉唐武徳五年立儋州天寳元年曰昌化郡五代
為南漢所有皇朝熈寜六年廢州為昌化軍今縣三
下宜論縣本義倫隋為珠崖郡治唐立儋州州城即漢
儋耳郡城也皇朝太平興國元年改義倫曰宜倫有毗
耶山昭山倫江
下昌化縣隋屬珠崖郡唐武徳五年來屬皇朝熈寜六
年省為鎮入宜倫元豐三年復置有昌化石極為靈異
祈禱多應有南崖山
下感恩縣隋屬珠崖郡唐武徳五年來屬皇朝熈寜六
年省為鎮入宜倫元豐四年復置有感勞山湳龍江故
富羅縣本毗善隋屬珠崖郡唐武徳五年更名來屬南
漢省之故洛陽縣唐乾元復置皇朝省之
同下州萬安軍隋珠崖郡地唐貞觀五年屬瓊州十三
年屬崖州龍朔二年立萬安州天寳元年曰萬安郡至
徳二載更名萬全郡後復故名五代為南漢所有皇朝
熈寜七年廢州為萬安軍今縣二
下萬安縣本交昌唐貞觀五年析交昌置屬萬安州開
元九年州徙治陵水至徳二載曰萬全貞元元年州復
徙治此後復故名皇朝改為萬寕有赤隴山金仙水
下陵水縣唐置本𨽻振州後來屬皇朝熈寜七年省為
鎮入萬安元豐三年復置有靈山陵柵水故富雲博遼
二縣唐貞觀五年置南漢皆省之
同下州朱崖軍隋珠崖郡地唐武徳五年立振州臨振
郡又曰寜逺郡天寳元年曰延徳郡五代為南漢所有
皇朝開寳五年改為崖州熈寜六年廢州為朱崖軍今
鎮二
臨川鎮本臨川縣隋末置
藤橋鎮初唐振州鎮寜逺言徳吉陽臨川落屯五縣南
漢時省延徳臨州落屯三縣熈寜六年省寜逺吉陽二
縣為臨川藤橋二鎮焉
　
　
　
　輿地廣記卷三十七
欽定四庫全書
　輿地廣記卷三十八
　　　　　　　　　　　　宋　歐陽忞　撰
　　廣南路化外州
安南大都督䕶府古路越之地秦屬象郡漢屬南越元
鼎六年立交趾郡東漢建安八年兼立交州治龍編十
五年徙治蒼梧之廣信十六年又徙南海之畨禺尋復
治龍編分立武平郡晉因之宋又分立宋平郡齊以後
因之隋平陳三郡並廢大業初州廢復立交趾郡唐武
徳五年曰交州調露元年曰安南郡䕶府至徳二載改
曰鎮南大厯三年復安南領縣七
上宋平縣宋置及立郡隋平陳郡廢屬交州大業初州
廢立交趾郡唐武徳四年立宋州六年曰南宋州貞觀
元年州廢來屬寳厯元年府自交趾徙治此故南定縣
唐武徳四年析宋平置𨽻定州五年來屬後省
中下太平縣本隆平唐武徳四年置以縣立隆州六年
曰南隆州貞觀元年州廢來屬先天元年更名
中下交趾縣本漢羸􁛙縣地髙帝立南越侯織為南海王
居此武帝以為交趾郡治焉隋置交趾縣後省唐武徳
五年立慈州并置慈㢘烏延武立三縣貞觀元年州廢
省三縣更置杜佑云今南方夷人其足大指開廣皆並
足而立其指交故名
上朱鳶縣漢屬交趾郡晉以後因之隋屬交州唐武徳
四年立鳶州并置臨髙安定二縣貞觀元年州廢省二縣
以朱鳶來屬故茍漏縣漢晉屬交趾郡産丹沙葛洪乞
為茍漏令以求丹沙即此交州記云有濳水牛上岸共
鬭角軟還復生後縣省
中下龍編縣漢屬交趾郡初置縣城有交趾盤編於南
北二津之間因取名焉東漢自羸􁛙移郡治此兼立交
州晉以後因之隋屬交趾郡唐武徳四年立龍州并置
武寜中樂二縣貞觀元年州廢省二縣以龍編屬仙州
州廢來屬
中下平道縣自未為郡縣時其地有雒田隨海潮上下
民墾食其田因名為雒民君長曰雒王臣佐曰雒侯設
諸雒將後蜀王子討雒王滅之自稱安陽王居此後南
越王佗舉衆攻安陽王王有神弩一發殺三百人南越
知安陽不可克乃遣太子始詐降而事之王女曰眉珠
私與始通始令眉珠取神弩視之則竊以鋸截弩逃歸
報南越進兵攻安陽王王遂敗亡入海其地并於南越
有王宫城故基在焉東漢為封溪縣地屬交趾郡晉屬
武平郡齊置昌國縣梁陳因之隋更名屬交州唐武徳
四年立道州并置昌國縣六年曰南道州是年更名仙
州貞觀七年州廢省昌國以平道來屬
中下武平縣本東漢封溪縣地吳置武寜縣及立武平
郡晋以後因之後改縣曰武定隋屬交州開皇十八年
改縣曰隆平唐武徳四年改曰武平𨽻道州五年來屬
下都督峯州古文朗國亦陸梁地秦屬象郡漢屬南越
後及東漢屬交趾郡吳分立新興郡晉武帝改曰新昌
郡宋齊梁陳因之陳兼立興州隋平陳郡廢為峯州天
寳元年曰承化郡武徳四年復立峯州天寳元年曰承
化郡領縣五
下嘉興縣本漢麗泠縣地東漢分屬封溪吳分置嘉寜
縣屬新興郡晉武帝改郡曰新昌後以嘉寜為郡治焉
宋以後因之陳兼立興州隋平陳郡廢開皇十八年改
州曰峯州大業初州廢屬交趾郡唐復立峯州初東漢
建武中朱鳶雒將子名詩索麊泠雒将女徴側為妻側
為人有膽勇將詩起兵攻破郡縣徴側為王麊泠得交
趾九真二郡光武遣伏波將軍馬援討之側詩走金溪
它中二年乃克於是置封溪縣吳晉因之屬武平郡後
省隋末復置唐武徳四年來屬貞觀元年省入嘉寜
下承化縣
下新昌縣舊屬新昌郡隋屬交趾郡唐武徳四年來屬
下嵩山縣唐元和復置
下朱緑縣唐元和復置
望瀼州隋大將軍劉方始開此路置鎮守尋廢不通唐
貞觀中清平公李𢎞節尋劉方故道開置瀼州以逹交
趾今州在鬱林之西南交趾之東北天寳元年曰臨潭
郡領縣四
下瀼江縣
下波零縣
下鵠山縣
下𢎞逺縣貞元後没於蠻夷州縣名存而已
下巖州唐調露二年析横貴二州立以巖岡之北因為
名天寳元年曰樂寜郡領縣四
下常樂縣本安樂蕭銑分興徳置貞觀元年省乾封元
年復置屬鬱林州永隆元年來屬至徳二載更名
下恩封縣本伏龍洞當牢白二州之境調露二年與髙
城石巖同置
下髙城縣以髙城水為名
下石巖縣
下田州唐開元中開蠻洞立天寳元年曰横山郡領縣
五
下都救縣
下恵佳縣
下武龍縣
下横山縣
下如賴縣皆與州同置
下愛州秦象郡地漢屬南越元鼎六年立九真郡東漢
以後因之梁兼立愛州隋平陳郡廢大業初州廢復立
九真郡唐武徳五年復為州天寳元年曰九真郡領縣
六
下九真縣梁立愛州陳因之隋立九真郡治此唐復立
愛州縣省
下安順縣本常樂晉屬九真郡隋更名唐武徳五年立
順州并析置東河建昌邉河三縣貞觀元年州廢省三
縣入安順來屬
下崇平縣舊曰髙安隋開皇十八年改曰隆安屬九真
郡唐武徳五年立安州并置教山建道都握三縣又置
山州并置同山真潤古安西安建初五縣貞觀元年廢
安州省教山建道都握入隆安來屬又廢山州省岡山
真潤古安西安入建初來屬八年省建初先天元年更
隆安曰崇安至徳二載又更今名
下日南縣本漢居風縣地屬九真郡吳改曰移風後析
置日南縣隋屬九真唐武徳五年立積州并置積善津
梧方載三縣又以移風縣立前真州并置九臯建正真
寜三縣又以胥浦縣立胥州并置攀龍如侯博犢鎮星
四縣九年更積州曰南陵州貞觀元年曰後真州是年
廢前真州省九臯建正真寜以移風𨽻南陵州又廢胥
州省攀龍如侯博犢鎮星以胥浦𨽻南陵州十年州亦
廢以軍安日南胥浦來屬天寳中省移風胥浦漢晉九
真郡治胥浦後治移風義熈九年交州刺吏杜慧度造
九真水口與林邑王范胡逹戰禽斬胡逹二子虜獲百
餘人胡逹退五月慧度自九真水厯都粟浦復襲九真
長圍跨山重栅㫁浦驅象前鋒接刄城下連日交戰津
梧晉屬九真郡後省唐復置後又省有居風山山上有
風門常有風山有金牛往往夜見照耀千里時鬬則海
水沸溢
下長林縣本無編二漢屬九真郡晉省之唐復置後更
名漢西干縣故城在縣東
下驩州古越裳氏之國重九譯者也秦屬象郡漢屬九
真郡吳分立九徳郡晉宋齊因之梁兼立德州隋改曰
驩州大業初州廢立日南郡唐武徳五年立南徳州八
年改曰徳州貞觀元年更名天寳元年曰日南郡領縣
三
中下九徳縣古越裳氏之國也周時獻白雉於成王秦
屬象郡二漢屬九真郡其地為寶網之所居及寳網卒
其子黨繼立黨服從吳化於是孫皓改為九徳郡及九
徳縣晉以後因之梁立徳州隋曰驩州唐武徳五年置
安逺曇羅光安三縣是年以光安置源州又置水源安
銀河龍長江四縣貞觀八年復改為驩州廢曇羅水源
河龍長江以安逺安銀來屬浦陽縣晉屬九德郡隋屬日
南郡唐屬驩州
下越裳縣隋屬日南郡唐屬驩州武德五年又以日南
郡之文谷金寧二縣立智州是年又置明州貞觀十三
年廢明州省其萬安明引明定入越裳曰南智後又廢智
州省文谷金寜入越裳來屬
下懐驩縣本咸驩二漢屬九真郡晉屬九徳郡隋屬日
南郡唐武徳五年屬驩州并置安人扶演相景西源四
縣治安人貞觀元年更名演州十三年省相景十六年
州廢省安人扶演西源以咸驩來屬後更咸驩曰懐驩
下陸州秦屬象郡漢屬交趾郡晉宋齊因之梁立黄州
及寜海郡隋平陳郡廢改黄州曰玉州大業初州廢入
寜越郡唐武徳五年立玉山州貞觀二年州廢入欽州
髙宗上元二年復立更名陸州天寳元年曰玉山郡領
縣三
下烏雷縣唐曰安海徙陸州治此
下華清縣本玉山隋大業初省入安海唐復置天寶中
更名
下寧海縣本安平梁置及立黄州寧海郡隋改州為玉
州改縣曰安海唐立玉州後徙治焉雷改曰陸州至德
二載改縣曰寧海
下福禄州自隋以前地理與福禄郡同後為生獠所據
唐龍朔三年智州刺史謝法成招慰生獠昆明北樓及
生獠等七千餘落總章二年置福禄州以處之天寶元
年改為福禄郡至德二載改為唐杜郡乾元元年復為
福禄郡
環州領縣一零縣
下龍□縣
下饒勉縣
下思恩縣
下武石縣
下銅蔡縣
下歌良縣
下長山縣
下其常縣以上皆與福禄州同
下湯州本秦象郡地唐立
下湯泉縣
下緑水縣
下羅韶縣以上皆與州同置
下演州厯代地理與驩州同自唐武徳五年立驩州貞
觀九年改為演州而别立驩州十六年演州廢入驩州
廣徳二年析驩州復立本忠義郡亦曰龍池郡
　
　
　
　輿地廣記卷三十八
