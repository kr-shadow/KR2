#+TITLE: 欽定皇朝通典-清-高宗弘曆
#+DATE: 2016-06-11 12:22:31
#+SOURCE: github.com/kanripo/KR2m0017 master fb2664ec                
欽定四庫全書
皇朝通典總目
　食貨典(凡十七卷/)
　　卷一(至/)卷十七
　選舉典(凡五卷/)
　　卷十八(至/)卷二十二
　職官典(凡十八卷/)
　　卷二十三(至/)卷四十
　禮典(凡二十二卷/)
　　卷四十一(至/)卷六十二
　樂典(凡五卷/)
　　卷六十三(至/)卷六十七
　兵典(凡十二卷/)
　　卷六十八(至/)卷七十九
　刑典(凡十卷/)
　　卷八十(至/)卷八十九
　州郡典(凡七卷/)
　　卷九十(至/)卷九十六
　邊防典(凡四卷/)
　　卷九十七(至/)卷一百
　　　　(臣/)等謹按
　　皇朝通典百卷乾隆三十二年奉
　　勅撰分門隸事一如杜佑之舊其中條例或革或
　　　　因於理相通於義有取者今亦無所更易至
　　　　於古今異宜不可强同如食貨典之𣙜酤算
　　　　緡禮典之封禪前朝弊法久已為
　　聖代所除即一例從刪不復更存虚目若兵典首
　　　　登八旗地理典分省臚列謹遵今制况乎
　　威弧震叠式廓昄章東西南朔職貢所圖
　　皇輿所表更非九州舊域所能包舉而八旗創建
　　　　古所未聞尤宜専門紀述以昭世守不必拘
　　　　之於大刑用甲兵之一語也至杜氏述唐朝
　　　　掌故與歴代共為一書故皆分綴篇終其文
　　　　簡畧亦體裁所限不得不然今則専勒成編
　　　　式昭
　　　國典當法制修明之世
　　鴻猷善政史不勝書故卷目加繁溢於舊笈且杜
　　　　氏所採者惟開元禮為詳今則
　謨烈昭垂各成完帙禮有
　　大清通禮
　　皇朝禮器圖式樂有
　聖祖御製律吕正義
　　皇上御製律吕正義後編刑有
　　大清律例兵有中樞政考地理有
　　皇輿表
　　大清一統志
　　欽定日下舊聞考
　　　盛京通志熱河志
　　皇輿西域圖志又有
　　大清㑹典及則例總其綱領八旗及六部則例具
　　　　其條目故縷分件繫端委詳明用以昭示萬
　　　　年又豈杜氏之掇拾殘文合裒成帙者所可
　　　　同日語哉
　
　
　
　
　
　
　
　
　
　
皇朝通典總目
　欽定四庫全書
　皇朝通典凡例
　　一杜佑通典八門由食貨以訖邊防本末次第具有
　　　條理續通典因之我
　　朝制度典章因革損益盡美盡善載在
　大清㑹典者實有以酌時㑹之宜立質文之準若禮制
　　　則有
　大清通禮
　皇朝禮器圖式樂制則有
聖祖御製律吕正義
　皇上御製律吕正義後編兵制則八旗兵部有中樞政
　　　考刑制則有
　大清律集解
　大清律例地理則有
　皇輿表
　大清一統志
　盛京通志熱河志
皇輿西域圖志諸書煌煌乎經國之良模足以垂憲萬
　　世今宜以類編次至於八旗則例各部院則例及
　　諸家著述亦並廣為甄采舉要提綱務期簡而不
　　遺核而不冗庶足勒為成書傳示永久
　　一通典紀事之外每雜載議論於選舉職官禮樂
　　刑典諸門為尤多今倣其例凡特頒
諭㫖及臣工奏議有當於振興文治澄敘官方改立科
　　場條規増定武職品級者無不仰奉
聖裁下經部議兼即令刋入現行則例悉於各門依類
　　采入以備攷稽
　　一通典各門中如錢幣附於食貨馬政附於軍禮
　　今並仍其舊惟諸門細目今昔沿革不同如食貨
　　典𣙜酤算緡之類禮典封禪之類凡昔有今無者
　　一併從刪
　　一通典州郡分别九州唐以前之郡縣皆析載於
　　下我
　朝幅員之廣超越千古非可概執禹迹以論今謹遵
本朝之制凡直省新疆各地名之因廢増省悉以見在
　　者登載無庸仍以九州為綱至邊防一門唯載荒
　　外諸國而不及内地沿邊屯戍之政盖以中外一
　　統邊徼敉寧即用列史四裔傳之例分方敘載以
　　表歸向之誠
　
　
　
　
　
　
　
　
皇朝通典凡例
　欽定四庫全書
　皇朝通典卷一
　　食貨一
　　　田制
　　　(臣/)等謹按田賦之制九等列於夏書九賦詳於周
　　　禮誠以國本在農民天惟食我
　　國家首重農桑教民稼穡
定鼎之初分遣御史循視土田定正賦役全書除前明之
　　　苛賦禁墨吏之浮徴履畝清量徹田定賦其有無
　　　主荒田則募民墾種視則升科遺之錢鎛之資授
　　　為恒産之業所以為閭閻衣食計者至詳且盡矣
　　　至八旗王公勛戚大臣以至官員兵丁均設立荘
　　　屯俾羣䇿羣力之士皆得世有土田而奔走禦侮
　　　之材亦得保其家室所以厚親親而酬勛庸者又
　　　優且渥矣若夫官田之名見於載師自漢唐至宋
　　　而其說始詳明則又有皇荘牧馬厰地草場牲地
　　園陵墳地諸王公主勛戚大臣内監寺觀乞賜荘
　　田百官職田邉臣飬亷田軍民商屯田通為官田
　　其時民田輸賦官田輸租官租浮於民賦甚至買
　　民田以為官田田不改舊而租加至數倍此官田
　　之為民累也我
　朝削除故明宗室䘵田令與民田一例起科其廢藩
　　田産號為更名地者皆給於民而薄其徴斂至於
　　駐防官荘悉新闢汙萊之地㳺牧芻厰皆選擇閒
　　曠之場此外如耤田聖賢後裔田學田
　文廟祠墓田部寺公田俱除其租息一遇災荒得與
　　民田一例邀免若屯田之政原所以給兵餉而息
　　轉輸也今函夏寕謐邊陲宴安無事輓運之勞故
　　内地衛所屯田止留為漕運之用其無運衛所悉
　　行裁革併歸州縣以益民田至駐防官兵雖授以
　　屯地然既列為官荘則不得専目為屯政矣惟是
　　底定新疆版圖式廓二萬餘里由巴里坤以至伊
　　犁前後墾闢無慮十餘萬頃村堡臺站城池倉廩
　　以及溝渠水道佈種先後之宜無不講求盡制迄
　　今駐劄官兵招徠民衆暨佃種回民之歌樂土而
　　享盈寧者十餘萬户此屯政之善誠從古所未聞
　　者也兹纂通典於田制列為四等首民田次官荘
　　次駐防官荘及官田次屯田新疆屯田附紀其始
　　末釐為四卷以彰
　昭代隆規定典則而垂萬世焉
　　田制(民田/)
　國家民田之目直𨽻有更名田農桑地蒿草籽粒地
　　葦課地歸併衛地河淤地
　盛京有退圏地山東有歸併衛所地更名田竈地江
　　南江蘇有山蕩漊灘地安徽有草地江西有山塘
　　等地浙江有山蕩塘湖桑茶竈地等地陜西有更
　　名地廣東有泥溝車池地廣西有猺田獞田狼田
　貴州有苖田甘肅有熟田鹻地皆為民田均相其
　　　肥瘠為科則
　　　崇徳二年令各屯該管官勸飭農事任土宜以樹
　　　藝
誡王貝勒大臣勿許人踐民禾
　　　順治元年御史衛周祚請行正定地方清丈編審
　　　之法山東總河楊方興疏請清丈田畆以見在熟
　　　地為數其抛荒者無論有主無主盡數豁除俱從
　　　之始定開墾荒地之例凡州縣衛所荒地分給流
　　　民及官兵屯種有主者令原主開墾官給牛種三
　　　年起科二年准新墾荒地免租一年又定原荒之
　　　田三年後起科原熟而抛荒之田一年後供賦六
　　　年定州縣以上官考成以勸墾多寡催督勤惰為
　　　殿最八年
命御史分廵各省察民間利病蘇松廵按秦世禎疏言田
　　　地令業主自相丈量明注印冊從之九年令八旗
　　　退出晌地並首告清出地及各省駐防遺地照墾
　　　荒例招墾十一年定丈量規制凡丈量州縣地用
　　　歩弓旗荘屯地用䋲十二年頒部定歩弓尺廣一
　　　歩縱二百四十歩為畆命有司於農隙時履畝丈
　　　勘其瀕江瀕海之地十年一丈視有無漲坍分别
　　　陞免十五年
命御史詣河南山東二省率州縣履畆清丈分别荒熟實
　　　數凡直省田土悉登十一年新編賦役全書(賦役/全書)
　　　(詳見/田賦)其與前明萬厯年間賦役全書數符者不丈
　　　又以山東明藩田産相沿以五百四十歩為一畆者
　　　照民田例㮣以二百四十歩為一畆十八年廵按
　　　河南御史劉源濬請以開墾荒地之初免其雜項
　　　差役并令地方官先給帖文詳載姓名地址年月
　　　以杜争訟雲貴總督趙廷臣請以招民耕種之無
　　　主荒田官給印票永為己業均從之是年總計天
　　　下田土共五百四十九萬三千五百七十六頃有
　　　竒
　　　康熈元年
諭直省有隐匿地畆不納錢糧或反圖冒功報為新墾者
　州縣衛所及所轄上司官俱分别議處二年申定開墾
　　　年限之例凡荒蕪之地以五年為期四年申禁丈
　　　量攤𣲖詐擾之弊併遣官分行各省踏勘時雲南
　　　廵撫袁懋功疏言雲南地少平衍難以勘丈請停
　　　止遣官踏勘之差從之又停止限年墾額之例六
　　　年定勸墾各官俟三年起科後錢糧如額完納者
　　　方准議叙例七年雲南御史徐旭齡疏奏墾荒三
　　　事一緩科差請令新荒者三年起科積荒者五年
　　　起科極荒者永不起科一集招徠請令流移者給
　　　以官荘匱乏者貸以官牛陂壌溝洫修以官帑一
　　　嚴考成請令地方官限以㡬年招復户口㡬年修
　　　舉水利㡬年墾完地土有田功者陞無田功者黜
　　　從之八年户部請准遣員赴直𨽻将前明廢藩田
　　　産分荒熟酌量變價
上以地既易價復征額賦重為民累
諭令撤回将未變價地畝給與原種之人改為民户號為
　　　更名地承為世業九年以既易價銀兩有徴收在
　　　庫者許抵次年正賦又以更名地内有廢藩自置
　　　之田給民佃種者輸糧之外又納租銀重為民累
　　　令與民田一例輸糧免納租銀十三年定招民開
　　　墾酌量叙用之例凡貢監生員民人墾地三十頃
　　　以上至百頃以上者奏送吏兵二部試其文藝通
　　　否與以知縣縣丞守偹百總等官其招民不足額
　　數墾地錢糧未經起解地方官遽行具題者州縣
　　　以上等官俱各議處有差川湖總督蔡毓榮請令
　　現任文武官招徠流民三百名以上安挿得所墾
　　荒成熟者不論俸滿即陞其各省候選州同州判
　　縣丞及舉貢監生有力招民者授以署縣職銜俟
　　開墾起科實授本處知縣從之是年又定官民隠
　　田罪例凡該管官能查出隠田者按地多寡分别
　　　議叙有能舉首他人隐地在十頃以上者即以其
　　　地予之妄告者罪從前隐匿之地立限八月令其
　　　自首二十年
上慮清查隠地之例既行有司或利其陞叙虚報田糧攤
　　　𣲖民間
諭部檄行直省督撫嚴行察覈二十四年户部總計天下
　　　田土共六百七萬八千四百三十頃有竒(衞所田/土歸入)
　　　(州縣征糧者/并載於内)二十八年
諭嗣後民人有出首開墾田畆不拘年限以自行首報之
　年起科該管官免其議處(三十一年又令隠匿地畆限/一年内自首三十四年復令)
　　　(再寛限一年四十三年又/申地方官隐匿揑報之禁)二十九年以四川民少
　　　地多凡流寓願墾荒居住者永給為業又定雲南
　　　墾荒地納糧之例凡老荒田地招見納軍糧之人
　　　承墾者照民田分上中下三則減征至三年或五
　　　年再按例陞科其非見納軍糧之人悉照民田下
　　　則五年後量加十分之五起科三十二年定雲南
　　　所有明代勲荘照老荒地之例招民開墾免其納
　　　價三十三年定雲南清浪衛業經清丈田地毎十
　　　畝科糧一石是年招徠西安等處流民復業户給
　　　牛種耕具傭值又貴州兵燹荒廢招徠開墾其隐
　　　匿田畆限一年自首三十四年清丈福建沿海州
　　　縣田地三十八年湖廣督臣郭琇奏請湖南居民
　　　自行清丈田畆出首官抽查丈隐漏治罪清丈之
　　　後錢糧較前減十分之二
上曰果於民有益所減雖倍於此亦所不惜若不清丈以
　荒田著落他人徴收錢糧有累窮黎斷不可也四十一
　　　年令山東所有明藩基地願承墾者每畆納價五
　　　兩給以印照守為恒業申明地方官隐匿墾荒田
　　　地入已侵蝕之禁四十四年令湖北民人願墾荒
　　　者官給牛種又令湖廣省濵江田畆凡堤身所壓
　　　之田及築堤取土之地丈明畆數給與價值開除
　　　糧額四十六年令福建省未墾荒田二千餘頃限
　　　一年照數墾足徴糧四十八年以湖南隐匿田地
　　　日久未清再限一年盡數首報違者許里民舉首
　　　田産入官追徴積逋仍治欺隠之罪扶同不舉者
　　　坐五十一年
諭湖廣四川廵撫凡民人有自湖廣往四川種地者各於
　往囬時造冊移送時湖廣民人徃四川開墾者毎将原
　　　籍田産變賣至五年起徴之時復回湖南争訟原
　　　産故有此制山東民人往口外種地者亦如之五
　　　十三年准甘肅各村堡中有荒地未種者撥給無
　　　地貧民耕種官給牛種五十五年廵撫綽竒勘閲
　　　肅州迤北地方及嘉峪闗錫濟木金塔寺逹哩圖
　　　方城子等處地可開墾請招民樹藝
　　　雍正元年
世宗憲皇帝以國家承平日乆生齒殷繁開墾曠土於民
　　　最有禆益
勅督撫以下等官加意勸督
諭凡有可墾之處聼民相度地宜自墾自報地方官不得
　勒索胥吏亦不得阻撓陞科之例水田仍以六年旱田
　寛至十年著為定例准山西河南山東曠地開墾無力
　　　者官給牛具起科後給與執照永為世業又以瀕
　　　江近海之區定例十年一丈者恐未及年數即有
　　　坍漲令不時清查無拘十年之例(六年復定/五年一丈)二年
上以國家休養生息户口日繁務使盡力田畆家給人足
勅直省督撫各董率有司實心勸督咨訪疾苦有絲毫妨
　於農業者必為除去毎鄉中擇一二老農之勤勞作苦
　者優其奨賞以示鼓舞其不可耕種之地課令種樹禁
　非時斧斤牛羊踐踏及盗竊之害牧養亦令乳字以時
　　　又
諭四民士為首農次之工商為下士子學成用世國家榮
　之以爵禄而農民勤勞作苦以供租賦飬父母育妻子
　其敦龎淳樸之行豈惟工賈不逮亦非不肖士人所能
　及令州縣有司擇老農之勤勞儉樸身無過舉者嵗舉
　一人給以八品頂帯又令各督撫率所屬舉行勸農之
　　　典有輕視民隐不實力奉行者以溺職論又以西
　　　寧布隆吉爾地方遥逺招墾人少令直𨽻山西河
　　　南山東陜西發遣軍流之人有能種地者前往開
　　　墾官撥給地畆牛種耕具三年起科是年總計天
　　　下田土共六百八十三萬七千九百一十四頃有
　　　竒四年清丈張家口外地畆設同知一員分畆為
　　　十分限年招墾又令直𨽻州縣勸民樹植桑麻棗
　　　粟及種菱藕畜魚鳬之屬五年
上以隐匿開墾定例甚嚴或吏民恐一經首報追究從前
　　　欺隠之罪
諭各省官民限一年首報其從前侵隐之罪悉從寛免未
　　　納之錢糧亦不復䆒以雍正七年為始入額征解
　　　山東省首報地一千七百四十餘頃六年令再展
　　　限六月又令雲南貴州二省廣行開墾官主捐墾
　　　者按户多寡議叙所墾之田歸於佃户民間自墾
　　　者仍給為世業又江南省安河淀水家墩新淤地
　　　數千頃山陽鹽城二縣海口疏通新涸地六千頃
　　　均給民耕種分别年分輸税又各省荒地如積鹻
　　　未消浮沙漲漫山石磽瘠低窪積水之區難於開
　　　復者仍令設法開墾不入年限之内五年遣科道
　　　等官清丈四川田畆六年以甘肅寧夏之察罕托
　　　輝地平衍可墾
遣大臣㑹同督撫濬治河渠得地二萬餘頃招民墾種官
　　　給房舍牛具籽種凡本籍紳士俱令開墾授業其
　　　陜西各屬無業民户願往者給與路費毎户受田
　　　百畆以為世業又浙江温州府之玉環山孤懸海
　　　外設同知一員招民開墾得田九百四十四頃有
　　　竒八年清釐四川田畆(四川開闢田土未經丈量/隐占争訟五年遣科道往)
　　　(丈至是事竣較原冊贏/田千四百八十頃有竒)
勅四川廵撫憲徳布政使髙維新於額糧稍重州縣清丈
　之後倣適中之科則核减又准四川報墾田地分别年
　　限起科(謹按四川省自雍正元年令該督撫勸諭/開墾其民苖愚鈍不知開墾之法者擇湖)
　　(廣江西在蜀之老農給以衣食使之教墾俟有成/效題給老農頂帯六年議准各省入川民人毎户)
　　(酌給水田三十畆或旱田五十畆若有子弟成丁/者毎丁增給水田十五畆或旱田二十五畆丁多)
　　(不敷飬贍者臨時酌增至是松茂川東永寕建昌/四道報墾荒田六千八百五十五頃荒地二萬九)
　　(百五頃各有竒荒田墾種六/年起科荒地墾種十年起科)十一年令四川苗疆
　　山林坡岡之間招民墾種十二年令山東河南選
　善種旱田者赴廣東髙雷亷瓊等州教之耕種十
　　三年申定地方官報墾不實處分又申清丈江南
　　江西湖廣沿江沙灘坍漲陞除不實之禁又定江
　蘇漕田蘆洲陞科不實之禁(腹内地畆曰漕田近/水泥灘沙地曰蘆洲)
　　(或有新漲已成漕田仍報蘆課蘆洲/久成熟地不轉則陞科者故有是禁)十三年八月
皇上登極
諭曰朕見各省督撫題報開墾者紛紛不一至於河南
　一省所報畆段尤多而閩省繼之訪察其中多有未
　實或由督撫欲以廣墾見長或由地方有司欲以陞
　科之多迎合上司之意而其實並未開墾不過将陞
　科錢糧飛灑於見在地畆之中名為開荒實則加賦
　非徒無益於地方並貽害於百姓也嗣後各督撫遇
　造報開墾畆段務必詳加查核實係墾荒然後具奏
　不得絲毫假飾以滋閭閻之累
　　乾隆二年
諭方今天下土地不為不廣民人不為不衆以今之民
　耕今之地使皆盡力焉則蓄儲有備水旱無虞乃民
　之逐末者多而地之棄置者亦或有之縱云從事耕
　耘而黍髙稻下之宜水耨火耕之異南人尚多不諳
　北人率置不講此非牧民之責誰之責歟朕欲天下
　之民使皆盡力南畆而其責則在督撫牧令必身先
　化𨗳毋欲速以不逹毋繁擾而滋事将使逐末者漸
　少奢靡者知戒蓄積者知勸朕即以此别督撫之優
　劣至北五省之民於耕耘之術更為疎畧其應如何
　勸戒百姓或延訪南人之習農者以教導之牧令有
　能勸民墾種一嵗得榖若何三嵗所儲若何視其多
　寡為激勸毋輕率劾去使乆於其任則與民相親而
　勸課有成令部臣詳悉定議尋議倣周禮遂師之制
　　於鄉民之中擇熟諳農務素行勤儉為閭閻信服
　　者每一州縣量設數人董勸其地方官考績之法
　　均寛以嵗月如勸戒有方境内地闢民勤榖豐物
　　阜督撫於三年之内據實題報官則交部議叙老
　農量加奨賞從之
命南書房翰林同武英殿翰林編纂授時通考凡播種
　　之方耕耨之節備旱捕蝗之術散見經籍及後世
　　農家者流之説皆取擇焉又
諭令各州縣於春耕秋歛之時親為履畆察其勤惰稽
　其豐歉凡事有利農者申請舉行定承墾荒地例凡
　土著流寓呈報開墾者以呈報在先之人承墾又
　清丈江南靖江縣坍漲田地(謹按靖江濵河之田/漲則均减坍則均增)
　　(五年清丈之例時未舉行致有一户報陞而通/邑減一户報減而通邑陞者至是陞免核實)五
　年
諭民間多闢尺寸之土即多收升斗之儲乃往往任其
　閒曠不肯致力者或因報墾則必陞科或因承種易
　致争訟以致愚民退縮不前嗣後凡邉省内地零星
　地土可以開墾者悉聼本處民夷墾種並嚴禁豪強
　首告争奪其在何等以上仍照例陞科何等以下永
　免陞科之處各省督撫悉心定議續議准直𨽻零星
　　地土在二畆以下者山東山頭土角以及河濵溪
　畔在中則以上不足一畆及下則以下不足二畆
　　者山西瘠薄下地不成邱段在十畆以下者河南
　　上地不足一畆中地不足五畆髙岡砂磧下隰低
　　窪之地江蘇山頭土角溝畔田塍竒零隙地安徽
　　水田不及一畆旱田不成二畆者江西山頭土角
　　不及二畆砂石間襍坍漲不一者福建竒零田地
　　不及一畆或雖及一畆而地角山頭不相毗連者
　　浙江臨溪傍崖零星不成邱段者湖北旱地不足
　　二畆水田不足一畆者湖南竒零土地髙灘阪隰
　　種植稻禾不及一畆雜糧不及二畆並峯頭湖澤
　　之隙不成邱段者陕西甘肅其山頭地角砂磧之
　　地聴民試種至平原空地在開墾未及起科之年
　　地或鹻鹵者四川上田中田不足五分下田上地
　　中地不足一畆山頭土角間石雜砂者廣東山梁
　　岡陁砂礫夾雜者廣西平原成片段之地上則中
　　則水田不足一畆旱田不足三畆下則水田不及
　　五畆旱田不足十畆者雲南砂石磽确水耕火耨
　　更易無定及不能引溉或低窪不能定其収成者
　貴州依山傍嶺工多獲少土淺力薄者均免陞科
　其餘減則分别年限起科河南廵撫雅爾圖上言
　　豫省旱田可改水田者甚多旱田賦輕水田賦重
　　一經改種必湏題請加賦小民未免觀望
上諭河南民人願将旱田改為水田者錢糧仍照原定
　科則免其加賦又准湖北旱田改水田者亦照河南
　　例又定湖北承墾官民田地例凡承墾官地者以
　　具呈之先後為定承墾民地者先責成業主業主
　　無力許他人承墾為業六年議准陜西無主荒地
　　官為招墾給照為業若本地人力無餘准鄰近無
　　業之人承墾編入土著其平衍易收之地毎丁授
　　地五十畆山岡沙石之地毎丁授地百畆如父子
　　兄弟均係壮丁酌量加增七年議准原墾佃户之
　　子孫業主不得擅更業主子孫欲種者将肥瘠地
　　畆各分一半若業主他徙承佃之户久經應差納
　　課業主子孫回籍計其抛荒年分酌量分給如過
　　三十年以外者㮣不分給在一二年之内者将當
　　年所獲給承種之户次年再歸業主十一年
上以廣東髙雷亷三府荒地磽瘠居多令該地民人墾
　　種者概免陞科并為世業十五年申弓尺盈縮之
　　禁凡新漲新墾陞科之田務遵部式丈量不得仍
　　用本處大小不齊之弓十八年
諭廣東瓊州為海外瘠區貧民生計維艱查有可墾荒地
　二百五十餘頃照髙雷亷之例招民開墾免其陞科
　　是年總計天下土田七百八萬一千一百四十二頃
　　八十八畆二十六年回疆底定其從前安揷吐魯
　　畨回人移歸故土所遺肅川威魯堡熟地一萬五
　　千三百六十餘畆陕甘總督楊應琚疏請募民承
　　種從之是年山西大青山土黙特十五溝墾地四
　　百四十餘頃安西府屬之玉門淵泉二縣墾地千
　　二百一十餘頃四川屏山縣大竹堡二處墾地一
　　千一百八十餘頃俱分别年限起科三十一年
諭滇省山多田少水陸可耕之地俱經墾闢無餘惟山
　麓河濵尚有曠土向令邉民墾種而定例山頭土角
　在三畆以上者照旱田十年之例水濵河尾在二畆
　以上者照水田六年之例俱以下則陞科苐念此等
　零星土地本與平原不同倘地方官一切丈量查勘
　不免滋擾令滇省此等地土俱聴民墾種㮣免陞科
　　又議准凡内地及邉省零星地土聴民人開墾種
　　植直𨽻江西不及二畆福建及江蘇之蘇州等屬
　　不及一畆浙江及江蘇之江寧等屬不及三畝
　　陜西不及五畆安徽湖南湖北貴州水田不及一
　　畆旱田不及二畆下地不論頃畆山東中地以上
　　不及一畆下地不論頃畆山西下地不及十畆廣
　　東中則以上水田不及一畆旱田不及三畆下則
　　水田不及五畆旱田不及十畆四川上田中田不
　　及五分下田上地中地不及一畝下地不論頃畝雲南
　　及廣東之髙雷亷三屬不計頃畆奉天之山岡土
　　阜河濵窪下之處不成邱段者不計頃畆俱免陞
　　科是年總計天下土田七百四十一萬四千四百
　　九十五頃有竒三十二年准太僕寺牧厰空地招
　　民開墾三十四年豐鎮寧逺二㕔報墾一千五百
　　五十五頃七十餘畆又募墾吴縣金山無錫丹陽
　　寳山等縣荒地三十七年募墾黄州府黄州衛荒
　　地三十八年户部疏請招民佃墾定限起租
諭曰前以荒蕪地畆及低窪之處毎易滋生蝻孽曾令
　裘曰修親往履勘並令英亷等酌量可墾者令業主
　佃户墾種成熟其實係沮淤之區即為開掘水泡以
　杜蟲孽而資瀦蓄數年以來尚未辦及此事於畿輔
　農田最有闗係者著周元理専𣲖明幹妥員逐加踏
　勘将實可施工民間樂於認墾者聼從其便其荒蕪
　低窪之區即酌開水泡以期日乆利頼三十九年定
　　廣東三水新安等縣報墾荒地照旱田例起科四
　　十五年開墾廣西鎮安府屬水田四十九年開墾
　　山西渾源州荒地五十年直𨽻查勘可墾荒地八
　　百餘頃請按八年陞科之例部請以鹽鹻沙壓難
　　墾之地再限二年其實難施工之地仍令各州縣
　　随時踏勘俟其地脈轉移即行招墾從之
上諭所有各州縣厯年報荒官旗各項地畆經此次𣲖
　員履勘即查出可墾之地八百餘頃分年招墾於旗
　民均有禆益足見從前荒棄皆因地方官不實力所
　致但恐此後地方官因循日久又復視為具文日漸
　廢弛著督撫董率所屬認真辦理至地利轉移無定
　並著随時察看續有可墾及續行報荒之處年終彚
　奏以専責成
　
　
　
　
　
　
　
　
　
　
　
皇朝通典卷一
　欽定四庫全書
　皇朝通典卷二
　　食貨(二/)
　　　田制(官莊/)
　　國初以近京各州縣無主荒田及前明皇親駙馬貴
　　　戚大臣内監殁於冦亂無主荒田並百姓帶地投
　　　充之田設立莊屯自王以下及官員兵丁皆授以
　　　土田俾世為恒産嗣後生齒日繁凡
　　盛京古北口外新闢之壤咸𨽻焉其官莊有三一宗
　　　室莊田一八旗官兵莊田一駐防官兵莊田凡牧
　　　場地専隸内務府㑹計司掌其收納之數
　　　順治元年
上諭戸部清釐近京各州縣無主荒田及前明貴戚内監
　莊田如本主及有子弟尚存者量口給與其餘盡分給
　東來諸王勲臣兵丁并令各府州縣鄉村滿漢分居各
　理疆界以杜異日争端順天巡按柳寅東上言安置莊
　　頭其無主地與有主地犬牙相錯易起争端請先
　　將州縣大小定用地數多寡使滿洲自住一方然
　　後以察出無主地與有主地互易庶疆理明晰從
　　之設指圏之令時近畿百姓帶地來投者甚多乃
　　設為納銀莊頭願領入官地畝者亦為納銀莊頭
　　各給繩地每四十二畝為一繩其納蜜葦棉靛等
　　物附焉分𨽻内務府鑲黄正黄正白三旗奉天山
　　海闗古北口喜峰口亦令設立又令諸王貝勒貝
　　子公等於錦州各設莊一所葢州各設莊一所其
　　額外各莊均令退出二年定給諸王貝勒貝子公
　　等大莊每所地四百二十畝至七百二十畝不等
　　半莊每所地二百四十畝至三百六十畝不等園
　　每所地六十畝至百二十畝不等給内務府總管
　　園地四十八畝親王府管領園地三十六畝郡王
　　府以下管領園地三十畝各官執事人員皆給地
　　有差又題准王以下各官所屬壯丁計口給地三
　　　十六畝停支口糧
諭戸部民間田房有為旗人指圏改换他處者視其田産
　美惡速行補給務令均平其有瞻顧徇庇者罪
命給事中御史等官履勘畿内地畝從公指圏其有去京
　　　較逺不便指圏者如滿城慶都等二十四州縣無
　　　主荒地則以易州等處有主田地酌量給旗而以
　　　滿城等處無主地補給就近居民凡民間墳墓在
　　　滿洲地内者許其子孫隨時祭掃三年
諭京城内外無主園地酌量撥給諸王府尋定副都統以
　　　上官各給園地百八十畝地六十畝凡直𨽻民人
　　　田地被圏者以連界州縣地畝撥補其不願他適
　　　者以未圏之民房地均分住種願他適者按畝蠲
　　　賦一年其地土房舍雖未經撥給滿洲而與近村
　　　被撥之民同居分種者亦按畝量減前明公侯額
　　　外屯地既經撥出其錢糧永行蠲免四年令㕘領
　　　以下官員各給地六十畝定撥給官兵地畝以見
　　在為准例凡撥給之後兵則增丁不加減丁不退
　　官則陞遷不加已故降革不退兵丁有告稱不能
　　耕種者不准至所圏地内如有集場仍留給民以
　　資貿易五年定親王給園十所郡王七所每所地
　　百八十畝又准南苑海戸每戸給地十八畝每佐
　　領下增給十名壯丁地六年定凡加封王貝勒貝
　　子公等各照本爵撥給園地其襲封王貝勒貝子
　　公等祖父所遺園地除撥給應得之數外餘地仍
　　留本家不必撤出又定公侯伯各給園地三百畝
　　子二百四十畝男百八十畝都統尚書輕車都尉
　　百二十畝副都統侍郎騎都尉各六十畝一等侍
　　衛䕶衛㕘領各四十二畝二等侍衛䕶衛各三十
　　畝三等侍衛䕶衛雲騎尉各二十四畝凡旗員致
　　仕者督撫藩臬總兵各給園地三十六畝道員副
　　將㕘將各二十四畝府州縣遊守等官各十八畝
　　又新來壯丁每名給地三十畝(嗣於次年令八旗/舊壯丁每名撤出)
　　(地六畝撥/給新壯丁)七年定給公主園地三百六十畝郡主
　　百八十畝縣主郡君縣君各百五十畝撥給親王
　　園八所郡王五所貝勒四所貝子三所公二所每
　　所地百八十畝(嗣後凡初封貝勒貝子/公等皆照此例撥給)鎮國將軍
　　二百四十畝輔國將軍百八十畝奉國將軍百二
　　十畝奉恩將軍六十畝(謹按官兵莊田鑲黄旗滿/洲䝉古漢軍共壯丁地二)
　　(萬三千六百三十三頃四十畝正黄旗滿洲䝉古/漢軍共壯丁地二萬三千五百四十三頃八十五)
　　(畝正白旗滿洲蒙古漢軍共壯丁地二萬七百九/十六頃四十八畝正紅旗滿洲䝉古漢軍共壯丁)
　　(地萬二千四百七頃十畝鑲白旗滿洲䝉古漢軍/共壯丁地萬五千四百四十四頃三十畝鑲紅旗)
　　(滿洲蒙古漢軍共壯丁地萬三千五十五頃七十/畝正藍旗滿洲蒙古漢軍共壯丁地萬七千一百)
　　(三十六頃六十畝鑲藍旗滿洲蒙古漢軍共壯丁/地萬四千一百十有一頃二十八畝均坐落通涿)
　　(昌平霸薊遵化灤安易滄延慶等州大興宛平良/鄉固安永凊東安香河三河武清寳坁順義宻雲)
　　(懐柔房山文安大成保定玉田平谷豐潤盧龍遷/安撫寕昌黎樂亭清苑滿城安肅定興新城唐容)
　　(城完蠡雄高陽新安淶水河間肅寕任邱交河青/静海天津南皮獲鹿開平望都赤城宣化各縣永)
　　(寜衛河西務良牧署采育里開平沙河驛徳州古/北口冷口張家口喜峰口獨石口羅文峪石閘等)
　　(處/)十年令民間房地有被圏一半者不必撥補全
　　　圏者以未被圏之房地均攤補給本州縣不足以
　　　鄰近州縣存留房地補給停圏撥民間房地之例
　　　十一年議准壯丁自四名以上地土盡數退出量
　　　加錢糧月米申禁滿洲置買民産例凡所買之業
　　　俱令入官戸部給還原價十五年又議准未禁以
　　　前者免其入官既禁以後者如舊議
　　　康熙二年定新來佐領給地三十畝領催十八畝
　　　四年給守
陵官員園地内大臣九十畝總管七十二畝副總管六十
　　　畝防禦及郎中員外三十六畝茶膳讀祝贊禮内
　　　監筆帖式驍騎校佐領下給事人及驍騎禮工二
　　　部執事人給地各有差八年
敕禁復行圏占民間房地
諭將本年見圈之地悉還民間旗人無地者擇邊外空地
　撥給尋議以張家口殺虎口喜峰口古北口獨石口山
　　　海闗外曠土宗室官員兵丁有願將壯丁地畝退
　　出取口外閒地耕種者本都統咨送按丁撥給九
　　年定官員兵丁地畝不許越旗交易兵丁本身種
　　地不許全賣例二十年定新滿洲來京歸旗者停
　　給園地又定民地撥給旗下者以别州縣衛所額
　　外開墾之官屯地補還二十四年議各處壯丁及
　　新滿洲應給地者將上三旗
　皇莊并内務府八旗禮部光禄寺丈量餘地撥給(謹/按)
　　(此外又有部寺官莊分𨽻於禮部光禄寺各衙/門自行徵收支放以給公用皆不屬於戸部)
　　内務府官荘
　國初定制每莊壯丁十名選一人為莊頭給田一百
　　三十晌(六畝為/一晌)場園馬館另給田四晌壯丁蕃衍
　　則留於本莊缺則補足量給牛種房舍口糧莊有
　　整莊有半莊有稻莊有豆稭莊有園又有蜜戸葦
　　戸靛戸瓜園果園菜園牧地網戸地獵戸地(謹按/宗室)
　　(莊田鑲黄旗宗室整莊四所半莊一所園一所共/地三十六頃六十畝在大興通武清平谷河間各)
　　(州縣正黄旗宗室整莊五所半莊十二所莊四所/園三所共地百有六頃五十六畝在涿易二州大)
　　(興宛平三河寳坻順義房山保定雄任邱各縣正/白旗宗室整莊四所莊一所園二所共地三十六)
　　(頃在順天府及通州香河寳坻房山各縣沙河所/等處正紅旗宗室整莊百四十五所半莊三所整)
　　(園五十所半園十所園四所共地千二百四十四/頃十有六畝零在昌平涿遼陽等州及宛平文安)
　　(保定定興淶水海城葢平各縣鑲白旗宗室整莊/百七十六所半莊五所莊八所整園八所園二十)
　　(所果地靛地網戸獵户等地七十六處共地千七/百十有七頃十有四畝零在通昌平霸薊遵化灤)
　　(易滄遼陽等州大興宛平良鄉固安永清□安香/河三河武凊寶坁宻雲懐柔房山玉田平谷豐潤)
　　(遷安臨榆樂亭保定河間任邱保安海城葢平鐵/嶺各縣鑲紅旗宗室整莊二百九十八所半莊二)
　　(十三所莊五所整園百十有一所半園二所共地/二千六百三十頃一畝在通涿昌平霸灤滄延慶)
　　(等州大興宛平永凊香河寳坻房山新城河間肅/寜各縣及張家口外等處正藍旗宗室整莊五百)
　　(四十四所半莊百五十一所莊二十二所整園百/有三所半園十有九所園七十三所果園菜園牧)
　　(地五處共地五千三百十有三頃二十四畝零在/通涿昌平霸薊遵化灤易遼陽錦寜逺等州大興)
　　(宛平良鄉永清東安香河武清順義懐柔房山保/定玉田平谷豐潤盧龍昌黎樂亭新城青興極保)
　　(安承徳開原廣寜開平各縣及冷口外等處鑲藍/旗宗室整莊二百三十一所半莊六十三所莊九)
　　(所整園百有二所半園二所園三所共地二千二/百五十四頃七十四畝零在昌平灤安遼陽錦等)
　　(州大興宛平固安永凊東安懐/柔蠡髙陽海城葢平開平各縣)凡整莊半莊園地蜜
　　戸等戸各設莊丁内選一人為莊頭給以晌地康
　　熙初年編各莊頭等第以其田土編為四等每十
　　年編定一次至是年設立糧莊每莊各給地三百
　　晌其山海闗内古北喜峰諸口外糧莊每一所納
　　糧百石合倉石三百六十石山海闗外糧莊每一
　　所納糧百二十石合倉石四百三十二石凡各莊
　　頭收糧畢時於定額外多納一石以上者賞缺額
　　一石以上者責二十六年題准交納銀二百兩之
　　莊頭改為糧莊增莊丁為十五名停止莊頭報糧
　　溢額賞給三十年新滿洲退出地畝令給民間耕
　　種輸租四十五年更定撥給之例凡旗人退出之
　　地官收存撥給者俱俟秋成後始行撥地已撥之
　　後不准更換其初次應行給地之新滿洲於八旗
　　餘地内丈給四十八年令莊頭地畝不足額者准
　　其補給薄鹻沙壓者准其換給五十一年定給屯
　　長地畝五十三年定撥補莊頭地畝在各旗退出
　　輸租地内匀撥不得指圏民地五千五年定給莊
　　　頭頂帶之例凡莊頭當差四五十年不欠錢糧者
　　　給八品頂帶二三十年無欠者給九品頂帶
　　　雍正元年設總理大臣専司口外報糧編審
諭免山海闗内莊頭所欠陳糧其所欠新糧一二年内全
　完者賞給品級三年不完者治罪二年行井田之法將
　　　内務府退出餘地及戸部所收官地内撥新城縣
　　　百十六頃固安縣百二十五頃八十九畝制為井
　　　田挑選無産之旗丁滿洲五十户蒙古十戸漢軍
　　　四十戸耕種自十六以上六十以下各授田百畝
　　　周圍八分為私田中百畝為公田公田之榖俟三
　　　年後起徴於耕種餘地立村莊廬舍每名給銀五
　　　十兩為口糧牛種農具之用設管理勸教二人三
　　　年令口内莊頭交倉所餘之糧折銀口外莊糧運
　　　交熱河倉其雜糧秫稭等項折銀均交廣儲司四
　　　年更定山海闗外糧莊地數一等莊給地五十四
　　　頃二等莊五十一頃三等莊四十五頃四等莊三十
　　　九頃六年令内務府宗人府八旗都統將直𨽻所
　　　屬旗莊圏賞投充各項地畝覈明基址載册交户
　　　部并直隸總督與各州縣存貯如有旗民互相争
　　　訟者即據册勘審七年於順天府屬之霸州永清
　　　縣設立井田
諭免八旗地畝私行典賣與民者罪令各旗稽查清出動
　支内庫帑銀取贖限一年令原業主贖回逾限者聽他
　旗人承買十三年
遣官清丈察哈爾西四旗東四旗地畝
諭旗人欺隠餘地俱令自首違者罪又
遣官清查園頭牲丁壯丁地畝凡官莊内園頭牲丁壯丁
　　　當差養家房地私相典賣者若係内務府紅册内
　　　所載本屬官物概行撤回私業則不應强撤凊釐
　　　之後將地畝數目村莊載册分存本州縣戸部内
　　　務府及該總督處以備稽考定承催官奬勸例完
　　　六年者加一級三年者紀録
　　乾隆元年改井田戸為屯戸於附近州縣按畝納
　　糧定古北口外熱河東西兩河旗地分别上中下
　　則納銀以省輓運停承催官令屯領催辦(嗣於四/年復設)
　　二年定莊園人等應給官地於直屬駐防兵丁交
　　出在京所受之地及各莊頭退出之地旗人丈出
　　餘地戸絶無人承種之地内動撥旗人來京當差
　　應得地畝亦如之八旗都統疏言旗人入官地畝
　　原定租額過輕吏胥易於作奸請派員查勘更定
　　按額徵收解部
上諭現在入官地畝之租較民人佃種旗地之租為數
　本少而此項入官之地原屬旗地與民人納糧之地
　不同雖經官定租額而百姓不知仍納重租以致吏
　胥中飽今因地定租固為允協但愚民不知妄意增
　添租額亦未可定夫旗人民人均我赤子並無歧視
　著直省督撫出示曉諭若無從前弊端即令停止增
　添至照數徴收解部恐年嵗豐歉不齊如遇歉嵗仍
　照定額閭閻不免受累其旱潦之年作何減收豐稔
　之年作何補納著州縣官隨嵗酌量辦理報明該旗
　及户部存案以備稽察三年
諭朕前以旗人生計貧乏者多令王大臣議將八旗入
　官地畝立為公産收租解部按旗分給以資養贍此
　等地畝内有定鼎之初圈給八旗官兵將田賦悉行
　開除者亦有旗人與百姓自相交易出銀置買仍在
　該州縣納糧者若以入官之後均定為公産不准民
　買殊非朕軫念畿輔黎赤之本懐嗣後除原圏官地
　不准民間置買外其旗人自買有糧之民地現在入
　官者不論旗民准照原估價值變賣將銀解部交各
　旗料理生息分給旗人俾沾實恵四年
諭從前降㫖令將入官地畝仍賞與八旗以為産業隨
　經八旗大臣議稱借支庫銀於京城空地葢屋賞無
　房人居住將公産地租陸續補庫其續收地租作何
　賞給永逺接濟别議具奏等語朕思此項地畝均係
　旗人舊業有因拖欠錢糧入官者有貪婪官吏抵應
　賠欵項入官者今既賞還八旗人等仍留公官辦不
　但所得地租分散之時勢難均齊而地畝租銀官收
　之數亦必少於私收分賞衆人則人多數少無濟於
　事勢必隨手花費此項地畝仍令八旗官兵或指俸
　餉或交見銀承買為業則八旗人等各立恒産於生
　計自有裨益承買價銀即交部以補葢房之項其餘
　銀作何辦理及現有地畝作何視其肥瘠酌量等第
　别定價直令其認買著戸部㑹同八旗大臣詳議尋
　　議准等則價直令官兵承買限五年交完價銀其
　　指俸餉抵買者亦於五年内坐扣其餘銀悉交地
　　方官將民典旗地贖回
上諭我朝定鼎之初將近京地畝圏給旗人在當日為
　八旗生計有不得不然之勢其時旗人所得地畝原
　足以資養贍嗣因生齒日繁恒産漸少又或因事急
　需將地畝漸次典與民家為業閲年久逺輾轉相授
　已成民産今欲將從前典出旗地陸續贖回必須於
　民全無擾累始為妥協再此項地畝官員内尚須扣
　俸認買貧乏兵丁食餉有限無從措價勢必盡歸富
　戸宄於貧乏旗人未必有益再下直隸總督妥議復
　　議以取贖旗地百姓不苦於得價還地實懼其奪
　　田别佃請於贖地之時將見在佃戸及見出之租
　　數造册無論何旗承買仍令原佃承種房屋墳墓
　　在於旗地内者丈明所占地畝照數輸租免其遷
　　移至贖回之地貧乏兵丁未能措價認買請以八
　　旗公産及入官地並此次贖回之地勘明八旗閒
　　散人内有正戸出身居家勤儉情願下鄉種地者
　　上地給與百畝中地給百五十畝下地給二百畝
　　令其攜妻子居鄉耕種初種之年官給牛種房舍
　　之資如此則貧乏旗人實為利賴從之九年定民
　　典旗地減價取贖之令凡地不論契載年限以十
　　年為率在十年之内者照原價十年以外者減價
　　十分之一每十年以次遞減至五十年外者半價
　　取贖又令旗人承買公産者亦照官贖減價十一
　　年令八旗公産編設莊頭凡公産内有未經承買
　　及存退餘絶地畝酌留千頃為撥補之用其餘五
　　千四百畝令履畝詳勘如地沃租多整分莊頭仍
　　照例給十八頃半分莊頭九頃如地瘠租少酌量
　　加增其新設莊頭免差一年十八年定旗下奴僕
　　及開戸人等典買旗地限一年内自首照民典旗
　　地例分年減價取贖若原主不能取贖作為公産
　　官收租息嵗終請
㫖賞給貧乏旗人以資養贍十九年清查遺漏旗地軍
　　機大臣疏言民典旗地内多有原業子孫年㓜其
　　地畝數目坐落村莊典地人名姓不能記憶者易
　　致隠匿查直𨽻各屬除民地外俱係旗人原圏地
　　畝請將現納錢糧民地開除挨村清查從之二十
　　年准各莊頭薄鹻沙窪地畝在附近州縣入官地
　　内撥換二十一年
諭八旗另記檔案及養子開戸人等俱准其出旗為民
　所有本身田産並許帶往二十二年復議准本身自
　　置田産許其帶往如係老圏並典負八旗地畝動
　　官帑贖回從之又定旗人舊典房地不准回贖之
　　例停止新滿洲丈撥地畝照地給與租銀每畝給
　　租銀一錢五分核計一名壯丁地每年給租銀四
　　兩五錢即在直屬徵解旗租銀内動給其逺年得
　　地之新滿洲人等退地領租者俱如此例又戸部
　　疏言入官地畝三千四百九十一頃請交與該旗
　　查明原租令地方官照數征收按年解部
上諭此等地畝以加惠小民而論即租額再為輕減亦
　無不可但向來官地租額雖輕而民佃多不沾實惠
　葢地租一項既不在官又不在民官吏轉得視為利
　藪該部請照原納租數徴收自為杜絶弊端所議是
　但旗人原收租數或係市平市斛而官為收納勢必
　用庫平官斛則租數雖符而貧民所加已屬不少嗣
　後入官地畝地方官照原數徴收并照原收平斛令
　其輸納二十三年
諭出旗為民之漢軍内所有向日承種井田屯田者俱
　久賴地畝為生一旦撤出未免失其生業著加恩賞
　給聽其隨帶耕種直𨽻總督方觀承疏請勘明村莊
　　段落填給印照註明
賞種官地字樣交本人收執免混民産其井屯定額錢
　　糧仍照舊額歸州縣徴收解部從之二十七年部
　　請積存地畝仍分設莊頭
上諭分設莊頭編地不過三四千頃所餘尚有萬頃之
　多此等地畝皆係老圏旗地且發帑贖回者十有七
　八令將三千頃安設莊頭其餘交内務府派員徴收
　俟原帑歸清之後即賞給八旗作為恒業二十八年
　　停止安放莊頭之例
命軍機大臣㑹同總督方觀承妥議交租則例尋議請
　　將原租之額分别上中下三則使租地兩得其平
　　無庸拘泥原租并請將佃戸姓名注册給照内詳
　　載地名畝數每畝徴租若干統計地一萬四千五
　　百三十四頃六十餘畝原徵租銀二十萬二千二
　　百六十七兩酌復租銀十有一萬三千二百二十
　　五兩照例解部從之三十二年議准内務府所屬
　　鷹戸炭軍炸軍灰軍並銀兩莊頭如私典旗地及
　　旗民親族借名頂冒者均照民買民典之例治罪
　　三十四年直𨽻總督楊廷璋請永停本旗委員查
　　丈入官地畝定租之例凡報出入官地畝地方官
　　即行履勘其從前有照原租短少者令其自首
上是其請三十六年大學士劉統勲疏請八旗低窪田
　　畝應行開挖泡子之處交戸部於官贖旗地及入
　　官地畝内減半抵給從之三十八年議定八旗左
　　翼右翼按季將有地旗人名字地畝段落原價報
　　部轉行直𨽻及順天府存案以備稽核三十九年
　　題准旗人報抵入官地畝將原價原佃原租各數
　　報部行文直𨽻委員履勘計租定價統以三分三
　　釐之息為式四十四年
諭八旗贖回入官老圏地節經更定仍准官員兵丁分
　買今計畝浩繁其認買地畝若離京在數百里外必
　致紛紛告假取租不惟徒費資斧又啟民人勒掯之
　端其地租未定能否全得反將所得錢糧先行坐扣
　地價於旗人生計全無裨益不如仍令官為取租解
　部分給八旗賞賚兵丁交戸部八旗均匀分給四十
　　七年定莊園人等承種官地報災之例凡遇災歉
　　俱照民地之例一分至四分者不准報災
　
　
　
　
皇朝通典卷二
欽定四庫全書
皇朝通典卷三
　食貨(三/)
　　田制(駐防荘田/)　(官田/)
　　駐防官兵莊田
　國初以
　盛京為駐防重地按旗分處各有定界繼因邊内地
　　瘠糧不足支展邊開墾移兩黄旗於鐡嶺兩白旗
　　於安平兩紅旗於石城兩藍旗所分張義站靖逺
　　堡地瘠以大城地與之又以外藩蒙古𨽻入版圖
　　分為五等撥給田土一等給荘屯三所園地九十
　　畝二等給荘屯二所園地六十畝三等以下止給
　　荘屯直𨽻江蘇浙江陜西山西河南所設駐防官
　　兵均量給荘地
　　順治四年定縁邉分撥地畝均次第挨給其越界
　　選擇者罪又定錦州盖州各官荘原非
欽賜者㮣令退出給江寧西安駐防旗員園地江寜六十
　　　畝至百八十畆不等西安二百十有五畆至二百
　　　四十畆不等惟浙江官兵不給田地照經制支領
　　　俸餉五年更定
　　盛京荘屯地界兩黄旗設於承徳縣沙河所兩白旗
　　　設於寧逺兩紅旗設於承徳縣塔山兩藍旗設於
　　　錦州又准沙河所以外錦州以内八旗官員家丁
　　　每名給地三十六畝令分給外藩邉外荘地各守
　　　界限不許越境定各省駐防官兵家口半携去者
　　　在京園地半撤全携去者全撤六年准外省駐防
　　　官員初任未經撥給園地者撥給其加級陞任者
　　　不増凡應給地六十畆以下者户部撥給六十畝
　　　以上者奏請撥給七年駐防官員量給園地兵及
　　　莊丁者每名給地三十畆駐山西者以􁌏汾太原
　　　無主地並官地撥給駐直𨽻者以保定河間滄州
　　　八旗退出地撥給十二年題准遼陽鐡嶺至山海
　　闗八旗荘地有在邉外者令照舊種住惟酌量邉
　　界開門勿悮耕穫十八年令蒙古察哈爾大臣侍
　　衛等各照品級撥給荘屯
　　康熈十二年定在京旗人願往奉天領地設荘守
　　䕶墳墓者如退出在京所受之地准撥給奉天熟
　地不退者仍准撥給荒地十八年定分給伊徹滿
　　洲地畝例奉天所屬東自撫順起西至寕逺州老
　　天屯南自盖平縣攔石起北至開原縣除馬厰羊
　　草地外丈清地三十二萬九千四十九頃三十畆
　　定旗地二十七萬六千三百二十餘頃伊徹滿洲
　　遷來者若撥種豆地每六畆給地種一斗撥種榖
　米黏米髙粱地每六畆給各種六升二十年停給
　　䝉古新編歸旗者園地二十五年給錦州鳯凰城
　等八處旗民開墾牛種口糧農器二十六年令索
　倫逹呼爾官兵耕種墨爾根地方奉天官兵耕種
　墨龍江地方由部差官監視二十八年令奉天等
　處旗民各在本界内墾種不許互相侵越三十一
　年以山西陽曲太原二縣屯地給與滿洲駐防官
　　兵耕種三十二年令八旗駐防官兵均於所駐之
　　處給與地畆五十七年以山西右衛荒地自苧麻
　　口外西至十家舖東至彌陀山共二千餘頃安設
　　荘頭十五名五十八年以河南南陽府揚河地方
　　墾荒田畆給與滿洲駐防官兵耕種
　　雍正十一年令喜峯口駐防官兵百名以鐡門闗
　　外大屯地分給毎名給地一頃十五畆有竒菜園
　　四分有竒照民田例分别科則租銀留充兵餉
　　乾隆元年定口外官兵私墾地畝分别納糧例熱
　　河驛站營汛官兵於驛地外自行開墾者令按畆
　　納糧古北口沿邉瘠地悉行賞給免其徴輸䝉古
　　等地亦免其徴輸又内務府鷹手捕牲人鞍匠等
　　開荒地畆均将丈出餘地注册免徴嗣後如續有
　　開墾仍按畆徴收二年設立黑龍江呼蘭地方官
　　荘每丁撥地六十畆毎十丁編為一荘共荘四十
　　所每十荘設領催一名皆於
　盛京将軍所轄八旗挑選發往六年増設呼蘭荘屯
　　五所擇閒丁五十名領種七年又議准呼蘭左近
　　温得亨山及都爾圖地方土性肥饒水草佳羙選
　　壮丁五十名增設荘五所合六年增設之五所共
　　十荘亦設領催一名三十一年
　盛京刑部侍郎朝銓疏言丈量奉天地畆餘地在二
　　三十晌以上於十分中分出二三分為各城兵丁
　　隨缺地畆餘仍令原業承種納糧注載紅册新丈
　　出旗人自首餘地三十三萬六千四百餘晌民人
　　自首餘地七萬四千七百餘晌民人餘地在停止
　　開荒以後違例私開者全行撤出在未停開荒以
　　前者照旗人例酌量地數分撥其官員兵丁應得
　　随缺地畝各城營田水手公産及旗民水冲沙壓
　　不足紅册地畝即於丈出餘地内撥補從之户部
　　侍郎英㢘疏言旗民丈出餘地係違例私開均請
　　撤出令無地兵丁閒散認買
上諭英㢘所請固為旗人生計起見但此等無地人户
　貧富不一富者置産必多貧者不能承買旗人生計
　仍無實濟以應撥補各項外餘地一併入官令原種
　之旗民照數納租以為賞給冬圍兵丁鞍馬之需四
　　十年議准偷墾地畝入官納租之例時有山東民
　　人偷墾岫巖城五塊石等處兵丁牧馬官厰地者
　　均令納租不欲耕種者别募四十六年定懲匿報
　　之令凡
　盛京吉林民人私墾查出者每畆嵗徴銀八分仍在
　　旗倉納米二升六合五勺五抄以懲匿報
　盛京土田撥給八旗官兵地畆
　　内務府三旗包衣佐領下壮丁地鑲黄旗共地百
　　六十四頃八十四畆四分正黄旗共地九十九頃
　　一畆四分正白旗共地二百五頃六十三畆一分
　　均在
　盛京
　興京開原遼陽界内
　　内務府三旗包衣佐領下園丁地共千三百三十
　　四頃八十畆在
　盛京開原遼陽界内
　盛京禮部六品官所屬各項壮丁地共五百頃九十
　　九畆三分在
　盛京
　興京遼陽鐡嶺秀巖界内
　盛京工部五品官所屬壮丁地五百六十一頃九十
　　六畆六品官所屬壮丁地百八十九頃四畆九分
　　均在
　盛京
　興京遼陽開原牛荘秀巖界内
　　製造庫匠役人等地共二十二頃三十二畆在
　盛京界内
　盛京户部倉官荘頭樓軍倉軍地共四百十一頃九
　　畆四分領催荘頭地共二千八百十三頃一畆六
　　分
　盛京禮部荘頭壮丁地共四十七頃五畆六分
　盛京兵部站丁地共六十二頃七十四畆八分
　盛京工部荘頭壮丁地共七十六頃五十六畆三分
　興京界内八旗所屬諸王貝勒貝子公大臣等地千
　　二百二頃三十六畆官員兵丁閒散人等地共五
　　百八十頃八十六畝五分
　　撫順界内右翼四旗所屬王貝勒貝子公大臣等
　　地千二百九十八頃九十九畆七分官員兵丁閒
　　散人等地七十五頃二十畆六分鹻場汪清二門
　　官兵臺丁地三百二十八頃三十畆
　　開原界内八旗荘屯地二千八百頃七十九畆
　　遼陽城界内八旗官員兵丁地八百八十八頃五
　　十五畆
　　鐡嶺界内左翼四旗荘屯地八千六百五十七頃
　　四十四畆二分
　　法庫邉門荘屯地六百七十八頃五十八畝
　　威逺堡邉門荘屯地二百二十八頃八十七畆
　　英額邉門荘屯地百二十六頃七十二畝二分
　　鳯凰城八旗巴爾呼地千九百四十八頃六十四
　　畆又正黄旗屯地六十頃九畆
　　靉河邉門分種地二十四頃七十四畆四臺四屯
　　地六十一頃五十九畆
　　復州界内八旗分撥地千七百二十九頃四十畆
　　熊岳城界内八旗滿洲蒙古巴爾呼漢軍荘屯地
　　二千八百八十三頃三十九畆
　　金州界内八旗滿洲䝉古漢軍官員兵丁地三千
　　三百四十一頃四畆水師營地二十六頃十八畆
　　山海闗官員兵丁寡婦閒散人等地百三頃五十
　　七畆七分在山海衛寧逺州界内又正白正紅鑲
　　紅旗下閒散人等地三頃六十七畆
　　秀巖界内八旗官員兵丁地二千百二十一頃二
　　畆七分
　　盖州界内各旗官員兵丁地四十六頃三十八畆
　　牛荘界内八旗官員兵丁地二千九百二十三頃
　　廣寧城所屬巨流河白旗堡小黒山閭陽驛彰武
　　臺邉門等界内八旗官員兵丁閒散人等地萬五
　　千百九十四頃九十六畆二分
　　錦州界内王貝勒貝子公宗室額駙官員荘頭閒
　　散人等地二千七百十七頃七畆八分八旗兵丁
　　閒散人等地千五十四頃五十畆四分
　　義州界内八旗荘屯地五千四百七十一頃二十
　　五畆
　　清河邉門荘屯地五百三十四頃二十三畝
　　九闗臺邉門荘屯地二百三十二頃十八畆
　　吉林烏拉界内官員兵丁開墾地鑲黄旗三百七
　　十四頃五十二畆正黄旗二百九十五頃二十六
　　畆正白旗二百六十六頃十畝正紅旗二百五十
　　二頃七十八畆鑲白旗二百八十八頃四十八畆
　　鑲紅旗二百二十一頃七十六畆正藍旗二百六
　　十一頃二十四畆鑲藍旗二百六十七頃二十四
　　畝水師營二百六十五頃五十六畝又各荘頭開
　　墾地二百五十二頃六畆
　　寧古塔界内官員兵丁開墾地鑲紅旗三百四十
　　七頃四畆正黄旗二百三頃七十畆正白旗三百
　　三十五頃十畆正紅旗四百二十頃鑲白旗四百
　　七十頃五十四畆鑲紅旗三百二十六頃七十畆
　　正藍旗二百八十頃十四畆鑲藍旗二百十九頃
　　六十六畆又各荘頭開墾地三百三十三頃四十
　　二畆
　　琿春界内官員兵丁開墾地鑲黄旗百十七頃十
　　八畆正黄旗九十九頃五十四畆正白旗三百十
　　六頃九十二畝
　　三姓地方官員兵丁開墾地鑲黄旗百八十一頃
　　五十畆正白旗五十九頃四十六畆正紅旗四百
　　十九頃六十四畆
　　伯都訥界内官員兵丁開墾地鑲黄旗百十六頃
　　五十八畆正黄旗七十三頃六十八畆正白旗二
　　百三十五頃四十四畆正紅旗百二十五頃五十
　　二畝鑲白旗八十頃二十二畝鑲紅旗七十一頃
　　二十二畆正藍旗二百十五頃四畝鑲藍旗百九
　　十四頃十畝又各荘頭開墾地二十二頃三十畆
　　阿勒楚喀界内官員兵丁開墾地鑲黄旗百十五
　　頃八畆正黄旗百二十頃三十畆正白旗五十九
　　頃十畝
　　官田(祭田/)　(學田/)　(馬厰牧厰附/)
　　官田之制凡
　耤田及在京
壇壝直省
　社稷山川厲壇祠墓寺觀
　　文廟學校等田并部寺公用田太僕寺牧厰及在官
　　　地均為公田除其租賦
　　　順治十一年
耕耤田於南郊設耤田於正陽門外之西中為
　先農壇壇内地百七十頃其二十頃種五榖蔬菜以供
　　　祭祀餘千五百畆嵗徴租三百兩供修
　壇墻
　　　康熈二十四年
詔曰禮天子為耤千畆諸侯百畆此則耤田之禮通於天
　下今朕欲各地方守土官通行耕耤之禮下九卿詳議
　　　尋議頒耕耤之制令各省擇東郊官地潔浄豐腴
　　　者立為耤田逕直田畝九分後立
　先農壇令守壇農夫灌溉耤田(無官地者/置買民田)每嵗仲春行
　　　九推之禮
　　　祭田學田附
　　　順治元年
賜聖賢後裔祭田衍聖公二千百五十七頃五十畆
　　孔林地廟基地二十一頃五十四畆零四氏學學田
　　　五十頃復聖裔祭田墓田廟基地五十四頃十有
　　　五畝零宗聖裔祭田墓田廟基地六十二頃十有
　　　四畝零亞聖裔祭田墓田廟基地五十九頃七十
　　　六畝零先賢仲氏裔祭田墓田廟基地七十五頃
　　　五十六畝零又置各省學田凡貧生均於學内酌
　　　給銀米每年清釐各省學田
　　　康熈二十四年復增
　　孔林地十有一頃十有四畆九分免曲阜顔氏額糧
　　　有差又
賜元聖周公祭田五十頃
　　　雍正元年總校天下學田共三千八百八十六頃
　　七十八畆有竒
　　乾隆十二年除福建閩縣先賢二十三祠祭田糧
　　租(謹按祭田直𨽻十有九頃二十四畆畆盛京一/頃四十一畆山東九十八頃九十六  山西三)
　　(十八頃六十七畆河南百有一頃七十四畆江南/江蘇百有八頃八十四畆安徽十有三頃十有三)
　　(畆江西十有四頃三十一畆福建五百二十頃五/十五畆浙江七十六頃五十四畆陕西十有六頃)
　　(二十三畆四川十有五/頃十有九畆各有竒)
　　馬厰牧厰附
　畿輔牧場鑲黄旗牧馬場地在武清寳坻二縣東自
　　唐畦西至陳林荘七十里南自張家莊北至上馬
　　臺九十里　正黄旗牧馬塲地在天津府西北自
　　俞家荘東北至小稍子口十五里西南自孫家荘
　　東南至秋家荘四十七里　正白旗牧馬塲地在
　　天津府東自好家沽西至白家荘四十二里南自
　　城兒上北至清溝六十五里　正紅旗牧馬塲地
　　在甕山者十有五頃蘆溝橋西髙陵者二十七頃
　　六十畆　鑲白旗牧馬塲地在通州二十四頃八
　　十四畆　鑲紅旗牧馬塲地在順義縣天竺馬房
　　村三十五頃二十八畆蘆溝橋四頃八十畆　正
　　藍旗牧馬塲地在豐臺王蘭等荘東西三十里南
　　北五十里　鑲藍旗牧馬塲地在草橋十里廊房
　　八里
　　順治二年議准
御馬塲王貝勒貝子馬塲均按本旗地方牧養六年議
　　准順義清河漷縣及沙河蘆溝橋五處荒地千四
　　百六十八頃四十畆潞河沙河清河桑乾河兩岸
　　隙地均定為馬塲定荒地非沙石不堪耕種者不
　　准作為牧塲例五年定
　盛京牧塲地以奉天中前所後屯衛中後所三處地
　　畆分給八旗為牧塲自東迤西先給兩黄旗次兩
　　白旗次兩紅旗次兩藍旗十二年定牧塲制凡親
　　王牧塲方二里郡王牧塲方一里
　　康熈二年令錦州大凌河牧塲東至右屯衛西至
　　鴨子厰南至海北至黄山堡留為牧馬地不許民
　　間開墾
　　雍正二年清查八旗存留牧塲地凡可耕者均募
　　民開墾
　　乾隆十三年裁减馬羣復議大凌河馬塲袤延於
　　西界截出十里給官兵耕種後又以西界地勢不
　　齊量地截給東至杏山北濠溝西至鴨子厰南至
　　七里河北至金厰堡二十一年清丈直𨽻馬厰地
　　給民為業名
恩賞官地三十七年定民人開墾馬厰例殺虎口外民
　　人開墾馬厰在於察哈爾㳺牧地界外已經成熟
　　者聼其耕耘徴賦毋許再行私開三十九年又䝉
　　古招民開墾輔國公馬厰地百餘頃議准在飭禁
　　以前早已成熟者即照三十七年民人開墾牧地
　　例又准太僕寺厰地招民開墾是年山西豐鎮寧
　　逺二㕔墾地二萬千五百五十五頃七十餘畆
　
　
　
　
　
　
　
　
　
　
　
　
　
　
　
皇朝通典卷三
欽定四庫全書
皇朝通典卷四
　食貨(四/)
　　田制(屯田/)　(新疆屯田附/)
　　(臣/)等謹按屯田之政前明倣唐府兵遺意剏衛所
　　之制以軍隸衛以屯養軍而設都司以統轄之嗣
　　後經制屢更别募民以鎮守於是營軍與屯軍分
　　而為二屯軍惟職漕運其無漕運者又有營造之
　　役是軍政屯户兩無禆益矣
　國初剏制屯堡凡衛弁各所給軍分佃剔除差徭後
　　以直省各設經制官兵而屯衛之軍次第裁汰惟
　　有漕運之地仍隸衛所其駐防之軍亦給屯田餘
　　皆歸併州縣盖稽其籍雖有軍民之殊而承佃輸
　　賦則屯户與民無異隸之州縣體制詳明誠
　昭代之鴻規萬世之良法也此外墾荒及圏地給糧
　　地凡所以實軍儲而裕民力者悉隨時裁定俾軍
　　屯安耕鑿之常兵民享盈寧之利典制精詳謹按
　　年編纂至新疆屯政版圖式廓二萬餘里由巴里
　　坤以至伊犂前後墾闢無慮十餘萬頃邊疆瘠土
　　皆成沃壤其經畫尤非内地之軍屯可比謹案年
　　彚次附於各省屯田之後以昭典則而垂示萬世
　　焉
　　順治元年定荒地屯種例(先是丁國初定每佐領/給壮  十牛四於曠土)
　　(屯田至是准州縣衛所無/主荒田分給民兵屯種)二年遣御史巡視屯田
　　(尋裁廵屯御史/歸巡按兼管)三年更定屯田官制每衛設守備
　　一員兼管屯田量設千總百總分理衛事裁原設
　　指揮副指揮改衛軍為屯丁其衛所錢糧職掌及
　　漕運造船並都司行都司之制皆仍舊四年給江
　　寧西安駐防園地江寜六十畆至百八十畝不等
　　西安二百四十畝或二百十五畝不等惟浙江駐
　　防官兵仍照京制支領俸餉不給田地五年准雲
　　鎮屯田令軍民墾種官給牛種量收租銀(十五年/歸併山)
　　(西驛糧/道管理)定各省駐防官兵家口半携去者在京園
　　地半撤全携去者全撤例六年定直隸屯地輸租
　　例天津葛沽等處屯地舊例上地毎畝六升中地
　　四升五合下地三升今定果樹菜畦水田葦地每
　　畝科一斗麥地六升雜糧地四升五合定外省駐
　　防初任官員未給園地者准撥給其加級陞任者
　　不復添給例(給地六十畝以下者户部撥/給六十畝以上者奏請撥給)七年裁
　　汰衛軍凡衛所屯田從前分給軍丁承種者歸併
　　州縣其有運糧衛所屯糧仍舊𣲖徴其無運糧衛
　　所屯田俱照民田起科九年令廣東屯糧本折各
　　半徴收免其全徵本色(謹案十年又定江南秣陵/廣武英武三衞屯糧准其)
　　(折銀康熙六年又以江南石城等衛屯糧改折太/重令仍收本色十年復以廣東屯糧十倍民賦令)
　　(減額照民田重則每畝八升八合起徵後又減/廣東衛所及河南等省屯糧均照民田徵収)十
　　三年定屯丁貼運之例向例漕船一艘派屯田百
　　五十一畝今議定有屯帶運衛所照數分派(杭寧/溫台)
　　(各衛嘉湖嚴衢/各所有屯帶運)餘田徴租銀撥貼無屯衛所(金華/等所)
　　(紹處等衛/無屯有運)至有屯無運衛所(金鄉等衛/有屯無運)有願運者
　　給田僉運餘田亦徵租撥貼無屯衛所運丁(康熙/十年)
　　(以屯田缺額每船/給田百十三畝)招墾廣西衛所荒屯十四年清
　　查民田賦役冊籍凡民冊當差者衛所不得告攀
　　軍冊有役者州縣不得重派民佃軍田者照地納
　　租不派軍役軍佃民田者止完正賦不派民役(先/是)
　　(湖廣有運軍班軍操軍三項各設屯田後裁汰班/軍操軍歸農止留運軍以致軍民冊籍混淆至是)
　　(釐正永/著為例)十六年除四川衛所屯糧歸併州縣照民
　　田起科十七年更定雲南衛弁職田收租准俸例
　　其田各歸衛所編入户口以本七折三徴收(按雲/南向)
　　(有衛弁職田收租/准俸不納税糧)
　　康熙二年復以江南屯糧歸都司管轄四年歸還
　　德州圏地其駐防兵均如陜西例給糧五年以陜
　　西衛所屯糧與民糧一體輸納無僉運領運之事
　　不必改歸都司仍令布政司總理六年議令投誠
　　兵屯田湖廣道御史蕭震上投誠兵丁屯田四便
　　　疏一以投誠之衆所攜家口數倍正兵予以荒地
　　　牛種可為招徠之勸一以緑旗兵有防禦之任屯
　　　田難投誠兵無汛地之責屯田易一以投誠兵隨
　　　標月給餉糧嵗費八十餘萬使開墾荒蕪三年起
　　　科既有兵餉又增屯賦一以各省荒地四百餘萬
　　　頃分給耕種軍儲日實户口漸繁故有是令又令
　　　廣東雲南屯田道稽察衛所各官及徵收屯糧(十/八)
　　　(年定江南屯田道考成視都司/例二十六年復裁雲南都司)十五年嚴荒田影
　　　射之禁(時衛所荒田坐落州縣境内縣勘則指為/軍地衛勘則詭為民田故令督撫檄州縣)
　　　(衛所互核/影射者罪)二十三年令湖南偏橋鎮逺二衛地畝
　　　錢糧歸併貴州徵收(嗣後湖南屯糧則例屢更二/十五年以銅鼓衛屯糧歸併)
　　　(新寧縣徴收三十六年辰州衛屯田歸併瀘溪縣/照民田徵收又步城縣有經徵靖州衛屯糧改歸)
　　　(靖州綏寧縣徴收四十年以沅州龍陽黟陽靖州/四州縣屯糧偏重将賦役全書譌刋之數改正減)
　　　(免四十五年以清浪平溪二衛/屯糧徵米輸運維艱准其徴銀)三十一年以山西
　　　太原陽曲二縣屯地給駐防官兵耕種三十四年
上以雲南屯田錢糧較民田額重數倍改屯賦令照河陽
　　縣民田上則徵收三十五年復議雲南屯地錢糧
　　亦照屯田則例五十七年減湖北沔陽衛屯田額
　　糧(謹按沔陽衛屯田五百七十二頃八十畝有竒/向係水淹窪地故令照湖南清浪衛減則之例)
　　(毎畝徵五升/四合六勺)又丈量山西右衛荒地五十八年以
　　河南揚河墾荒地給駐防官兵耕種
　　雍正二年定内地無運衛所悉併州縣例凡錢糧
　　皆歸布政司管轄裁山西江南浙江江西湖廣山
　　東廣東屯田都司浙江杭州徵屯千總是年總計
　　直省屯田三十九萬四千五百二十七頃九十九
　　畝屯賦銀四十三萬六千四百四十六兩四錢屯
　　糧百六萬四千五百九十二石草四百八十七萬
　　一千三百四十五束各有竒三年定安西屯墾事
　　宜凡駐防兵之不願久住者召募民人更換擇宜
　　稼之處分屯其應募兵丁未習農業者就沿邊州
　　縣僱農人為帮夫每兵三名給一使教農事俟資
　　糧充裕再令携家永逺駐防五年定軍田照民田
　　　給契上税例(每畝照貴州軍田/例納税五錢給契)改江南建德東流
　　　二縣屯糧歸池州府經管(向例解歸南昌撫/州饒州三衛所)九年
　　　定屯衛田仍典與軍户例凡私典與民者田歸衛
　　　價入官仍治以罪
　　　乾隆元年除廣東屯糧羨餘減各省屯賦重額(至/十)
　　　(一年合計嵗減銀/一萬二千兩有竒)
　詔減浙江嚴州衛遺漏減免銀兩(浙江屯糧向例每石/徴銀一兩康熙年間)
　　　(特減改徵銀五錢五釐惟嚴州一所遺/漏至是改照杭州前右二衛科則徵收)減廣西武
　　　緣縣屯賦減浙江溫州衛田賦(均照杭州前/右二衛科則)停止
　　　貴州新設苗疆屯軍時貴州總督張廣泗請将逆
　　　苗絶産安設屯軍
　上諭數年以來經理苗疆原期寧輯地方化導頑梗並
　　非利其一絲一粟是以彼處應輸之正供朕皆仰體
皇考聖心永逺革除豈肯收其田畝以給内地之民乎從
　　前屯田之意原因該督等奏係無主之絶産今看來
　　此等苗田未必盡係無主之産或經理之人以為逆
　　苗罪本當誅今既宥其身命即收其田産亦法所宜
　　然殊不知苗衆自有之業一旦歸官目前雖惕於兵
　　威勉強遵奉而非出於中心之願安能保其久逺寧
　　帖耶至於撥換之舉在田地有肥瘠之不同而畝數
　　又有多寡之各異豈能銖兩悉合饜服其心使苗衆
　　無絲毫較量之念乎總之頑苗叛逆之罪本屬重大
　　國家既施寛大之恩貸以不死予以安全而此區區
　　之産業反欲收之於官則輕重失宜非
皇考與朕經理苗疆之意矣奉
　敕令張廣泗即行停止其實在絶産令查明疏請尋議
　　　以惟逆苗絶户田産賞給屯兵墾種擇形勝之地
　　　建築堡牆以資捍禦又
　諭各省屯糧有原額糧則較重者悉行酌減(三年又減/安徽懐逺)
　　　(衛軍銀減武平/衛軍田加徵銀)裁汰涼州府鎮畨縣栁林湖屯户
　　　設立屯長總甲分理(謹案鎮番招民屯墾在雍正/十三年至是以地方遼濶屯)
　　　(户衆多酌留熟諳/農事者餘皆裁汰)四年招民承種安西鎮口外屯
　　田五年嚴屯田私租之禁凡運軍額設屯田止許
　　得本年之租不得加租及立劵預支其已經加租
　　之田令其回贖違者例以私典軍田罪(六年令限/一年清出)
　　(歸軍/贍運)八年清釐湖廣軍屯田凡典賣者如民買願
　　應差或軍買隨田應差者均免贖若民買不願應
　　差及軍買而田去差存者均令原丁取贖力不贍
　　者令典買之人每嵗助費以濟漕運至故絶逃亡
　　之户民人頂種現在納糧貼運者田有出售仍令
　　軍户承買湖北衛所屯田亦如之十二年陜西提
　　督拉布敦疏請口外八溝塔子溝等處設兵屯田
　　從之十八年總計各省屯田二十五萬九千四百
　　十有六頃四十八畝屯賦銀五十萬三千五百五
　　十七兩屯糧三百七十三石各有竒(其歸併各州/縣者不入)
　　二十一年陜西總督黄廷桂疏請招民屯種移歸
　　魯克沁回民所遺𤓰州熟地二萬四千五百畝從
　　之(吐魯畨回人歸/附在雍正三年)二十二年清查陜西屯地銀糧
　　二十三年清查江西屯地田畝二十四年准𤓰州
　　屯户加墾地畝改屯陞科二十七年甘肅栁林湖
　　屯田亦如瓜州例改屯陞科初墾者照民田中則
　　例續墾者照民田下則例納賦(二十八年安西府/淵泉縣之栁溝布)
　　(隆吉爾玉門縣之靖逺赤金等處均准/屯户加墾餘地改屯陞科以為世業)三十一年
　　總計各省屯田三十九萬二千七百九十五頃六
　　十七畝屯賦銀七十八萬四千九百二兩糧百九
　　萬七千六十四石草五百五萬六百二十束各有
　　竒三十六年豁除江西袁州贛州饒州建昌四衛
　　所坍没屯田糧賦三十八年
諭裴宗錫覆奏查辦軍屯請将上江下江無為等州十
　七州縣向不歸運之裁衛屯田加徵津費所辦非是
　而加徵之名更屬不能深體朕意朕惠愛百姓普蠲
　恩免不下數千百萬惟期家給人足樂利永徴何獨
　因清釐屯糧欲舉百餘年相沿之民産一旦忽議加
　賦朕豈肯為之且定以官為加徵之名則㫁乎不可
　　　尋
　敕髙晉查辦續結其江蘇省並
　諭照此辦理浙江巡撫陳輝祖疏請民屯新墾丁銀隨
　　　年攤徵
　上諭國家承平休養百有餘年閭閻生齒日繁向來編
　　審人丁按丁科則自康熙五十二年我
皇祖聖祖仁皇帝
特頒恩詔盛世之民永不加賦即以是年丁糧之數作為
　　定額仰見
皇祖惠愛黎元法良意美實我萬世子孫臣庶所當遵守
　　不易者朕臨御以來仰承
天祐
祖德累洽重熙無時不以愛養斯民為念豈肯於丁糧區
　　區毫末之賦稍存計較乎況人數既多自地無遺利
　　若求可墾之地則惟新疆烏嚕木齊等處尚可招徠
　　屯墾至於内地即問有東坍西漲其數甚微祇須地
　　方官照例妥辦若以新墾民屯地畝復将丁銀隨年
　　攤納是與小民較及錙銖尤非惠下恤民之道所有
　　各省辦理丁糧俱著悉仍其舊三十九年除江蘇省
　　　坍没屯田額賦四十年停民戸典賣屯田編入軍
　　　籍之例但令從重津貼免其撤田定軍戸自置民
　　　田另納糧賦毋許攙入軍田例除湖北監利縣築
　　　堤挖壓軍屯額徴四十一年准甘肅九家窯屯田
　　　八千八百三十三畝改歸民田陞科
　　　新疆屯田附
　　　康熙五十四年
上以額德爾齊老圖地近推河應屯田駐兵令将軍費揚
　　　古等與喀爾喀汗㑹議尋以費揚古疏稱蘇勒圖
　　　喀喇烏蘇烏蘭固木科布多等處土田肥美均可
　　　耕種請撥土黙特善種地兵丁千人每旗令台吉
　　　塔布囊一人督率屯種遣大臣一員監管又請於
　　　哈宻地方屯種均從之後又准都統穆賽等疏言
　　　科布多等處收穫逾常請撥土黙特千人出兵歸
　　　化城之土黙特兵千人令往耕種五十五年開巴
　　　里坤哈宻等處屯田凡發往軍前効力人等有願
　　　種地者許其耕種又議准尚書富寧請哈宻所屬
　　　博羅爾圖古哩克接壤之處并巴里坤都爾博勒
　　　津哈喇烏蘇及錫濟木達哩圖布隆吉爾附近之
　　　上浦下浦等處兵丁有願徃者亦令耕種是年冬
　　　蘇爾德奏稱都爾博勒津圖古哩克哈喇烏蘇所
　　　種地畝有秋尋議令備明嵗耔種五十六年增墾
　　　阿爾衮固楚實伯哩烏蘇鼐瑪爾塔呼埒克察罕
　　　郭勒等處荒地
命戸部侍郎梁世勲等督理巴里坤屯田五十七年令新
　　　舊開墾都爾博勒津圖古哩克及回子扎薩克敏
　　　所種塔哩雅沁地所餘青稞貯倉充裕軍糧郎中
　　　蘇赫等議叙有差六十年增墾烏蘭固木地六十
　　　一年覈丈科布多烏蘭固木等處地畝穀數
　　　雍正三年
諭振武将軍穆克登開鄂爾坤圖拉等處屯田穆克登疏
　　　言鄂爾坤尚有昔人耕種處所及故渠灌田踪跡
　　　圖拉現有大麥小麥非不可種之土第霜降早晚
　　　不一樹榖宜否不同請於屯長中擇十餘人於明
　　　春三月遣往耕種俟秋收後具奏從之七年振武
　　　将軍順承郡王錫保疏言鄂爾坤濟爾瑪台圖拉
　　　三處屯田收大小麥糜子共七千五百五十石有
　　　竒九年奏報萬六千三十石有竒十年西安巡撫
　　　瑪爾奉請撤額塞勒津城駐防兵并西安馬步兵
　　　二千人開墾哈拉該圖地從之
　　　乾隆元年增墾鄂爾坤屯田兵額(雍正十三年撥/緑營兵五百至)
　　　(是增撥/三千)二年復撥緑營兵六百并負罪人千餘二
　　　十年準噶爾部落勢日窮蹙議遣大兵征勦二月
　上諭軍機大臣曰從前因未深知達瓦齊情形原議四
　　月進兵故令於額爾齊斯派喀爾喀兵緑旗兵并䇿
　凌所屬人等留駐屯田今進兵甚早而達瓦齊之力
　已窮兵到即可成功其額爾齊斯仍需屯田與否應
　另行酌辦如需屯田即於䇿凌等㳺牧所留人内派
　往或凱旋後并將策凌等人衆派往著班第等詳議
　具奏班第等尋奏平定準噶爾後額爾齊斯地方仍
　　需屯田
上諭照所請行其耕種所得榖石令備往來兵丁口糧
　　(謹案屯田地定於伊蘇圖堅格爾等處又移/布勒罕兵千人於鄂倫淖爾地方駐劄照管)二十
　　一年開墾巴里坤至濟爾瑪台濟木薩烏嚕木齊
　　羅克倫瑪納斯安濟海雅爾晶崆吉斯珠勒都斯
　　等處荒地(設回人百名緑旗/兵百名試種一年)又酌派内地兵民前
　　往耕種照安西地方之例二十二年復設塔哩雅
　　沁屯田(乾隆七年停/種至是修復)又派兵吐魯番屯田時以吐
　　魯番地方直通伊犂并與各處回城聲息相通故
　　遣兵屯田(是年五月分種小米二千/三百四十餘畝接種大米)其新附回人
　　即令留種又
諭選緑旗兵丁善於耕種之人往烏嚕木齊試種總督
　　黄廷桂疏請派兵千名於巴里坤尖山子起至奎
　　蘓地百餘里内先期疏濬水泉設木槽接引渠道
　　俟春間翻犂試種從之(巴里坤尖山子等處於雍/正年間曽經開墾嗣以正)
　　(渠九道水多滲入砂磧難周灌/溉停止至是始建木槽之制)
上諭軍機大臣曰黄廷桂奏派兵千名於來春往巴里
　坤等處屯田等語自應及時籌辦但此尚在近地其
　烏嚕木齊等處亦須漸次屯種其如何相度水利測
　驗土脈及派兵前往預為料理之處著𫝊諭黄廷桂
　詳奏二十三年遣兵二千名赴哈喇沙爾等處屯田
　　取海都河水灌溉増派烏嚕木齊屯兵(原派兵五/百復增五)
　　(百/)増派闢展魯克沁吐魯番托克三屯兵(托克三/在吐魯)
　　(畨西百餘里通哈喇/沙爾設屯兵五百名)五月又議増哈喇沙爾托克
　　三屯兵(前屯兵三千六百名至是増/二千四百名合計六千名)
上諭黄廷桂等曰現在辦理回部未竣屯田伊犁可以
　暫緩惟於烏嚕木齊一帯及噶爾藏多爾濟逰牧之
　羅克倫等處急宜相度地畝廣為屯種俟将來酌量
　情形由近及逺即一二年後亦無不可六月侍郎永
　　貴等奏報烏嚕木齊附近等處屯田開墾畝數哈
　　喇和卓墾地八千七百畝托克三墾地五千三百
　　畝哈喇沙爾墾地四千餘畝合闢展所種萬畝計
　　新舊共五萬二千七百九十一畝又議墾穆壘至
　　烏嚕木齊噶爾藏多爾濟㳺牧之昌吉羅克倫等
　　處屯田(昌吉距烏嚕木齊六十餘里羅克倫距昌/吉四十餘里昌吉可墾田八萬餘畝羅克)
　　(倫可墾田七萬餘畝與穆壘等處均係噶爾藏多/爾濟㳺牧之地駐兵三千名合穆壘等處屯兵共)
　　(萬/人)
上諭據黄廷桂疏稱塔哩雅沁試種豌豆已有成效闢
　展吐魯畨托克三烏嚕木齊等處想皆可試種著於明
　春佈種又
諭從前因辦理回部将伊犁屯田暫時停止今回部迎
　降相繼大功計日可成則屯田自不可緩軍營緑旗
　兵丁駐防各城所用無幾應行派往伊犂并酌派回
　人令納穆扎爾等辦理屯務或將魯克沁哈喇沙爾
　烏嚕木齊等處屯田兵移至伊犂再扵内地派兵補
　缺令兆惠等将應辦之事先時預備二十四年增特
　　訥格爾昌吉羅克倫等處屯田兵四千名(前撥千/名共五)
　　(千/名)又
諭定長等疏稱除烏嚕木齊外其他處地畝較之初種
　時漸覺歉薄此等地畝雖不能如内地人工糞治可
　以常年耕種但地頗寛展彼此遞年互調耕作自有
　餘力令楊應琚舒赫徳悉心講求具奏二十五年
命調巴里坤緑旗兵九百名赴烏嚕木齊屯田
諭阿桂等奏稱伊犂河以南海努克地與固勒扎相隔
　一日程途水土沃衍請先行屯種相其形勢分立村
　莊所辦甚是又奏准於伊犂自烏嚕木齊至羅克倫
　　擇水土饒裕之處設村莊四每荘屯兵八百餘名
　興舉伊犂海努克屯田副都統伊柱疏言官兵駐
　　劄與屯田回人距二三里伊犂河南安臺五處其
　　屯田回人三百餘名約每距半里立一村共村十
　　五均立牆垣基址俟農隙俾立室宇又駐劄處有
　　廟宇百餘間加以修葺可駐兵六七百名續經㕘
　　贊大臣舒赫徳請添派回人五百戸攜眷耕種築
　　伊犂海努克及察罕烏蘓城又築固勒扎大城(凡/大)
　　(臣駐劄公署倉庫咸/在以為總匯之地)調喀什噶爾緑旗兵九百十
　　名赴伊犂屯田二十六年募回人承種闢展喀喇
　　和卓托克三餘地設瑪納斯庫爾喀喇烏蘓晶河
　　等處屯田立村堡三每村兵三百名各墾地十五
　　畝議准烏嚕木齊駐防兵丁挈家立業(向例議駐/防兵三年)
　　(更替至是以烏嚕木齊收穫/盈寧堪立室家故有是議)又招徠逰民於烏嚕
　　木齊立業戸給地畝牛具照水田六年陞科例(肅/州)
　　(安西二處招貧民二百戸髙臺縣招民五十六戸/又肅州招民四十四戸山西臨晉縣民盧文忠一)
　　(戸願自備資斧前/往賞給監生頂𢃄)㕘贊大臣阿桂奏報二麥有秋
　　(兵一名種大小麥十畝回人一户/給麥種一石豐收在二十分以上)
諭成衮扎布籌辦科布多屯田(先派緑營兵百名給牛/種俟收穫後再将喀爾)
　　(喀杜爾伯特扎/哈沁兵丁派往)二十八年成衮扎布疏言科布多
　　地土腴沃蒙古等未諳墾種請派緑旗兵二百名
　　開屯(旋議撥烏里雅蘇台兵/百名喀爾喀兵百名)募民開墾巴里坤餘
　　地(十二月招徠民人王玉美等六十七名二十七年/招民人三十九戸二十八年招呉臣等三十名二)
　　(十九年招商民三十名又敦煌等縣願往種地民/人百八十餘戸共墾地三千六百九十餘畝俱照)
　　(水田六年/陞科例)定伊犁屯田納糧則例阿桂等疏稱伊
　　犁屯田八千畝收穫大小麥糜青稞等榖二萬七
　　千百石有竒約計在二十分以上回人八百戸收
　　穫大小麥約二十分以上糜粟青稞約四十分以
　　上合計每人收榖四十石請交糧二十石定為成
　　額嗣後改定人給耔種一石五升交糧十六石又
　　議敘屯田各官兵丁賚賞銀有差二十九年明瑞
　　疏稱伊犂種地緑旗兵千名新舊回人三千二十
　　戸所收麥榖青稞等視去嵗多至二千石以上得
　　糧四萬四千六百餘石請議敘賞賚官兵各有差
　　從之二十七年定烏嚕木齊遣犯屯田地畝(每名/給屯)
　　(田二十畝挈眷者加給/五畝與民兵一例納糧)定安揷添駐伊犂屯田回
　　人地(葉爾羌回人續請移/居伊犂二百十四戸)霍濟格爾巴克編設一
　　屯安揷八十戸海努克編設一屯安挿七十戸共
　　老弱七十四戸給該伯克養贍(霍濟格爾巴克等/處地均在伊犁河)
　　(南其河北之固勒扎等處先于二十/五年分五村荘至是兩岸俱有荘屯)定各城回民
　　納賦之制凡回民自種地畝視嵗收糧數交納十
　　之一承種官地者平分入官總計各城回民自種
　　地畝嵗納糧石闢展四千五百六十五石哈喇沙
　　爾千四百石庫車九百六十石又納地租糧二十
　　五石沙雅爾五百六十石阿克蘇六千八百三十
　　五石賽哩木九百七十五石拜城五百二十石又
　　納地租糧三十石葉爾𦍑二千八百帕特瑪(每帕/特瑪)
　　(一得官斛/五石三斗)納普爾錢四萬八千騰格(毎普爾五十/為一騰格二)
　(騰格合/銀一兩)所屬巴爾楚克納錢千二百騰格扣爾巴
　　九帕特瑪和闐二千帕特瑪納錢二萬四千騰格
　　又納官借耔種另册糧六百九十二帕特瑪所屬
　　伯徳爾格納錢四百騰格英阿雜爾五百帕特瑪
　　承種官地庫車嵗收額糧千二百五十石沙雅爾
　　三百七十五石阿克蘇五十石葉爾𦍑千二百二
　　十一帕特瑪和闐六百四十帕特瑪喀什噶爾三
　　十二帕特瑪侍郎旌額理疏言烏嚕木齊安揷民
　　戸每戸給地十五畝外尚有餘力復墾地十餘畝
　　悉行播種可必有秋二十八年定續派伊犂屯田
　　回人額數永貴疏言於各城選派約以千五百名
　　為率阿克蘇等處十二城分派足額設呼圖拜屯
　　田将羅克倫換班兵丁六百名移往(呼圖拜地在/羅克倫西東)
　　(至寧邊城七十里西至瑪納斯/百三十里田畝廣濶河水充裕)将軍明瑞疏言伊
　　犂駐劄涼州莊浪滿洲兵建造城署營房糧餉預
　　須籌備請以明年為始先増屯兵五百名俟城工
　　竣事再増内地調赴緑旗兵千人歸屯播種以足
　　軍食從之二十九年
上諭官兵錢糧毋拘内地成例並量給地畝學習耕種
　　又議築巴爾托輝城安插伊犂屯田回人以巴爾
　　托輝泉甘土肥將軍明瑞疏請將回人所種之地
　　稍遷迤西空出摩垓圖阿里瑪二處水泉為滿洲
　　兵丁屯田灌溉將伊犂河南霍濟格爾之三百戸
　　河北固勒扎之千一百戸并巴爾托輝之七百二
　　十戸俱駐劄巴爾托輝城從之令安插多倫回人
　　三十戸於伊犂屯田(多倫回人勒哈子伯克阿璊/等因慕塔哩雅沁回入遷居)
　　(伊犂樂業自請/遷往故有是令)三十年招肅州張掖敦煌髙臺等
　　縣貧民千九百戸於呼圖拜寧邊城昌吉羅克倫
　　等處安插屯種築伊犂雅爾城屯田(二十六年阿/桂疏言塔爾)
　　(巴哈台地居厄魯特西北與俄羅斯哈薩克相近/應駐兵屯田至是舉行築城二一在玉勒一即雅)
　　(爾撥兵千五/百名駐劄)總督楊應琚疏言巴里坤向止種青
　　稞近嵗小麥豌豆俱獲有秋夏日炎熱漸與内地
　　相似交秋仍暖霜霣較遲官民田地尚可開墾請
　　撥馬厰餘兵百名加墾從之募安西肅州民屯田
　　於穆壘(穆壘距巴里坤六百餘里接壤烏嚕木齊/新屯之特騰格爾地土肥泉暢可墾地二)
　　(十餘/萬畝)三十年總計緑旗兵屯田伊犂四屯地三萬
　　六千畝塔爾巴哈台萬八千畝烏嚕木齊三營五
　　萬千三百二十畝景化城萬一千三百四十畝庫
　　爾喀喇烏蘓四千畝晶河四千畝瑪納斯四千畝
　　烏什萬二千畝哈喇沙爾七千三十五畝巴里坤
　　萬六千五百畝穆壘四千畝哈密所屬之材巴什
　　呼四千六十五畝塔哩雅沁七千三十畝招民承
　　種地巴里坤四萬四千七百二十畝烏嚕木齊十
　　萬三千八十八畝伊犁種地回民六千戸嵗納九
　　萬六千石三十七年陜甘總督文綬上屯田五事
　　一招新疆商賈傭工之人就近承墾以省資送(向/例)
　　(凡他省應墾之人/俱官給車輛路費)一指明新疆地名道里情形曉
　　喻户民以期樂從一嘉峪闗請每日辰開酉閉以
　　便商民往來一烏嚕木齊孔道數處請修治寛濶
　　以利行旅一安西溝渠疏濬深廣以暢灌溉從之
　　三十九年烏嚕木齊續墾地成熟奏請陞科(三十/二年)
　　(至三十七年兵民所墾地已行陞科至是遣犯一/百三十戸墾地并巴里坤所屬之竒台東濟爾瑪)
　　(台等處地俱已/六年并請入額)定塔爾巴哈台等處屯田照伊犂
　　烏嚕木齊收糧分數勸懲例(凡伊犁烏嚕木齊等/處屯糧每兵丁一名)
　　(收細糧至十餘分以上者/官與議敘兵給賚賞有差)巴里坤宜禾縣續招民
　　人墾地三千畝成熟奏請陞科四十一年定金川
　　移屯墾種兵丁給與口糧例四十二年定各營緑
　　旗兵給與口糧例凡屯兵一名於應得錢糧外計
　　家屬名口每日大口給米八合三勺小口半并鹽
　　菜有差墾種成熟停止四十三年四川總督文綬
　　疏言四川省攜眷赴屯兵丁所種新疆地畝瘠薄
　　若照烏嚕木齊兵丁之例每名給地二十畝不足
　　養贍請照民戸例每戸給三十畝各給牛一農具
　　一從之(向例以阡陌毗連同力合/作每三名給農具一馬二)四十四年准給
　　兵丁養贍地畝(每丁所受之三十畝以/二十畝供賦十畝養贍)又定兩金
　　川新收屯糧照打箭鑪至西藏臺站貯糧成例每
　　石准盤折耗米一升四十六年裁減兩金川新疆
　　牛具(謹案金川新疆屯田原議駐兵六千名以二/千名種地每名給農具一牛一是年裁兵二)
　　(千名四十五年又裁兵一千名除四百名空糧為/各官養亷公費實存兵二千六百名二兵合種一)
　　(分故/裁)四十八年四川總督福康安疏言美諾等屯
　　安插降番戎噶阿甲等千四十三戸(降畨戎噶阿/甲投誠在四)
　　(十一年次/年耕墾)屯墾成熟請照漢牛降畨之例徴收(儧/拉)
　　(漢牛降畨二百九十二戸於/三十八年投誠給地安挿)每戸徴雜糧二斗一
　　升八勺五抄從之五十年准令湖廣弁田照民産
　　例税契承糧執業(謹案弁田順治十七年議歸各/衛所編入戸口不准收租准俸)
　　(湖廣弁田經歸折併變後仍餘二萬八千九百七/十畝私相買賣易起爭端賣主無力繳價買主不)
　　(安耕種至是改照民田准其賣買税/契過戸承糧執業永革除弁田名目)
　
　
　
　
　
皇朝通典卷四
　欽定四庫全書
　皇朝通典卷五
　　食貨(五/)
　　　水利上(河工/)
　　　(臣/)等謹按三代以後言水利者紛紛不一然考其
　　　成績率皆補救一時求所謂永逺奠安之計者不
　　　少概見洪惟我
　　朝
列聖相承念切民依廣興水利凡江淮河漢以及澮瀆溝
　　　渠莫不仰賴
神謨經畫盡善而我
　皇上御極以來每㕘驗盈虚消長之道豫事綢繆不愛
　　　帑不惜工總期瀕水居民登於袵席是以至今河
　　　流順翕海水宴安巨浸之區安瀾永慶洵乎千古
　　　未開之盛業也兹輯水利特分河工海塘為上下
　　　卷詳悉條載以垂後世
　　　順治九年工科給事中胡之俊疏言江浙之蘓松
　　　嘉湖地勢汙下所有劉家河呉淞江等處海口壅
　　　淤河道成田水患屢告請浚呉淞江以洩陳澱之
　　　水浚劉家河以洩巴陽之水從之十一年
上諭東南財賦重地素稱沃壤連年水旱為災民生重困
　皆因失修水利致誤農功該督撫責成地方官悉心講
　求疏通水利以時蓄洩庶水旱無虞民安樂利
　　　康熈二年以直𨽻河間一帯地方夏潦堤岸潰決
　　　莊屯淹没遣官經理修堤挑淺事宜十一年濬呉
　　　江長橋一帶以洩太湖十二年修河南安陽縣之
　　　萬金渠引坦水以溉民田二十年清常熟之白茒
　　　港武進之孟瀆河二十三年
上南廵閱黄河視北岸諸險工
諭將蕭家渡九里岡崔家鎮徐家壩七里溝黄家嘴新莊
　　　　一帯喫𦂳迎溜之處所築長隄與逼水壩時加防
　　　䕶二十五年遣官往淮揚下河督率挑濬車路串
　　　場白駒丁溪草堰場等處河口二十八年
上南巡閱視中河至支河口下馬坐隄上出河圖
指示諸臣
諭曰朕觀此河逼近黄河之岸且自徐州北鎮口閘所出
　黄水及微山湖荆山口之水俱歸内運河必流入中河
　駱馬湖之水亦入此河萬一黄隄潰決中河黄河必将
　混而為一又
諭若重載與囘空之船並行則中河窄狹且逼近黄河朕
　意猶以為可慮鎮口閘微山湖等處水大可仍開支河
　口其黄河運道原自不廢仍並存之三十六年
諭漕河督臣㑹勘下河積水作何盡令歸海涸出民田之
　處一一議奏尋㨿漕運總督桑格疏言下河為洩水入
　　　海之區自淮安以至邵伯鎮計運河東岸共有涵
　　　洞三十牐十滚水壩八運河及髙郵邵伯等湖之
　　　水由諸涵洞牐壩之口歸入射陽廣洋等湖以至
　　　白駒岡門等口入海縁下河受水之處甚多而洩
　　　水入海之口猶少是以易於停蓄下河州縣均受
　　　其害宜疏濬各口以分水勢從之三十七年桑格
　　　又疏言開濬分水之法一請修芒稲河分髙郵邵
　　　伯兩湖之水入江一請挑曹家灣湯家絆七節橋
　　　使通髙邵兩湖淤塞逹芒稲河以入江一請挑車
　　　兒埠之滔子河使泰州所受積水由苦水洋以入
　　　海一請桃澗河分運河之水入澗由射陽湖以入
　　　海一請挑海陵溪使髙郵所受之水通岡門以入
　　　海一請挑車路白塗海溝三河使興化所受之水
　　　由丁溪草堰白駒以入海一請挑蝦鬚二溝戞梁
　　　河并朦朧河西淤塞之射陽湖使髙寳興泰鹽山
　　　等處之水由廟灣以入海經部臣議定如所請行
　　　直𨽻霸州新安等處水行汎濫旗民莊盡沒
上以保定府南之水與渾河㑹流而渾河為源甚㣲每遇
　　　大水横流淤沙壅塞以致田土沖沒又以漳河支
　　　流經大城縣入子牙河其勢湍悍遂
命直隸巡撫于成龍河督王新命察勘隨遣旗下壯丁備
　　　器械給以銀米挑濬分疏於是修清河子牙河官
　　　隄民隄共千五百二十餘丈三十八年
上南廵閱視髙家堰等隄
諭治河上策誠能深濬河底則洪澤湖水直達黄河至於
　黄淮二河交㑹之口過於徑直所以黄水常逆流而入
　今宜將黄河南岸近淮之隄更迤東長二三里築令堅
　固淮水近河之隄亦迤東灣曲拓築使之斜行㑹流則
　黄河之水不至倒灌入淮矣又
諭朕自淮南一路詳閲河道測算髙郵以上河水比湖水
　髙四尺八寸自髙郵至邵伯河水湖水始見平等應將
　髙郵上下隄岸俱修築堅固有月隄處照舊存留至邵
　伯地方河湖合而為一不必修築隄岸將湖水河水俱
　由芒稲河人字河引出歸江下河自可不必挑濬矣四
　　　十年淮河道總督張鵬翮請挑蝦鬚二溝淤塞之
　　　處四十餘里挑鮑家莊至白駒地髙水壅之處八
　　　十餘里挑撈魚港淤塞之處八十餘里挑老河口
　　　淤淺之處三里有餘挑滔子河三十餘里四十二
　　　年
上南廵閱視河工
諭歸仁隄引河用以分洩洪澤湖之水勢若黄水加長則
　恐清口水弱著將祥符閘下板堵閉草壩將五堡閘酌
　量開放以助清水之勢四十四年
上南廵閱視河工
諭從前駱馬湖口設竹絡壩湖水大則從壩流入黄河河
　水大則溢流入壩内今止有湖水暢流黄水並無浸灌
　則黄河之水深通可知矣
諭河工已經告成善後之䇿更為𦂳要修建天妃閘甚當
　若遇倒灌即暫時下板蓄清水全力以敵黄流其恵濟
　祠一𢃄可相度形勢修建挑水壩三四處其王公隄亦
　應相度修建運河東隄應行加幫髙郵淮安隄岸卑薄
　之處修建石工黄河南岸隄工應加謹修防至直隸山
　東之河與河道總督相距甚逺應交與該省廵撫就近
　料理又
諭九里岡隄工不似從前直埽不能挑溜今修魚鱗埽逐
　段挺出逼溜開行此法甚善其埽工釘樁處可再建挑
　水壩二座四十六年
上南廵閱視河工
諭古今治河形勢不同舊時常患清水不敵黄水毎有黄
　水倒灌之虞今清水敵黄有餘運河清水甚大反流入
　髙郵湖設髙郵湖水長溢入運河則運河東隄受險今
　應將大墩分水處西岸草壩再加挑寛大使清水多出
　黄河一分少入運河一分則運河東隄不致受險又於
　蔣家壩開河建閘引水由人字河芒稻河入江新修五
　里滚水壩由下河及廟灣等處入海不惟洪澤湖之水
　可以宣洩而盱眙泗州積水田地亦可漸次涸出水小
　則下板蓄水以敵黄水大則啓板洩水且便於商民舟
　楫往來其祥符閘口門甚窄狹趁此黄水不甚髙之時
　將歸仁安仁利仁三閘委幹員改寛洩水則徐州一帶
　民田可無淹没之虞矣
上又以江南之蘓松常鎮浙江之杭州嘉湖各處或近太
　　　湖或通潮汐民田可資以灌溉
諭工部行文督撫於該處所有河渠水口度田建閘隨時
　啓閉其有支港淤淺者並加疏浚仍行建閘四十八年
　　　濬寧夏之宋澄堡李洋堡二渠引黄水助塘渠建
　　　閘壩十三座以灌田畝
　　　雍正二年
詔修濬杭州西湖尋據總督滿保疏言錢塘仁和海寧三
　　　縣田畝數萬頃賴城外上下兩塘河水灌溉兩塘
　　　河之水源自西湖西湖三十餘里内民人占為田
　　　蕩阻遏水道毎年銀米納於官者甚微而損於民
　　　者甚鉅應清出歸湖將淺涸淤塞及葑草之處開
　　　濬芟除以復故址則湖水不致涸竭而三縣民田
　　　旱潦有備至於城内之河昔人設筧鑿溝引西湖
　　　之水入城然後由桃花港響水閘㑹流於上下兩
　　　塘以溉田畝今當相其淺深量請開浚庶幾水利
　　　可復從之三年
特命怡親王大學士朱軾察勘直𨽻水利繪圗進呈四年
命設營田水利府以怡親王董其事於是於灤州玉田諸
　　　州縣濬流築圩建閘開渠招民人願耕者官給帑
　　　銀以為工本募江南浙江老農導之耕種其濬疏
　　　圩岸以及瀦水節水引水戽水之法俱因地乘勢
　　　次第興修又分立營田四局一曰京東局一曰京
　　　西局一曰京南局一曰天津局局各有長有副有
　　　効力委員凡開渠建閘皆委員與地方官偕而查
　　　報地數花名給發工本則專屬之地方官水田既
　　　成令地方官遵前規而以時逹之嗣又議設營田
　　　觀察使二員副使二員出資經理所有舊田園渠
　　　閘並時加修理五年河道總督齊蘓勒副總河嵇
　　　曾筠漕運總督張大有河南巡撫田文鏡山東巡
　　　撫塞楞額陜西巡撫法敏等先後奏稱黄河自陜
　　　西府谷縣厯山西河南山東至江南之桃源縣河
　　　水澄清上下三千一百餘里綿厯三旬有餘陜西
　　　山西始自四年十二月初八日至五年正月十三
　　　日凡三十有六日河南山東自四年十二月初九
　　　日至五年正月初十日凡三十有一日山東單縣
　　　亦始於十二月初九日至二十二日凡十四日江
　　　南始自十二月十六日至二十三日凡七日俱以
　　　漸復舊其清自上而下復舊自下而上諸王大臣
　　　合詞奏稱為從來未有之瑞懇請
陞殿受賀
上不允所請專遣祭告
景陵並遣大臣致祭
　　河神内外大小官貟各加一級羣臣恭請
宣付史館
御製碑文勒石得
㫖允行是年
上以江浙水利凡附近太湖及通江潮之處曾經
聖祖親臨指示動帑興修
特遣副都統李淑徳原任山東巡撫陳世倌等悉心踏勘
　　　大興築濬又
諭太湖之水歸海劉白二河為要必逕直深廣順下暢流
　方能一勞永逸但潮汐堙塞太倉常熟士民佔耕日久
　今當盡去新漲地畝以復故道尋據李淑徳陳世倌等
　　　疏言蘇松常鎮水道並藉太湖為吐納西北承宜
　　　興荆溪百瀆之水西南承杭湖苕霅諸山溪之水
　　　而皆由三江以入海一自呉縣之鮎魚口經蘇郡
　　　之婁門至太倉之劉河出天妃牐以入海是為婁
　　　江一自吳江之長橋出瓜經港由龎山湖經長洲
　　　青浦以至上海合黄浦以入海是為呉淞江一自
　　　白蜆港過澱泖湖㑹杭嘉諸水入海是為黄浦江
　　　實太湖之尾閭闗七郡之休戚誠疏其下流自不
　　　至泛濫貽害民田請先挑呉淞江白茆河孟瀆徳
　　　勝九曲河其餘諸河俟完工之日以次開濬從之
　　　又議修揚州五塘以溉民田又以陜西鄭渠白渠
　　　龍洞三處民田向引涇水灌溉年久漸致淤塞
命督臣岳鍾琪疏浚建牐七年以髙家堰當湖河之衝非
　　　堅固髙厚不能障䕶清水敵黄以助暢流之勢乃
　　　發帑金百萬堅築石工以垂久逺是年
上以甘肅寧夏地瘠渠工為萬姓資生之策
特遣侍郎通智等董率該地方官屬開濬渠道嗣議定察
　　　罕托輝地方開鑿大渠二百七十餘里建進水石
　　　牐一座退水石牐三座尾牐一座大支渠百餘道
　　　小陡口百餘道牐旁設水手以司啓閉又建大石
　　　牐一座以通漢唐二渠之出水渠東築長隄三百
　　　餘里隄岸種栁盤固以障黄河之溢渠西疏濬西
　　　河三百五十餘里以洩漢唐二渠並大渠餘水灌
　　　溉新渠寶豐寧夏平羅各縣民田又開濬六羊渠
　　　一百二十餘里建進水石牐一座退水石牐二座
　　　開大支渠二十餘道小陡口一百餘道牐旁亦設
　　　水手以司啓閉
上賜名大渠曰恵農渠改六羊渠名潤昌渠八年又以大
　　　清漢唐三渠舊設專員毎年修理今厯久廢弛堤
　　　閘損壊
命通智等查勘及時補修又
命於瓜州疏勒河上流築壩開渠濬安家窩對岸導渠引
　　　水十一年修揚州之范公堤又於陜西之柔逺堡
　　　鎮夷堡及口外雙樹墩開渠溉田十二年於甘肅
　　　口外栁林湖地建隄開渠又於陜西之中衛縣白
　　　馬寺灘開渠建槽以資灌溉
　　　乾隆元年
　諭直省凡古堤舊渠不為田害便當仍舊毋妄改作凡
　　督撫各官建言為民興利或因小而害大或利在目
　　前而害伏於後或有利無害而其事難求皆宜熟籌
　慎之於始又
諭管理水利河臣及瀕河州縣各於所屬境内相視河
　流淺阻毎嵗農隙募夫修浚定為章程三年
特遣大理寺卿汪漋總辦江南河道工程尋據汪漋疏
　　言山陽阜寧之漁濱河興化縣之白駒閘下引河
　　髙郵州之通湖橋馬飲塘河江都之灣頭河通州
　　分司所屬十場鹽河通州之黄河洋范公堤及鹽
　　城之新興場河阜寧之廟灣場河俱宜及時修疏
　　從之五年
命廷臣㑹議淮揚九屬水利事宜汪漋言淮揚下河九
　　屬水利有二最甚者開放髙郵三壩次則東邊易
　　進鹹水請將髙郵三壩及昭闗壩子嬰壩平撤另
　　添石閘三座以殺水勢其鹹水易進處惟天妃與
　　白駒三閘為甚應將天妃口閘及白駒三閘並行
　　拆修其沿范公堤之丁溪小海諸閘内有上岡北
　　草堰二閘移建於串場河口外又請挑浚淮揚各
　　屬東塘河道加築范公堤以及栟茶斜角二場隄
　　工又揚子橋閘口過髙請令改修其九屬田畝之
　　毗近河渠者請兩岸修築田圩以作隄防俱從之
　　時江寧布政使晏斯盛請興修鳳潁滁泗四屬水
　　利疏上發汪漋㑹同督撫詳勘定議尋議定肥城
　　内之金斗河及洩水越河虹縣之枯河頭亳州之
　　乾溪溝和州之太洋河姥下河牛屯河含山之銅
　　城閘河來安之龍尾壩河俱淤淺不足灌溉均當
　　開堰疏濬其餘各州縣陂塘溝渠圩埂土壩共六
　　十二所飭地方官量民力能否次第舉行又河南
　　廵撫尹㑹一請興豫省水利並浚賈魯河下㳺入
　　渦㑹淮安慶廵撫陳大受亦言上㳺之水奔流下
　　注渦河淺窄恐不能容復令汪漋㑹督撫定議漋
　　言賈魯河入淮之水既分洩以入江南之渦河則
　　渦河亦當分洩入淮庶上㳺下游兩得其平於是
　　浚賈魯河并濬渦河南岸入淮之漳河七年江水
　　漫溢
命直隸總督髙斌前往經理賑恤旋
命大學士陳世倌㑹同髙斌辦理水利尋疏言淮揚徐
　　海鳳潁泗七屬為百川聚滙髙寶諸湖承洪澤湖
　　之下㳺自邵伯以上入海自邵伯以下入江而入
　　海不如入江之便請於金灣壩下添滚壩三座分
　　引湖水入於鹽河即於鹽河對岸挑引河一道并
　　挑鳳凰橋下引河及壁虎橋下寥家溝歸石羊河
　　以逹於江至董家溝原歸芒稲河當令挑深自為
　　一河直注於江其泰州河内之秦塘港白塔河百
　　汉港改建閘門以時啓閉此導湖水入江之路也
　　黄河北岸微山湖為上流之瀦駱馬湖為下流之
　　瀦而中河為咽喉六塘河又承駱馬湖之下流歸
　　場河以入海今應將板浦以下場河及六里車軸
　　等河一律疏濬武漳義澤六里河頭各建石閘以
　　時減洩鳳泗諸州澮沱濉為大而沱河久淤應將
　　宿州之水導入澮鳳靈之水導入濉不使仍入沱
　　河為患海州諸水沂沭為大應將河身淤塞者濬
　　深民堰殘缺者堅築以通積水其餘七府州屬支
　　河溝渠應修理者百四十餘處並請次第興修俱
　　從之八年准髙斌請於直隸桑乾河南北兩岸開
　　大渠一道引水以溉民田九年尚書訥親請修理
　　江南清水下游河道於是濬泰州鹽河及髙寶二
　　湖相連之華家灘大新河髙邵二湖相連之王家
　　港茅塘港邵伯通運之引河循次灌注為湖河遞
　　減之法濬鹽城以南南北二串場河白駒閘下引
　　河及洩水之蚌沿梓新車路白塗海溝興鹽界河
　　東西官河以資利導其范隄各閘多添金門㑹各
　　引河以廣出水之路又疏濬通州境内任家港等
　　處以備宣洩又准御史柴潮生請經理畿輔水利
特遣尚書劉於義往保定㑹同髙斌疏浚河間天津二
　　府河渠淀泊十年
諭江南海州沭陽一帶連年被水朕詢問廵撫陳大受
　據稱海州之水下苦於鹽河之南北横截使六塘南
　北之水不得東流上苦於沭河之水盡由沭陽海州
　入海宣洩不及以致為害欲去海州之水下當去鹽
　河横截之弊上當分洩沭河之源等語著尹繼善白
　鍾山委貟查勘應作何開通疏浚之處妥協辦理務
　使水患悉除尋據尹繼善等議定修濬濉河南北兩
　　岸黄疃橋等處河道建設涵洞潁州府肥河宋湯
　　河䝉城芡河北淝河揠淺築埂建設橋梁以清上
　　江之水下江六塘河承駱馬湖之水至沭陽分南
　　北兩股入鹽河歸海令接築南北塘河子堰建設
　　涵洞疏濬諸處港河築堰建閘至山陽之吉家橋
　　河鹽城之九曲河阜寧之横溝河放生河清河之
　　民便河史家蕩古河安東之龍家蕩河桃源之劉
　　老澗積水河海州之薔薇河逐一挑濬築堰立閘
　　又於鹽河下之武障義澤六里三河口各設滚水
　　石壩贛榆之三公河圍子河疏去淤滯以洩異漲
　　大沙河旁築子堰以資捍禦工竣後定凡各處長
　　隄巨川大橋大閘歸官修理其支河小港民堰路
　　溝分隸㕔汎州縣各官經管督勸居民以時修整
　　從之十二年又令加築沭河堰工疏濬宿遷桃源
　　境内兜灣河接建駱馬湖尾閭永濟石橋四十丈
　　開濬上下引河以助分洩又建甘泉縣東西灣二
　　處滚水石壩築范公隄一千一百餘丈十三年
諭江南淮海一帯州縣近年屢被災傷推原其故皆由山
　東沂郯等處雨水盛漲建瓴而下遂直注駱馬湖衝決六
　塘河兩岸子堰淹浸民田著大學士髙斌左都御史劉
　統勲㑹同撫臣阿里衮將本省近年致患之由並將來
　作何查辦悉心定議尋據髙斌等疏言運河受漳衛
　　汶泗沂之水兩旁承以諸湖其間山泉支港閘壩涵洞
　　橋梁斗門皆有關於蓄洩應將徳州哨馬營滚水壩
　　落低以消漳衛之盛漲海豐之馬頰河聊城之徒駭河
　　疏導以分運河之漲東平之戴村二壩落低以減運
　　河漲溢之水濟寧之董家口引入白馬河歸湖濟運
　　以衛民田沂州之江楓口堅築堤壩使入湖歸運以
　　免旁溢山東之運道泉湖安流順軌即下游淮海
　　之地無憂濫漫矣疏入如議速行十六年
上南廵周覽河工
諭洪澤湖上承清淮汝潁諸水匯為巨浸所以保障者
　惟髙堰一堤天然壩乃其尾閭伏秋盛漲輒開此壩
　洩之而下流諸縣胥被其害冬月清水勢弱不能刷
　黄往往濁流倒灌在下游居民深以開壩為懼朕親
　臨髙堰循隄而南越三滚壩至蔣家牐周覽形勢乃
　知天然壩斷不可開近者河臣又請於三滚壩外増
　建石滚壩以資宣洩不知増三為五即以過水一二
　尺言之向過三尺者即五尺向過六尺者増而至丈
　是與天然壩名異實同亦當為之限制上年滚壩過
　水三尺五寸天然壩仍未開放應即以是為準於是
　　於天然壩立石永禁開放其五壩以仁義禮智信
　　為次仁義禮三壩一如其舊智信二壩則於石面
　　之上加封浮土如仁義禮三壩已過水三尺五寸
　　不足減盛漲則啓智壩之土仍不減乃次及於信
　　壩永著為例至髙堰石堤南滚壩以南舊用土工
　　石隄有首無尾亦令自新建信壩北雁翅以北一
　　律改建石工又
諭朕經過淮安見城北一帶内外皆水雖有土隄為之
　防而人烟湊集之區設經異漲其何以堪亟應改建
　石工以資保障著該河臣督撫確勘詳估及時建築
　　又准大學士傅恒請於京師髙梁橋迤西近河地
　　畝營治水田十八年七月淮水盛漲洩洪澤湖五
　　壩泛車羅潰二閘下河髙寶興胥受其患至九月
　　㑹黄河復決銅山隄南注靈虹諸邑歸洪澤湖奪
　　淮而下
特命舒赫徳劉統勲等督率徃來堵築均於嵗冬合龍
　　河流順軌又於髙堰武家墩迤北築磚工隄堰千
　　餘丈以資捍禦二十一年黄河漫溢孫家集楊錫
　　紱請疏荆山橋河身以洩滕嶧等縣積水二十二
　　年
上南巡親莅河干
指示一切疏洩捍禦機宜時微山昭陽諸湖俱已疏通
　　而駱馬湖隄堰殘缺不足禦運河盛漲於是並
　　築駱馬湖隄又以六塘河以下餘潦停積桃源宿
　　遷諸窪地多成巨浸山東之金鄉魚臺等屬未涸地
　　畝尚有十餘莊江南之宿遷靈壁及河南之永城
　　夏邑等處漫衍地界不下數百里經山東巡撫鶴
　　年奏報即
命鶴年速赴荆山橋偕白鍾山及侍郎夢麟籌濟寜金
　　鄉魚臺滕嶧五州縣水勢復
遣侍郎裘曰修馳視山東河南上江各屬積水在山東
　　者與鶴年㑹商在河南者與圖爾炳阿㑹商在上
　　江者與髙晉㑹商其地方官有熟習水道之員聽
　　其酌量差委並
飭裘曰修夢麟尹繼善白鍾山嵇璜張師載及各督撫
　　先後勘明各工權其輕重緩急就最要者同時並
　　舉餘亦次第興修均於嵗内告成於是自濉河以
　　上堅閉毛城鋪諸閘使不得洩黄水以壅濉河而
　　於潁亳一帶及虞夏商永各屬幹河支河一律疏
　　導以洩中州諸河去路並挑兖州之府河洸河改
　　金口閘涵洞為減水閘改楊家壩為石閘浚伊家
　　河洩㣲山湖水入運又築堵沂水不使入運以免
　　沛縣旁溢添設昭關滚壩又建髙郵運河東隄石
　　閘酌定水則以時啓閉浚芒稲閘越河以闢湖河
　　歸江之路又於微山湖口洩入荆山橋一帶支河
　　專𣲖道貟駐劄隨涸隨挑以暢下游之勢是年又
　　於髙堰南岸添甃石隄明年又築北岸土隄二十
　　四年浚山東曹單二縣與江南豐沛二縣之順堤
　　河開常熟昭文二縣之白茆河徐六經海口及塘
　　外淤河其上游舊有石閘移建於開壩之處以資
　　蓄洩又濬河東之衛河泉源二十五年准尚書嵇
　　璜請開運河東堤金灣壩下引河改低董家溝等
　　三壩准陳宏謀請改常熟昭文二縣海口石閘為
　　滚壩准尹繼善請將南關車邏等壩封土三尺二
　　十六年黄沁盛漲懷慶府城被淹
命裘曰修馳驛赴豫相導河渠未幾開封水消而河奪
　　溜楊橋下趨賈魯
復命大學士劉統勲兆惠馳往董築賈魯河奪溜急工
　　嵗冬合龍併添築懷慶城外月隄是年准方觀承
　　請於易州原泉村建壩開渠於良鄉之雅河廣陽
　　牤牛琉璃諸河一律開疏以資灌溉又開泰州之
　　丁溪小梅二閘引河匯全家港歸海開阜寧鹽城
　　二縣境内之上岡草堰陳家冲三閘各引河匯入
　　射陽湖歸海又以陳宏謀言濬常熟之福山塘河
　　二十七年
上南廵
駐蹕蘇城先
命劉統勲兆惠㑹同河臣詳勘湖河歸江之路劉統勲
　　等勘定標誌
上囬鑾取道按閲如所議拓新挑引河下游使有建瓴
　　之勢拆金灣中二閘添建石壩三十丈落低西灣
　　壩四丈其河頭加挑深寛以資利導又
特示宣洩機宜令展拓清口視髙堰五壩増水一尺即
　　開清口十丈為釡底抽薪之䇿又
命於徐州河隄自甎工止處一律接築甃石十七層以
　　資鞏固是年以楊廷璋言濬烏程長興二縣漊港
　　又以湯聘言於南昌縣之富食墟復建石壩䕶民
　　田千餘頃是年又以直屬盛漲各處隄堰多被沖
　　刷准總督方觀承請挑濬停淤水道修築濵河隄
　　堰以工代賑二十八年方觀承請濬鳳河上游自
　　南宫以上至閘子口一百二十餘里以工代賑從
　　之又
特命兆惠㑹同長蘆鹽政逹色天津府知府周元理察
　　勘海河其壩口有應行増開之處照展拓清口之
　　制及時籌辦又浚松江太倉等屬水道挑荆山橋
　　舊河二十九年修築安徽無為州墟田隄壩三十
　　年
上南廵
諭前因㣲山湖蓄水過多瀕湖窪地毎致淹浸經崔應
　階等奏請宣洩微湖以水誌一丈為度於韓荘添建
　新閘以殺其勢並挑荆山橋以暢其流朕今嵗南廵
　回鑾時舟行所經詢知窪地近多涸出農田耕作有
　資但湖水暢消亦恐艱於濟運今據楊錫􁀍奏稱湖
　内之水須存一丈二尺用至五月八牐底水尚可得
　四尺餘寸若止存一丈則五月間八牐底水止存二
　尺六七寸重運難行請交東省河撫可否量改水誌
　或將湖口以下數十里河底一律挑濬五尺等語所
　奏於漕渠轉輸自有禆益但水誌改加二尺於低窪
　地畝有無妨礙及挑深河底是否可行著崔應階㑹
　同李宏詳悉確勘具奏期於漕運民田均得利賴尋
　　議定將滚壩内機心每空安砌石槽設立板片水
　　小之年加板攔束其八牐河亦將新淤沙泥儘力
　　挑佔至舊時河底而止是年濬武進丹陽之孟瀆
　　等河三十二年
上親省天津淀河隄閘
命自長隄之三里灘荘兒頭止築新隄一道上下銜接
　　約十餘里衛村民三千户成膏腴地畝數千頃是
　　年湖北黄梅隄潰
命自董家口遞江西徳化境内通行堅築三十四年從
　　范宜賓請挑東省運河
命劉統勲徳成履勘籌計尋議挑深五尺計工五年而
　　後竣三十六年永定河暨北運河漫溢
命大學士髙晉尚書裘曰修徃㑹總督周元理勘定修
　　理後遂於永定河自山西口外入直𨽻出蘆溝橋
　　迤下六工悉就泓灣曲處疏直寛槽十餘丈深七
　　八尺其南岸之金門閘北村壩北岸之求賢橋並
　　改灰工齊歸牤牛河六工以下順導東行並築土
　　埝以遏北徙其北運河則自東岸南倉上新築横
　　隄以衛北倉村莊再建橋座以洩西來之水又疏
　　浚兩減河及東岸引河培築隔淀隄及千里長隄
　　計動帑五十餘萬又
諭裘曰修疏言近水居民與水争地之弊淀泊利在寛深其旁
　閒淤地不過水小時偶然涸出乃瀕水愚民貪其肥潤即
　行佔墾不知所佔之地日増則蓄水之區日減每遇潦漲水無
　所容甚至漫溢為患在閭閻獲利有限而於河務關係非輕
　著傳諭各督撫凡有此等瀕水地面除已墾者姑免追禁外嗣
　後務湏明切曉諭毋許復行佔耕三十八年
命將淀河内鷹觜壩及鹿疃兩處添建引河又築張家
　　口上堡圏城東北兩面石壩計百六十餘丈三十
　　九年黄河老壩口堤工漫溢淹及板閘
命大學士舒赫徳馳往江南㑹同髙晉尅期堵築旬月
　　集事黄河大溜仍由故道歸海四十一年
諭朕從前屢次南廵閱視清黄交㑹處悉其倒灌之虞
　因思若能引向陶荘以北而流則清口通暢庶免黄
　流倒灌因未躬臨陶莊一帯閱視是以踟蹰昨嵗薩
　載赴山東行在召見時諭令赴黄河海口上下察看
　伊即奏請若於陶莊開挖引河一道使黄水繞北下
　注清水益得暢行與朕意相合伊果能遵照指示剔
　挑完竣可免黄水倒灌之虞並收清水刷沙之益即
　就近險工亦俱化為平穩矣是為全河一大關鍵又
命河臣於新河頭下添石壩一道為重門保障四十三
　　年豫省儀封考城漫口潰決兩江督臣髙晉請將
　　賈魯河至渦河一帶停淤飭州縣按田照業食佃
　　之例歸嵗修案内疏濬
上以災民不可派累乃截留新舊漕糧三十萬石先後
　　撥運兩淮鹽課及部庫銀五百六十萬
特命大學士公阿桂刑部尚書袁守侗往董其役四十
　　五年
上南廵閱視髙家堰隄閘總督薩載請將三堡六堡等
　　磚工加髙數尺
上以磚工不若石工之固
命一律改建甃石分年建造又
命嵇璜薩載勘視徐州周家莊至韓家山一帶石工尋
　　以徐州舊有石隄九百七十餘丈較新築石隄短
　　少三層
命一律加髙十七層其韓家山至奎山一帶隄堰四百
　　五十餘丈亦
命一律改築石隄直至山脚以垂鞏固四十六年邳雎
　　南岸魏家莊大隄潰
上飭河道何裕城即行裹䕶漫口毋使塌寛並一面防
　　䕶北河隄工節經下河督臣奏報河湖驟消數尺
　　黄不為害
諭即令阿桂薩載等籌計經久良䇿(時阿桂奉工即命/閱視海塘    令)
　　(經理/河務)又儀封北岸曲家樓隄亦潰東由曹縣歸趙
　　家河至張秋西由金鄉魚臺至南陽湖下注逼近
　　運河河臣韓鑅即於外灘築壩以冀漫口斷流濟
　　東道沈啓震即於戴村壩暨分水龍王廟口添築
　　石壩以防倒灌
上以黄水經過河湖斷無不淤墊之理
諭河臣速赴運河籌辦分洩事宜確勘微山湖水深尺
　　丈迅速堵築尋以河臣奏報於東西兩壩趕下門
　　埽追壓堅實壩臺増長髙厚金門斷流大溜全歸
　　引河引河中泓寛深流行迅駛直注六塘河歸海
　　四十七年南北兩岸漫口先後合龍又陡蟄三十餘
　　丈隨
諭阿桂等於上游南岸改築壩工俾得吸溜歸槽令薩
　　載於下㳺潘家屯六塘等處展濶去路並挑微山
　　湖下顧家莊等處分洩通暢又阿桂等議定自蘭
　　陽十二堡至商邨七堡南隄外一百七十餘里另
　　築新堤一道並疏挑引渠導河水下注商邱歸正
　　河故道入海又奉
諭今年春間豫省青龍岡漫口合龍未就遣大學士阿
　　桂之子乾清門侍衛阿彌逹前往青海務窮河源
　　告祭
河神事竣復命並據按定南針繪圖具說呈覽據奏星
　宿海西南有一河名阿勒坦郭勒䝉古語阿勒坦即
　黄金郭勒即河也此河實係黄河上源其水色黄迴
　旋三百餘里穿入星宿海自此合流至貴徳堡水色
　全黄始名黄河又阿勒坦郭勒之西有巨石髙數丈
　名阿勒坦噶逹素齊老䝉古語噶逹素北極星也齊
　老石也其崖壁黄赤色壁上為天池池中流泉噴涌
　釃為百道皆作金色入阿勒坦郭勒則真黄河之上
　　源也其所奏河源頗為明晰從前康熙四十三年
皇祖命侍衛拉錫等往窮河源其時伊等但窮至星宿海
　　即指為河源自彼回程復奏而未窮至阿勒坦郭勒
　　之黄水尤未窮至阿勒坦噶逹素齊老之真源是以
皇祖所降諭㫖并
幾暇格物編星宿海一條亦但就拉錫等所奏以鄂敦他
　　臘為河源也今既考詢明確較前更加詳晰因賦河
　　源詩一篇敘述原委又因漢書河出昆崙之語考之
　　於今昆崙當在囘部中囘部諸水皆東注蒲昌海即
　　鹽澤也鹽澤之水入地伏流至青海始出而大河之
　　水獨黄非昆崙之水伏地至此出而挾星宿海諸水
　　為河瀆而何濟水三伏三見此亦一證因於河源詩
　　後復加按語為之决疑傳正嗣檢閱宋史河渠志有
　　云河繞昆崙之南折而東復繞昆崙之北諸語夫昆
　　崙大山也河安能繞其南又繞其北此不待辨而知
　　其誣且昆崙在囘部離此萬里誰能移此為青海之
　河源既又細閱康熙年間拉錫所具圖於貴徳之西
　有三支河名昆都倫乃悟昆都倫者蒙古語謂横也
　横即支河之謂此元時舊名謂有三横河入於河蓋
　蒙古以横為昆都倫即囘部所謂昆崙山者亦係横
　嶺而修名者不觧其故遂牽青海之昆都倫河為囘
　部之昆崙山耳既解其疑不可不詳誌因復著讀宋
　史河渠志一篇兹更檢元史地理志有河源附録一
　卷内稱漢史張騫道西域見二水交流發葱嶺滙鹽
　澤伏流千里至積石而再出其所言與朕蒲昌海即
　鹽澤之水入地伏流意頗合可見古人考證已有先
　得我心者按史記大宛傳云于闐之西水皆西流注
　西海其東水東流注鹽澤潛行地下其南則河源出
　焉河注中國漢書西域傳于闐國條下所引亦同而
　說未詳盡張騫既至蒲昌海則或越過星宿海直至
　回部地方或回至星宿海而未尋至阿勒坦郭勒等
　處當日還奏必有奏牘或繪圖陳獻而司馬遷班固
　紀載弗為備詳始末僅以數語了事致後人無從考
　證此作史者之畧也然則武帝紀所云昆崙為河源
　本不誤特未詳伏流而出青海之阿勒坦噶逹素而
　經星宿海為河源耳至元世祖時遣使窮河源亦但
　言至青海之星宿海見有泉百餘泓便指謂河源而
　不言其上有阿勒坦噶逹素之黄水又上有蒲昌海
　之伏流則仍屬得半而止朕從前為熱河考即言河
　源自葱嶺以東之和闐葉爾羌諸水瀦為蒲昌海即
　鹽澤䝉古語謂之羅布淖爾伏流地中復出為星宿
　海云云今覆閱史記漢書所記河源為之究極原委
　則張騫所窮正與今所考訂相合又豈可沒其探本
　討源之實乎所有兩漢迄今自正史以及各家河源
　辨證諸書允宜通行校閱訂是正訛編輯河源紀略
　一書四十九年兩江總督薩載河道總督李奉翰奏
　　江南河工預籌修防蓄洩機宜繪圖請
示旋
諭薩載李奉翰奏江南河工預籌修防蓄洩機宜辦理
　工程三處繪圖貼說具奏已於圖内詳晰批示並面
　諭該督等遵辦矣天然閘下既舊有引河年乆淤墊
　理應一併疏浚深通以備盛漲之年開放分洩自當
　首先辦理方為有備無患其所奏外河順黄壩隄工
　後深塘用土填平並於迤下佔築新隄一道自應次
　第辦理以資保障至該督等所稱髙堰石工子堰尾
　土尚矮湏一律加髙培厚一節髙堰石工既經加髙
　層數其土堰間有卑矮之處自應一律加髙培厚接
　成一勢並應栽種栁樹俾根株盤結更可永逺鞏固
　此事與前在海寧令將柴塘石工中間積水溝槽墊
　平以資重障之㫖事同一例應定為再次辦理將此
　分晰指示該督等其仰體朕意遵照妥辦所需錢糧
　著照所請於兩淮運庫内撥用又江西廵撫伊星阿
　　奏南昌新建等六縣下游地接鄱湖又當章貢諸
　　水之衝而圩隄沖塌田禾被淹請動項修築從之
　　五十年大學士阿桂等奏接奉
上諭前因桐栢山為淮水發源特諭畢沅詳晰查勘支
　流或有淤塞即應設法籌辦兹據畢沅覆奏該處發
　源之地河身不甚寛廣易於疏浚倘有需開挖之處
　即勘明興工又賈魯惠濟兩河即係淮水支河現在
　一律疏瀹江南洪澤湖向藉淮水挹注今淮水發源
　之處經畢沅勘明疏瀹將支港小河一律浚導該處
　賈魯惠濟二河其下流歸并渦河入淮現在亦加疏
　浚俾就通暢并於淮瀆廟䖍申祭告自當仰邀
靈佑泉源湧發衆水會歸下游湖水日就充足以助清
　敵黄伏查淮河清水禦黄濟運為全河最要關鍵今
　　嵗淮水未經大長仰䝉
聖明逺照以桐栢山為淮水發源
諭令畢沅廣為濬導從此㑹流下注洪湖自必日就充
　　足暢出清口永資利賴河南廵撫畢沅奏賈魯河
　　即在古汴水發源滎陽之大周山㑹京孛等水經
　　鄭州中牟祥符至朱仙鎮下逹尉氏扶溝西華淮
　　寧之周家口商水項城沈邱至安徽之潁州正陽
　　關入淮又賈魯河自中牟縣西十五里分支為惠
　　濟河經祥符陳留把縣睢州柘城淮寧鹿邑至安
　　徽亳州金陽河入淮各計四百餘里此河淤塞為
　　開封等府屬商販民食攸關今久經淺淤自應及
　　時開浚且於水旱年時兼可以資蓄洩從之又雲
　　南廵撫劉秉恬疏言滇池在省城之南周圍三百
　　餘里受昆明六河之水㑹為巨浸附近昆明呈貢
　　晉寧昆陽四州縣環海田疇資以灌溉者不下數
　　百萬頃所恃以宣洩者惟在昆陽之海口大河為
　　滇池出水咽喉疏通均受其利壅遏即受其害應
　　自龍王廟至石龍壩共長二千七十五丈挖深一
　　二尺至四五尺不等從之
　
皇朝通典卷五
欽定四庫全書
皇朝通典卷六
　食貨(六/)
　　水利下(海塘/)
　　順治元年禮科給事中張惟赤疏言海塘自明末
　　至今未修請仍限嵗修以防潮患於是修海鹽縣
　　塘二十一丈二年増修六十丈(謹按海塘自前明/崇禎二年同知劉)
　　(元瀚建修海寧捍/海塘後不復修)
　　康熙三年海決築海寧縣塘次年九月石堤成并
　　築尖山石隄五千餘丈九年設浙江海防同知二
　　人専司塘務三十八年修錢塘江塘四十年修錢
　　塘江岸築石塘温州府同知甘國奎請每塘一丈
　　用石一縱一横固以油灰鎔鐵錠鑲嵌石縫深根
　　堅杵加築子塘以為重障布政使趙申喬請専委
　　國奎修築經始於本年秋四十五年春事竣建石
　　塘六百六十七丈子塘八百九十五丈四十一年
　　　江塘圮布政使郎廷極築之建潮神祠於上五十
　　　四年修海塘三千三百九十七丈五尺五十五年
　　　重築江塘布政使段志熙董築其法用石一縱一
　　　横毎層鑿孔貫以巨木每五六石聫為一石以鎮
　　　壓水勢又於横直合縫之處各用鐵錠嵌扣成塘
　　　二十丈五十七年修築海寧石塘濬備塘河巡撫
　　　朱軾建築其法每塘丈用木櫃二每櫃貯石塊五
　　　十斤(其竹簍法/亦如之)為塘基外築坦水復開備塘河建
　　　閘一座五十九年巡撫朱軾請于老鹽倉築魚鱗
　　　石塘開濬中小亹淤沙令海防同知司嵗修事從
　　　之是年分修海寧塘六十一年改築草塘
　　　雍正元年濬赭山口三年
命吏部尚書朱軾建修海寧縣陳文港亂石塘三千八百
　　　丈并修補子塘(時浙江巡撫石文焯初請用石修/築旋疏不必用石中無定見故遣)
　　　(尚書朱軾/徃勘建築)五年巡撫李衛請増築浦兒兠草壩并
　　　改建姚家堰草塘從之(姚家堰舊/建土隄)是年復修海寧
　　　縣錢家坂馬牧港等處塘工又修江塘六年修海
　　　寧縣老鹽倉西塘南門外海塘錢塘江塘七年
命建海神廟(在海寧縣/東門内)又改建海寧縣荆煦廟等處石塘
　　　(向係草塘後改/土塘今建石塘)築陳文港等處草壩八年築海寧
　　　西塘大壩設海防兵弁鑄鎮海鐵牛五座又修仁
　　　和縣塘九年續修海寧錢塘塘工十年築仁和沈
　　　家埠海寧華家衖草塘十一年
命内大臣海望查勘浙江海塘嗣據海望疏言海寧之東
　　　南尖山聳峙海口與西塌山水底石脚相連兩山
　　　相去僅百餘丈舊有石壩堵截後因築塘誤取其
　　　石致江水大溜直趨兩山之間引入海潮衝激塘
　　　身應仍築石壩一道以堵江溜從之又
命於中小亹開引河一道分江流入海以減水勢増設道
　　　員一同知一守備二千總三把縂七兵八百専司
　　　隨時修補又修仁和錢塘平湖諸邑塘岸十二年
　　　濬南港河築尖山西浮壩十三年總督程元章疏
　　定海塘事宜四一錢糧宜分案具領一分别保固
　　年限一令承修官㑹同估造一於𦂳要工所預貯
　　物料從之增築魚鱗石塘葺浦兒兠舊塘添建海
　　寧南門外魚鱗石塘又定攻沙法大學士嵇曽筠
　　疏言寧邑塘工之患雖在北岸而致患之由實由
　　南岸沙灘沙觜挑溜遂至水勢全向北趨請用借
　　水攻沙之法於南岸沙洲用鐵具梳控陡岸俾沙
　　岸根脚空虚海潮來往自為衝刷坍卸以洩水勢
　　從之
　　乾隆元年建築仁和海寧魚鱗石塘六千餘丈并
　　海寧南門石塘設運石海船五十隻二年編石塘
　　草塘字號(向例各塘坍矬率以某家東西起止開/報易朦朦混雍正年間監督汪漋張坦)
　　(麟等議將各塘編立字號至是大學士嵇曽筠咨/部將各塘照千文編號以二十丈為一號建䜿界)
　　(碑仁和計編七十二號海寧編六百/四十號其餘海鹽等塘均照此例)改建海寧遶
　　城坦水四年停草塘嵗修時撫臣盧焯以水勢日
　　南漲沙綿亘數十里刮滷煎鹽已成原野疏請罷
　　之改建浦兒兠等處石工續築尖山未竣壩工(前/大)
　　(學士嵇曾筠因水勢險急難以堵塞疏請暫停/兹撫臣盧焯以水勢已平合龍甚易疏請補築)復
　　濬備塘河興築仁和錢塘江海塘埭五年續建東
　　塘石工是年尖山水口成(乾隆二/年經始)鑄鎮海鐵牛四
　　座六年總督徳沛復請老鹽倉迤西至仁和縣之
　　章家菴柴塘改建石工從之
命左都御史劉統勲查勘浙江海塘(先是五年十一月/徳沛曾有是請部)
　　(議准行以劉統勲言改建不必過急/乃緩興築至是復請故仍遣會勘)七年總督那蘓
　　圖疏言章家菴至海寧縣之華家衖舊築柴塘外
　　沙綿漲數里不必改建石塘惟老鹽倉汛至東石
　　塘界地俱頂沖請擇其最險之觀音堂汛坐字號
　　老鹽倉汛伏字號及益字等號建築竹簍石壩是
　　年左都御史劉統勲疏言親履南北兩岸柴塘改
　　建石塘誠經久之圖請俟水緩沙停乗機興築毎
　　年以三百丈為率督臣那蘓圖復疏言老鹽倉汛
　　至東石塘界最險請先間段排築石簍俟石簍根
　　　脚堅實再照原議改建石塘均從之九年
　命吏部尚書公訥親赴浙江勘修塘工尋疏言仁和海
　　　寧柴塘外䕶沙寛廣不必改建如慮䕶沙坍塌請
　　　將中心亹故道開濬俾潮水安循出入上下塘俱
　　　可安堵部臣議准遂罷改建石塘議是年海寧魚
　　　鱗大石塘工成(乾隆二/年經始)十二年濬中小亹工成十
　　　三年増築䕶塘土堰又議増滚壩及塘汛弁兵十
　　　五年海潮平(謹按海水自乙丑嵗以來大溜直趨/中亹至是年秋海波不揚臣民慶幸)
　　　(冬十二月撫臣永貴以秋/汛安瀾塘工稳固疏聞)十六年
　上巡幸江浙莅錢塘江
　幸六和塔敬念
世宗憲皇帝奠安之徳勒石紀事永示無極十八年海潮
　　　平十九年督臣喀爾吉善請裁改海塘營官弁(江/海)
　　　(塘工向設兵備道一員統率守備二員千縂四員/把總八員外委六員馬步兵千分守防䕶至是以)
　　　(尖山石壩告成中小亹引河暢流塘工稳固裁汰/道員歸杭嘉湖道専管其守備以下官兵均令裁)
　　　(改留堡夫四百名三百名守北岸一/百名守南岸餘兵改歸杭乍二營)二十二年
上巡閲海塘
幸觀潮樓
命建海神廟於城南明年廟成
御製碑文勒石二十四年酌復海塘營弁兵(復千總一/把總二外)
　　(委三馬兵二十步戰兵六十守兵百三名海寧/分設二汛舊設堡夫悉行裁汰統歸兵額)加築
　　䕶塘土堰(時撫臣莊有恭言海寧石塘近/城一帯䕶河沖塌故有是築)増築層
　　石坦水修海寧條石坦水(時江流海潮復改/由北大亹出入)二十
　　五年修東西塘坦水及韓家池柴塘復修築海寧
　　南門外諸坦水(時海寧南門外及石門遶城塘外/二層坦水為五月望汛潮損故復)
　　(修/)二十六年修胡家兠坦水(時潮水逼塘䕶沙全/刷地當頂沖故建之)
　　修魚鱗石塘坦水(自雍正八年建後已厯年/久今外無䕶沙故改建)修馬
　　牧港塘工坦水築秧田廟坦水修韓家池柴塘(均/以)
　　(潮汛沖塌/䕶沙故修)二十七年
上廵幸浙江躬閲海塘咨度經久之計建築石塘因試
　　下木樁始苦沙澀旋築以鉅硪所入不及寸許逮
　　樁下既深又苦沙散不能齧木其柴塘向内數十
　　丈土地似宜下樁可以即工然所在皆田廬溝塍
　　鱗次櫛比乃
命築柴塘定嵗修坦水又改築四里橋魚鱗石塘並華
　　岳廟等處石塘盤頭坦水二十八年改建念里亭
　　諸處魚鱗石塘二十九年置老鹽倉䕶竹簍増築
　　念里亭坦水三十年
上以海寧全城環遶石塘止建坦石兩層潮勢侵逼外
　　沙恐有汕刷之勢
命普築三層坦石並隨時修整以資防䕶四十三年修
　　築浙江仁和海寧等處柴塘四十五年
上五次南巡親勘塘工以柴塘雖尚完整究不如石塘
　　鞏固因
命該督撫董率所屬自海寧城東至陳文港修石塘百
　　六十餘丈迤上老鹽倉柴塘四千餘丈通建魚鱗
　　石工旋
遣大學士阿桂往浙江閲勘工程四十七年總督陳輝
　　祖奏西塘頭圍為江海交接之處漲沙十餘里横
　　江截海隔阻水道致范公塘以東漸致搜刷章家
　　菴迤西沖撃灘墈遂於頭圍沙灘開引河一道待
　　山水暴注時開放借山水奔騰之勢順流攻沙㑹
　　春雨漲大溜直趨引河西岸沖塌寛深范公塘正
　　溜開向南行漸有南坍北漲之勢四十八年老鹽
　　倉石塘工竣又奉
上諭浙江范公塘一帶看來竟須一律改建石塘以資
　捍衛昨已諭知富勒渾等矣明春南巡時朕親臨閲
　視指示機宜降㫖後即可興工辦理至富勒渾有老
　土塘根脚同係淤沙土性浮鬆之語從前老鹽倉一
　帶亦稱沙性浮鬆難以開槽打樁乃自建石工一律
　穏固堅實可見事在人為該處改建石工所費不過
　較前三分之一方今府藏充盈即多費數十萬帑金
　捍衛民生使閭閻永臻樂利亦所不靳也四十九年
上南巡親閲工程
諭普築魚鱗石塘所以保障民生闗係甚重今所辦工
　程多未恊之處石塘既建自應砌築坦水保䕶塘根
　乃考之督撫惟云柴塘必不可廢此受工員慫慂為
　日後嵗修冒銷地步况此畨添建石塘原欲留柴塘
　以為重門保障並未令拆去柴塘若如該撫所言復
　加嵗修又安用費此數百萬帑金為耶又石塘之前
　柴塘之後見有溝槽一道槽内積水並無去路將來
　日積日甚石塘根脚勢必淹浸滲漏該督撫亦並未
　慮及其石塘上堆積土牛甚屬無謂設果遇異漲又
　豈幾尺浮土所能抵禦所有塘上土牛即著填入積
　水溝槽之内仍將柴塘後之土順坡斜築祗露石塘
　三四層為度并於其上裁種栁樹俾根株蟠結如此
　柴石連為一勢即以柴塘為石塘之坦水至范公塘
　一帶亦必需一律接建石工方於省城足資永逺鞏
　䕶著自新築石工止處及挑水段落起至硃筆圏記
　處止再接至烏龍廟止一體添築石塘再撥部庫銀
　五百萬両仍予限五年分段修築以期海疆永慶安
　瀾
　　(臣/)等謹按浙省海塘自章家菴至老鹽倉一帶乾
　　隆四十五年我
皇上親臨閲視
命建石塘四千九百丈四十九年又蒙
聖明指示將柴塘所空溝槽填土種樹俾柴石両塘合
　　為一勢即以舊有柴塘為坦水表裏完固其章家
　　菴以西至范公堤一帶續奉
諭㫖一律添建石塘内章家菴以西石塘工尾起至范
　　公塘迤東
硃筆圏記處二千一百一十丈形本兠灣又有上游桐
　　廬各處山水自南而來適當其衝是以原定添建
　　時列為急工並
命於石工告竣亦即以新建柴工為坦水將來自范公
　　塘東至老鹽倉綿亘數十里俱有重門保障益仰
聖明計出萬全億萬年鞏固之鴻規無非千百萬帑金
　　之實效至范公塘以西
硃筆圏記處烏龍廟一帶二千九百三十丈原定添建
　　時即列為緩工五十一年復
命大學士公阿桂覆加察勘尋疏言該處老土塘從前
　　建築時即向東北以漸收進而老土塘迤西之江
　　塘又自北斜向東南建築挑溜南趨居民復於老
　　土塘之外添築土塘一道即名范公塘廬舍桑麻
　　鬱然在望范公塘外沙塗亦有寛至千餘丈者詢
　　之在塘年久之弁兵等僉云數十年來從未見有
　　刷動等語(臣/)親加履勘既非
硃筆圏記以東水勢直抵塘根者可比此一帶大溜亦
　　無漸次逼近之勢所有原定石塘緩工二千九百
　　餘丈應暫行停止將原定急工二千一百一十丈
　　内已經開工之一千五百丈及未經開工之六百
　　餘丈均已接續興建再將外衛之柴工透過石塘
　　工尾往西接續二三百丈並遵
㫖於
硃筆圏記處塘外添築挑水大石壩一座實已足資保
　　䕶至於塘外沙塗坍漲無常若向後常得南坍北
　　漲塘工離水益逺自是極好機㑹北岸現有沙塗
　　雖從未見刷動倘大溜漸有趨近之勢應交與撫
　　臣隨時留心察㸔萬一將來有須改建石工之處
　　再一律改建奉
㫖如所議行從此海疆永慶安瀾洵億萬年金堤鞏固
　　之長策也
　
　
　
　
　
皇朝通典卷六
欽定四庫全書
皇朝通典卷七
　食貨(七/)
　　賦税上(田賦/)　(丁銀/)　(蘆課附/)
　　(臣/)等謹按九等之賦載在夏書九職之供詳於周
　　禮皆所以明取民之制也沿及後世代有重輕及
　　明末造厲政不一而其甚者莫如遼餉勦餉練餉
　　三事民不堪命我
　朝掃除底定首除三餉及召買糧料諸弊頒行賦役
　　全書釐正徴收定額嚴禁加徴火耗凡有輸納令
　　民親行投櫃設立聨票以杜胥吏滋擾凡所以厚
　　下卹民者計至周矣而且以康熙五十年錢糧册
　　内有名丁數垂為定額其滋生人丁另册編造永
　　不加賦謂之
　盛世滋生册此誠自古帝王所未聞之盛典而我
　國家億萬世休養生息之政源也含哺鼓腹耕鑿何
　　知兹纂通典謹編輯田賦以彰
　昭代恵養元元之政焉
　　田賦
　　田賦有二曰民田曰屯田皆分上中下三則有本
　　徴者有折徴者有本折各半者本徴曰漕漕有正
　　糧有雜糧(正糧米雜糧豆/麥蕎麻等類)折徴者始定以銀繼則
　　銀錢兼納
　　直𨽻田賦每畝科銀八釐一毫至一錢三分零不
　　等米一升至一斗不等豆九合八抄至四升不等
　　更名田每畝科銀五釐三毫至一錢一分七釐三
　　毫不等農桑地每畝科銀一釐六毫八絲零蒿草
　　籽粒地每畝科銀五分至七錢二分五釐一毫不
　　等葦課地每畝科銀一分至六分不等歸併衛地
　　每畝科銀七毫二絲至七分九釐三毫不等米八
　　合九勺七抄至九升七勺二抄不等豆四合三勺
　　八抄至三升六合不等草一分(每十分/為一束)九釐二毫
　　至四分一釐不等河淤地每畝科銀二分九釐至
　　二錢五分六釐五毫不等學田每畝科銀一分至
　　二錢六分七釐八毫不等小麥粟各六升
　盛京田賦每畝科銀一分至三分不等米二升八勺
　　至七升五合不等退圏地每畝科銀一分至三分
　　不等豆四升三合至一斗不等
　　山東田賦每畝科銀三釐二毫至一錢九釐一毫
　　不等麥一勺至四合三勺不等米二勺至三升六
　　勺零不等歸并衛所地每畝科銀一分至六分五
　　釐零不等更名田每畝科銀一分至三錢七毫零
　　不等麥三合二勺零米一升八合零學田每畝科
　　銀九釐至三錢不等竈地每畝科銀二分六釐五
　　毫至四分四釐一毫不等麥一勺至四合一勺零
　　不等米一升八合至二升八合四勺零不等衛所
　　軍屯糧田每畝科銀一分至五分三釐八毫零不
　　等條銀一分二釐至二分四釐不等衛所更名籽
　　粒等地每畝科銀六釐至一錢二分不等
　　山西田賦每畝科銀一釐七絲至一錢零不等糧
　　一合五勺至二斗七升不等屯地每畝科銀二釐
　　三毫至一分四釐零不等糧一升八勺至一斗九
　　合零不等更名地每畝科銀五釐至一錢四分不
　　等糧七勺至二斗不等衛所屯地每畝科銀一分
　　四釐
　　河南田賦每畝科銀一釐四毫至二錢二分七釐
　　不等米七勺至二升二合不等更名地每畝科銀
　　一分一釐至一錢二分九釐不等歸并衛所地每
　　畝科銀一釐六毫至一錢八釐零不等
　　江蘇田賦每畝科銀九釐至一錢四分一釐零不
　　等米豆一升四合七勺至一斗九升二合六勺零
　　麥二抄至三勺零不等地每畝科銀九釐至三錢
　　三分三毫零不等米豆七合三勺至四斗一升六
　　合九勺零麥一抄至八勺零不等山蕩漊灘毎畝
　　科銀九釐至一錢四分五毫零不等米豆三合四
　　勺至一斗六升五合二勺零麥一勺至三勺零不
　　等城基倉基屋基每間科銀五分七釐至一錢二
　　釐四毫不等米豆五升五勺至一斗二升六合三
　　勺零麥一勺至二勺零不等歸并衛所地每畝科
　　銀九釐至一錢四分一釐一毫零米豆一升四合
　　七勺至一斗九升二合六勺零麥二抄至二勺零
　　不等
　　安徽田賦每畝科銀一分五釐至一錢六釐零不
　　等米二合一勺至七升一合零不等麥五勺至八
　　勺零不等豆八勺至九合一勺零不等地每畝科
　　銀八釐九毫至六錢三分零不等米七合九勺至
　　五升九合零不等麥八勺至二合二勺零不等塘
　　毎畝科銀一錢九釐至四分四釐零不等米四合
　　七勺至七合八勺零不等麥一勺至二勺零不等
　　草山每里科銀八分三釐桑絲每兩折銀三分二
　　釐歸并衛所屯田每畝科銀一分至六分不等糧
　　一升八合至八升六合不等衛所管轄屯田地每
　　畝科銀一分七釐九毫至二兩七錢二分二釐九
　　毫零不等糧三合至二斗五升四合一勺零不等
　　江西田賦每畝科銀一釐三毫三絲六忽至一錢
　　一分七釐一絲三忽零不等米一合四勺至一斗
　　七合二勺五抄零不等地每畝科銀五絲四忽至
　　二錢一分一釐一毫二絲八忽零不等米五勺二
　　抄至五升一合二勺八抄零不等山每畝科銀五
　　忽至六分二釐七毫二絲零不等米一勺七抄至
　　一升四合七勺八抄零不等塘每畝科銀五絲四
　　忽至二錢七分六毫七絲七忽零不等米一合一
　　勺三抄至六升八合三勺七抄零不等歸并衛所
　　屯田每畝科糧三升九合五勺九抄至二斗七升
　　三合零不等每石折銀五錢每石又攤徴餘徭等
　　銀二釐九毫七絲五忽至四分八釐三毫八絲四
　　忽零不等歸并衛所屯地每畝科糧七升九合七
　　勺三抄至二斗二升八合三抄零不等每石折銀
　　二錢歸并衛所餘田每畝徴餘糧銀四分一釐六
　　毫六絲零自福建省改歸屯田每畝科銀九分四
　　絲七忽至一錢一分四釐二毫四絲五忽不等
　　福建田賦每畝科銀一分六釐九毫至一錢六分
　　二釐五毫零不等米一勺九抄至二升四合七勺
　　零不等官折田園地(自明代相沿凡職田没官田/官租田廢寺田不徴糧米止)
　　(徴折色曰官/折田園地)每畝科銀八釐七毫至四錢一分七
　　釐五毫零不等學田每畝科銀六分四釐三毫至
　　六錢九分九釐五毫不等
　　浙江田賦每畝科銀一分五釐三絲至二錢五分
　　五釐不等米三勺至一斗九升零不等地每畝科
　　銀二釐四毫至二錢一分三釐二毫不等米八抄
　　至一斗九升三合五勺零山每畝科銀五絲至一
　　錢九分六釐三毫不等米六抄至五升三合七勺
　　不等蕩每畝科銀四毫至七分三釐不等米五勺
　　至七升五合不等塘每畝科銀二毫至一錢二分
　　四釐五毫不等米七撮至一升六合八勺不等湖
　　地每畝科銀三分七毫米九勺五抄桑毎株科銀
　　一釐九毫至五釐六毫不等米一抄茶每株科銀
　　一釐五毫米七勺竈地每畝科銀一分六釐一毫
　　至一錢四分一釐四毫不等米三合七勺至三升
　　七合不等歸并衛所田地每畝科銀五釐七毫二
　　絲至一錢四分九釐零不等米一斗五升七合五
　　勺至二斗四升零不等
　　湖北田賦每畝科糧六抄至二斗九升一合四勺
　　八抄零不等每石徴銀二錢五分四釐五毫至二
　　兩九錢七分四釐一毫零不等更名田地每畝科
　　糧四合九勺九抄至六升三合一勺不等每石徴
　　銀四錢六分六釐歸并衛所屯地每畝科糧一升
　　五合至九升九合六勺零不等衛所管轄屯地每
　　畝科糧一升二合至一斗八升不等每石徴銀三
　　錢至一兩三錢一分六釐六毫零不等
　　湖南田賦每畝科糧二勺九抄四撮至一斗四升
　　六合九勺零不等每石徴銀二錢二釐三毫八絲
　　至一兩八錢四分四毫不等更名田地每畝科糧
　　五合至一斗二升不等每石徴銀三錢七分三釐
　　五毫至九錢二分四釐四毫不等歸并衛所屯地
　　每畝科銀一釐九毫至一錢四釐三毫不等糧三
　　合八勺至二斗不等每石徴銀一錢七分七釐四
　　毫至一兩六錢五分三釐一毫零不等岳州衛管
　　轄屯田塘每畝科糧一升至一斗二升五合不等
　　每石徴銀五錢六分苗疆地每畝科銀一釐五毫
　　至三分六釐七毫九絲零不等
　　陜西田賦每畝科銀二兩三錢八分一釐七毫糧
　　五升八合五勺至五升二合五勺不等屯地每畝
　　科銀二釐至九分八釐不等糧一升五合至三斗
　　不等更名地每畝科銀六釐九毫至七分五釐一
　　毫零不等糧四升三合五勺至一斗四升八合零
　　不等
　　甘肅田賦每畝科銀二毫至一錢五分四毫零不
　　等糧三勺至八升一合一勺零不等草三分至四
　　分六釐零不等歸并衛所屯地每畝科銀一釐二
　　毫至六釐不等糧五升至六升不等更名地每畝
　　科銀四釐八毫至一分七釐一毫零不等糧二合
　　二勺至一升四合二勺零不等草一分至九分二
　　釐不等土司地每畝科銀七分五釐零糧二升四
　　合二勺五抄零衛所管轄屯地每畝科糧四升一
　　合八勺七抄零草五分八毫零畨地每畝科糧四
　　合至三升不等草二分一釐五毫至三分不等每
　　户輸銀三錢糧一斗至二斗五升不等監牧地每
　　畝科銀六釐
　　四川田賦毎畝科銀一釐五毫七絲至八分四釐
　　九毫一絲零不等糧每斗折銀四分估種每石徴
　　銀七分一釐二絲至七錢一分二釐零不等歸并
　　衛所屯地每畝科銀一分二釐五毫至三錢不等
　　糧二斗七升二合七勺零每糧一石徴米五斗并
　　八斗不等土司地每畝科銀三釐四毫至二分三
　　釐一毫零不等衛所管轄屯地每畝科銀一分二
　　釐五毫至二分不等米豆一升九合二勺九抄至
　　八斗不等
　　廣東田賦每畝科銀八釐一毫至二錢二分三釐
　　二毫零不等米六合五勺至二升二合九勺零不
　　等歸并衛所屯地科銀照民地科則米每畝八升
　　八合八勺泥溝每條科銀四錢五分三毫零車池
　　每方科銀三錢九分四釐零
　　廣西田賦每畝科銀二分四毫至二錢一分二釐
　　二毫零不等米三升七合至五升三合五勺不等
　　官田每畝科米六升四合二勺至二斗七合七勺
　　不等猺田每畝科米三升至五升三合五勺獞田
　　毎畝科銀九釐至二分二釐三毫不等米三升七
　　合四勺至五升三合五勺不等狼田每畝科銀九
　　釐米四升二合八勺學田毎畝科銀九釐米二斗
　　四升八合四勺
　　雲南田賦毎畝科銀五釐五毫至四分六釐五毫
　　零不等糧一升九合四勺至一斗五升零不等歸
　　并衛所屯地毎畝科糧五升九合二勺至八升一
　　合八勺零不等馬場地毎畝科銀三分夷地每畝
　　科糧一升
　　貴州田賦民苗田俱每畝科銀一分至六錢五分
　　不等米五合一抄至四斗五升不等豆一斗土司
　　田每畝科銀八釐至一錢不等米七合二勺二抄
　　至一斗五升不等官田每畝科米二斗五升至五
　　斗不等歸并衛所屯田每畝科銀一分四釐一毫
　　至二錢三分四釐不等米五升三合五勺至三斗
　　　七升三合三勺零不等豆三斗蕎二斗三升三合
　　　三勺至三斗一升一合四勺零不等學田祭田每
　　　畝科銀一錢至四錢不等米二斗至四斗不等穀
　　　二斗至一石一斗七合八勺零不等租地毎畝科
　　　銀三分至一錢不等山土每畝科銀一分三釐六
　　　毫至五分不等米五升蕎一斗旱祭田每畝科銀
　　　一錢豆一斗官莊賑䘏田每畝科米一斗四升九
　　　合至五斗不等糓四升一合三勺至二石二斗五
　　　升一合二勺零不等
　　　(臣/)等謹按直省州縣科則多寡不一詳載賦役全
　　　書茲謹照㑹典所載舉其大凡至新疆田賦已雜
　　　見於新疆屯政篇不備載
　　　順治元年
諭曰前明厲政莫如加派遼餉以致民窮盗起而復加勦
　餉再為各邊抽練又加練餉惟此三餉數倍正供更有
　召買糧料始猶官給以銀繼則按糧攤派官吏短價尅
　扣書役勒索追比名為當官平市實則計畝加徴民無
　控告殊可憫恤自兹以後凡正額之外一切加派盡行
　豁除如有官吏䑃混倍徴者殺無赦定各款錢糧彚觧
　　　例(時觧京錢糧頭緒紛雜有正項止三千/餘兩而條分四十餘項者故設此例)嚴加徴
　　　火耗之禁八年蘇松廵撫秦世楨疏言八事一田
　　　地令業主自丈(見田/制篇)一額定錢糧俱填易知單設
　　　有増減分給小單以防侵蝕一由單詳開總散數
　　　目花户名姓以便磨對一催科不許濫差衙役設
　　　立滚單以次追比一收糧聽里户自納簿櫃俱加
　　　司府印封以防抽換一解放先急後緩勒限掣銷
　　　毋許存留胥役之手一民差按田均派與排門冊
　　　對騐無使不均一備用銀兩不得預支從之令廣
　　　東屯糧本折各半徴收十年令江南秣陵廣武英
　　　武三衛屯糧准其折色十一年
欽定賦役全書(謹按賦役全書順治三年纂凡在京各衙/門錢糧項款原額及見在收支銷算數目)
　　　(在外直省錢糧見在熟田應徵起存數目均載入/頒行毎年令布政司將開墾荒田及増減户丁實)
　　　(數訂入至是/復行訂正)十三年
命户部侍郎王宏祚將直省額徴起存總散實數編撰成
　　　帙凡有叅差遺漏者悉行駁正其明季加派陋規
　　　豁免未盡者概行蠲除至漕白雜項或改折或本
　　　色俱細加清核編勒成書頒示天下於是賦役全
　　　書外又有㑹計冊赤厯丈量冊黄冊諸書(㑹計冊/備載州)
　　　(縣正項本折錢糧及起解交部日期解户姓名以/杜侵欺并清積欠赤厯載户口錢糧數目每年頒)
　　　(發二扇一備謄真一備百姓自登納數令布政司/嵗終磨對丈量冊載天下田土凡原隰墳壤下濕)
　　　(沃瘠沙鹵咸具焉黄冊則凖于户口詳其舊管新/收開除寔數條為四柱與賦役全書相為表裏)
　　　行一條鞭法頒易知由單(一條鞭法以府州縣一/嵗中夏税秋糧存留起)
　　　(運之額通為一條總徴而均支之至運輸等事皆/官為支撥而民不與由單之式以毎州縣上中下)
　　　(地正雜本折錢糧開列總數刋成定式於開徴之/前給花户使民通曉此外又有截票印簿循環簿)
　　　(糧册奏銷冊截票之法開列實徴地丁錢糧數目/分為十限毎月限完一分截票其票用印鈐葢就)
　　　(印字中分為兩半給納户執憑半留庫櫃存騐即/所謂串票也印簿由布政司頒發令納户親填入)
　　　(簿季冬繳司報部糧冊載各區納户花名細數務/與一甲總額相符易於摘比循環簿照賦役全書)
　　　(款項急者居先緩者居後按月循環徵收奏銷冊/以各省錢糧支解完欠按年分款彚造清冊嵗終)
　　(送府由府送/部據以考核)嚴徴收加派之禁十五年御史許之
　　潮疏言財賦之害莫大於蠧役官以㕘罰去而蠧
　　役厯久尚存前無所懲後無所戒故所侵蝕每至
　　盈千累萬而不知止請將從前侵蠧姓名數目清
　　查籍其家業多者坐以大辟少者流配以清蠧源
　　從之十六年令州縣設徴收櫃凡徴收時各置木
　　櫃排列署門令納户眼同投櫃以免尅扣工科給
　　事中陰應莭疏言錢糧四弊一州縣挪移一紳士
　　包攬一土豪冒名紳士一隔縣寄莊抗糧請嚴查
　　懲禁從之
　　康熙二年工科給事中吳龍疏言直省觧京各項
　　錢糧
　國初原總歸户部自順治七年令各部寺分管催收
　　以致款項繁多易滋姦弊請以一應雜項俱稱地
　　丁錢糧作十分考成除扣撥兵餉外其餘通解户
　　部各造簡明賦役冊其易知由單頒給民間者盡
　　　除别項名色各部寺應用錢糧即向户部支給從
　　　之四年革隔年預徴之例凡錢糧均以夏秋分徴
　　　申加添火耗之禁六年
上以由單款項繁多小民難以通曉令嗣後只開上中下
　　　等應徴銀米實數其湖廣陜西二省糧石派徴本
　　　折數目向未開載令照例填注七年
諭戸部收納直省起運錢糧督撫不得縱容司道書吏勒
　索苦累解官(謹按州縣經徵錢糧運解/布政使司候部撥日起運)
　　　直𨽻起運銀百九十一萬三千四百九十一兩四
　　　錢八分九釐有奇
　　盛京起運銀二萬六千三十一兩六錢一分七釐七
　　　毫有竒
　　　山東起運銀二百七十八萬一千六百四十七兩
　　　六錢二分八毫有奇
　　　山西起運銀二百五十九萬三千五百十有七兩
　　　六錢五分八釐有奇
　　河南起運銀二百七十三萬八千二百五十兩三
　　錢六分
　　江蘇起運銀百八十九萬八千九百九十一兩有
　　奇
　　安徽起運銀百三十七萬九千五百十有二兩有
　　奇
　　江西起運銀百五十七萬一千三百二十兩一錢
　　九分有奇
　　福建起運銀百有三萬七千六百十有八兩五錢
　　二分有奇
　　浙江起運銀二百十有四萬五千八十三兩二錢
　　八分有奇
　　湖北起運銀八十二萬三千百有二兩七錢有奇
　　湖南起運銀九十萬二千五百十有七兩六錢六
　　分有奇
　　陜西起運銀百三十五萬六千三百五兩一錢五
　　分有奇
　　甘肅起運銀十有九萬一千五百九十三兩四錢
　　二分有奇
　　四川起運銀四十九萬三百六十四兩一錢八分
　　有奇
　　廣東起運銀八十四萬一千三百七十二兩有奇
　　廣西起運銀二十九萬六千三十五兩七錢三分
　　有奇
　　雲南起運銀十有六萬六千二百一兩六錢五分
　　有奇
　　貴州起運銀七萬五千四百八十九兩五錢九分
　　有奇(以上起運銀數均謹/按會典則例載入)二十八年申定截票之
　　法(截票始于順治十三年一票而中分之一給納/户一存庫櫃毎逢比較察騐有票者免催未截)
　　(者追比行之既久姦胥或藉磨對為名將納户所/繳之票强留不給遂有已完作未完多徴作少徴)
　　(者今定三聨印票一存州縣一付差役應比一付/花戸執照徴收數目毎票填寫如州縣勒令不許)
　　(填寫及無票付執者許小民/告發以監守自盗律科罪)停嵗造赤厯冊(黄冊/會計)
　　　(冊俱於十/年停止)令各州縣日收錢糧流水簿於嵗底同
　　　奏銷文冊齎司磨對三十年令直省各州縣衛所
　　　署門均勒賦役全書科則於石使民悉知三十九
　　　年設立滚單(滚單之法或五戸或十户用一單於/納户名下注明田畝若干該銀米若)
　　　(干春應還若干秋應還若干分作十限毎限應完/若干給甲内首名挨次滚催令民自行投櫃不許)
　　　(里長銀匠櫃役稱收一限若完二限挨次/滚催如有一户沉單不完不繳察出究處)四十二
　　　年令截票分别注明漕項地丁數目毋許䑃混徴
　　　比五十二年
諭嗣後止將見在錢糧冊内有名丁數垂為定額其滋生
　人丁另造清冊永不加賦(尋定新増者謂之/  盛世滋生冊)
　　　雍正元年定凡州縣開徴之始令該府委員同封
　　　銀櫃或十日二十日别委員拆封即解其存貯穀
　　　石按季盤察出結轉報隠徇同坐二年
諭民間輸納錢糧用自封投櫃法亦屬便民之道但偶有
　短少之處令其増補毎致多索其數浮於所少之外理
　應將原銀發還仍於原封内照數補足交納庶可免多
　索之弊此雖細事督撫大吏亦不可不留心體察嚴飭
　有司以除民累三年更刋四聨截票一送府一存串根
　　　(截票一/名串票)一給花户一於完糧櫃旁别設一櫃令花
　　　户完銀時自投櫃中毎夜州縣官取出對流水簿
　　　勾銷欠冊又定零星錢糧納錢之例凡一錢以下
　　　小户毎銀一分凖交制錢十文其大户尾欠一錢
　　　以下者亦如之又定附納之例凡小户錢糧數在
　　　一兩以下者附大户投櫃於截票載明山西巡撫
　　　諾敏布政司髙成齡疏請提解火耗
上以州縣火耗原非應有之項因通省公費及各官養亷
　有不得不取給於民者今非不願天下州縣絲毫不取
　於民而其勢有所不能若各屬火耗酌定分數則將來
　竟為成額必至有増無减又以奏稱提解火耗將州縣
　應得之項聽其如數扣存不必解而復撥等語勢必額
　外加徴私行巧取浮於應得之數累及小民况解交督
　撫則顯然有據扣存州縣則難保貪亷未准議行十二
　　　年
　皇上御極之初
　諭向來徴收錢糧因銀色有傾銷之耗折解送有路途
　　之盤費故於正項外徴收耗羨原無定額亷潔者尚
　　知自愛不肖者任意徴求經諾敏等倡為提解歸公
　　之法各該督撫就本省情形酌定分數外絲毫不許
　　濫徴葢以耗羨原屬額外之項與其聽地方官私行
　　徴取不如明定分數使有節制不敢違越也然在未
　　提解以前尚有私項既提解以後或恐不肖官員視
　　同正課又得以耗羡之外巧取殃民從前
皇考洞見流弊屢降諭㫖欲俟將來虧空全清府庫充裕
　　之日漸減漸革
聖心厪念未或㤀之朕紹承大統切念民依孜孜軫恤日
　　與王大臣等悉心籌畫期使我民於正項之外絲毫
　　無擾而一時勢有未能尚須從容計議惟是提解耗
　　羡之法行之已十有餘年恐日久弊生奸吏夤縁朘
　削耗外加耗重困閭閻不可不為深慮各該督撫其
　咸體朕意知耗羡一項可減而决不可増可於格外
　從寛而斷不可於額外多索再各省耗羡分數率在
　加一上下然江南賦重之區如蘇松常鎮四府額賦
　較之他省幾及數倍雍正六年以前毎兩加耗僅止
　五分雍正六年以後増至加一且有司又復巧取民
　何以堪令量減分數徴收不得仍前重耗
　　乾隆元年
諭朕聞永平府屬州縣凡徴收錢糧皆以錢作銀毎銀
　一兩連加耗羡銀一錢五分共折制錢千一百五十
　文今該處錢價昻貴民間納錢比之納銀為費較重
　朕思民間完納錢糧銀數在一錢以下者向例銀錢
　聽其並用原以便民若數在一錢以上又值錢價昻
　貴之時亦令交錢轉致多費是便民而適以累民殊
　未妥恊嗣後在一錢以上者不必勒令交錢二年
諭外省荒闢賦銀向例在於知府等官以下俸工内扣
　除抵補朕念佐雜㣲員力量單薄不應在扣除之内
　已於乾隆元年降㫖諭令在督撫司道大員及府縣
　正印官俸工内均攤抵闕今思官有崇卑役無大小
　㣲員俸工既經免其攤扣其各衙門人役工食藉以
　養贍其家若因荒闢扣除則餬口無資情有可憫此
　項共計十二萬餘著准地丁項下全支免其扣荒定
　　浙江杭嘉湖三府屬南米隨同漕米十月起徴例
　　(謹按南米向係春徴四分於秋季辦漕之後復令/催輸今以漕南二米分款交倉多形䟦涉故改歸)
　　(十月隨漕米/分别免運)減湖南湘鄉瀏陽二縣賦凖長沙縣
　　適中定額又減湘陰縣折色銀又
諭湖北所屬忠峝等土司田地應徴錢糧奉照原額秋
　糧銀數按田均輸作為定額毋庸别立科則十二年
　　禁民人置買湖廣永順等處土苗賦輕田地(永順/土苖)
　　(田地較之内地糧額輕減嗣因改土歸流/已入版圖民人利其糧輕産賤故有是禁)
　　丁銀附
　　順天府十五萬四千百七十三兩有奇
　　直𨽻二百三十三萬四千四百七十五兩有竒
　盛京三萬八千七百八兩有竒
　　江蘇三百十一萬六千八百二十六兩有竒
　　安徽百七十一萬八千八百二十四兩有竒
　　江西百八十七萬八千六百八十二兩有竒
　　浙江二百九十一萬四千九百四十六兩有竒
　　福建百七萬四千四百八十九兩有竒
　　湖北百十七萬四千一百十兩有竒
　　湖南八十八萬二千七百四十五兩有竒
　　河南三百十六萬四千七百五十八兩有竒
　　山東三百三十七萬六千百六十五兩有竒
　　山西二百九十九萬六百七十五兩有竒
　　陜西百六十五萬八千七百兩有竒
　　甘肅二十八萬六百五十二兩有竒
　　四川六十三萬一千九十四兩有竒
　　廣東百二十六萬四千三百四兩有竒
　　廣西四十一萬六千三百九十九兩有竒
　　雲南二十萬九千五百八十二兩有竒
　　貴州十萬千六百二十八兩有竒(右謹據乾隆二/十九年奏銷冊)
　　(開/載)
　　康熙三十二年令浙江湖北山東丁絶户存丁銀
　　匀派地畝内帶征
　　雍正二年定直𨽻地丁銀賦攤征例毎地賦銀一
　　兩攤入丁銀二錢七釐
　　(臣/)等謹按丁隨地轉之例廣東四川已先行之惟
　　奉天府民人入籍増減無數仍舊分徴至是年通
　　行各省令行攤徴凡各州縣按丁多寡地畝廣狹
　　分為差等毎地賦銀一兩攤丁不過二錢使無業
　　貧民永免催科有業民户亦有定額不至多寡懸
　　殊
　　蘆課附
　　按蘆地惟江蘇安徽江西湖北湖南五省有之其
　　地有草麥耔粒蕩灘熟田低田泥灘水光灘水影
　　荒白塗水窪基草荻草市地蘆墩埂划塘水套湖
　　壋白沙草塌地等名又有宻蘆稀蘆上地中地下
　　地上草地中草地下草地中蘆田下蘆田葫荻之
　　别均按畝分别徴收
　　江蘇計蘆地三萬四千三十頃七十三畝零課銀
　　十有二萬六千九百五十三兩五錢一分有竒
　　安徽計蘆地三萬一千四百八十五頃三十一畝
　　零課銀五萬一千三百四十七兩二錢四分有竒
　　江西計蘆地四千三百四頃八十七畝六分零課
　　銀六千二百六十八兩三錢六分有竒
　　湖北計蘆地八千四百八十九頃三十五畝二分
　　零課銀九千八百八十四兩二錢三分有竒
　　湖南計蘆地千六百三十六頃十有九畝二分零
　　課銀千三百二十九兩三錢五分有竒(以上蘆課/謹按㑹典)
　　(則例/載入)
　　順治二年定濵海漲沙蘆地五年一丈例分别坍
　　漲増除十八年御史何可化疏言蘆課六弊一坍
　　塌賠累宜豁一徴收解費宜革一豪强隠佔宜清
　　一書吏飛灑宜禁一佃蠧侵欠宜究一蠲免條例
　　宜溥工科給事中王曰髙疏言蘆政四條一嚴催
　　征以懲積欠一清踏勘以核實數一按地形以清
　　課額一酌久任以専責成均從之
　　康熙二年除崇明縣大糧田蘆課銀(崇明縣大糧/田九千六十)
　　(頃五十畝除正賦外復徴/蘆課一田兩賦故除之)十年停遣湖廣江南江
　　西收蘆課官歸併地方官管理
　　乾隆二十年定蘆洲地畝坍户撥補例凡新漲地
　　畝遇有課之洲報坍者次第撥補其無課坍户即
　　将撥補餘地按照報坍先後亦酌量撥給俟再有
　　餘始行開墾
　
皇朝通典卷七
欽定四庫全書
皇朝通典卷八
　食貨(八/)
　　賦税下(闗𣙜/)　(雜税附/)
　　(臣/)等謹按山林藪澤之司所以崇本抑末使民盡
　　力於南畆也後世征賦繁興視為利藪至明末季
　　搜索靡遺凡民間耰鋤箕帚以及薪炭魚蔬之細
　　莫不有征甚至一物而關市疊輸一市而東西重
　　税取民之制蕩然無存我
　朝廓清海宇首革煩苛除無蓺之徴求蠲困民之重
　　賦即關市津梁亦皆隨宜酌取務從節簡以厚民
　　生而且定牙行之額嚴契尾之規封山而貨寶不
　　言定額而盈餘有制誠百代之經常萬年之樂利
　　也兹纂通典謹列關𣙜一編而以雜税附焉
　　關𣙜
　　直隸天津關税七萬四千五百六十兩有竒山海
　　關税三萬二千二百兩(税有正税商税船料税正/税各按出産地道商税按)
　　(物價船税按/梁頭大小)張家口税二萬兩殺虎口税一萬六
　　千九百十有九兩潘桃口税七千六百四十五兩
　　古北口税二千六百九十九兩呼納呼河税二千
　　三十兩輝發穆宸税二百八十兩伯都訥税二百
　　　八十兩(凡牲畜計價直/貨物分地道)龍泉紫荆獨石等關口税
　　四千三百六兩有竒(係落地税地方官/隨時酌收無定例)
　　奉天牛馬税四千八十八兩鳯凰城中江税三千
　　　二百九十四兩凡朝鮮國貢使徃還與内地客商
　　互相貿易不拘何項貨物内地商人毎兩征三分
　　朝鮮人免税
　　山東臨清關税四萬三千三百五兩有竒(商貨税/船税米)
　　(麥雜/糧税)工關税四千五百七十五兩有竒
　　山西武元城税千二百三十一兩有竒
　　　江蘇海關税七萬七千五百有九兩有竒凡商販
　　内地貨出洋與販外洋貨進口者納税又船税貿
　　易捕魚船每年征収二次安南商船進口出口均
　　七折徴収東洋商船進口六折出口不論貨物㮣
　　徴銀百二十兩閩廣商船三月至八月進出均七
　　折徴収九月至二月進出均五折徴収山東關東
　　商船并各口税貨均八折徴収優免分數安南關
　　東山東商船均優免十分之一東洋閩廣商船均
　　例免五分優免五分滸墅闗税四十九萬五千二
　　百二十六兩有竒凡船料及米豆等均照例徴収
　　税法計箱計盒計斤計擔北鈔口税(長山白洋新/河後湖四分)
　　(口為北鈔凡船載雜/貨雜糧按梁頭輸税)廟灣税(淮關/口分)淮倉清江厰(均/淮)
　　(關兼/管)凡商貨按斤疋條件船按梁頭徴収宿遷工
　　關税四萬八千八百八十四兩揚州關税二十萬
　　千九百八兩有竒凡商船貨物按包捆籃簍箱筩
　　擔䭾分别精粗合梁頭科税𤓰洲牐(掦洲/兼管)西新關
　　(舊繫西新龍江二關西新隸戸部龍江隸工部相/隔二十里康熙二十八年合為一關以免商民守)
　　(候/)税銀十二萬九千九百十有五兩有竒凡水陸
　　舟車所載貨物經由江寧府各城門口岸者都税
　　司收出城税龍江江東朝陽聚寶四司収進城税
　　均分别貴賤按斤科税有按個件條把連副箱簍
　　船擔者各因其物又龍江江東二司收進城夏布
　　税(按/疋)聚寶通濟等六門酒税(按/䭾)抽分厰太平神䇿
　　等五門下關趙溝浦口江浦烏江石磧等口岸驢
　　羊豕税(按/數)茶引所収進城茶税(按細茶/中茶)又龍江司
　　船契税(造船按契價一兩收三分/拆船按估價一兩收二分)船鈔每年額徴
　　二十四兩四錢龍江工關税五萬七千六百七兩
　　有竒(凡屬工税銀解工/部餘俱隸户部)
　　安徽鳯陽關税二十八萬七千九百二十兩有竒
　　凡商貨分水旱徴収臨淮(正陽/分口)水税按船之桅封
　　丈尺徴収長淮(正陽/分口)水税自亳州裝載不足船料
　　五錢三分及自正陽懐逺裝載各貨換車轉販者
　　按物徴收又旱税陸路貨止經本口不徃别口報
　　税水路貨載徃亳州及正陽小販均照臨淮旱税
　　例盱眙(正陽分/口水税)亳州(正陽分口/無水税)凡水旱貨物别口
　　止報船料者至此按物徴収已報細税者無徴本
　　口發賣者徴落地税懐逺(正陽/分口)水税照關下裝船
　　梁頭例徴収旱税未經别口報税者照正陽旱税
　　例若過徃民船止於譏察無徴蚌􁀙(正陽/分口)與懐逺
　　例同蕪湖關税三十一萬六千八百二十五兩有
　　竒凡客商貨船滿載者分加料平料下料三等按
　　梁頭丈尺徴収若零貨税不及一錢并麥榖米鹽
　　柴炭煤草糞田草雞毛農具等船及𤓰果丁香土
　　鹻之類皆免税茶船有引者歸茶税别徴别解金
　　柱口裕溪泥汊(皆蕪湖分口金柱裕溪照例徴収/泥汊則江廣上流商貨就便入此)
　　(口輸税或河南及本省廬鳯土貨南/行入江可避大關皆轉就此口輸税)工關税七萬
　　　一百四十六兩有竒
　　江西九江關税三十五萬四千二百三十四兩有
　　竒凡官商鹽茶有徴客貨除竹木外皆無徴惟科
　　船料(船分各類均量寛深長以/别號數以定税之輕重)將銀數填注印单
　　貼各船後倉用火印鈐烙板上以備下次稽察贑
　　關税九萬六百八十二兩有竒凡商貨分上下水
　　視其貴賤徴収又有臨關例較正税减則徴収(又/税)
　　(銀一兩五錢以上為正税皆足色庫平一兩/五錢以下者亦為臨關零税皆九三色市平)
　　福建海關税三十一萬四千四百四十八兩有竒
　　凡商船出洋進口各因其物分别貴賤徴収船按
　　梁頭大小徴収閩安關税二萬三千三百六十五
　　兩有竒(除落地税地方官/隨時酌収無定例)
　　浙海關税八萬七千六百五十四兩有竒凡商船
　　出洋及進口各按其物分别貴賤徴収大關出口
　　　入口貨税例毎百斤作八十斤安南東洋貨税例
　　每百斤作六十斤科税其作八十斤者與閩廣貨
　　同均九折徴収湖頭渡象山古窰小港瀝海等口
　　與大關例同頭圍口税例毎布疋百疋作六十疋
　　土絲百斤作六十斤又各色雜貨毎百斤徃寧紹
　　台温者照本關例由長江徃廣閩者照北新關例
　　乍浦税進口貨物有百斤作八十斤者有連包簍
　　　八折至對折者木杉木按船不按根(餘俱如/他關)東洋
　　貨惟紅銅照本條餘貨七折安南閩廣貨八折及
　　䨇九折單九折徴収出口貨物有計實徴収者有
　　按斤八折按疋七折八折徴収者江埠白橋家子
　　等口税出口貨物每百斤徃本省作九十斤徃閩
　　省作八十斤進口貨物每百斤均作八十斤㪚倉
　　貨丈量乗算毎百斤亦作八十斤徴収温州瑞安平
　　陽等口進口貨物百斤作六十斤出口貨物徃
　　本省百斤作八十斤徃閩省百斤作六十斤徴収
　　船税按梁頭大小徴収(免税例凡魚鮮類十九條/四百斤以下者柴炭千斤)
　　(以下者蠣蝗等/十五條均免税)北新關税二十一萬六千五百六
　　十二兩有竒貨物視其貴賤分别科税(皆按數按/斤間有按)
　　(擔簍把/束者)船分别大小徴収南新工關税三萬二百
　　四十七兩有竒
　　湖北武昌厰税五萬三千九百六十七兩凡商貨
　　均按載船梁頭大小科税荆關税萬七千十有九
　　兩有竒辰關税萬一千五百兩(閏月加九百兩與/荆關税均解工部)
　　四川䕫關税十六萬三千百十四兩有竒打箭鑪
　　税萬九千六百七十五兩有竒商税照地方徴収
　　之例(毎兩/三分)餘分地道(凡地道貨物均照部/頒見行條例徴収)
　　廣東海關税五十一萬五千百八十八兩有竒凡
　　出洋進口各貨按斤(間有按丈/疋箇件者)船税東洋分四等
　　西洋分三等本省出洋發各外國等大船亦分四
　　等出海鹽船沿海貿易漿艍船均一年兩次徴収
　　民間日用餬口貿易小船免徴其裝載甎瓦石灰
　　蜆殻罈缸稲米柴炭等項補半料太平關(兼太平/遇仙二)
　　(橋含光/一厰)税十有三萬七千二百九十七兩有竒凡
　　商船分上水下水視其貴賤科税内贑税毎正税
　　一兩徴銀二錢部餉每貨百斤徴銀二釐料銀每
　　貨百斤上水徴四釐下水二釐(均歸正/税支解)又膳夫銀
　　每貨百斤徴一釐船料亦分下水上水征収(遇仙/橋上)
　　　(水税例不徴贑税部餉料銀又太平遇仙二橋减/免實収例亦分上下水又含光厰較太平遇仙例)
　　　(及减免實収例互有増减又按太平遇仙二橋向/無定則乾隆十三年比照各例權其輕重量增者)
　　　(四十一條改减者二十九條照/舊例者二十五條均刋入條例)
　　　廣西梧厰税六萬三千八兩有竒潯厰税四萬五
　　　千八百二十兩有竒(係落地税地方官隨時/酌収無定地梧厰同)
　　　以上税則均按㑹典則例載入
　　　順治元年定直省關差専遣戸部漢司官一人撰
　　　給専
敇精㣲批文四年以荆關通惠河中河清江厰杭州蕪湖
　　　西新各關歸并戸部兼差滿洲漢軍漢官五年定
　　　差滿洲司官徴贑關税例七年定獨石口殺虎口
　　　差滿洲筆帖式収税八年定各關専差漢官每關
　　　一人例九年并西新關江寧倉為一差停獨石口
　　　差嚴關差留用保家委官之禁凡額設廵攔各製
　　　號衣腰牌十年令各關差刋示定例設櫃徴収不
　　　得勒扣火耗及陋規并禁關役包攬報单十一年
　　定各關兼差户部滿漢官筆帖式例十三年定各
　　關専差漢官兩翼差筆帖式張家口殺虎口各差
　　滿官一人筆帖式一人均照例一年更代十四年
　　令各關將部頒條例刋榜䜿立關口便商輸納又
　　令各關當堂設櫃設梁頭貨物條例商民親行填
　　簿輸銀投櫃
　　康熙元年停蒙古漢軍關差定六部各咨送滿漢
　　官筆帖式各一人輪掣例又定張家口殺虎口専
　　差滿洲蒙古官例二年定外國人携帶貨物入崇
　　文門免税例申定滿漢關差例(滿官差郎中員外/郎漢官専差郎中)
　　又更定兩翼張家口殺虎口准六部司官輪差例
　　(向例止差/滿洲䝉古)三年復題准各關差令六部滿洲䝉古
　　漢軍漢人各司官及筆帖式同掣其兩翼張家口
　　殺虎口仍差户部官定送差按回部久暫例凡出
　　差一次者以回部月日久之員送戸部輪掣(凡六/月撤)
　　(回者即作一差不/及六月者仍補差)二十一年定鳯陽關差六部滿
　　　官一人収税例(向例鳯陽/倉徴収)移九江關駐湖口二十
　　　三年設福建廣東海税監督(滿漢各一人/筆帖式一人)又准福
　　　建廣東載五百石以下船出海貿易登載人數鈐
　　　烙火印給發印票騐放其進海口内橋津地方貿
　　　易舟車等物免税(江浙二省/亦同此例)定各衙門輪差例(向/例)
　　　(止六部送差是年并張家口殺虎口二處/亦停止專差户部例令各部院官掣差)又議准
　　　福建沿海無篷桅捕魚船税仍聽地方官徴収其
　　　有篷桅船歸監督徴収梁頭税課沿海要口均撥
　　　哨船兵役廵察設江南浙江海税監督(滿漢各一/人筆帖式)
　　　(一/人)設西新龍江課税専官二十五年定州縣官隠
　　　匿海口船處分(五船至十船者罰俸十五船至三/十船者分别降調三十船以上者)
　　　(革職仍治以/隠匿之罪)二十八年
諭採捕魚蝦船及民間日用之物并餬口貿易悉免其収
　税嗣後海關著各差一人又以朦朧歸海關軋東歸淮
　　　關管理沙溝免税(沙溝為朦朧軋東總滙海關有/税故沙溝不設而以二處分隸)
　　　(之/)三十三年設立山海關差官管税三十四年設
　　　浙海關署於寧波府撥沿海廵哨船二十於各口
　　　廵察又設海關署於定海縣并設紅毛館令監督
　　　徃來廵視嚴差官自京私帶年滿舊役謀占總科
　　　庫頭名色之禁四十六年議准山海關外金州牛
　　　莊等處交與監督廵察越關漏税所得贏餘作為
　　　定額五十四年議准九官臺清河松嶺子等處交
　　　山海關監督廵察収税增課銀三千兩五十五年
　　　北新鳯陽天津三闗監督題報闕額
諭該監督任滿交廵撫監収(臨清關亦/如此例)停𤓰洲税課裁税
　　　課大使五十八年議准淮關税務於兩河同知内
　　　差一人管理又議准福建糖船至厦門者赴本關
　　　納税其徃浙江江南貿易者免税五十九年以江
　　　海闗歸江寧巡撫浙江闗歸浙江巡撫管理又
　　　令横城口税歸山海闗兼管増税千兩作為定
　　　額
　　　雍正元年議准九江闗仍自湖口移歸九江其不
　　由九江經過之江南江西商船於大孤塘别設口
　　岸征収令江西巡撫委官二一駐九江一駐大孤
　　　塘湖廣徃江西船若在九江納税至大孤塘即騐
　　　票放行江西至湖廣船在大孤塘納税者亦如之
　　裁淮安北新鳳陽天津臨清江海浙海荆州各闗
　　　加增贏餘銀二年
諭嗣後税務交與地方官監收於錢糧地方均有禆益(至/是)
　　　(各闗差官俱停止惟崇文門無地方官可交仍差/内務府官山海闗左右兩翼古北口潘桃口殺虎)
　　　(口呼納呼河差仍/照例差遣部員)又
諭凡商賈貿易之人徃來闗津宜加恩卹故將闗差歸之
　巡撫以巡撫為封疆大吏必能仰承徳意加惠商旅也
　但各闗皆有逺處口岸所委看管家人難免額外苛
　求及索取飯錢等弊嗣後著將應上税課之貨物遵
　照條例刋刻詳單均給各貨店其闗上條例木榜務䜿立
　街市使人共見申禁闗役報單不實之弊嚴放闗遲滯
　之禁又覆准淮安闗仍差部員滸墅闗交蘇州織造管
　　理又更定鳯凰城中江税務在
　盛京五部司官内遴選𣲖徃例(向繫城守尉/等官管理)
　　乾隆元年
諭聞外洋紅毛夾板船到廣時泊於黄埔地方起其所
　帶礮位然後交易俟事竣給還至輸税之法毎船按
　梁頭徴銀二千兩左右再照例徴其貨物之税此向
　來之例也乃近來夷人所帶之礮聴其安放船中而
　於額税外將所攜置貨見銀别征加一之税名曰繳
　送亦與舊例不符因思從前洋船到廣既有起礮之
　例此時仍當遵行何得改易至於加增繳送税銀尤
　非加惠逺人之意著察照舊例按數裁减又定江西
　　九江贑州關鈔課三聨單例凡商人納銀入櫃後
　　發給一聨一存税署一交廵撫衙門又准張家口
　　居庸關照崇文門例車䭾貨物過税収取飯錢以
　　資養贍(二關向/無火耗)二年定米榖税例倘地方偶遇旱
　　澇米榖船到准其放行俟成熟再如舊例徴収(嗣/又)
　　(議准騐明實係販徃歉収地方者免税放行仍給/印照至歉収處關口騐明填注到關日月鈐印發)
　　(票回關再騐如回船載有/他貨止徴貨税仍免船料)四年
諭上年江安兩省嵗旱歉収朕蠲賑兼施多方籌畫并
　令豁免米糧賦税俾商販流通源源接濟於地方甚
　有禆益續經該督奏請將淮安揚州滸墅鳯陽等關
　免徴米税俟乾隆四年麥熟時停止朕允其請今屆
　麥熟之期聞各屬雨澤尚有未曾霑足之處且上嵗
　歉収之後米價一時未能平减若商販稀至仍恐民
　食艱難著將上下江各關口米税照舊免徴俟本年
　九月米榖盛行之時再行徴収六年議准各關贏餘
　　銀如與上年懸殊者令將地方情形察覈據實申
　　明又定黄豆非麥秫可比雖遇歉年不准免税例
　　又定出海樵採船每船准帶食鍋一每名止許攜
　　斧一人數不得過十例五年立討關之禁凡姦牙
　　假揑京官名帖式京官子弟執持父兄名帖討關
　　希圖免税者均罪之六年定凡領帑及採辦銅錫
　　鉛經過關口察驗文批數目相符者立即放行例
　　(應納船料關/口仍徴船料)七年復設徳州魏家灣尖塜樊厰等
　　口岸(臨清關/所屬)九年定福建如遇歉収之年委官購
　　買海運接濟不得招商運販例十年定臺灣商魚
　　船搬運米石例每船止許帶食米六十石於出鹿
　　耳門之先查驗多者分别責懲十一年定各關任
　　滿具題其銀冊到部日期例如題本已到而銀冊
　　至二十日以外未到者將該管官㕘處又定各關
　　徴収贏餘較上年短少有竢督撫察核覆奏者以
　　奉
㫖之日為始扣限四月覆奏又崇文門左右兩翼張家
　　口山海關等處限任滿三月後將冊籍送部移科
　　磨對十二年移福建詔安縣溪雅税館改設懸鐘
　　地方
諭昨工部具奏蕪湖關較去年短少行令察覈今日户
　部議稱蕪湖户關贏餘較去年有餘毋庸置議等語
　此案工關贏餘雖較上屆不足其户關較上年贏餘
　之數足敷抵補工部再行察核之處不必行嗣後如
　　一人而兼兩關其比較上年贏餘之處均有不足再
　今該督撫據實察核十四年定贏餘短少處分例凡
　　　一分以上至三分者罰俸有差四分五分者分别
　　降級調用二十二年增定閩海關税則(向以外洋/畨船俱由)
　　(廣東収税其至寧波者不過十之一二故閩海/税則較輕於粤海市舶易於規避至是更定)二
　　十五年兩廣總督李侍堯疏請革除粤海關規禮
　　銀悉歸公造報從之二十七年江蘇廵撫陳宏謀
　　疏言蕪湖關四弊奏請革除一禁鋪户代客完税
　　包攬居竒仍令商人按簿親填一貨船抵關簽驗
　　納税給票後始准過關以杜偷透一關員遴選佐
　　雜照例半年更替不得再留一督撫與監督本相
　　助為理每月所徴數目監督按月先行知㑹督撫
　　再於年滿奏報時統行知會從之
　　雜税附(茶礦/)　(魚課/)　(税契/)　(行帖/)　(落地税/)
　　茶課凡商販入山製茶不論精粗每擔給一引每
　　引額徴紙價銀三釐三毫其徴収茶課例於經過
　　各關時按照則例驗引徴収彚入關税項中解部
　　(間亦有彚歸地丁/欵項内奏報者)
　　江蘇行萬五千引以八千引發江寧茶引所大使
　　以七千引發産茶之呉縣荆溪縣
　　安徽行六萬九千九百八十引(舊行四萬五千復/増二萬四千九百)
　　(八/十)發産茶之潛山太湖歙縣休寧黟縣宣城寧國
　　太平貴池青陽銅陵建徳蕪湖六安霍山廣徳建
　　平十七州縣(雍正十年増設休寧黟寧國建徳霍/山各縣萬八千三百八十引又加増)
　　(六安霍山黟建徳寧國五州縣萬五千五百引開/除懐寧桐城宿松望江南陵涇旌徳石埭東流當)
　　(塗等地不産茶之十縣八千九百引十三年又以/六安歙休寧霍山四州縣原引不敷行運復於額)
　　(引外預/發萬引)
　　江西行二千四百三十八引額徴銀三百六十五
　　兩七錢(雍正九年増寧州武寧二縣百五十引増/課三十二兩五錢開除南昌等地不産茶)
　　(之三十二縣七百十二引/豁除課百有六兩八錢)
　　浙江行十四萬引北新關毎引徴税二分九釐三
　　毫八絲
　　湖北行二百三十引額徴銀二百三十兩(謹按湖/北茶引)
　　(繫咸寧嘉魚蒲圻崇陽通城興國通山七州縣請/領各州縣産茶無幾不足本地日用所有茶引無)
　　(商可給向種茶園户經紀中按毎引紙價銀三釐/三毫徴税銀一兩又均州荆門州鍾祥縣本地鋪)
　　(户肩販小簍粗茶毎引報税一釐八毫儘収儘解/乾隆八年四川建始縣改隸湖北施南府舊行茶)
　　(十八引隨帶湖北每引徴銀二/錢五分課銀一錢二分五釐)
　　湖南行二百四十引額徴銀二百四十兩(向例茶/商皆自)
　　(陜西帶引赴湖南採買本省所頒之引並無客領/給發産茶之善化湘隂瀏陽等十七州縣行户以)
　　(為一年䕶帖毎引徵紙價/三釐三毫納税銀一兩)
　　甘肅行二萬八千七百六十六引額徴銀六千二
　　百六十六兩三錢二分六釐本色茶十三萬六千
　　四百八十篦(榆林府千引神木同知二百引寧夏/府二百七十引三路共千四百七十)
　　(引毎引徵銀三兩九錢共/徴銀五千七百三十三兩)又西商大引二萬七千
　　九十六引(於西寧莊浪洮岷河州甘州各處地方/行銷内小引百三十二在西安鳯翔漢)
　　(中同州四府州縣售賣毎引行茶百斤内交五十/斤餘五十斤即為商茶令其售賣作本毎茶百斤)
　　(作為十篦毎箆二封毎封五斤共/徵茶十三萬六千四百八十篦)又漢中府屬西
　　鄉興安漢隂紫陽石泉等州縣所産之茶向不設
　　引止許本地行銷毎年徴税銀五百三十三兩三
　　錢二分有竒歸入地丁奏銷案内(順治初年定易/馬例毎茶一篦)
　　(重十斤上馬給十二篦中馬九篦下馬七篦十年/定延寧二處商税毎引茶百斤入官茶三十斤每)
　　(斤折銀一錢三分十三年准新茶中馬既足陳茶/變價充餉如新茶不足陳茶兩篦折一中馬康熙)
　　(三十三年准西寧五司収貯茶篦毎斤變價六錢/三十六年停發陕西黄甫堡茶引百三十四引又)
　　(准甘州司積貯茶篦在五鎮俸餉之内搭放三錢/值茶一封四十四年停止西寧等處易馬將茶篦)
　　(變價充餉六十年増陕西西寧莊浪岷州河州引/四千雍正三年定甘肅四司茶篦自康熙六十一)
　　(年為始五年内總収本色五年後即將五年前之/茶變價例乾隆元年定甘肅應徴新茶准毎篦折)
　　(銀五錢又以新茶雖經改折陳茶銷售猶難再减/陳茶價毎封二錢二年令商茶入陜後榆林茶令)
　　(綏徳州察驗神木茶令府谷縣察驗七年仍徴/本色十三年定二成徴収本色八成徴収折色)
　　四川行舊額新増共十萬六千百二十七引(邉引/八萬)
　　(四百二十七每引徵四錢七分二釐腹引九千二/百有六毎引徴二錢五分土引萬六千四百九十)
　　(匹每引徵三錢六分/一釐按年造報奏銷)額徴銀萬三千一百二十八
　　兩三錢七分五釐税銀四萬五千九百四十二兩
　　三錢七分八釐(康熙二十六年増邉腹引萬有一/百五引二十九年復増二千四百)
　　(二十三引四十一年定四川天全土司増五千六/百引雅州増二千七十九引卭州三百引榮經縣)
　　(三千五百有四引四十四年名山縣増邉引三千/三百有十四十五年増新繁大邑灌縣千九百引)
　　(四十八年又增天全土司一千三十引四十九年/雅州邉引増一千九百八十引五十八年議准四)
　　(川茶課合邉引土引共六萬四千九十八引於松/潘打箭鑪行銷令均行飭禁將引繳部應徴税銀)
　　(暫行停止尋以二處土司相繼歸誠仍發邉土二/司行銷雍正三年増卭州邉引千三百四年増雅)
　　(州成都大邑榮經灌縣邊引八千六百三十有五/又增天全土司土引七百七十增安縣邊引二百)
　　(五年増卭州邉引千有一百六年遵義府改屬貴/州懐仁縣茶引税銀正安州茶引税銀均令歸貴)
　　(州交納七年増洪雅嘉定二州縣腹引共三百又/天全土民願増土引六千三百四十五又以雅州)
　　(榮經二縣引撥新繁峩眉等縣招商認銷又増定/徴銀數毎斤徴一釐二毫五絲為額九年増成都)
　　(等六州縣三百六十九引通江縣六百七十八引/灌縣等九縣邉腹共六百五十二引羅江等四州)
　　(縣腹引五十一新都等四縣/二百二十卭州邉引千一百)
　　雲南行三千引額徴銀九百六十兩每引紙價三
　　釐税銀三錢三分入地丁冊内造報(康熙四年永/平府開茶馬)
　　(市每兩徵税三分雍正/十三年頒茶引三千)
　盛京山西河南廣西均無茶課向不頒行山東惟濟
　　南府額徴茶税銀八兩(係牙行赴司領帖毎/茶一䭾収税銀三分)厯城
　　縣額徴銀一兩四錢夀張縣茶行經紀一名毎年
　　徴税銀三兩六錢又濟寧州有商運茶到州毎百
　　斤収税一錢粗者五分福建向不頒行康熙十九
　　年因軍需議加茶課銀三百五十九兩二錢至康
　　熙二十六年豁免惟崇安之武夷山産茶聴商販
　　運於經過關口照例徴収彚入商税項下奏銷廣
　　東地不産茶向不頒行所徴茶税惟樂昌縣十兩
　　五錢長寧縣六兩毎年附入雜税又潮州廣濟橋
　　每粗茶百斤税銀五分細茶百斤三錢四分彚入
　　橋税内報解貴州舊無茶引雍正六年四川仁懐
　　縣改隸隨帶二百五十引共徴税六十二兩五錢
　　課一兩六錢九分三釐八毫
　　金銀礦課雲南永北府屬金沙江金礦毎年額課
　　金七兩二錢六分(遇閏加金一/兩二錢一分)永昌府屬上潞江
　　金厰額課金二十五兩五錢六分(遇閏/不加)開化府屬
　　錫版金厰額課金三十四兩(遇閏加三/兩四錢)貴州思南
　　府屬天慶寺金礦每兩収課金三錢三分廣東惠
　　州府永安縣粗石坑潮州府豐順縣䨇山崠嘉應
　　州大禾砰各銀鉛礦均毎銀一兩収課四錢五分
　　毎鉛百斤収課二十斤雲南開化府屬馬腊底銀
　　礦額課銀七百六兩八錢六分(遇閏/不加)中甸屬古學
　　銀厰額課銀五百六十八兩五錢有竒(遇閏/不加)建水
　　州屬黄泥坡銀厰額課銀六百六十一兩有竒(遇/閏)
　　(不/加)雲南屬興隆銀厰額課銀三千百三十二兩有
　　竒(遇閏/不加)永昌府屬募廼銀厰額課銀三百兩(遇閏/不加)
　　南安府屬石羊銀厰額課銀二萬二千三百九十
　　兩有竒(遇閏加銀/二十九兩)又馬龍銀厰額課銀六百九十
　　八兩有竒又土革喇銀厰額課銀六十兩有竒(均/遇)
　　(閏不/加)楚雄縣屬永盛銀厰額課銀三千三百七十
　　五兩有竒(遇閏/不加)鶴慶府屬蒲草塘銀厰額課銀四
　　百二十一兩有竒(遇閏加銀二/十四兩三錢)鄧川州屬沙澗銀
　　　厰額課銀千三百二兩有竒(遇閏加百六兩/三錢三分零)臨安
　　　府屬箇舊銀厰額課銀三萬三千六百十三兩有
　　　竒(遇閏加銀/三十八兩)新平縣屬方丈銀厰額課銀六十八
　　　兩有竒(遇閏加銀四/兩七分四釐)永昌府屬茂隆銀厰収課多
　　　課無定額
　　　順治元年開採山東臨朐招逺等處銀礦(後於八/年停止)
　　　康熙十五年遣官監視山西應州邉耀山煎煉礦
　　　銀十九年定各省開採所得金銀四分解部六分
　　　抵還工本例又試採陜西臨潼山東萊陽等銀礦
　　　二十一年定雲南銀礦官収四分給民六分例二
　　　十二年停止山東山西陜西開採四十三年
諭聞開採之事甚無益於地方嗣後有請開採者悉不准
　行五十一年奏准開採雲南大姚縣惠隆銀厰五十二
　　　年定湖南郴州黒鉛礦所出銀母官収半税例五
　　　十三年令雲南惠隆厰照郴州例収税五十七年
　　　定雲南楚雄府石羊等厰臨安府等箇舊厰徴収
　　不足照地丁雜項銀例議處開採雲南金龍銀厰
　　又定貴州威寧府屬猴子厰銀礦二八収課例五
　　十八年令雲南建永州屬華祝箐厰雲南縣屬水
　　木支山金龍厰照惠隆厰例収税五十九年定貴
　　州威寧府觀音山銀鉛礦厰二八収課例六十年
　　停採雲南華祝箐厰
　　雍正元年開採雲南馬腊底銀厰停採貴州觀音
　　山等厰三年開採雲南古學銀厰五年開採雲南
　　黄泥坡并貴州威寧府屬白蠟拃子三厰六年定
　　湖南靖州屬之墓坪山金砂課例毎浄金一兩収
　　課四錢以五分作解供耗費及官役養亷以三錢
　　五分作商民工本定廣西蒼梧縣屬芋莢山金砂
　　課例(毎兩収課二錢/後於九年停採)定廣西臨桂縣屬之水槽野
　　雞二礦所出銀鉛銅砂二八収課例十年開採雲
　　南阿發銀厰十一年定廣西賀縣螞􁮒山銀礦毎
　　　兩収課三錢例十三年停採湖南郴州九架夾黒
　　白銀鉛各礦
　　乾隆二年停採廣西懐集縣汶塘山臨桂縣之水
　　槽野雞等厰三年廣西賀縣之螞􁮒銀礦礲深砂
　　薄准其封閉五年貴州威寧府白蠟銀礦開採年
　　久洞老山空廣西蒼梧縣金盤嶺金礦砂薄荔枝
　　山銀鉛礦礲淺沙竭均行封閉八年覆准貴州天
　　柱縣相公塘東海洞等處金礦均屬曠野無干民
　　田廬舍照例開採毎金一兩収課三錢九年定廣
　　東開採銅鉛銀砂等礦并招商民承採事宜例凡
　　有礦之處令地方官覆實無碍民田廬墓確有成
　　效再行招商開採仍照定例二八徴収各厰該管
　　道員發給地方官循環流水簿連五串票將每日
　　所出之數填注流水簿分截串票一繳本道一存
　　地方官處稽察一付商人存照其串根并流水簿
　　一月一繳本道察覆仍十日一次申報督撫司道
　　等官稽考按月造具支銷公費各冊申報本道按
　　季分報督撫及該有司衙門凡日所採礦砂挨次
　　堆貯如某日煎煉某礲某日礦砂若干斤鑪頭報
　　明官商督同煎煉分别銅鉛金銀分記塊數斤兩
　　注冊登填串票至所有礦山惟於連界處許一商
　　兼承其隔逺不相連者毎山只許一商承充使在
　　山工丁便於管束倘資本無幾者仍聴合夥同充
　　至承充之人先令其將本銀呈該管道覆實(或二/千或)
　　(三千不拘定數以/足敷支用為度)移貯該州縣庫發領承充之時
　　由布政使給與印照赴山開採如礦少砂㣲之處
　　不能容商者聴附近民人報採照例収課又議准
　　金銀二礦於鼓鑄無涉悉行停採其銅鉛鑛有夾
　　帶金砂銀屑者仍照原定章程開採封閉雲南大
　　姚縣惠隆金龍等銀厰貴州天柱縣相公塘東海
　　洞金礦廣東海陽縣水尾白墳河豐順縣李村灣
　　風吹磜陽春縣莫村那軟瓦盎等礦十二年開採
　　貴州威寧州大化里新塞等處銀鉛礦砂每煎銀
　　一兩収課四錢十四年封閉貴州新寨銀鉛礦雲
　　南阿發銀厰
　　銅鐵錫鉛礦課山西交城縣馬鞍山鉛礦交城縣
　　新開子洞金溝鉛礦湖南郴州桂陽二鉛厰陜西
　　同州府華陽川鉛厰湖北宜都縣横磧漢洋二鐵
　　礦四川樂山縣老銅溝海子凹銅礦廣東恵潮韶
　　肇等府銅錫礦厰廣西宣化縣渌生嶺鉛礦恭城
　　縣上陡岡蓮花石銅鉛礦厰貴州威寧州銅川河
　　銅厰水城法都鉛厰威寧州蓮花塘硃砂鉛厰都
　　匀府濟川鉛厰均二八収課四川迤北建昌鎮㑹
　　川屬沙溝嶺黄礦青礦(黄礦燒煉㸃化紅銅/青礦燒煉㸃化黒鉛)興隆
　　厰建昌鎮寧畨營屬紫古哵銅厰均三分収課福
　　建延平府屬州縣鑪户每年輸銀二百六十二兩
　　有竒四川黄鐵山髙鑪六産每年収税變銀盡収
　　盡解廣東鐵鑪二十四座嵗輸銀千二百十六兩
　　雲南鐵鑪十六座嵗輸銀百三十四兩有竒廣西
　　臨桂等州府鐵鑪五十四座每座嵗輸銀十兩恭
　　城縣山斗岡銅礦大有朋山鉛厰均每百斤収課
　　十五斤廣東羅平州卑浙鉛厰平彛縣塊澤鉛厰
　　貴州大定府格得正銅厰八地子銅厰均每百斤
　　収課十斤雲南各府州縣屬銅厰三十處嵗輸銀
　　萬八百二十五兩有竒其定逺縣媽泰茂密二厰
　　白銅嵗無定額
　　康熙二年令四川黎漢紅卜荁二洞白銅舊厰聴
　　民開採輸税十九年令浙江富陽等縣聴民採取
　　銅鉛輸税(二十年/停止)二十四年招民開採四川卭州
　　蒲江縣黄鐵山鐵礦六座官収十之二(謹按四川/自是年起)
　　(至二十五年止共収税鐵萬一千/六百餘斤毎斤照時價二分變賣)四十九年開採
　　雲南昆陽州子母厰易門縣塞子山厰銅礦五十
　　年令封閉湖南産鉛諸山(時以湖南山深谷邃境/通黔粤苖猺雜處不便)
　　(開採五十七年并/停止四川各厰)
　　雍正元年定雲南厰課造冊題報限期將元年正
　　　月起至十二月止繳収課項於二年五月内冊報
　　　後著為例七年開採貴州畢節縣大雞倭鉛厰威
　　　寧府猓木果銅礦八年令四川建昌所屬之迤北
　　　興隆寧番之紫古哵沙基九龍五厰招别省商人
　　　開採(本省商人/不善開礦)所出銅斤三分収課更雲南羅平
　　　州之卑浙塊澤二厰二八収課例毎百斤収課十
　　　斤十年以貴州大定府格得為正厰八地為子厰
　　　十三年
諭廣東近年以來年榖順成地方寧謐與從前風景迥異
　今若舉行開採之事不免聚集多人其中良頑不一恐
　為閭閻之擾累况見在動民開墾彼謀生務本之良民
　正可用力於南畆何必為此僥倖貪得之計以長喧囂
　爭訟之風著行停止
　　　乾隆三年申定礦厰事宜例凡係産銅山礦令地
　　　方官辨明砂色實有禆於鼓鑄始准結報開採其
　　　金銀礦悉行封閉至黒鉛即係銀毋亦嚴禁朦混
　　開採募招各商設總副名目使本地殷實良民承
　　充禁外省游民冐報所収銅鉛照二八収課外所
　　餘者毎百斤别収銀三釐加収銅鉛三斤以備折
　　耗及官役養亷之用五年開廣東錫山即令銅商
　　分任採辦每錫百斤亦照例二八徴収十年增貴
　　州各厰官買餘鉛價(向例餘鉛百斤給鑪民/一兩三錢今増二錢)又定
　　廣西平樂府恭城縣鉛礦内所出蜜陀僧課例(毎/百)
　　(斤収正課二十/斤撤㪚三斤)十一年増廣西収買餘銅價(向例/毎餘)
　　(銅百斤給價八兩/三錢今増十三兩)俟充裕之日將餘銅収買一半
　　餘給商自行銷售十五年定徴収浙江鑪坑課例
　　坑課三則上則徴銀一兩六錢中一兩二錢下八
　　錢鑪餉二則上則六錢下則三錢又每坑嵗納銀
　　四錢以為疏濬洗鐵諸溪河淤塞之費(十七年又/以永嘉平)
　　(陽泰順産鐵無多改歸/下則徴収豁除濬河銀)
　　水銀硃砂雄黄礦課貴州開州用砂厰額徴水銀
　　千二百六十九斤(遇閏加百/三十三斤)婺川縣厰徴水銀百
　　六十九斤
　　康熙元年定貴州開州斗甫厰徴水銀額毎嵗九
　　十五斤(遇閏加/十斤)變價撥充本省兵餉九年定貴州
　　黔西州屬新開黄土坎厰徴水銀百斤三十八年
　　開州用砂斗甫二厰山頺砂盡改於修文縣紅白
　　巖開採
　　雍正八年定貴州大定府開採硃砂雄黄二八徴
　　収例廣西恩城土州硃砂厰亦如之開採廣西南
　　寧府果化土州雄黄
　　乾隆二年停採恩城土州硃砂五年停採果化土
　　州雄黄十二年移廣西鎮安府天寶縣孟村渌礦
　　於那坡山開採
　　魚課江蘇安徽徴課銀七十五兩有竒江西五千
　　二十二兩有竒福建八千四百六兩有竒浙江二
　　千三百九十九兩有竒湖北二千八百八十五兩
　　有竒湖南二千五十七兩有竒(遇閏加百/有五兩)廣東三
　　千六百四十兩有竒
　　乾隆元年豁除廣東歸善海豐惠來潮陽四縣加
　　增魚課銀六千兩有竒六年豁除直隸大陸澤水
　　泊魚課
　　田房税契
　　順治四年定凡買田地房屋増用契尾每兩輸銀
　　三分
　　康熙十六年増定江南浙江湖廣各府契税(每嵗/蘇松)
　　(常鎮四府大縣六百兩小縣二百兩安徽等十府/州分别大小自五百兩至百兩不等掦州府照賦)
　　(役全書額徴淮安府屬州縣無定額儘収儘解杭/嘉湖寜紹金嚴七府大縣三百兩中縣二百兩小)
　　(縣百兩湖北大縣百五十兩中縣/百兩小縣五十兩僻小州縣十兩)十七年増定山
　　東等省房契税(大縣百八十兩至二百四十兩中/縣百二十兩小縣六十五兩至三)
　　(十五/兩)二十年増定浙江台衢温處四府契税(大縣/百兩)
　　(中縣六十兩/小縣三十兩)二十一年増定江西等縣契税照浙
　　江台衢等縣例
　　雍正七年准契税每兩三分之外加徴一分為科
　　場經費
　　乾隆十二年申定税契例凡民間置買田房令布
　　政使司頒發契尾編刻字號於騎縫處鈐印發各
　　州縣填注業户姓名價值一存州縣一同季冊報
　　司如有不投税無契尾者事發照漏税例治罪
　　牙帖商行當鋪税直隸徴銀三萬二千一百五十
　　　八兩
　盛京三千八百六十一兩山東萬三千二百四十七
　　兩山西三萬五千六百四十七兩河南七千三百
　　五十三兩江蘇二萬八百六兩安徽萬一千七百
　　四十五兩江西五千七百十八兩福建七千百二
　　十兩浙江九千五百五十八兩湖北五千三百六
　　十兩湖南千二百八十五兩陜西八千五百二十
　　五兩甘肅八千四百七十七兩四川千一百七十
　　兩廣東萬八千四百二十一兩廣西百六十五兩
　　雲南千六十兩貴州五百十四兩各有竒
　　　康熙三年定當鋪每年徴銀五兩大興宛平大行
　　　店鋪同十五年定京城行鋪税例上等每年五兩
　　　餘二兩五錢
　　　雍正六年設典當行帖十一年
諭各省商牙雜税固有關國課亦所以便民是以各省額
　設牙帖皆由藩司頒發不許州縣濫給所以杜増添之
　弊近聞各省嵗有加増即如各集場中有雜貨小販無
　藉牙行者今概給牙帖抽分利息是多一牙户即商民
　多一苦累况牙帖納税毎嵗無多徒滋繁擾甚非平價
　通商之本意著各省藩司因地制宜著為定額報部存
　案不許有司任意加増嗣後止將額内各牙退帖頂補
　换給新帖再有新開集場應設牙行者酌定名数給發
　亦報部存案如此則貿易小民可永免牙户苛索之弊
　　　落地牛馬猪羊等雜課直隸税銀二萬六千九百
　　　十兩(牛驢花布燒缸海税河利/蘇麻榛粟丁字沽等税)
　　盛京三百六十二兩山東三萬三千一百六十兩各
　　有竒(牛驢等税船/筏税落地税)山西三萬八千七百六十六兩
　　(内溢額商税三萬八千二百七十/七兩餘俱木筏并榖虎堡馬税)河南二萬四千
　　六十五兩(老税活税/新増税)江蘇二萬四千二百五十二
　　兩(雜項税牛/驢税商税)安徽五千五百六十三兩(雜項税牛/驢猪羊等)
　　(税/)江西九萬一千六十九兩(雜項商賈課/鈔等税牛税)福建商
　　雜貨税八千四百四十四兩浙江三千九百七十
　　四兩(牛馬/雜税)湖北三萬八千六十五兩(武昌船料漢/陽船税商税)
　　(牛驢/馬税)湖南萬五千五百二兩(布税商税/牛驢馬税)陜西二萬
　　六千九百五十兩(課程銀藥材折價商筏税畜/税駐防徴収畜税磨課礬税)甘
　　肅萬四千二百五十七兩(課程銀年例盤費脚價/銀匹價銀商税銀牛驢)
　　(猪羊等税磨課店/租銀褐毯税煙税)四川十有九萬一千二百九十
　　五兩(黄蠟折價銀草料糧銀秋草/銀水碾磨課雜貨税油井銀)廣東十有二萬
　　四百十七兩(落地雜税/鑪餉銀)廣西二萬九百七十九兩
　　(雜税/小税)雲南十五萬千一百六十七兩(花斑竹田錢/池溝戸口商)
　　(税酒税民辦站銀紙/筯銀子花銀厰課)貴州二萬一千四百八兩(雜/税)
　　(水銀變價婺/川縣鹽税)
　　　順治元年定牲畜毎兩三分収税例
　　　康熙三十二年豁除江南邳州雜課額税闕額銀
　　　(嗣後不限定/額盡収盡解)四十八年定四川水碾水磨課銀例
　　　雍正十三年
諭聞各省地方於關税雜税外更有落地税之名凡耰鋤
　箕帚薪炭魚蝦蔬果之屬其直無幾必察明上税方許
　交易且販自東市既已納課貨於西市又復重徴至於
　鄉村僻逺之地或差胥役徴収或令牙行總繳交官甚
　㣲不過飽奸胥之私橐而細民已重受其擾矣著各省
　凡鄉村鎮落落地税全行禁止
　　　乾隆元年令甘肅商畜二税刋示條欵畫一徴収
　　　申定原額牙行歇業即行開除例凡不願承充者
　　　不必俟頂補有人方行退帖除浙江角里等處各
　　　口界址商税二年裁雲南鎮雄州鹽税(鎮雄係辰/州鹽業已)
　　　(徴税/故裁)革山東魚筏税四年申新開集場濫給牙帖
　　　之禁五年嚴衙役揑充牙行之禁十七年嚴私開
　　硝礦硫黄之禁
　
　
　
　
　
　
　
　
　
　
　
　
　
　
皇朝通典卷八
　欽定四庫全書
　皇朝通典卷九
　　食貨(九/)
　　　户口丁中
　　　(臣/)等謹按户口之制所以騐生民之聚散以徵治
　　　理之得失而夫布口算之則亦國家維正之供與
　　　田賦並重者也
　　國家定鼎之初即行編審之法嗣後五年一舉丁增
　　　而賦亦隨之
聖祖特頒恩詔自康熙五十年以後滋生人丁永不加賦
　　　民生
　　熙宇世享寛閒此自古郅隆之世貽休樂利所不能
　　　如
　　今日之盛者也至直省丁徭多寡明代舊制有分三
　　　等九則者有一條鞭徵者有丁隨地派者有丁隨
　　　丁派者我
　　朝
列聖相承次第改隨地派俾無業貧民永免催科之累休
　　　養生息百有五十餘年化行俗美家室盈寧而且
　　　西陲底定二萬餘里編審安插數十百萬户版章
　　　式廓荒陬僻壤樂利恬熙尤書契以來所未見之
　　　盛事也若夫八旗壯丁生齒日盛既庶且繁審編
　　　之規載於㑹典尤宜特書兹恭輯通典謹以類從
　　　合為一卷以昭大同之治
　　　順治元年
　王師入闗百户危列宿上言天津到海避亂之民萬有
　　　一千餘户宜令有司撫綏安插兵部侍郎金之俊
　　　亦請諭各鎮道臣招徠土寇歸順者悉令州縣編
　　　置牌甲於是制編置户口保甲之法其法州縣城
　　　鄉十户立一牌頭十牌立一甲頭十甲立一保長
　　　户給印牌書其姓名丁口出則注其所徃入則稽
　　　其所來寺觀亦給印牌以稽僧道之出入其客店
　　　令各立一簿書寓客姓名行李牲畜及徃來何處
　　　以備稽查三年
詔天下編審人丁凡軍民驛竈醫卜工樂諸色人户並以
　　　原報册籍為定惟年老殘疾逃亡故絶者悉行豁
　　　免若一户全不附籍及將他人隠蔽或隠漏自己
　　　成丁人口並増減年狀妄作老幼廢疾者分别罪
　　　之五年定三年編審一次令州縣官照舊例造册
　　　以百有十户為里推丁多者十人為長餘百户為
　　　十甲城中曰坊近城曰廂在鄉曰里各有長凡造
　　　册人户各登其丁口之數授之甲長甲長授之坊
　　　廂里長坊廂里長上之州縣州縣合而上之府府
　　　别造總册上之布政司民年六十以上開除十六
　　　以上増注凡籍有四曰軍曰民曰匠曰竈各分上
　　　中下三等丁有民丁站丁土軍丁衛丁屯丁總其
　　　丁之數而登黄册督撫據布政司所上各屬之册
　　　達之户部户部受直省之册彚疏以聞以周知天
　　下生民之數十年定外省流民附籍年乆者與土
　　著之民一例當差新來者五年當差十一年申隠
　　匿揑報之律十三年更定五年編審一次十四年
　　定州縣官編審户口增丁二千名以上者各予紀
　　錄十五年定編審丁册於次年八月内咨部州縣
　　官借名科派者罪之十七年定以户口消長定州
　　縣官殿最例十八年總計直省人丁二千一百六
　　萬八千六百口
　　康熙五年以廣西西隆州西林縣改歸内地停其
　　編丁十年定各省貧民攜帶妻子入蜀開墾者准
　　其入籍十七年定安徽浙江江西湖廣福建廣東
　　衛所屯丁照州縣人丁例一體編徵二十四年總
　　計直省人丁二千三百四十一萬一千四百四十
　　八口二十五年以原定編審限期太寛胥役得以
　　任意作弊乃更定一年歲底造報二十五年各省
　　編審缺額人丁令該撫陸續招徠於下次查編補
　　足二十七年定奉天入籍例凡身入奉天府版籍
　　應順天文武鄉試中式及出仕之員解任者即令
　　於奉天居住毋許居住原籍及他省違者分别議
　　處二十八年以四川松建等衛所地處極邊屯丁
　　無幾建叙二㕔所豁山多土瘠舊例銀米並徵人
　　丁載在銀米之内與雲南等省衛所不同俱免其
　　編審二十九年定入籍四川例是時川省民少而
　　多荒地凡他省民人在川省墾荒居住者即准其
　　子弟入籍考試如中式後囘原籍及别省居住者
　　永行禁止三十三年停陜西西鳯二府編審三十
　　五年清查雲南省兵丁之兄弟親屬餘丁編入丁
　　數三十六年以四川新設㑹理州原係畨夷所轄
　　無籍可稽免其編審又定浙江匠班銀𣲖入地丁
　　徵収例時浙省匠班户籍雖存人丁已絶其實徵
　　七千四百九十餘兩令派入通省地丁徵収三十
　　九年令湖北山東各省匠班銀兩均照浙江之例
　　　四十年以四川東川府僻處極邊免其編審五十
　　　年總計直省人丁二千四百六十二萬一千三百
　　　二十四口五十一年
諭朕覽各省督撫奏編審人丁數目並未將加増之數盡
　行開報今海宇承平已久户口日繁若按見在人丁加
　徵錢糧實有不可人丁雖增地畆並未加廣應令直省
　督撫將現今錢糧册内有名丁數勿增勿減永為定額
　自後所生人丁不必徵収錢糧編審時止將増出實數
　察明另造册題報朕凡巡幸地方所至詢問一户或有
　五六丁止一人交納錢糧或有九丁十丁亦止一二人
　交納錢糧詰以餘丁何事咸云蒙皇上宏恩並無差徭
　共享安樂優游閒居而已此朕之訪問甚晰者前雲南
　貴州廣西四川等省遭叛逆之變地方殘壞田畆抛荒
　自平定以來人民漸增開墾無遺山谷﨑嶇之地已無
　棄土由此觀之民之生齒日繁朕固欲知人丁之實數
　不在加徵錢糧也今國帑充裕屢歲蠲免輙至千萬而
　國用所需並無不足故將見徵錢糧册内有名人丁永
　為定數嗣後所生人丁免其加徵但將實數造册具報
　豈特有益於民亦一盛事也直省督撫及有司官編審
　人丁時不將所生實數開明具報者特恐加增錢糧是
　以隠匿不報豈知朕並不為加賦止欲知其實數耳㝷
　　　議定嗣後編審人丁據康熙五十年丁册定為常
　　　額其新増者謂之
　　盛世滋生人丁永不加賦至五十五年
恩詔復申明之五十三年編審甘肅無業貧民俱入丁册
　　　准其免納丁銀五十五年嚴地賣丁留之禁五十
　　　六年停州縣増丁議叙並嚴私行科派之律六十
　　　年總計直省人丁二千七百三十五萬五千四百
　　　六十二口内滋生人丁不加賦者四十六萬七千
　　　八百五十口
　　　雍正元年定直𨽻所屬丁銀攤入地糧内徵収例
　　　嗣是各省丁銀俱照例次第更改時山西等省民
　　　人有因先世在明建文末不附燕兵被害者其子
　　　孫編為樂籍浙江紹興府有與樂籍無異者曰惰
　　　民向例均不得為良是年俱削除令改業與齊民
　　　同二年總計直省人丁二千四百八十五萬四千
　　　八百一十八口四年定江南浙江福建三省搭棚
　　　居山之棚民廣東省搭寮居山之寮民俱令州縣
　　　照保甲之例按户編查入册五年
諭江南徽州府之伴當寧國府之世僕及丁户僕役無據
　　　者均照樂籍惰民例開除為良六年川陜總督奏
　　　湖廣廣東江西廣西等省人民挈家入川逃荒者
　　　多請設法安插
諭去歲湖廣廣東並非甚歉之歲江西廣西並未題成災
　何逺赴四川者如此之衆此皆本省大小官吏平日全
　無撫綏以致百姓失所尚何以靦顔任職乎但此等逺
　來多人良奸莫辨若不行稽查必轉為良民之擾其令
　四川州縣將入川人户逐一稽查籍貫果係無力窮民
　即留川令其開墾所有牛種口糧目前將公項給發即
　著落本籍州縣官賠補下九卿議尋議定赴川民人有
　　　願囘籍者量予盤費口糧其願在川開墾者量人
　　　多寡分給荒地五六十畆或三四十畆給以牛種
　　　口糧各府州縣稽其姓名籍貫造册申報該督撫
　　　咨查原籍今將本户居址造册報覆七年
諭粤東蜑户以船為家捕魚為業粤民視為卑賤不容登
　岸居住跼蹐舟中甚為可憫蜑户本屬良民且輸魚課
　與民相同安得强為區别著有司通行曉諭准其於近
　水村莊居住與齊民一同編列甲户不得欺凌驅逐是
　　　年以廣西寧明東蘭二州改土為流免其編審八
　　　年以江南蘇州常熟昭文二縣丐户族居沿海久
　　　陷沉淪准其削除丐籍同列編氓九年停止廣西
　　　歸順州編審十一年滇省緬寧地方改土為流其
　　　編審亦令停止十二年總計直省人丁二千七百
　　　三十五萬五千四百六十二口十三年議准廣西
　　宜山縣龍門司接界之索潭等大村歸流土民彚
　　入宜山縣版籍至福建臺灣彰化縣向化生畨亦
　　令彚入彰化縣册籍
　　乾隆元年
詔減福建臺灣等處丁銀從乾隆元年為始永著為例
　　復
諭甘省平慶臨鞏四府及秦階二州所屬新編人丁應
　完丁銀均攤入地糧漸次補額俟補足之後即行停
　止永不加賦並將康熙五十七年伏羌通渭秦安㑹
　寜岷州衛地震傷亡額缺之丁銀俱著查明豁免定
　　湖北江夏等十九州縣攤納之重丁及福建龍巖
　　州之寧洋縣福寧府之夀寧縣延平府之南平縣
　　著照通省中則毎丁徵銀二錢俱以乾隆二年為
　　始又以漳州府之平和縣汀州府之清流縣延平
　　府之永安縣丁銀加倍令督撫定議減免至滇省
　　軍丁一項歴年惟按册載老丁名字徵収是年㮣
　　予豁免三年除雲南土官莊奴院奴等丁銀先是
　　雲南麗江府原屬土府於雍正二年加設流官其
　　時清查田畆户口有土官莊奴院奴等類二千餘
　　名俱無田糧願自納丁銀以比齊民每名編為一
　　丁迨滇省民丁改為隨糧派納而夷丁不得與有
　　糧之户一例攤派輪納維艱至是豁免並免雲南
　　鶴慶州及所轄之觀音山驛站丁銀又准福建臺
　　灣府合畨社向化生畨附入臺屬版圖五年户部
　　奏言每歲造報民數若俱照編審之法未免煩擾
　　直省各州縣設立保甲門牌土著流寓原有册籍
　　可稽嗣後只將土著造册申報可得户口實數從
　　之令寄寓奉天人民願入籍者聽不願者限十年
　　内囘籍十年定山西太原交城寧鄉渾源河曲等
　　州縣丁銀分别攤入地畆其陽曲等二十州縣仍
　　地丁分辦内有屯丁徭銀之處即攤入屯地徵收
　　又定粤省在臺灣民人情願挈眷居住者編入丁
　　册十一年停止江西婦女編審(江西向有鹽鈔一/項分給小户計口)
　　(納鈔行編審婦女之法後/鹽鈔亦攤入地糧故停止)十四年總計直省人丁
　　共三千六百二十六萬一千六百二十有三户丁
　　萬有七千七百四十九萬五千三十有九口十五
　　年定奉天沿海地方官稽察内地流民毋許偷越
　　出口例二十三年更定保甲之法凡紳衿之家與
　　民一體編列聽甲長稽查其餘往來商賈鹽場煤
　　窯以及旗民雜處村莊苗疆寄籍内地者俱令同
　　土著一體編入保甲稽查約束是年總計直省人
　　丁共一萬九千三十四萬八千三百二十八口二
　　十六年定畨界苖疆禁例凡臺灣流寓民人自去
　　年停止搬眷之後不准内地民人偷渡亦不得與
　　畨人結親即已娶生子者禁止往來畨社其民人
　　無故擅入苗地及苗人無故擅入民地均照偷越
　　例治罪二十七年定内地流民潛入寧古塔之禁
　　其現在查出寧古塔種地流民於吉林烏拉伯都
　　訥等處安插編入里甲是年總計直省人丁二萬
　　四十七萬二千四百六十一口二十八年定江西
　　安徽浙江等省棚民稽查之例凡棚民有室家者
　　准其𨽻籍編入其單身賃墾之人令於原籍州縣
　　領給印票及認識親族保領方許編入保甲安插
　　准其租種至現在單身棚民已經種地者責取具
　　有家棚民保狀編入無者令囘本籍二十九年總
　　計直省人丁二萬五百五十九萬一十七口三十
　　一年定
　京師五城所屬村莊照直省州縣例編聯保甲三十
　　二年定新疆造犯積年無過准入民籍例原犯死
　　罪減等者定為五年軍流改發者三年均安插昌
　　吉河東舊堡給地耕種輸糧是年總計直省人丁
　　共二萬有九百八十三萬九千五百四十六口三
　　十三年添設湖北鄖陽新開地界保甲三十四年
　　定阿勒楚喀拉林流民入籍例於伯都訥地方毎
　　　户撥給空甸墾種二年輸糧(謹按吉林寜古塔伯/都訥阿勒楚喀拉林)
　　　(等處自乾隆二十七年清查現在流民安插耕種/後申禁毋許無籍流民再行潛往私墾是年吉林)
　　　(將軍傅良疏奏查出流民二百四十户自雍正四/年至乾隆二十二年陸續存住在乾隆二十七年)
　　　(定議之前故/令一例安插)三十六年定削籍樂户惰民蜑户九
　　　姓漁户丐户等報捐應試例自改業之人始下逮
　　　四世本族親支皆係清白自守者准報捐應試是
　　　年總計直省人丁二萬一千四百六十萬三百五
　　　十六口三十七年定四川户口人丁額數歸入地
　　　畆奏銷例停止編審之法
　諭據李翰奏請停止編審造册一摺所見甚是令丁銀
　　皆攤入地糧而滋生人户又欽遵康熙五十一年
皇祖恩㫖永不加賦則五年編審原屬具文無禆實政况
　　各省民穀細數俱經該督撫於年底専摺奏報户部
　　核實具題付之史館紀載是户口之歲増繁盛俱可
　　按籍而稽更無籍五年一次之另行查辦徒滋紛擾
　　著永行停止三十八年禁各省増攤新墾民屯地畆
　　丁糧時浙江巡撫陳輝祖疏請將新墾丁銀隨年
　　攤徵部臣議准并請令各省督撫就本省情形酌
　　籌疏奏
上以户口繁滋自地無遺利安得復有未闢之曠土廣
　為墾種陞科即或瀕河沿海之區間有東坍西漲其
　數甚微若以新墾民屯地畝復將丁銀隨年攤納是
　與小民較及錙銖尤非惠下卹民之道
諭令直省辦理丁糧悉仍其舊毋庸另議更張四十年
　　定重犯緣坐子孫發遣者不准援輕罪有職人員
　　於戍所免其為奴另户當差之例又申編查保甲
　　之令四十一年總計直省人丁共二萬六千八百
　　二十三萬八千一百八十一口四十二年定雲南
　　近邊照内地保甲之例四十五年總計直省人丁
　　共二萬七千七百五十五萬四千四百三十一口
　　四十八年總計直省人丁共二萬八千四百三萬
　　三千七百八十五口
　　八旗户口
　國初定編審八旗人丁毎三年一次凡各旗壯丁及
　　已成丁者令各佐領稽查入册隠匿者罪之其置
　　買人丁及新成幼丁誤編入别佐領者退囘初定
　　壯丁三百名為一佐領後改為二百名至八旗新
　　添壯丁毎旗編佐領三十逃亡缺少者於諸王貝
　　勒貝子等府壯丁内撥補又定家丁壯丁首先登
　　城者准其開户至旗員子弟俟十八歲登載部册
　　後方准分居
　　順治元年定凡旗下漢人有父母兄弟妻子情願
　　入旗同居者地方官給文赴部入册不准帶田地
　　投獻三年行漢人投充旗下之禁九年定内府及
　　諸王府官員有勞績素著者准其開出府佐領各
　　歸所屬佐領十七年准官員子弟有職任者不拘
　　歲數㮣許分户
　　康熙四年定滿洲蒙古佐領内餘丁多至百名以
　　　上聽其分两佐領十三年定八旗毎佐領編壯丁
　　　一百三十四名餘丁彚集别編佐領或餘丁僅百
　　　名以上者令該旗王貝勒貝子公等酌騐無誤披
　　　甲當差者出結送部亦准編入佐領二十三年
諭八旗滿洲䝉古每旗均設佐領百員
　　　雍正二年嚴開檔之人越佐領認户之禁四年
諭上三旗定設漢軍四十佐領下五旗定設漢軍三十佐
　領又令八旗都統及直省駐防都統將軍等將新舊壯
　　　丁逐户開明並編審各官姓名保結送部除人丁
　　　騐實准其開除五年申造編審丁册之令毎尸書
　　　另户某人某官無官者則曰閒散某上書父兄官
　　　職名氏傍書子弟兄弟之子及户下若干人或在
　　　籍或他往皆備書之至各省駐防旗員兵丁及外
　　　任文武各官子弟家屬著該將軍督撫查明造册
　　　附入該旗佐領册内嗣後三年一次編審俱如此
　　　例七年定八旗壯丁年至十五以上該管官查無
　　假冒方准入册十二年令旗員子弟隨任在外者
　　十八歲以上皆歸旗當差肄業
　　乾隆三年定滿洲䝉古八旗投充奴僕於直省本
　　無籍貫及帶地投充人本籍年逺難考者均准其
　　開户不得放出為民例六年復定八旗造丁册之
　　例凡編審各佐領下已成丁及未成丁食餉之人
　　皆造入丁册分别正身開户户下各書三代履歴
　　其户下人之祖父或契買或
　盛京帶來或帶地投充及乾隆元年以前白契所買
　　分别注明至外省駐防及外任文武各官子弟家
　　口先期行文該管官大員照式造册二本一留部
　　一付該旗覆核附入各佐領册内又定八旗開户
　　養子有因出兵陣亡及軍功列一等二等改為另
　　户者别行記檔例又定投充俘獲入旗之人後經
　　開户及旗人抱養民人子為嗣或因親入旗或良
　　民之子隨母改嫁入旗或旗下家奴開户及旗下
　　家奴過繼與另户為嗣已入另户檔内後經首明
　　者亦别記檔案令該旗造册三本一存旗一咨户
　　部一咨呈宗人府存案不得與宗人聯姻七年
諭八旗漢軍其初本係漢人有從龍入闗者有定鼎後
　投誠者有緣罪入旗與三藩户下歸入者内務府王
　公包衣撥出者以及召募之礮手過繼異姓并隨母
　因親等類先後歸旗情節不一其中惟從龍人員子
　孫皆係舊有功勛無容另議更張其餘各項人等或
　有廬墓産業在本籍者或有族黨姻屬在他省者朕
　欲稍為變通以廣其謀生之路如有願改歸原籍者
　准其與該處民人一例編入保甲有願外省居住者
　准其前徃此内如有世職仍計其承襲不願出旗者
　聽之所有願改歸民籍及願移居外省者限一年内
　具呈本管官查奏如此屏當原為漢軍人等生齒日
　多籌久遠安全計出自特恩後不為例此朕格外施
　仁原情體䘏之意非逐伊等出旗亦非為國家糧餉
　有所不給可令八旗漢軍都統等詳悉曉諭八年又
諭前降諭㫖八旗漢軍人等有願改歸民籍及移居外
　省者准其具呈本管官查奏原指未經出仕及㣲末
　之員而言至於服官既久世受國恩之人其本身及
　子弟自不應呈請改籍朕亦不忍令其出旗嗣後文
　職自同知等官以上武職自守備等官以上不必改
　歸民籍十二年令八旗漢軍人等願在外省居住者
　　在京報明該旗在外呈明督撫不拘逺近任其隨
　　便散處該督撫咨明該旗毎年彚奏一次二十一
　　年定八旗别載册籍及養子開户之人皆准出旗
　　為民例二十五年申定清釐旗檔之例凡另户旗
　　人不許抱養民人子及家人子為嗣民人之子自
　　幼隨母改嫁旗人者該旗詳記檔案俟成丁後令
　　其為民旗下家人之子隨母改嫁另户者民人之
　　子隨母改嫁旗下家人者及家人抱養民人之子
　　者均以户下造報八旗投充户口旗檔内有名者
　　造丁册一分送部一分發地方官存案如有事故
　　頂充於丁册内聲明報部行該地方官注册至伊
　　等親族不在旗檔者責令地方官逐一清查編入
　　里甲又定跟役軍功出户之例凡官兵跟役有能
　　臨敵奮勇前進者本人及父母妻子俱准出佐領
　　為另户二十六年申定八旗漢軍京官自主事以
　　上旗員自五品以上俱不准改歸民籍其父在旗
　　子願為民或子在旗而父願為民亦不准改籍其
　　餘願出旗者在京報明該旗咨送編入民籍並准
　　一體考試二十八年更定滿洲蒙古人等逃走在
　　一月以内自行投囘及拏獲者連家屬派發伊犁
　　賞給步軍當差漢軍在一月内投囘者免罪拏獲
　　者分别次數治罪如逃走至三次及一月之外滿
　　洲䝉古將旗檔圏銷照例發遣漢軍照民人犯流
　　罪例安插為民同妻削除旗檔二十九年定軍功
　　另户之例凡八旗另記檔案養子開户内未經出
　　旗之人或因軍營著績或因技藝出衆䝉
恩作另户者其父母子弟及親弟兄俱准作另户三十
　　一年申定迷失幼丁之例凡八旗迷失幼丁在十
　　五歲以下者該管官咨部知照各旗及步軍統領
　　衙門都察院順天府一體查緝獲日咨旗認領不
　　更治罪如在十五以上者照逃人例辦理其在十
　　五歲以前失迷十五歲以後始行投囘者如係素
　　好游蕩不肖性成者仍照逃人例如實係愚䝉幼
　　穉本無惡習者奏明請
㫖又奉
諭向來八旗遇有流徒罪名均以枷責發落嗣因旗人
　漸染惡習竟有不顧顔面甘為敗類者曾降㫖令將
　旗人流徒案件滿洲則按其情罪公私輕重分别問
　遣折抵漢軍則均斥為民照所犯定例發遣原以示
　之儆懲用挽頺風此専指情罪重大者而言非謂尋
　常事件亦不加區别也至包衣漢軍則皆係内務府
　世僕向無出旗為民之例與八旗漢軍又自有别尤
　不應混行援引乃刑部問擬徃徃未能畫一嗣後務
　詳核犯案情節如實係寡亷鮮恥有玷旗籍者不但
　漢軍當斥為民依律發遣即滿洲亦當削其名籍投
　畀逺方其尋常罪犯及因公獲譴無論滿洲漢軍仍
　照向例折枷鞭責三十九年定
　盛京續查遺漏人丁准乾隆二十七年例作為另户
　　四十三年改定編審烏拉打牲壯丁停派京員例
　　令該將軍就近編審造册交部(向例户部派旗/員筆帖式編審)四
　　十四年定黑龍江遣犯滋生人丁挑取壯丁例其
　　有情願囘籍者聽其不知原籍及另住旗人家奴
　　均選取壯丁在於齊齊哈爾黑龍江城墨爾根各
　　官莊耕種納糧其餘入於各城舊官莊册内備挑
　　補缺四十六年定滿洲駐防人員囘京就養之例
　　凡駐防官員有年老退休無依倚之人京中尚有
　　子嗣欲就養者令呈明該將軍自備資斧囘旗
　
　
　
　
　
　
　
　
　
　
　
　
　
　
　
皇朝通典卷九
　欽定四庫全書
　皇朝通典卷十
　　食貨(十/)
　　　錢幣
　　　(臣/)等謹按
　　國朝錢幣自
太祖
太宗應運龍興即已頒鑄錢文所以足國裕民之規模至
　　　為宏逺矣逮
定鼎燕京府事孔修内則設寶泉寶源二局外則設各省
　　　局凡開停鼓鑄增減鑪座無時不以便民為計邇
　　　自囘疆底定月竁天西并遵制度於囘城開鑄
　天朝乾隆通寶錢俾荒服之人咸資利用斯固肇興刀
　　　布以來所未有之
　　盛烈矣至若白金之用本與錢相為重輕然此盈彼
　　　絀貴在適中我
　朝銀錢兼權凡錢之多寡俱準銀之重輕上下流通
　　允為良法兹纂通典於銀色之髙下與銀直之重
　　輕與錢法相比附者備著於篇
　　天命元年鑄天命通寶錢依古九府圜法制鑄錢
　　二品輪郭外周作字陽起一為
　國書一漢字其滿文一品錢質較大
　　天聰元年鑄天聰通寶錢式如舊制
　　順治元年
　京師設户部寶泉局工部寶源局鑄順治通寶錢用
　　漢字每文重一錢寶泉局以户部漢右侍郎一人
　　督理錢法滿漢司官各一人監督局務尋復設局
　　大使一人寶源局亦掌於漢右侍郎置滿漢監督
　　官二人専司出納嗣是將錢式頒發河南陜西兩
　　省直隸宣府薊州山東臨清陜西延綏等鎮開局
　　鼔鑄二年定錢制每文重一錢二分凡七文準銀
　　一分舊錢以十四文準銀一分三年禁用前代舊
　　錢惟明崇禎錢暫許行使以銀乃幣之一端令民
　　間互相行使嚴假銀及行使低銀之禁四年更定
　　錢直每十文準銀一分永著為例令山西省及宻
　　雲薊宣大同延綏臨清等依式開局旋又開
　盛京江西河南湖廣省㑹及湖廣之荆州常徳二府
　　鑄局其有囤積官錢攙和小錢者申令禁止五年
　　開江南之江寧府鼔鑄局停
　盛京延綏鎮局六年移大同鎮局於陽和城又開浙
　　江福建山東各省鑄局七年開湖廣襄陽鄖陽二
　　府鑄局八年增定錢制每文重一錢二分五釐行
　　鈔貫之制造鈔一十二萬八千一百七十二貫自
　　後嵗以為額至十八年停止又令各布政使司止
　　各設一局餘悉罷除十年以錢用日廣錢價漸昻
　　復開宻雲薊宣陽和臨清等鎮鼔鑄局鑄一釐字
　　錢每錢均鑄漢文一釐二字於錢背之左其右户
　　部鑄户字工部鑄工字各直省者均鑄地方一字
　　　務極精工不如式者罪每千文準銀一兩其見行
　　　舊制錢仍聽民便又禁官鑪夾帶私鑄犯者以枉
　　　法贓論十二年定京局制錢配給俸餉之制每年
　　　二月八月以局錢半成搭放其直省開鑄地方除
　　　搭給兵餉外兼給官役俸工驛站雜支等項視局
　　　錢多寡隨時酌配是年開山東萊州府鑄局十三
　　　年停浙江鑄局復移陽和局於大同改鑄錢幕陽
　　　字為同字(是時裁宣大總督故/陽和局仍移大同焉)十四年户部疏言
　　　直省徴納錢糧多係收銀見今錢多壅滯應上下
　　　流通請嗣後征納錢糧銀錢兼收以銀七錢三為
　　　準永為定例從之時各省鼔鑄甚多奸民或行盗
　　　鑄
上諭錢法無弊莫若鼓鑄歸一令各省鑄鑪一㮣停止獨
　留京局比舊錢體質更加濶厚每文重一錢四分磨鑢
　精工兼用滿漢字一面鑄順治通寶四漢字一面鑄寶
　泉二滿字俾私錢難於偽作其見行舊錢姑准暫用俟
新錢充足盡行銷燬又定私鑄禁例定各官失察處分
　　定攙和行使舊錢私錢禁例十七年復開各省鼓
　　鑄局增設雲南省局錢幕兼鑄地名滿漢文江南
　　江寧府鑄寧字江西南昌府鑄江字浙江杭州府
　　鑄浙字福建福州府鑄福字湖廣武昌府鑄昌字
　　河南開封府鑄河字山東濟南府鑄東字山西太
　　原府鑄原字陜西西安府鑄陜字雲南雲南府鑄
　　雲字宻雲鎮鑄宻字薊鎮鑄薊字宣府鎮鑄宣字
　　大同鎮鑄同字臨清鎮鑄臨字皆滿漢文各一每
　　文俱重一錢四分惟京局之寶源寶泉俱用滿文
　　(謹按順治十年所鑄一釐錢幕漢字地名惟江南/江寧作江字江西南昌作昌字湖廣武昌作武字)
　　(餘俱與是年/所鑄字同)更定工部寶源局監督差滿漢司官
　　各一人一年更代十八年議收燬無一釐字舊錢
　　(謹按順治十年復開宻雲薊宣陽和臨清等鎮鼔/鑄局每錢均鑄漢文一釐二字其舊行無一釐字)
　　(錢暫從民便/故有是議)先是十四年定錢文兼用滿字其舊
　　錢俟三年後盡行銷燬至是期滿户部言新鑄滿
　　漢文錢尚少其一釐字錢暫行展限二年請先收
　　買無一釐字舊錢每觔給直七分交局改鑄減大
　　同鑪局十座増入山西省城以給太原平陽潞安
　　汾州府配給兵餉之用准御史余司仁言於
　京師直隸各省地方收買私錢及明季舊錢廢錢以
　　杜攙和行使之弊
　　康熙元年鑄康熈通寶錢又以錢價過賤停止各
　　省鎮鼓鑄局惟江寧為駐防重地仍留鼔鑄二年
　　收買一釐字錢每觔給直六分發錢局改鑄新錢
　　三年申定失察私鑄處分自知縣吏目典史及衛
　　所官均有失察之責四年定失察攙和舊錢廢錢
　　處分自州縣衛所上至督撫均有失察之責六年
　　復開各省局鎮局鼓鑄並增湖南江蘇甘肅省局
　　其錢幕滿漢文湖南長沙府局鑄南字江蘇蘇州
　　府局鑄蘇字甘肅鞏昌府局鑄鞏字(謹按湖廣左/右布政使舊)
　　(駐武昌府康熙三年移右布政使於長沙府改為/湖南布政使司江南左右布政使駐江寧府順治)
　　(十八年移右布政使於蘇州府康熙六年改為蘇/州布政使司陜西左右布政使舊駐西安府康熙)
　　(二年移右布政使於鞏昌府五年改為甘肅布/政使司是年以三處分省伊始故特增鑄局)七
　　年定征納國課所收錢文均照銀七錢三例配給
　　官役俸工驛站雜支開四川廣東廣西貴州四省
　　鑄局其錢幕滿漢文四川成都府局鑄川字廣東
　　廣州府局鑄廣字廣西桂林府局鑄桂字貴州貴
　　陽府局鑄貴字九年四川巡撫張徳地疏言西蜀
　　僻處邊地州縣本無存留錢糧而陸路有棧道之
　　艱水路有川江之險若令銀錢兼徴則起解脚費
　　恐致累民見在無需錢文之用請停鼓鑄經户部
　　議如所請並以江寧蘇州江西福建湖北湖南河
　　南山東山西陜西甘肅廣東廣西雲南貴州十五
　　布政使司錢局開鑄以來官錢既多或致壅滯亦
　　令暫停明年並停宻雲薊宣府大同鑄局十年行
　　收買舊錢廢錢之令令民間盡數交官每斤照銅
　　價給直六分五釐解局改鑄十二年定私銷制錢
　　　禁例是時錢制精工民間銅價高昂燬千錢可得
　　　銅八觔有餘奸民多銷燬制錢造作銅器御史羅
　　　人傑疏請嚴立科條凡私銷之罪同於私鑄(謹按/是時)
　　　(私鑄之罪為首/斬决為從絞決)行鑄造銅器之禁民間市肆交易
　　　除紅銅鍋及已成銅器不禁外嗣後一應黄銅器
　　　在五觔以下者仍許造賣其餘不得濫行鑄造違
　　　禁者將銅器入官並論罪十三年停浙江鑄局十
　　　四年停臨清鎮鑄局十八年復開廣西鑄局定寶
　　　泉寶源二局俱增設滿右侍郎一人督理錢法又
諭令户部工部都察院堂官同詣錢局清釐弊端至部院
　　　衙門及直省所有黄銅器皿盡行解部鼓鑄十九
　　　年議𣲖滿漢科道各一人稽查錢局一年更代開
　　　福建漳州府鼓鑄局錢幕鑄滿漢文漳字二十年
　　　停廣西鼓鑄局二十一年停福建漳州鑄局開雲
　　　南省鑄局增置大理府禄豐縣䝉自縣局錢幕俱
　　　鑄雲字二十二年復開湖南鑄局二十三年
上以京局二部錢法向以本部侍郎管理不無隐徇復行
　　　選差詳察積弊親督鑄造尋以吏部侍郎陳廷敬
　　　兵部侍郎阿蘭泰刑部侍郎佛倫左副都御史馬
　　　世濟管理於是佛倫請增辦寶源局銅觔令每年
　　　按月鑄足二十四卯不令匠役閒暇出局以杜私
　　　鑄之弊更令錢制每文重一錢時銅價昻貴錢制
　　　厚重民間多私銷牟利向定制錢千直銀一兩今
　　　銀一兩僅得易錢八九百文錢法侍郎陳廷敬上
　　　言更定錢制每文止重一錢既令私銷者無厚利
　　　且可多鑄錢十六萬千九百二十串每年鑄足四
　　　十卯按卯增鑄從之其各省錢局俱令照新定錢
　　　式鑄造定以銅六鉛四配鑄制錢之法(謹按錢國/初鑄  或)
　　　(聽各闗於銅額内兼辦鉛觔或收用廢錢舊器分/别生熟銅配鑄至是始酌定成數并令各省如式)
　　　(配鑄惟雲南以鉛礦未開銅/賤鉛貴准以銅八鉛二配鑄)申定鑪役夾鑄私錢
　　　之禁令錢法侍郎與稽察錢局科道監督等嚴行
　　　查究其有瞻狥縱容者各官均以失察論并定步
　　　軍統領衙門巡捕三營官員協同查緝京城内外
　　　私銷私鑄不力者亦併照例議處二十四年復開
　　　福建鑄局罷前代舊錢之禁時福建巡撫金鋐疏
　　　請禁遏經户部議准
上復以問内閣諸臣學士徐乾學言古今錢相兼行使歴
　　　代皆然考梁大同宋泰始魏熙平金大定明太祖
　　　及明嘉請百六十年來古今二錢並用錢亦不壅
　　　况閩處嶺外負山鄰海非同内地聽民兼用古錢
　　　似為至便於是凡民間攙和行使及各官失察禁
　　　例一切罷除二十五年復開廣東省鑄局增置肇
　　　慶府局錢幕亦鑄廣字二十六年開湖北鑄局定
　　　户工二部錢法仍令本部右侍郎督理停止選差
　　　専員二十七年復定工部寶源監督仍差滿漢司
　　　官各一人開福建臺灣府鑄局錢幕鑄滿漢文䑓
　　　字停雲南省各局雲南舊設鑪四十八座前已裁
　　　減二十四座至是以錢法壅滯從總督范承勲請
　　　將雲南省城禄豐縣臨安府城䝉自縣大理府城
　　　五局概行停止二十九年申定錢直不平禁例仍
　　　照順治年定制每十文準銀一分市肆交易每銀
　　　一兩毋得不足千文之數違者罪之申收買私錢
　　　之令民間私錢准限六月呈繳照銅價每觔給銀
　　　一錢收買改鑄免其治罪官不嚴查者毎起罰俸
　　　一年三十一年停廣東及福建臺灣府鑄局三十
　　　三年令寶泉局每年開鑄三十六卯每卯用銅鉛
　　　五萬斤三十四年停福建鑄局復開廣東鑄局三
　　　十五年復開浙江鑄局又以湖北昌字錢湖南南
　　　字錢式様輕小申禁行使(謹按二十六年已奉是/    㫖嚴加申飭至)
　　　(户部議照小錢例依限交収嗣後務鑄造精/工如仍攙和多鉛督撫及司道官照例處分)三十
　　　七年
上詣盛京謁
陵見民間所用率多小錢舊錢兩局錢使用者絶少令廷
　　　臣議私鑄之禁凡内外文武各官失察者均從重
　　　處分是年停廣東鑄局三十八年議令民間自行
　　　銷燬私錢交官收買每觔給銀六分五釐其所收
　　　之錢仍於户部處存貯以便兩局攙和鼓鑄是年
　　　停浙江鑄局三十九年停湖北湖南鑄局四十四
　　　年户工二部疏言兩局監督向係一年更代新舊
　　　接任情弊不能即知應以三年更代從之四十五
　　　年以舊錢價直甚賤大錢壅滯復定官為收買例
　　　並令山西陜西兩省該管地方官查察闗口如有
　　　奸民販運大制錢者拏獲治罪是時山東長山縣
　　　奸民鑄小錢者多
上特差侍郎恩丕等往捕緝獲又以既禁私錢若不收買
　　　流用民間者無日可盡遂令來年徴收山東錢糧
　　　每銀一兩折錢二千運至京城增鑪鼓鑄俟私錢
　　　盡而止四十七年議令湖廣舊鑄南字昌字錢展
　　　限行使以五年為準五年後冄行者禁申定失察
　　　私錢處分凡有私鑄及興販不法之徒該管地方
　　　文武官與押運官不行嚴緝察究者分别知情與
　　　不知情依律擬罪四十八年大學士等㑹議錢法
　　　輕小易於攙和以致私鑄日多官錢壅滯若不稍
　　　更舊制錢法頗難疏通尋議定仍照順治十四年
　　　錢式改鑄每文重一錢四分務令分量凖足每千
　　　文準銀一兩舊鑄小制錢每千文準銀七錢俟三
　　　年後新錢足用時自行銷燬五十一年巡撫潘宗
　　　洛以湖南新制大錢尚未敷用請撥京局大制錢
　　　四萬串運往搭放以三年為限俟大錢敷用將小
　　　制錢盡數銷燬從之五十三年令寶源局每年開
　　　鑄三十六卯五十五年令寶泉寶源二局暫行收
　　　買廢銅以充鼓鑄於是奸民私銷小制錢作廢銅
　　　變賣牟利五十六年
上諭九卿科道㑹同户部確議尋議定嗣後錢局止許買
　　　舊銅器皿不准買新鑄板塊銅觔如有燬錢變賣
　　　者通行嚴緝禁止至五十八年並罷收買舊銅之
　　令停各衙門公費及官俸給錢之例因寶泉局每
　　年所鑄制錢不敷官工之用止令配給八旗兵餉
　　其各衙門應支公費與漢官官俸每錢一串給銀
　　一兩著為例
　　雍正元年鑄雍正通寶錢令寶泉局開鑄四十卯
　　並令大興宛平兩縣設立錢行官牙議平錢直毋
　　使低昻以便交易其所鑄新錢與順治錢及康熙
　　年間大小制錢相兼行使頒行天下增開雲南鼓
　　鑄局四所時雲南産銅日多足供鼔鑄其省城之
　　雲南府及臨安府大理府霑益州四處相近銅厰
　　轉運為便故各令開局鼓鑄省城局鑪二十一座
　　臨安府局鑪六座大理府局鑪五座霑益州局鑪
　　十五座每年開鑄三十六卯遇閠加三卯錢幕鑄
　　滿文寶雲字嗣後他省鑄錢俱用寶字為首次鑄
　　本省一字更定兵餉搭放制錢之制先是户部給
　　發兵餉惟二月八月銀錢各半搭放每逢放餉時
　　錢價漸平過此仍貴至是從京畿道御史戴芝請
　　更定每兩月一次銀八錢二兼放軍民便之停止
　　稽察寶泉寶源二局科道官専委錢法侍郎並滿
　　漢監督加謹鼓鑄以清錢法其監督更代仍以一
　　年差滿為例二年令寶源局每年開鑄四十卯所
　　鑄之錢除給匠役工價外俱令交送户部以備增
　　搭兵餉之用三年令雲南各局鼓鑄制錢聽其流
　　通各省以便民用不必禁止出境復申私錢之禁
　　行使者發黒龍江四年分寶泉局為四厰以舊厰
　　為公署收貯銅鉛西厰置鑪十四座東南北三厰
　　各置鑪十二座共為正鑪五十座復於東南西三
　　厰各置勤鑪三座北厰置勤鑪一座共為十座以
　　備銅鉛多餘加卯鼓鑄增設大使各一人及筆帖
　　式二人並令寶泉寶源二局每年各開鑄四十一
　　卯申造用黄銅器皿之禁定限三年呈繳給價收
　　買違者照私藏禁物例治罪嚴定各官收禁私錢
　　不力處分裁雲南各局鑪七座五年定寶泉寶源
　　二局以所收銅器於定額外加卯鼓鑄仍為四十
　　一卯定銅鉛各半配鑄制錢例(謹按雲南各局及/後開之貴州四川)
　　(兩局以銅質髙低沙水異宜仍銅六鉛四相配至/乾隆五年改鑄青錢始照京局之例是年更定寶)
　　(源局移交户部放餉錢額每年本局存留十萬串/以備各工取用其餘皆移交户部放餉倘遇大工)
　　(需錢至十萬串不能/足用者另行奏請)行各省舊欠錢糧折收銅器
　　之令熟銅定價每觔一錢一分九釐有奇生銅每
　　觔九分五釐有奇各按成色觔兩抵算六年定寶
　　源局増設新厰鼓鑄如寶泉局例共正鑪二十五
　　座勤鑪六座增設大使二員於本部筆帖式内揀
　　補七年申定錢值每銀一兩止許換制錢千文時
　　奉天直隸等處錢值過賤故有是令並令各省一
　　例遵行令江西浙江湖北湖南河南山東山西各
　　收買銅器開鼓鑄局錢幕俱用滿文江西南昌府
　　局鑄寶昌二字浙江杭州府局鑄寶浙二字湖北
　　武昌府局鑄寶武二字湖南長沙府局鑄寶南二
　　字河南開封府局鑄寶河二字山東濟南府局鑄
　　寶濟二字山西太原府局鑄寶晉二字是時惟粤
　　西距京遥逺制錢到粤者少民間所用多係私錢
　　每年雖有雲南撥錢二萬串不敷流轉尋令於雲
　　南省城臨安二局嵗撥錢六萬串發運廣西沿途
　　截留以為搭放兵餉俸工之用其易銀還滇悉如
　　舊例開貴州畢節縣鑄局時貴州威寧州採銅有
　　效大定府境内又産有鉛礦巡撫張廣泗奏請乃
　　於畢節縣城開局設鑪十座每年開鑄三十六卯
　　錢幕鑄滿文寶黔二字九年復定制錢放餉成數
　　單月以一成搭放雙月以二成搭放嗣後以錢數
　　多寡酌定一成二成或增至三成按季具奏配給
　　嚴販運及囤積制錢之禁開江蘇安徽鑄局江蘇
　　設於蘇州府鑪十二座安徽設於江寧府鑪四座
　　每月各開鑄二卯其錢幕俱用滿文各鑄寶蘇寶
　　安二字停河南寶河局山西寶晉局鼓鑄十年更
　　　定寶源局監督一年為滿之令改為二年期滿并
　　　定滿漢二員新舊互相更代之例是年開四川成
　　　都府鼓鑄局設鑪八座每年開鑄二十四卯錢幕
　　　滿文鑄寶川二字時陜西錢價昻貴户部議請雲
　　　南嵗鑄錢十萬串發往易銀還滇尋從雲南巡撫
　　　張允隨奏請開局於東川府設鑪二十八座錢幕
　　　亦鑄寶雲二字所鑄錢發運陜西停江蘇寶蘇局
　　　及浙江寶浙湖北寶武湖南寶南等局鼓鑄十二
　　　年復定錢制每文重一錢二分先是順治元年每
　　　文鑄重一錢二年改鑄一錢二分十四年加至一
　　　錢四分康熙二十三年因銷燬弊多仍改一錢嗣
　　　因私鑄競起於四十一年仍復一錢四分之制至
　　　是以銅價加增錢重銅多易滋銷燬奉
諭寶泉寶源二局仍照順治二年例每文重一錢二分並
　　　將錢様頒行各省照式鼓鑄其見行一錢四分之
　　　錢亦令一體行使開雲南廣南府局鑄錢運京停
　　湖北湖南廣東辦解滇銅時三省遞年採辦滇銅
　　解部每百觔費價十四兩五錢部議若即於滇省
　　照厰價買銅鑄錢較運京鼓鑄實多節省應令雲
　　南鑄出錢文運赴漢口照運陜錢之例每百觔給
　　水脚銀二兩三錢五分其附搭漕船運至通州毋
　　庸議給水脚至通州運京應照運銅例毎百觔給
　　脚價銀一錢二分八釐統較從前銅鉛解京運費
　　毎百觔三兩之數亦有節省雲南巡撫張允隨尋
　　請開局於廣南府設鑪九十四座照舊例於正額
　　外加帶鑄錢及外耗錢錢幕亦鑄寶雲二字其運
　　道令自廣南府城運粤西另委員運至漢口聽楚
　　省轉運到部遂停湖北湖南廣東解辦滇銅更定
　　寶泉局監督以二月更代停安徽寶安局鼓鑄十
　　三年陜省錢價漸平停雲南東川府局撥運陜西
　　錢是時民間多行使翦邊錢定翦邊錢禁例及各
　　官失察處分
　　乾隆元年頒行乾隆通寶錢除用黄銅器皿之禁
　　　户部尚書海望疏言銅器散用民間相習已乆一
　　　旦禁使勿用則其情有所不便緩之則互相觀望
　　　急之則百弊叢生胥吏借此需索刁民借此訛詐
　　　得賄則賣官法不得則入人罪其弊一民隐既難
　　　上逹有司未必皆賢民間交納銅器或有侵蝕扣
　　　尅僅得半價者或有除去使費空手而歸者名為
　　　收銅實為勒取其弊二此等銅質本極粗雜一經
　　　鎔化折耗甚多而工價不減在收買之時原費帑
　　　金所得不償所失其弊三况黄銅乃係白鉛配成
　　　今禁用黄銅而不禁紅銅則奸匠皆將銷燬制錢
　　　攙藥煮白以成器皿較之未禁之先不特銅又多
　　　費適以昻其價值而速其銷燬其弊四凡此四弊
　　　必究其根源以求變通之計夫自古錢文輕重必
　　　隨銅價之低昻增減上年
世宗憲皇帝因私銷之弊飭九卿議減錢數每文重一錢
　　二分所以調劑夫銅貴錢重者業有成效固已不
　　必屑屑於禁銅末務矣嗣後祗於雲南江浙辦銅
　　之處設官分職統計部用銅觔採辦如有餘銅任
　　民販賣則鼔鑄自得充裕而於國計民生均屬有
　　益
上是其議増定雲南餉錢作銀之數每錢一千二百文
　　作銀一兩配給二年發工部餘錢設官局出易以
　　平錢直是時京城錢價漸昂每紋銀一兩易大制
　　錢八百文部臣議以兌換之柄操於錢鋪之手而
　　官不司其事故奸商得以居奇請將工部節慎庫
　　見存餘錢八萬串於京城内外開設官錢局十處
　　出易從之錢直遂平三年停廣南府鑄運京錢局
　　令即以原銅按年解京停山東寶濟局鼓鑄是年
　　復增四川寶川局鑪七座共鑪十五座添銅鼓鑄
　　以給配支兵餉及各官養亷之數四年令寶泉寶
　　源二局錢盡行歸庫每月加增成數支放兵餉其
　　鑪頭應領工料每錢千給銀一兩於四季由户部
　　發兩局監督按數分給增貴州寶黔局鑪十座共
　　為二十座其添設官兵每月闗支餉銀俱以錢文
　　搭放五年改鑄青錢每紅銅五十觔配合白鉛四
　　十一觔八兩黒鉛六觔八兩冄加㸃錫二觔配合
　　鼓鑄并令開局各省一體如式改鑄與現在黄錢
　　相兼行使其錢銷燬錘擊即碎不能改造器皿私
　　燬以熄開福建福州府局設鑪八座錢幕滿文鑄
　　寶福二字復開江蘇寶蘇局設鑪十六座浙江寶
　　浙局設鑪十座並增雲南鑪局十座及臨安局鑪
　　五座其錢照青錢式又以雲南改鑄青錢需用㸃
　　錫赴粤採買不易准其以箇舊厰版錫搭配鼓鑄
　　六年復開雲南東川府鑄局設鑪二十座湖南寶
　　南局設鑪五座定京局淘洗餘銅及工料分給銀
　　錢之例七年户工二部議定二局各開鑄六十一
　　卯以備增搭兵餉遇閏加鑄四卯開廣西省城桂
　　林府局設鑪十座錢幕滿文鑄寶桂二字八月復
　　開江西寶昌局設鑪六座八年定私鑄鉛錢禁例
　　凡首從工匠及知情買使與知情不舉首者分别
　　擬罪有差開湖北寶武局鼓鑄及雲南大理府鑄
　　局各設鑪十五座增定江南餉錢作銀之數仍照
　　定例每銀一兩給錢一千文自甲子年為始時京
　　城錢價昻貴九年令寶泉寶源二局於定額六十
　　一卯之外各加鑄錢十卯交官局易換十年又命
　　兩局各帶鑄五卯加鑄二十二卯並申嚴販運及
　　囤積制錢之禁尋以錢價漸減停止官局其兩局
　　開鑄仍照原額六十一卯是年以貴州苖疆漸知
　　用錢交易總督張廣泗奏請添設鑪座遂令加鑄
　　十卯為四十六卯並令江西寶昌局增鑪四座共
　　為十座開廣東廣州府鑄局設鑪六座鑄滿文寶
　　廣二字定用銀用錢事宜京師錢文自各門嚴查
　　後價直漸平而近京州縣仍貴令地方文武官將
　　天津一帶商船漕船興販錢文囘南者嚴查禁止
　　又
諭令九卿議定凡各省修理城垣倉庫領出帑銀除雇
　　覔匠夫給發工錢外一應買辦物料毋許以銀易
　　錢其民間各店舖零星買賣准其用錢至總置貨
　　物仍令用銀交易使商民皆知以銀為重不得専
　　使錢文開保定府鑄局保定府向未鼓鑄直隸總
　　督髙斌奏請配買漢口鉛錫設鑪六座錢幕鑄滿
　　文寶直二字每年開鑄四十八卯從之後以銅觔
　　不敷減鑪二座十一年復增四川寶川局鑪十五
　　座共為三十座以每嵗所鑄錢一半撥運陜西搭
　　放兵丁月餉易銀歸欵鑄工部寶源局督理錢法
　　堂闗防仍照寶泉例一體補給以昭畫一十二年
　　增湖北寶武局鑪座仍令鼓鑄大錢先是湖北鑄
　　局以滇銅不敷鼓鑄奏准收買漢口鎮商銅改鑄
　　每文重八分小錢與大制錢同價配餉至是湖廣
　　總督塞楞額疏言官局改鑄小錢計其工料燬大
　　制錢二千即可鑄小錢三千盗銷私鑄弊且相因
　　而起近日漢口商銅頗多應廣為收買仍鑄每文
　　重一錢二分之大錢并請增鑪五座為二十座於
　　配餉之外發江夏漢陽二縣設立官局按市價酌
　　減出易從之十三年山西巡撫準泰以錢價昻貴
　　奏請復開寶晉局設鑪十座每年開鑄十二卯除
　　去工價及配給兵餉外並隨時減價平賣以資民
　　用從之開陜西鼓鑄局於省城西安府設鑪十座
　　錢幕滿文鑄寶陜二字每年開鑄二十四卯所鑄
　　之錢設局聽民易換以平市價十四年停雲南撥
　　運廣西錢酌減省城鑪局十座存留二十五座臨
　　安府局鑪八座存留八座鑄錢以敷滇用是年增
　　廣西本省寶桂鑪局八座為二十座並令廣東寶
　　廣局每年按原定之卯加倍鼓鑄其從前各鎮協
　　營兵餉未經搭錢者一例配給十五年令江浙二
　　省錢局加鑪鼓鑄時以明年
聖駕巡幸江浙商民雲集乃先期
特命截留滇銅於江蘇浙江二局加卯開鑄届期設立
　　官局減價出易以平市價嗣後恭遇
南巡盛典皆照例加卯鼓鑄復開廣南府鑄局設鑪十
　　五座每年開鑄三十六卯除去工價等項照銀七
　　錢三之例配給曲靖開化二鎮標及廣羅協廣南
　　營兵餉十六年户工二部議定寶泉寶源二局額
　　鑄之外所餘銅鉛錫應各加鑄十卯為七十一卯
　　每年添鑄之錢如遇錢價昻貴即發八旗米局照
　　市價酌減出易改撥四川銅觔運陜於寶陜局另
　　增設鑪局十座加配鉛錫鼓鑄裁川省鑪局七座
　　停鑄運陜錢十七年暫停山西寶晉局七座復於
　　雲南東川府設鑪二十座鼓鑄専搭兵餉時東川
　　産銅日盛令就近增開新局設鑪五十座亦開鑄
　　三十六卯以備存貯其搭放銅鉛工本脚價每銀
　　一兩仍照兵餉例以一千二百文發給增湖南寶
　　南局鑪五座共為十座加鑄一倍錢文增搭兵餉
　　以每百兩給錢十串作為一成之數餘錢仍交官
　　局以時易換是年以湖北議修城工令寶武局照
　　原定之卯加倍開鑄除工料外添鑄錢文仍令該
　　局出易還歸鑄本以所得餘息銀備充公用復開
　　山西寶晉局以購買銅觔不敷較從前酌減鑪四
　　座止存六座隨時鼓鑄以需公用其各營官兵俸
　　餉令照銀七錢三之例配給十九年工部奏言寶
　　源局按卯鑄錢解交節慎庫者除給發各工及移交
　　户部放餉外遞年存積貯庫者三十七萬餘串查
　　搭放兵餉每月約計需錢七萬餘串内工部協放
　　僅二萬串為數較少請嗣後工部餉錢每月以三
　　萬串為例從之二十年總督黄廷桂以四川議修
　　城工請更增寶川局鑪三十座加倍鼓鑄以充公
　　用從之二十一年令寶源局以每年存積餘銅於
　　正額七十一卯之外加鑄十卯以廣流通俟餘銅
　　用盡即行停止時川省餘銅足敷採買是年增山
　　西寶晋局鑪五座為十一座旋令雲南東川府新
　　局内加鑄十八卯並增湖南寶南局鑪十座為二
　　十座其時寶泉局嵗鑄額用外餘錢八萬餘串逐
　　年遞積存庫錢約六十萬串户部奏准以各衙門
　　應支公費每月需銀九千四百餘兩不等請照工
　　部各官給發寶源局錢之例一體改給制錢二十
　　二年
諭前代廢錢流傳無幾如唐宋元明舊錢不妨聴民行
　使至偽號錢文例應嚴行禁革准民間檢出官為收
　買二十四年移貴州畢節縣局於省城貴陽府加鑄
　　二十六卯尋定每年六十九卯除去工價及搭放
　　兵餉等項外餘錢令官錢鋪發賣以平市價開西
　　域葉爾羌城鼓鑄局先是囘部葉爾羌喀什噶爾和
　　闐城舊有紅銅錢文名曰普爾每文重二錢制小
　　而厚外有輪郭中無方孔每五十文直銀一兩謂
　　之騰格至是平定囘部
皇上從將軍兆恵請開局於葉爾羌城改鑄錢文
特命户部頒發錢式仍用紅銅每文重二錢形如内地
　　制錢較厚文為乾隆通寶用漢字其幕鑄葉爾羌
　　城名左
　國書右囘字先以預備軍營之銅鑄錢五十萬易囘
　　部舊錢銷燬更鑄以資囘衆之用仍於各城産銅
　　之地陸續採銅加鑄又因囘疆蕩平大兵凱旋經
　　理甘肅一應屯田事宜需錢甚多酌撥四川省每
　　嵗協濟錢十二萬串湖廣省協濟錢八萬串按數
　　分運甘省復增寶南局鑪局時湖南餘錢不敷解
　　運巡撫馮鈐奏准於舊鑪二十座外增鑪二十座
　　加卯鼓鑄以資協濟尋以甘省錢文市價大平將
　　四川湖廣撥運錢停止增寶泉局五卯為七十六
　　卯二十六年開西域阿克蘇城鼓鑄局亦如葉爾
　　羌之例惟錢幕鑄阿克蘇城地名仍置七品伯克
　　二員管理採銅囘户令其嵗解紅銅於阿克蘇城
　　及烏什城庫車城沙雅爾城賽哩木城拜城哈喇
　　沙爾城等處以資鼓鑄令湖南收禁小錢地方官
　　給價收買惟前代古錢及康熙年間之小制錢仍
　　聽民便行使增設户部寶泉局錢法堂司官滿漢
　　各一人仍照監督之例二年更代酌裁筆帖式二
　　人二十九年開雲南順寧府鼓鑄局設鑪八座每
　　年開鑄三十六卯並照東川新局之例加鑄十八
　　卯錢幕仍鑄寶雲二字三十年四川總督阿爾泰
　　疏言川省各營需用賞卹曾請於鹽茶項下支銀
　　萬餘兩交寶川局每年加鑄二卯惟重慶夔州二
　　處仍係營中領本四萬餘兩開典生息較之錢局
　　加卯鼓鑄相去懸殊應請將二營官典停止以所
　　獲息銀及房間什物變價歸本解司以一萬九千
　　餘兩仍照例交局隨卯帶鑄除歸還價本所餘銀
　　兩足敷添補賞項之用從之三十一年裁減雲南
　　順寧局加卯鼓鑄增省城臨安鼔鑄卯期三十二
　　年令寶直局餘銅鑄錢供餉三十五年減雲南鑪
　　座時雲南錢值過賤將東川新設鑪二十五座大
　　理廣西各十五座臨安順寧各八座均行裁減三
　　十六年酌減貴州搭放兵餉錢例寶黔局鼓鑄錢
　　文向例均以一六搭放俸餉至是總督彰寶巡撫
　　李湖先後奏准安籠威逺等鎮錢價平賤又離省
　　窵逺運囘毎至虧損停止搭放文官亷俸及書役
　　工食減半搭放其提標古州鎮標二十一處仍如
　　舊例減山西寶晉局鑪五座減江西寶昌局鑪四
　　座(時兩省錢值平賤/官錢陳積稍多)三十七年令貴州省局存貯
　　餘錢搭放兵餉三十八年復寶泉局工錢改給銀
　　兩之制向例局役原定每卯給制錢一千二百四
　　十串嗣於乾隆四年議准改給銀兩後因錢價昻
　　貴復經定議給錢至二十八九年以來錢價日就
　　平減匠役按例給銀舊欵不符至是仍改給錢三
　　十九年湖南巡撫覺羅敦福疏言寶南局錢積至
　　十七萬四千四百餘串難以流通請於修巴陵縣
　　城工内減價易銀從之四十年開伊犂鼔鑄局錢幕
　　用寶伊字照内地常行制錢每文重一錢二分用
　　紅銅八分四釐黒鉛三分四釐八毫㸃錫一釐二
　　毫鼔鑄四十一年復開雲南省鑪并增鑪座時雲
　　南産銅甚多足資鼓鑄於東川局增十五座曲靖
　　府十八座廣西州復鑪十五座保山局增四座大
　　理局三座省局一座共五十六座統舊存鑪共百
　　四十一座每年每鑪加鑄三十六卯搭放兵餉外
　　加搭放各厰鹽井工本薪食又復寶黔局鑪時滇
　　銅豐旺又增給厰價採挖日富而黔省自減鑪以
　　後官錢既少市價增昻至是撥滇銅之餘赴黔鼓
　　鑄復原減五鑪移於省城四十二年令雲南兵餉
　　以銀錢各半搭放四十四年裁雲南省鑪二十七
　　座以節省銅觔撥供他省採辦減廣西鑪四座以
　　滇省近年出銅較少止存鑪十二座其鑪役工食
　　概給以銀四十五年以雲南各厰採銅竭蹶且距
　　省稍逺稽察難周
諭令將大理府所設八鑪移歸省局其東川府只留十
　　座餘六座并裁
　
　
　
　
　
　
　
　
　
皇朝通典卷十
欽定四庫全書
皇朝通典卷十一
　食貨(十一/)
　　漕運
　　(臣/)等謹按漕運自明開㑹通河始罷海運陸運而
　　為儹運自支運而變為兑運又為改兑始罷民運
　　法似善矣然明臣邱濬厯言其害甚謂唐宋之不
　　若今考其弊軍固無室家之樂有轉輸之勞而民
　　受其害者亦多當時有司漕之責者皆左軍右民
　　交兑之際軍日益横需索無饜民雖不任運而其
　　苦十倍於漕我
　朝於運丁則有贍運之屯田有官給之行月有民輸
　　之贈貼而且貿易土宜利倍十一家室完聚往返
　　有期軍固無運輸之苦而改軍民交兑為官收官
　　兑小民免於輓運樂於輸將其所以惠愛軍民者
　　計至周矣兹纂通典於漕運别為一編按年纂列
　　　至
列聖相承偶遇偏災或蠲免或緩徴或截留或折色諸惠
　　　政已列蠲賑冊中兹不具載
　　　順治二年定漕運官司提衡巡察則設總漕巡漕
　　　督押則設漕道糧道統領則設總運輓運則設旗
　　　甲又監兑官以同知通判為之押運官專以通判
　　　為之領運官以衛所守備千總為之四年定各省
　　　漕船缺額令運軍自備船裝運自備船不支三修
　　　料價僅給重運銀令其雇募民船七年裁巡漕御
　　　史九年定給漕船水脚銀江南蘇州松江安慶廬
　　　州並江西浙江等處每石自三錢至三錢五分揚
　　　州府每石二錢五分均於随漕項内動給定官收
　　　官兑徴贈貼銀半給運軍十年以白糧無漕船令
　　　攅厰成造製鐵斛定式頒發倉場十二年定五年
　　　一編審軍丁毋令竄入民籍是年定各省漕運過
　　　淮限期江北各府州縣限十二月内江南江寧蘇
　　　松等處限正月内江西浙江限二月内其不過淮
　　　之山東河南二省限正月盡數開行十三年定各
　　　倉收米限期京倉限十日通州倉限七日印給倉
　　　收以坐派紅单到日起限逾限者劾之先是貼造
　　　漕船例於民地徴十之七軍地徴十之三給備料
　　　價其有不敷於江寧各衛屯米每石協濟銀一錢
　　　黄快船每丁協濟銀五分官舍餘丁編為三則上
　　　則納銀五錢中三錢下二錢審定造冊徴收解厰
　　　以供貼造至是飭將各衛所舍餘閑丁按年編審
　　　納銀為幫貼之費十六年漕船囘空過淮者責之
　　　漕運總督不過淮者責之糧道覈其船原數闕者
　　　罪之十七年定押運府倅過淮抵通違誤者如糧
　　　道例議罪令折徴灰石米解部撥支十六年禁折
　　　徴漕糧毋得以兑漕為名價外苛索
　　　康熈元年
諭領運官軍依限抵通囘空均宜恪守成法如有私販貨
物隐藏犯法人口及盜賣漕糧中途故致船壊者著督
漕官並該地方官叅奏嚴提治罪若知而徇隠亦從重
處治二年刋發各省漕運全單開列兑糧船數修船錢
　　糧及到次開兑開行過淮到通囘空違限日期及
　　騐米色察夾販款目畢具令依式填注違者著該
　　管官察叅并嚴沿途文武官催儧之責有不力者
　　論罪定漕糧完欠分數除帶運米外將餘米併入
　　正項總作十分考覈未完六釐及一分以上不及
　　二分者經管糧㕔罰俸有差三年增造浙江白糧
　　船六十四號並入漕帮僉運四年定漕船抵通州
　　限十日囘空十一年更定漕船抵通限期山東河
　　南限三月初一日江北限四月初一日江南限五
　　月初一日江西浙江湖廣限六月初一日到通均
　　限三個月完糧如違限不完押運等官計違限月
　　日各降罸有差又定白糧過淮抵通違限者督運
　　官議處如督運漕糧例十四年定江蘇白糧照浙
　　江例抽漕船装運五年更换十七年增定沿途程
　　期重運有違限一時以上至違限與原限之期相
　　等及逾於原限專催督催官各議罰降調革職有
　　差回空如逆流順流有牐壩之處均照重運定期
　　無牐壩之處原限十二日者改為九日四日改為
　　三日三日改為二日一日半改為一日順流無牐
　　之處原半日改為三時一日改為半日四日改為
　　二日五日改為二日半如致違限沿途文武官並
　　隨帮官皆照催儧重運例議處天津至通州重運
　　係逆流二十里限一日囘空係順流五十里限一
　　日浙江至山陽重運順流四十里限一日逆流二
　　十里限一日囘空順流五十里限一日逆流三十
　　里限一日違限照例議處至鎮江渡江如因風守
　　候令地方官報明免議再江西湖廣漕船行長江
　　至儀徴者因風挽運難以立限應令地方官作速
　　嚴催出境其自儀徴至天津皆如新定例行是年
　　准淮北向例止收紅米之州縣紅白兼收著為令
　　二十二年定漕船載運額數每船載正耗米五百
　　石土宜六十石並令漕督親督重運至通嵗以為
　　例二十六年申嚴代運之令及該管處分至各衛
　　所漕船照每年見運之數成造十分之一又定各
　　省嵗修漕船每出運一船給修費銀七兩五錢二
　　十八年定漕船受兑離次各省巡撫題報限期不
　　得過二月逾限議處三十三年禁折徴耗米違者
　　以改折漕糧治罪三十五年定出運每船僉軍一
　　名其餘水手九名擇有身家并諳習撑駕者雇充
　　三十七年定江南建平縣漕糧改折耗米例四十
　　五年定僉軍例四十九年定掛欠漕糧之例除本
　　軍名下追賠一半外其半令漕運各官照數分賠
　　五十一年定僉副軍一人隨運並定給漕船來往
　　限单飭令沿河州縣挨次填注入境出境時日五
　　十四年定交兑様米每船用米一石著糧道及漕
　　　運總督加封抵通起卸時其様米仍作正收
　　　雍正元年免江西脚耗扒夫修倉鋪墊等銀五十
　　　一萬兩米六十一萬石有竒是年令漕運總督於
　　　開兑開帮時將船糧各數運軍姓名冊送户部查
　　　覈二年嚴漕船剥淺擾害商船及包攬貨物夾帶
　　　私鹽私藏火器禁裁船政同知其修造漕船事宜
　　　令歸糧道管理先是經紀運米到橋車户運米到
　　　倉每米五十袋抽掣一袋一袋短少餘袋例算於
　　　各役脚價内扣賠是年更定掣欠之制每石秔米
　　　作價銀七錢稄米六錢仍於脚價内扣抵若欠數
　　　多照盜賣漕糧例治罪其每秔稄米一石作價銀
　　　一兩四錢著地方官將家産變賠三年定漕白糧
　　　抵通日期及起卸囘空船糧各數並石壩外河水
　　　深淺令倉場侍郎五日一次具奏四年
諭押運同知通判抵通之日著總督倉場侍郎送部引見
　　　五年
諭在京各倉委都統副都統御史等每倉各一人專任稽
　察之責其支放奏銷等事不必經管惟倉房渗漏墻垣
　損壞與倉内鋪墊及匪類盜竊各弊察出即行文倉場
　侍郎知之倘不能察出弊端以致虧損倉糧著落都統
　及倉場監督等官分賠通州三倉交與通永道通州副
　將稽察其失察分賠之例與京倉同並定催漕船成造
　　　嵗修銀兩每船給銀三十七兩六錢三分三釐動
　　　支税課銀每嵗給二修銀二兩動支茶果銀十年
　　　期滿照例别造六年定文學生員准免僉運令浙
　　　江徴收漕米無論紅白籼粳概行收納著為令七
　　　年
諭朕聞糧船過淮所費陋規甚多嗣後著御史二人前往
　淮安稽查不許官吏需索擾累其糧艘中攜帶物件除
　照例許帶外如有夾帶私鹽及違禁等物者亦著該御
　史稽察但不得過於吹求以致糧運遲滯至漕船抵通
　時其該管衙門官吏及經紀車户人等恐有向運軍額
外需索者亦著差御史二人稽察淮安于二月初差往
通州于四月内差往都察院按期開列請㫖時山東河
　　南增設總河是年定漕船經過濟寧臨清二處令
　　河東河道總督題報八年定漕船底料銀向例成
　　造新船將舊船解厰充作底料如無交銀五十一
　　兩九年免江淮興武二衛底料銀十萬八千一百
　　餘兩十一年令河南山東於額徴粟米内改徴黑
　　豆十二萬石十三年復申漕船水手擾害居民之
　　禁
　　乾隆元年定截留漕糧各事宜江蘇安徽浙江三
　　省應支本折月糧三修銀准其照數全給其行糧
　　盤耗贈銀負重贈米等項各隨多寡按程期逺近
　　計算江西漕船大米較多遇有截留將原領折耗
　　行月贈銀贈米斛面米均免扣追湖北湖南漕船
　　泊臨洞庭湖風波不測遇截留時例給一半月糧
　　之外每船酌留頭舵水手四名防䕶每名日給口
　　糧一升減去人等每站給盤費銀三分米一升照
　　時值折給二年將河南山東粟米改徴黑豆河南
　　二萬石山東四萬石裁減江南浙江白糧十二萬
　　石改徴漕糧以紓民力並定山東自備船回空之
　　例是年令御史四人分駐淮安通州濟寧天津等
　　處巡察諸弊三年
恩賞運弁銀人各四兩軍半之是年以湖北通山當陽
　　二縣僻處山陬兑運較難每石改徴銀一兩二錢
　　五分制鐵尺用積方之法覈算倉糧旋定各倉貯
　　米每厫以萬石為率其竒零之數别貯一厫四年
　　定漕船遇淺剥運例凡重運所經遇淺令河道總
　　督即飭所在有司官具民船剥運其剥船雇值憑
　　有司官酌給五年復定漕糧截留事宜未兑者照
　　停運例給與减半月糧已兑未開者並將三修一
　　項全給七年又定山東河南截留已兑開行者加
　　給銀五十兩江南浙江六十兩湖廣七十兩江西
　　九十兩免江西南昌江南興武浙江紹興各帮貸
　　逋銀四千六百四十兩復定山東漕船不由漕運
　　總督給發限单受兑之後即呈報河道總督及巡
　　漕御史稽察催行時江淮興武二衛運軍有黄快
　　船避僉者八年俱令歸入民賦以嚴勾考是年河
　　南粟米復改徴黑豆二萬九千三百五十六石六
　　升有竒十一年增設河北垡船六十號汊夫百八
　　十名淺夫三百名隨時疏濬其置造垈船器具夫
　　工等費於紅駁銀内動支十六年又改河南粟米
　　徴黑豆二萬石十七年定稽察各倉官除都統值
　　班御史在城理訟之期均更畨到倉稽查違者令
　　巡漕御史紏叅是年增定稽查倉庾事例京通各
　　倉每倉差御史一人稽查奏明年終更代不實者
　　議處申禁收漕州縣收兑留難之弊十八年
諭向來旗員承修厫座往往慮及工部料估之數不敷
　輾轉議增議減以至遲延時日嗣後各倉如有應修
　工程著工部倉場該旗各派司官一員㑹同料估修
　理是年定各倉厫匙鑰封閉之令向例各厫匙鑰交
　　倉場侍郎收執其殘厫用都統御史封條恐陰雨
　　查騐不便兹改交滿漢監督以專責成又収漕甫
　　完即行封閉易致蒸鬱糜爛俟深秋時始行上板
　　加封二十七年定監督期滿即行更代不准留倉
　　例如遇滿漢同時任滿者准倉場侍郎於各倉監
　　督内揀調二十九年令司漕各員不得濫收潮潤
　　米色並行軍籍紳官富户規避僉丁詭揑脱漏之
　　禁三十三年停各倉五年盤驗之例以省糜費三
　　十七年定糧道親行督運抵淮不得轉委丞倅代
　　押例四十一年定直省州縣倉庾建於城内者其
　　收兑稽查令知州知縣自行監督至其地不通水
　　道者改建隣邑水次以便起運是年
諭令沿河州縣酌量安設縴夫并選派夫頭照管以供
　受雇其各帮雇覔縴夫并令押運千總督率旗丁查
　㸃稽核按站交替不許攜帶過站亦不許中途私雇
　以專責成不致滋事
　
　
　
　
　
　
　
　
　
　
　
　
　
皇朝通典卷十一
欽定四庫全書
皇朝通典卷十二
　食貨(十二/)
　　鹽法
　　(臣/)等謹按鹽鐡之制自漢武帝設立官司除故鹽
　　鐡之富者為吏吏多賈人而山海之利専於上矣
　　唐宋明以來代沿其舊故鄭志所載鹽鐡使筦鹽
　　及鐡與茶類為一編盖以三者之賦當時専設一
　　官總司征𣙜故不得不類紀也我
　國家蕩滌煩苛俾民樂利於鹽法則惟求裕商益民
　　故加斤加引蠲逋提綱以紓商力設倉偹貯減價
　　平值以利民用至於竈户場丁則減額課給息銀
　　老幼孤獨則弛例禁准負販凡設官分職皆所以
　　惠下䘏民也若夫鐡冶之産久無征𣙜而茶惟甘
　　肅陜西尚有茶課他省並無専司其税或歸闗𣙜
　　或入雜税與鄭志所載沿革互異自不得仍因其
　　　舊兹纂輯通典謹於鹽法列為一編而於茶鐡則
　　　附見征𣙜襍税編兹無贅焉
　　　順治元年
諭整理長蘆鹽法詹事府通事舍人王國佐條奏十四事
　　　一復額引以疏壅滯一改引部以速引利一便引
　　　價以壮京圉一革防銷以省商賈一除濫贖以伸
　　　商寃一除變價以止姦欺一清焚溺以杜虗冐一
　　　止改告以一引鹽一疏闗禁以通引楫一杜擾害
　　　以清私販一核場竈以清窝囤一復兩坨以偹譏
　　　察一免徭助以濟孤商一設賞例以鼓富商部覆
　　　允行二年
詔免陜西本年鹽引額課三分之二河東廵鹽御史劉今
　　　尹疏言河東鹽課向例解貯京庫而給發鹽引率
　　　皆先納銀而後領引商力不敷請循按引納課舊
　　　例定期徴觧從之又准劉今尹奏請山西太原府
　　　遼沁二州亦照河東例革票行引又定原食淮鹽
　　　之汝寧歸兩淮廵鹽御史管理原食西和漳縣鹽
　　　之臨洮鞏昌歸甘肅廵按兼管又定河南江北江
　　　南各運司鹽課照前朝㑹計録原額徴觧是年
詔免各省本年鹽課三分之一核定本年行鹽百七十一
　　　萬六千六百二十五引徴課銀五十六萬三千三
　　　百十兩六錢有竒四年嚴示私販之禁蠲免浙閩
　　　廣東加派鹽課(謹按故明天啟崇禎年間浙閩等省/鹽課加派名色甚多今盡行蠲免)
　　　(止照萬歴年間/舊額按引徴課)又免江南崇明鹽課又議准山西
　　　鹽法道歸鹽運司兼管六年以四川未定免徴商
　　　民鹽課七年定廣西驛鹽事務歸併布政司兼理
　　　八年定徴觧鹽課毋許於正額外勒索餘銀十二
　　　年申禁河東長蘆等處派民納課積弊十五年禮
　　　部議准長蘆運司所觧青白鹽磚存貯光禄寺庫
　　　者厯年存剰六十餘萬斤現在足用令該地方官
　　　将應觧鹽斤照時價改折尋定上元江寧等八縣
　　　食鹽九萬六千七百引将原派綱鹽十三萬八千
　　八百四十七引仍歸綱地行銷十七年嚴回空糧
　　船夾帯私鹽之禁准四川廵撫張所志疏請新鑿
　　鹽井仍照開荒事例三年起課其貧民易食鹽斤
　　在四十斤以上者始令按數納課是年兩淮廵鹽
　　御史李贊元疏定鹽法八欵一每年額引宜帯積
　　引附銷一清理府州縣私販之源一清理三十鹽
　　場之弊一嚴飭各道廵緝越販一稽核官引以杜
　　夾𢃄一淮北宜併引行鹽一鹽引日増宜照長蘆
　　河東兩浙例加課不加引一溢斤割没日重宜照
　　所發印簿實填從之十八年准長蘆廵鹽御史張
　　冲翼疏定鹽引仍照舊例歸部(先是長蘆舊例引/存户部先課後引)
　　(自順治十五年户部發引到司皆争先求售減價/而賣鹽賤引壅逋課甚多是年仍令鹽引歸部)
　　以杜鹽賤引壅之弊並定臨安府属枯木八寨牛
　　羊新縣四處食鹽銀兩編入蒙自縣經制全書以
　　是年為始
　　康熙元年以淮北引壅議准疏通淮安府等州縣
　　　一萬引改撥寧國州六千五百引和州含山三千
　　　五百引三年免廣東逋欠鹽課銀七萬一千一百
　　　一十五兩是年定江西吉安府改食淮鹽四年
詔蠲免各省積欠鹽課長蘆廵鹽御史李粹然請並将山
　　　東本年竈課銀一萬四千八百餘兩照例豁免從
　　　之准廣西廵撫金光祖請暫減廣西鹽引六年定
　　　湖南衡永寳三府改食淮鹽從廵鹽御史寗爾講
　　　請也又定郴州十一州縣食鹽免其銷引辦課七
　　　年令廣西布政使兼理鹽務改廣東廵海道為廣
　　　肇道管理鹽法嚴陜西鹽引州縣官按畆攤派之
　　　弊又定各省鹽斤聼商人自行銷運九年兩淮廵
　　　鹽御史席特納疏言淮省積弊有苦累商人者六
　　　(一曰輸納商人納課例将引數填註限单謂之皮/票而運庫扣勒皮票胥役又有使費謂之照看綱)
　　　(總又有科歛謂之公匣一引之鹽嵗費約至數萬/兩二曰過橋商鹽出場例將艙口報騐謂之橋掣)
　　　(而関橋扣勒引票每引科費數分不等嵗費約至/數萬両三曰過所商鹽呈綱例必造冊擺馬謂之)
　　　(所掣而未經稱掣先有江掣之費又有茶果之費/又有緩掣之費又有加􁨀之費嵗費約至數萬兩)
　　　(四曰開江引鹽既掣例必請給水程毎引數分不/等又請給桅封毎張數兩不等嵗費約至數萬両)
　　　(五曰闗津鹽船既行所過鹽道有掛號之費營伍/有廵緝之費関鈔有騐科之費嵗費亦數萬兩六)
　　　(曰口岸船既抵岸江廣進引毎引道費錢餘/不等様鹽毎包數釐不等嵗費亦數萬兩)又言
　　　淮鹽分掣有三大弊(一為加鉈之弊掣官毎藉餘/斤虧頭為名不論塩包輕重)
　　　(暗掛斤兩毎一引增至二三十斤不等二為坐斤/之弊掣官又藉合算底馬為名不論斤重有無豫)
　　　(定餘鹽非多帯斤兩不能抵償毎一引帯至四五/十斤不等一為做斤改斤之弊斤多賂入可以填)
　　　(少斤少賂不入可以填多掣官于未掣之先/議定使費暗做斤兩已掣之後又暗改斤兩)疏上
諭部臣酌議㝷議定将私派等欵嚴禁勒石立於橋所及
　　　經過闗津口岸永行禁止如有違禁者照律治罪
　　　是年又准席特納請停止五十七日豫徴鹽課之
　　　例十二年定長蘆等處鹽務仍令御史廵視(謹按/順治)
　　　(二年定廵視兩淮長蘆兩浙河東鹽政御史各一/員嵗一代更十年裁各省廵按御史将廵鹽御史)
　　　(一併議停鹽務/交與運司管理)十三年添設江南安徽驛鹽道其
　　　管理通省驛道改為江蘇等驛鹽道又添設四川
　　　督糧道及湖北驛鹽道俱兼管理鹽務十四年又
　　　改陜西固原道為平慶道管理驛鹽事務十七年
　　定埸竈地丁錢糧照民户地丁刋刻由单十八年
　　蠲免福建海澄等十三縣歴年舊欠鹽課二十年
　　停止奉天銷引凡民人有煎鹽發賣者聴其自行
　　貿易不必官為經理是年嚴廣東私充鹽商及福
　　建横征鹽課之禁二十一年蠲免廣東渡口鹽埠
　　額外加増銀六萬五千餘両從巡撫李士禎請也
　　是年令廣西食鹽仍復舊例(謹按廣西南寕太平/思㤙三府舊例俱食)
　　(亷州府鹽欝林等處俱食髙州府鹽後因塘田盡/遷改銷梧州府引是年以二府鹽田既復故仍照)
　　(舊/例)二十二年豁免里甲包賠鹽丁修築銀一萬五
　　百餘兩二十五年定江西南贑兩府仍食粤鹽(謹/按)
　　(江西南贛吉安三府原食淮鹽後改食粤鹽康熈/五年将吉安一府改食淮鹽十七年南贑二府又)
　　(改行淮鹽是年/始令仍食粤鹽)二十六年准河南陳州項城舞陽
　　等属改食長蘆鹽二十七年廣東巡撫朱宏祚疏
　　言粤鹽利弊一嚴禁大小衙門凡簽商掣鹽納餉
　　藉公費額外私派一埠商不拘三年一换善良者
　　永逺承充奸猾者即行除去一鹽引宜通融行銷
　　　以免廢滯一禁私廢埠商課餉派徴田畝致累居
　　　民一請於虎門港口惠州浮橋等處専差佐貳駐
　　　守盤查以杜透漏一生熟二引(粤省原有生熟二/引生鹽出淡水等)
　　　(場熟鹽出/歸徳等場)宜隨商掣運隨民買食不拘定額以利
　　　商民一掣鹽之地如佛山距省城止三十里省城
　　　掣定行至佛山應免復掣一鹽價請酌水陸運費
　　　多寡以定價值如遇隂雨量加毫釐一嚴禁奸商
　　　攙和沙土俱從之二十八年免河東本年分額徴
　　　鹽池地租又免長蘆新徴引課及雲南黒井鹽課
　　　是年以陜西花馬小鹽池并臨鞏二府去河東甚
　　　逺其嵗徴鹽課令甘肅撫臣就近管轄二十九年
　　　直𨽻巡撫于成龍以直省宣化各属地方最苦請
　　　将長蘆額引除去聼民自煎食鹽仍照舊額納課
　　　從之三十二年暫減西鳯二府額銷引鹽之半以
　　　嵗歉故也三十八年
詔減兩淮鹽課二十萬兩又減浙江加徴銀三萬一千三
　　　百兩四十三年江南總督阿山疏言兩淮鹽務浮
　　　費甚多如賞給差役及餽送贐儀此鹽政差滿所
　　　用也又𢃄行鹽斤隨費飯銀及重収桅封此鹽政
　　　書差規例也又如廵鹽到任規費及過所稱掣鹽
　　　斤到任預借息銀種種浮費苦累商民請悉行勒
　　　石嚴禁從之四十四年
諭朕頃者南巡見直𨽻山東兩省販私鹽鑄私錢者甚多
　傳諭該部嚴行禁止四十八年廣東巡撫范時崇疏言
　　　廣東連州樂昌兩處縂鹽額引原派行銷本處及
　　　湖南之桂陽郴州等處今請将此項引餉分作十
　　　分量地均匀連樂二處行銷十分之三桂陽郴州
　　　所屬八州縣行銷十分之七其餘各州縣及江西
　　　福建廣西所属向有廣鹽之州縣有額引多少不
　　　匀者俱令改撥匀銷至贛屬十二縣内信豊龍南
　　　定南三縣原食潮鹽接壤惠州應就近改食惠鹽
　　　從之四十九年定湖廣鹽引無分南北一例通銷
　　　(謹按湖廣長岳等十二府一州向行准引原係酌/量地方食鹽多寡通融銷售自康熙六年将向食)
　　　(粤鹽之衡州永州寳慶三府改行淮引遂致各守/口岸不能通銷而衡永寳三府又有粤省私販鹽)
　　　(引壅積是以兩淮巡鹽御史李煦/請仍照舊例不計疆界一例通銷)五十三年准四
　　　川巡撫年羮堯請成都所屬犍為等七州縣竈户
　　　増水陸鹽引一千一百四十五張徴税銀七百三
　　　十兩有竒五十七年准兩淮御史李煦疏請於京
　　　口将軍標下派兵一百五十名千縂一員添駐三
　　　江營緝防私販五十八年議准山東膠萊鹽運分
　　　司事務裁併濵樂分司兼管又裁湖北驛鹽道其
　　　鹽務歸督糧道管理五十九年議定兩廣鹽務交
　　　與兩廣縂督専理六十年
諭聞江浙私鹽盛行流為盗賊著江南浙江京口将軍等
　派兵丁嚴行查拏
　　　雍正元年
上以鹽法弊竇叢生其正額虧欠非由官差需索致窮商
　　　力竭即由商人用度奢靡之故
諭各省鹽政将陋例積習盡情禁革以思裕課甦商之道
　　　又
諭各省鹽政官員崇尚節儉以振頽俗是年議准湖廣鹽
　　　價價賤時每包以一錢一分九釐為率價貴時毎
　　　包不得過一錢二分四釐其安鹽毎包較梁鹽再
　　　減二釐(謹按楚省有安鹽梁鹽二種安鹽/黑梁鹽白鹽質不同故價有低昻)二年議
　　　准廣西鹽法改為官運官銷又議准福建鹽法将
　　　鹽院衙門各官及商人盡行裁革所有鹽課均攤
　　　各場交與州縣官照數収納又議准廣東鹽法将
　　　場商停設委官監収其埠商仍留使完課運鹽内
　　　有無人充商之地著地方官領鹽運銷觧價完課
　　　若引多壅積地方有可以代銷者聼其呈明代銷
　　　尋以各省督撫兼理鹽政申
諭各省督撫曰鹽差之弊飛渡重照貴賣夾帯弊之在商
　者猶少加派陋規之弊在官者更多若不徹底澄清勢
　必至商人失業國帤常虧夫以一引之課漸添至數倍
　有餘官無論大小職無論文武皆視為利藪照引分肥
　商家安得而不重困賠累日深則配引日少配引日少
　則官鹽不得不貴而私鹽得以横行故逐年之課難以
　奏銷連嵗之引盡皆壅滯非加派之所致與惟督撫係
　封疆大吏巡鹽御史地方官或不奉約束今歸併督撫
　則孰敢抗違况欽差猶毎年更换而督撫兼理則無限
　期必實心奉行嚴除加派庻風清弊絶不負歸併之本
　意也議准湖廣江西及江南上江等處毎引加鹽五十
　　　斤惟山陽等州縣逼近場竈鹽不易售仍照舊例
　　　不再加
勅查漕船私鹽旋
諭漕船回空夾帯私鹽固宜嚴禁但仍照例在運河口内
　派官搜查若至大江不可攔阻搜查有悮漕運議准粤
　　　省竈丁鹽價照舊定之數十分内加增一分又准
　　　廣東舊裁運同一員仍於潮州復設又准福建汀
　　　州府鹽務即令該知府領運辦理又定淡水等場
　　　㨂選幹員分委督収皆從兩廣縂督孔毓珣請也
　　　三年
諭鹽價之貴賤亦如米價之消長嵗歉則成本自重價亦
　隨之嵗豊則成本自輕不待禁而自減朕意若仍隨時
　銷售以便商民均属有益㝷定淮南湖廣等處行鹽以
　　　本年成本之輕重合逺近脚費酌量時價隨時銷
　　　售不得禁定鹽價以虧商亦不得髙擡時價以病
　　　民仍令以自取賣鹽值報部湖北巡撫納齊喀疏
　　　言荆州府巴東縣地湧鹽泉居民煎熬請照淮鹽
　　　行引於楚北各州縣分銷從之裁波羅冲可克地
　　　方鹽務通判並駐防官兵五年雲南縂督鄂爾泰
　　　疏言黒鹽一井薪本不敷請毎百斤加銀四分二
　　　釐又額煎撥給鹽斤毎百斤加銀二錢又黑鹽發
　　　價于毎斤額定三分内再減二厘得
㫖地方出産有舊無而可以新増者亦有舊有而應當裁
　減者倘但令増添而不許裁減殊非公平之道且隠瞞
挪移之弊由此而生著鄂爾泰查明鹽斤内所増銀兩
抵補減價増薪之數定議奏聞嗣奏滇省各鹽井新増
　　正課共銀五萬七千七百有竒減價増薪之數共
　　銀一萬九千餘両抵補有餘請如前奏從之河東
　　池鹽獻瑞産鹽七百餘萬斤六年河南縂督田文
　　鏡疏請汝寕一府引鹽停止知府彚銷令各州縣
　　招募殷實水商行鹽辦課該州縣按季督催各銷
　　各引從之鹽政碩色疏請修理鹽池嵗撥餘銀羡
　　銀六千兩以三千兩充嵗修以三千兩積至五年
　　充大修從之五年議准閩省鹽暫令水商行銷試
　　行三年無誤課食再照兩淮等處例設引商(嗣於/乾隆)
　　(元年復行/招商行引)定私梟連坐之法惟大夥窩囤聚衆拒
　　捕者始将首犯之同甲一併連坐若尋常興販止
　　治兩隣甲長以不首之罪准兩淮鹽場設立竈長
　　保甲稽查私弊又禁鹽場竈户私置盤䥕(謹按深/者為盤)
　　(淺者為䥕皆/燒鹽之具)並定淮北晒掃餘鹽令商人収買配
　　　運酌加引課(謹按淮北五場用潮水晒/掃成鹽難與火伏一例)七年復設
　　　山東膠萊分司運判(謹按山東舊設分司二員康/熙五十八年裁膠萊分司今)
　　　(復/設)八年
諭川省鹽課考成惟責之産鹽州縣倘僻逺地方不行官
　引必致私販充塞甚為鹽政之弊應将官引通行各州
　縣計户口之多寡均匀分發引張令其各自招商轉運
　倘有壅滯責成州縣如此則有司稽查必嚴私販息而
　官引銷弊端亦永剔矣長蘆鹽政鄭禪寳疎言山東青
　　　登萊三府所属之十六州縣票鹽舊係招商辦課
　　　民情未便請除商名聼民自行領票銷賣其應納
　　　課銀攤入地糧徴収從之定地方官經征鹽課全
　　　完議叙之例九年
諭兩淮鹽政著縂督尹繼善兼行管理十年定廣東子鹽
　　　配引之例(廣東正鹽之外餘鹽謂之子鹽今定遇/正鹽遲缺之時即以子鹽約配商引行)
　　　(銷/)從廣督鄂彌逹請加給竈丁鹽價每包加銀一
　　　錢二分(嗣於乾隆元年以鹽價有貴/賤不一又定隨時增長之例)十一年嚴鹽
　　斤虧短之禁定廣東髙廣二府設運判一員専管
　　鹽務(舊係知/府兼管)改設淮南巡道督緝鹽務並於儀徴
　　等處添設營員(儀徴之青山頭守偹一把搃一外/委一兵一百名江都縣之馬家橋)
　　(甘泉縣之邵伯鎮僧道橋各/添設把搃一員兵三十名)禁埠商設立坐標私
　　収漁户幫餉又定湖南新開苖疆之永順永綏等
　　州縣行銷淮引共増三千七百二十一引十二年
　　湖南巡撫鍾保疏湖南常寧縣例銷淮引桂陽州
　　例食粤鹽今桂陽屯丁散處常寕交界地方食粤
　　食淮不無混淆請将五十四户屯丁田賦户口歸
　　併常寧縣管轄其原食粤鹽亦改銷淮引以杜私
　　販之源從之定粤省収買埸竈餘鹽以清私販江
　　南縂督趙宏㤙疏言通㤗等州縣漁户貧民請按
　　户口多寡於附近場竈餘鹽酌留若干俟漁汛之
　　期填定鹽數照票赴場買鹽彚冊報查從之又准
　　趙宏㤙請於淮南儀所添設監掣同知一員十三
　　年兩淮鹽政髙斌疏定鹽法四條一浙閩川粤及
　　長蘆商人與淮鹽接界廣開鹽店宜查究治一湖
　　廣界連川粤宜各選勤幹府佐一員督率巡查一
　　審鹽案無許避重就輕一江廣水程與引目無異
　　請歸撫臣就近查核完欠分數檄行驛鹽道勒限
　　嚴催俱經部臣議准是年八月
皇上御極
諭淮南鹽政鹽課甲于天下兩江三楚皆仰給於淮鹽
　課源用以鐃裕近聞湖北早禾稍歉鹽未暢銷楚地
　夙為魚米之鄉湖魚旺産商得資其醃切藉以完課
　今年漢水漲發魚市稀少又湖南因經理貴州苖疆
　軍務未及轉運以致漢口鹽壅未銷積至七八百萬
　包是今年乙卯綱未能報銷而明年丙辰綱又應起
　運兩年並納商力維艱朕心深為軫念籌度變通将
　乙卯未完正額為分年帶征自乾隆元年丙辰綱起
　按年接運則商力既紓完納自無遲悮從此年清年
　額可永無遞壓之虞矣又
諭朕即位之初加意海内民人既降㫖将雍正十二年
　以前民欠錢糧盡行蠲免因查兩淮鹽場竈户應徴
　折價錢糧亦有未完之項當與民人一體加恩著該
　部即速傳諭總督與鹽政将雍正十二年以前舊欠
　查明奏聞蠲免俾竈户均霑實惠毋使胥吏作弊中
　飽
　　乾隆元年改浙江廵撫為縂督兼管兩浙鹽政(舊/係)
　　(布政使/兼管)又裁汰滇省鹽課盈餘以平鹽價(舊例鹽/課除正)
　　(項外有增添盈餘/以俻地方公用)又定増斤改引之法杭嘉湖三
　　所引鹽照兩淮舊額每引増五十斤松江所照淮
　　海温台例毎引増給鹽四百斤又暫停浙江鹽政
　　領發餘引(謹按兩浙正引共七十萬一千六百九/十八道自雍正七年准督臣李衛請預)
　　(發餘引十萬道遞年来增至二三十萬不等兹因/冬夏兩掣塩少僅可敷正引之数餘引暫行停止)
　　又議准雲南黒井等井鹽運昆陽等處行銷鹽價
　　毎百斤減至三兩以下其應減鹽價等項銀六萬
　　一千餘兩即将各井應減盈餘通融抵補又定廣
　　西鹽價仍照雍正年間部定之數每斤減價二釐
　　銷售二年免兩廣鹽課餘平銀兩從總督鄂彌逹
　　請也(謹按兩廣鹽課商人完餉毎一千兩於平頭/三十三兩之外徴収飯食銀十五兩餘平二)
　　(十五兩是年/悉令豁免)四年定貴州省古州等處埠銷引徴
　　課額(謹按古州係新闢苗疆向無外課兹定以古/州為搃埠丙妺永從三角􁨖等處為子埠由)
　　(古州搃埠分撥銷售其/商人歸古州同知管轄)又停止浙江省儲偹鹽斤
　　(先是鹽政嵇曽筠請買餘鹽存貯以偹平價之需/至是廵撫盧□以出易之時分𣲖各商脚價甚重)
　　(且鹽斤銷耗力/不能賠請罷之)又免雲南白琅二井節禮及黒井
　　鍋課銀兩六年定淮商運楚鹽價價賤時毎引以
　　五兩四錢一分三釐為率價貴時不得過五兩八
　　錢二分八釐又准毎引量加餘息二三錢(謹按前/定貴賤)
　　(兩價只覈給成本故/再加餘息以示鼔勵)七年
諭閩省為濵海之區百姓多藉魚鹽之利以為生計朕
　聞該省鹽課内頗有苦累商民之處如毎鹽百斤加
　增錢二十文至七八十文不等名之曰長價又各場
　肩魚客販買鹽請領道給印票執照或每單徴錢三
　文或每石徴錢三文名之曰单錢又正額毎鹽百斤
　収銀一錢五分各場實収錢百五十文該合銀一錢
　六分六厘毎百斤申銀一分六釐亦令入官名之曰
　銀水以上各項皆巧取陋規不便於商民者著該督
　撫確察禁革如有必不可少之襍費即於項内存留
　若干減去若干不得仍前多索永著為例又定福建
　　招商行引(謹按雍正五年即招水/商行銷是年始行請引)毎年額頒正引
　　五十四萬五千六十有二餘引四十萬三千百六
　　十有二如有銷不及額者照例報㕘又額外餘引
　　十二萬三千不註定州縣令各路通融辦銷盡銷
　　盡報不入年限考成之内八月兩廣總督慶復疏
　　言粤省各埠額引有難銷者有易銷者請将難銷
　　埠分撥於易銷埠引中配運行銷並言粤省近年
　　産鹽甚多其沿海地方鹽塷請改為稻田耕種稻
　　麥以重本計俱從之十一月四川巡撫碩色以蓬
　　溪等縣鹽引積滯請酌量改撥於徳陽等處就近
　　行銷從之八年議准兩淮乙卯綱未完引額提入
　　癸亥綱閠月内帶銷九年以滇省東川等處鹽斤
　　不敷改四川犍為各厰餘鹽増引行滇接濟民食
　　其應徴課銀仍照川省舊例計算收納(謹按川省/水引一張)
　　(徴税銀三両四錢五釐陸/引一張二錢七分二釐)十年准兩淮鹽政吉慶
　　請兩淮鹽場添鑄煎鹽盤角二十七副(謹按盤角/煎鹽較盤)
　　(䥕費省而産/多甚為便利)定淮揚預運鹽斤毎引加耗鹽二十
　　斤十一年豁免海贑二州縣之板浦徐瀆中正莞
　　瀆臨洪興莊等六鹽埸帶徴銀両十二年定運鹽
　　赴楚装載船斤例大船均改作小船毎船止許装
　　載四五百引至千二百引限四十日抵漢口無故
　　逾限十日以外者准起觧官物違限律加等科斷
　　又建常平倉於湖北漢口以存貯遞年未銷積引
　　十三年准淮北鹽亦照淮南加耗之例六月毎引
　　加耗十五斤七月加耗十斤(惟五月内中河水淺/尚未掣運不給滷耗)
　　又
諭近年淮商急公輸課頗為踴躍著加㤙於引額之外
　毎引增給十斤俾商本不致虧折民食永資利益又
　　定豫提額引例如遇本年額引不敷即於次年額
　　引提銷至次年正綱仍照嵗額請領引内註明豫
　　提字様以免正綱重複又定運銷江西鹽價(價賤/時毎)
　　(引以五両五錢七分九釐為率價/貴時不得過五両九錢八分五釐)十四年定江西
　　鹽價照楚省例毎引加餘息銀二三錢十五年定
　　行運湖南江西鹽價令鹽政毎嵗㑹同兩省督撫
　　按行銷地方年嵗豐歉酌定貴賤價值飭商行銷
　　例十六年
諭朕省方所至廣沛㤙膏前因兩淮商衆踴躍急公業
　已加㤙優奨更念其運綱輸課接濟民食䘏商斯足
　以惠民特再沛殊㤙著将兩淮綱鹽食鹽於定額外
　毎引賞加十斤在原定成本之内俾得永逺沾受實
　惠商人當體朕博愛敦本至意風俗雖不必驟更近
　一分返朴之心即逺一分極奢之念殖息無取其三
　倍減一分售鹽之價即利一分食鹽之人其有昂直
　網利致累閭閻則深負加㤙徳意矣又
諭兩淮各場煎丁本属窮民毎因不能接濟向各竈户
　重利借貸以資食用生計甚為拮据著該鹽政酌量
　於公項内動銀數萬兩准其赴官借領毎年春借冬
　還不必加息俾窮民咸沾寔惠是年
上以兩淮丁卯戊辰己巳三綱引鹽專用原定貴價行
　　銷經部議駁請將貴價盈餘追繳
諭曰恤商裕民本属一事若任其屢擡時價則於民食
　有害勒令賤價則商人又以成本有虧紛紛籲請今
　計各商行銷價值於成本自可無虧即将来年嵗不
　齊不過如今所稱歉嵗而止嗣後淮商銷售鹽引即
　遇應貴之年不得於現在所銷價值外復議加増至
　於豐稔鹽價可以酌量平減該督撫㑹同鹽政隨時
　籌畫部臣亦不必執定例駁詰至部議已賣貴價復
　令追繳若給還食鹽之户勢固有所不能若以所餘
　歸之官帑於政體又有所不可著免其追繳又准河
　　東鹽政西寧請酌減河東餘引四萬道(謹按河東/餘引自雍)
　　(正十三年至乾隆五六兩年陸續增添至二十四/萬道兹酌減四萬道其餘二十萬道作為定數)
　　並更正陕西咸寧等處升斗照依部式(咸寧等處/舊用升斗)
　　(較報部數加/重故請改正)十七年
諭蘆商積困之餘舊欠甫清若按斤加課商力未免拮
　据著将所加鹽斤減半納課永為定額其乾隆二年
　至六年應追未完加斤課銀一十四萬餘兩著一併
　加恩豁免十八年准長蘆添領餘引七萬道從長蘆
　　鹽政吉慶請也又免天津餘引輸納課銀從直𨽻
　　總督方觀承請也十九年准兩淮鹽政吉慶請定
　　私販蕩草出境該管官不行查出者照管理礦厰
　　官貟失察私運銅鐵罰俸一年又准雲南廵撫愛
　　必逹疏請鎮雄州鹽斤仍聼商販行銷即於鎮雄
　　總匯扼要處酌設稅口抽收每䭾一百六十斤抽
　　稅銀一錢八分俟試抽一年再為定額從之二十
　　年議准江蘇廵撫莊有恭疏請兩淮新淤草場八
　　千六十一頃八十一畝零有自置􁀙䥕辦鹽者即
　　令其報陞二十一年准兩廣總督楊應琚疏言粤
　　東雷屬海康遂溪徐聞三縣向未設有場員場埠
　　事務俱交商人承辦兹請一體改歸各縣管理二
　　十二年
諭兩淮商衆銷引辦課嵗額通完而於地方公事更樂
　輸恐後著加㤙自丁丑綱為始綱鹽食鹽毎引加賞
　十斤不在原定成本之内以二年為限山西廵撫塔
　　永寧等以本年河東池鹽歉收不敷配運疏請買
　　食蒙古之鹽從之二十三年定蒙古買運鹽斤事
　　宜以隣近之薩拉齊㕔並托克托城及陕西皇甫
　　川神木縣四處為䝉古商人交易之所至䝉古鹽
　　斗毎斗四十斤有竒酌定毎斗價銀二錢四分是
　　年修築河東鹽池以資澆曬從山西廵撫塔永寧
　　河東鹽政那俊請也二十四年河東鹽政薩哈岱
　　以河東鹽池歉收請配銷甘省花馬大小池等處
　　鹽斤接濟從之是年准粤西南寧等府土民鹽斤
　　仍歸官辦(前因粤省官埠欠課侍郎吉慶等請将/官運各埠招商定引其各土司鹽斤亦)
　　(一體改引兹督臣李侍堯/以土司不便請仍交官運)又准兩淮鹽政髙恒請
　　髙寶㤗等十四州縣食引積壅改撥綱地融銷又
　　准滇省添買粤鹽撥給彌勒縣行銷二十六年議
　　准河東鹽池被淹鹽少不敷配運二十五年額引
　　寛至來年六月清繳又續増餘引十四萬道之内
　　暫行停領七萬道現今鹽價之外每斤酌増一厘
　　從廵撫鄂弼鹽政薩哈岱請也是年
諭兩淮鹽務經費浩繁商力不無拮据應作何定立章
　程著軍機大臣㑹同尹繼善吉慶髙恒等詳悉妥議
　具奏尋議定鹽務事宜七條一擬𣲖餘引宜均攤衆
　　商以普利澤一外支銀兩除公務應用不得濫行
　　開銷一辦理常貢宜酌定用數以備查核一鹽政
　　養亷宜裁減五千歸之公項一匣商費用宜嚴加
　　查察以免通綱𣲖累一綱食鹽引宜照例行銷不
　　得濫為通融一私鹽透漏宜嚴加查緝以疏引目
　　從之又
諭長蘆本年未完鹽課四十二萬兩令緩至明年奏銷
　後分作五年帶徴二十七年停止粤東茂暉等場墾
　　闢鹽􁰘(先是兩廣總督楊應琚疏言茂暉等場墾/闢鹽􁰘嗣因沙土浮鬆基圍易於塌壊旋)
　　(作旋輟户部奏行令該督将現在開成場􁰘一百/八十三口造具應陞課銀清册報部其餘俱應停)
　　(止從/之)二十九年准長蘆鹽政髙誠請増蘆鹽價值
　　於原定價外每斤加錢一文又准雲南廵撫劉藻
　　請加給滇省黒白二井薪本銀兩黒井鹽毎百斤
　　加銀一錢白井鹽毎百斤加銀一錢五分是年兩
　　淮鹽政髙恒疏言本年甲申一綱不敷民食請豫
　　提乙酉綱淮南鹽引三十萬道淮北鹽引十萬道
　　分給領運以裕民食從之三十年復准髙恒請兩
　　淮豫提丙戌綱引給商接濟是年准河東額外存
　　鹽照兩淮之例配用餘引以濟民食又准長蘆鹽
　　　政髙誠請酌増山東行鹽餘票(謹按山東原設額/票一十七萬一千)
　　　(七百四十道雍正八年增餘票五萬道乾隆元年/復増一千五百道五年六年復増一千五百道至)
　　　(是又増一/萬五千道)三十一年又准兩淮鹽政髙恒請豫提
　　　丁亥綱淮南鹽引二十萬道淮北引五萬道給商
　　　接濟三十二年
　上恭奉
皇太后安輿
　廵幸天津以長蘆通綱引課毎年十月内奏銷正值售
　　　銷菜鹽之時鹽價未及收齊而奏銷已屆商力未
　　　能舒徐将長蘆通綱鹽課改於十一月底奏銷又
　　　以兩浙商人籲懇擕衆赴津抒誠祝
嘏忱悃可嘉加
　恩将每引額定鹽斤外加鹽五斤免其輸納課項以一
　　　年為滿是年淮南北各場春夏多雨場鹽歉産各
　　　口岸亦多被水行銷不暢
　諭将己丑綱奏銷展至八月題報三十六年
上臨幸天津以長蘆鹽池被淹商力拮据
諭加㤙毎斤暫増錢一文以降㫖之日為始定限一年
　仍照舊值行銷其本年引課分作三年帶徴以紓商
　力又山東各商歴年引課無欠而積鹽仍有未銷商
　　力亦艱
駕至山東
諭将乾隆三十五年正課分作八年帶徴並准照長蘆
　之例毎斤暫加錢一文定限半年以資充裕三十八
　　年
諭長蘆商衆貲業素微前兩次廵莅天津閱視鹺務深
　悉其情是以節次加恩増價帶征今翠華臨幸各商
　無不踴躍歡呼但念伊等第一次銀兩業已完繳而
　第二次𢃄徴之銀與本年正課同時並納仍不免少
　形竭蹶著再加㤙将三十七年正餘課項自三十八
　年奏銷後起分限六年帶徴三十九年准長蘆鹽政
　　西寜疏請将乾隆三十六年第三限銀兩並三十
　　七年六限銀兩統俟本年奏銷後分限十年帶徴
　　是年山西廵撫巴延三鹽政常齡疏言河東大池
　　産鹽歉薄不敷配運請於河東開濬六小池並撥
　　運蘆鹽接濟從之又准四川總督文綬請令開淘
　　犍為縣鹽井照例徵收課銀又鹽政李質𨽻以黄
　　河水漫淮安鹽堆被浸請將淮北甲午綱未運引
　　鹽應完正課銀二十七萬五千餘兩准其自乙未
　　綱起分限五年帶徴從之四十年又准兩淮将乙
　　未綱限至來年八月造報並准淮北上年被水各
　　商仍將丙申以後四綱帶徵銀二十二萬餘兩展
　　限四年分作八年完納又
諭河東鹽價未平其小鹽池六處甫經開採接濟所得
　贏餘未能補足前兩年歉收之數商力不無拮据著
　加恩照該撫巴延三等所請将從前暫増二釐鹽價
　再行加限三年俾轉運益資充裕四十一年
上廵幸山左見商衆迎
鑾歡欣鼓舞於是
特沛渥恩将山東商人本年應徵乾隆四十年四十一
　　年引票正項銀三十六萬七千七百餘兩及未完
　　借項銀二十四萬兩自本年奏銷後起限分作八
　　年帯徵四十三年定山西廵撫兼管河東鹽務四
　　十五年
上廵幸江浙途經直𨽻山東商衆踴躍抒忱加
㤙将長蘆商人應徴乾隆四十四年鹽課五十餘萬兩
　　内十分之一分作五年帯徵其山東商人並将乾
　　隆四十五年應徵票引鹽課銀十八萬餘兩自本
　　年奏銷後起限分作六年帯徵四十五年停止河
　　東鹽池五年輪𣲖商人承辦之例四十七年豁免
　　淮南商人應繳提引餘利銀二百萬兩(先是淮商/應繳提引)
　　(餘利銀分作二十一限完繳時該商已完繳十三/限銀其餘八限尚應繳銀三百八十六萬六千餘)
　　(兩兹豁免二百萬兩其下欠一百八/十六萬六千餘兩仍照原限完繳)四十九年又
　　将淮商未繳餘利銀一百八十六萬六千餘兩全
　　行豁免又免淮南竈户所有乾隆四十五六等年
　　𢃄徵未完銀七千九百餘兩又山東應徴引課銀
　　三十六萬餘兩長蘆應徴引課銀四十九萬餘兩
　　准作八年帶徴兩廣總督舒常疏言粤東舊設總
　　商𣲖捐津貼銀兩散商轆轤轉運積欠甚多請照
　　乾隆二十三年清查積欠例分限帯徴並将總商
　　裁革以杜勒𣲖之漸從之
　
　
　
　
　
　
　
　
皇朝通典卷十二
欽定四庫全書
皇朝通典卷十三
　食貨(十三/)
　　輕重上(平糶/)　(常平倉/)　(義倉/)　(社倉/)　(鹽義倉/)
　　(臣/)等謹按輕重之説始於管子管子曰民有餘則
　　輕之故人君歛之以輕民不足則重之故人君散
　　之以重其後李悝得其術以相魏毎嵗視上中下
　　三熟以為糴即視大中小三饑以為糶而平糴之
　　説詳焉常平義倉和糴者又本於平糴之法也自
　　唐以後積貯非不豐盈至宋又有結糴寄糴俵糴
　　均糴博糴兌糴括糴諸名目原其始意未嘗不欲
　　抑富賈囤積居竒之謀而其既也或取以充他用
　　或取以給邊軍甚至挪移補空官自效商賈之為
　　而利其積粟之入於救荒全無實濟大失常平之
　　意矣我
　國家太和洋溢年榖順成而
列聖勤求民瘼多為未雨綢繆之計其在直省則設有常
　　　平倉鄉村則有社倉市鎮則有義倉近邊則有營
　　　倉瀕海則有鹽義倉又復以時布截漕之惠定勸
　　　輸之法廣協採之方申遏糴之禁其糶糴也有時
　　　其出納也有制出陳易新不累害於閭閻㪚滯取
　　　盈嚴漏棄於胥吏
　鴻規善政無一夫不沾實澤此所謂萬世不易之良法
　　　也茲仍舊典編目而以平糴常平義社諸倉附焉
　　　崇徳元年令八家各出糧百石詣市發賣以充民
　　　食六年都察院叅政祖可法等上言二事一杜塞
　　　囤積之弊有糧之家或賣或借賣則從市平糶借
　　　則從時起息一請開納粟之例論罪大小限以米
　　　粟捐贖其平人有急公輸粟者量加奬録俟秋成
　　　豐稔即行停止從之
　　　順治四年江西廵撫章于天上言請發倉米三千
　　　餘石减價平糶從之十一年
諭賑濟直𨽻大臣巴哈納等曰饑民得銀易米維艱殷實
　之家有能捐榖麥减價出糶者酌給好義匾額及羊酒
　幣帛以示旌表其豐收處有遏糴者拏問重處尋議定
　　　各府州縣常平義社各倉責成各道員専管其應
　　　行事宜聴呈該督撫具奏每年二次造册報部按
　　　積榖多寡以定該道功罪十二年定各州縣自理
　　　贖鍰春夏積銀秋冬積榖貯常平倉備賑十三年
　　　令各省修葺倉厫並印烙倉斛十七年定常平倉
　　　榖春夏出糶秋冬糴還之制
　　　康熙六年令甘肅省將積貯米石變價另糴新榖
　　　以備賑濟七年
諭停止陜西西安等府積榖變價生息十八年廵撫慕天
　　　顔以江寧各屬報灾請借撥庫銀往湖廣糴米平
　　　糶從之是年令各省地方官於毎嵗秋成勸諭官
　　　紳士民捐輸常平倉米榖鄉村立社倉市鎮立義
　　　倉公舉本地善良之人出陳易新春貸秋還以備
　　　賑濟十九年
諭戸部積榖原備境内凶荒若撥解外郡則未獲賑濟之
　利反受轉運之累人將惮於從事必致捐助寥寥嗣後
　常平積榖留本州備賑義倉社倉積榖留本村鎮備賑
　永免協濟外郡以為樂輸者勸是年令奉天城守徴收
　　　雜税購米貯内府修造倉厫名曰備米以備𦂳急
　　　撥用二十一年
命州縣衛所官員勸輸常平各倉榖定議叙之例一年内
　　　勸輸至二千石以上者紀録一次四千石以上紀
　　　録二次遞加至萬石以上者加一級二十四年議
　　　准山海闗古北口張家口等處積貯榖石以備䝉
　　　古嵗歉並令黒龍江墨爾根建倉貯榖二十九年
　　　令奉天錦州等處將地丁錢糧毎年存五千餘兩
　　　酌量米價採買其所收牛馬税銀三千餘兩亦酌
　　　量買米收貯是秋山東豐熟正賦先經蠲免紳衿
　　　士民咸及時樂輸廵撫以聞議准不論髙粱榖石
　　　毎𤱔捐三合共捐二十五萬餘石三十年令直省
　　　各州縣所捐榖石大縣存五千石中縣存四千石
　　　小縣存三千石遇荒即以此項散給其留倉餘剰
　　　者俱於每年三四月照價平糶嗣又令直屬捐榖
　　　各州縣再加貯一倍是年令江寧京口等處官兵
　　　駐防之地各截留漕米十萬石建倉存貯三十一
　　　年直𨽻巡撫郭世隆奏言奉天屢登大有請令山
　　　海闗監督許肩挑畜䭾者進闗轉糶從之又
諭通州至山海闗所有皇莊及王等莊屯米榖俱照時價
　轉糶又以山西平陽府等處麥賤
命兵部右侍郎王維珍往糴備貯是年令轉運湖廣襄陽
　　　府米二十萬石至西安仍照湖廣價值止加算所
　　　運脚費平糶令江西將常平倉米春間出陳秋成
　　　後每一石收買新榖二石還倉又定各省常平倉
　　　榖石州縣離任時照正項錢糧交代例短少者以
　　　虧空論復令西安鳳翔二府及福建浙江等處俱
　　　照山東捐輸之例擇地備貯三十二年以西安米
　　　價尚貴
諭户部招募富商給以正項錢糧聴其於各省購米運至
　西安發糶米價平後但收所給銀其利息聴商人自取
　　　是年令通倉每月發米萬石减價平糶三十三年
　　　令將山東運濟
　　盛京之米酌量截留於金州等處减價平糶又令霸
　　　州文安等處貯倉米榖十萬餘石賑給三萬石餘
　　　著减價平糶其沿河一帶景州等州縣衛所各截
　　　留山東漕米二千石平糶三十四年
上以盛京亢旱令支去嵗海運米二萬石以萬石散給萬
　　　石平糶又於宻雲順義撥轉運積貯之米每月發
　　　千石平糶並運通倉米至宻雲順義各萬石貯倉
　　　備用三十五年發
　　盛京倉儲米榖五千石運至墨爾根阿敦備黒龍江
　　　吉林之賑三十六年議准陜西榆林所屬駐兵衛
　　堡照州縣積貯是年從山西廵撫倭倫請撥運湖
　　廣倉榖分貯保徳州備賑三十七年直𨽻保定霸
　　州固安文安大城永清開州新安水截運山東河
　　南漕糧每縣萬石積貯平糶是年定四川松潘等
　　處貯榖以二分存貯以一分出借著為例又定州
　　縣及府道等官霉爛倉榖處分之例三十八年截
　　留漕糧十萬石於江南髙郵等處平糶四十年又
　　截留二十萬九千餘石於江寧淮安等處存貯備
　　賑截留二萬石貯河間沙河橋地方備賑三萬石
　　運至濟寧州兖州府等處州縣充賑是年又於江蘇
　　截運漕糧十萬石安徽五萬石浙江杭嘉湖三府
　　八萬石减價平糶四十二年令陜甘積貯倉榖
　　大州縣貯米三千石次二千石又次一千石毎年
　　於秋成時採買存貯又令各省於村莊設立社倉
　　令本村誠實之人經管上嵗加謹收貯中嵗糶借
　　易新下嵗量口發賑四十三年發通州倉米三萬
　　石至京城平糶又議准各省常平倉積貯米榖定
　　例大州縣存萬石中八千石小六千石又議准山
　　東常平倉額大州縣存二萬石中州縣萬六千石
　　小州縣萬二千石山西常平倉額大州縣存二萬
　　石中萬六千石小萬二千石江蘇常平倉額大州
　　縣存五千石中四千石小三千石四十四年議准
　　河南居數省之中宜積榖以備賑濟山陜令將四
　　十三年漕米易榖四十六萬五千六百八十二石
　　於河南府貯二十三萬五千六百八十二石建倉
　　二百九十三間其餘二十三萬石於近汴近洛之
　　祥符貯三萬石中牟二萬五千石汜水二萬石鞏
　　縣二萬五千石澠池二萬石偃師二萬八千石陜
　　州二萬七千石靈寳二萬八千石閿鄉二萬七千
　　石共建倉三百六十四間四十六年江蘇廵撫于
　　凖請發藩庫銀至湖廣買米平糶從之尋令江蘇
　　各州縣將截留分貯米石平糶並令各省督撫聴
　　　商人販米出境四十八年以江浙米價騰貴令有
　　　司勸諭紳民捐輸平糶並申禁富豪收買囤積之
　　　弊四十九年議定陜甘存貯米石於糧貴之年存
　　　五糶五糧賤之年存七糶三又令湖廣鎮筸地方
　　　酌借帑銀三千兩買榖貯倉開浙江納粟例向例
　　　惟江南開例捐監定額貯倉浙江捐納之人多將
　　　米運赴江南浙省米貴至是亦照江南例納粟俟
　　　貯倉額足即行停止五十一年議准山東省分貯
　　　捐榖大縣一萬石小縣八千石仍於沿河等處酌
　　　留數十萬石以備隣省撥運五十二年發京倉米
　　　一萬石於京城平糶時以廣東米貴發常平倉榖
　　　三十萬石令都察院左都御史趙申喬赴廣平糶
　　　又
諭撥江浙兩省米二十萬石由海運往若廣東豐收將米
　一半存貯粤省一半分運閩省備賑(是年浙江歉收惟/撥江南五萬石運)
　　　(至福建五萬/石運至廣東)五十四年以宻雲古北口闗隘要地
　　各運米萬石存貯是年定直省社倉勸輸例凡富
　　民捐榖五石者免本身一年差徭至一二倍者照
　　數按年遞免紳衿捐榖自四十石至二百石以上
　　者令督撫道府州縣分别給匾以示奬勸五十五
　　年開山海闗米榖入口之禁時直𨽻永平府屬艱
　　食而闗外積米頗多故令暫開兩月以濟闗内復
　　發倉米三萬石貯京倉平糶五十六年發通州倉
　　積米分運直𨽻各府州縣存貯並發内務府莊頭
　　榖石减價平糶六十年直𨽻山東河南山西陜西
　　嵗歉陜西較甚撥河南湖廣米各十萬石存貯偹
　　賑(五十九年截運/漕米十萬石)復發内庫銀五十萬兩又令左
　　都御史朱軾光禄寺卿盧詢往陜省勸諭富户照
　　時價糶賣發直𨽻山東河南山西常平倉榖分賑
　　並平糶又令浙江運米三萬石至福建厦門收貯
　　是年山西建立社倉
　　雍正元年飭直省督撫查核存倉米石發浙江庫
　　　帑買米三萬石運至福建分貯厦門萬石泉漳二
　　　府各六千石其餘八千石運赴福州遇米價稍貴
　　　奏請平糶
諭河南廵撫石文焯豫省地廣民庶素封之家常喜儲藏
　米榖以收居竒之利比年荒歉民食維艱其早為籌畫
　俾富室之粟皆得流通出糶於官以為賑恤之用又
諭截留漕米六萬二千五百九十石於衛輝府存貯撥運
　陜州收捐米二萬石於懐慶府存貯二年以江浙海潮泛
　　　溢發湖廣江西帑金買米十六萬石運至江浙平
　　　糶河南買米四萬石山東買米六萬石安徽買米
　　　五萬石運至蘇州平糶是年議定社倉事例
諭社倉之設原以備荒歉不時之需奉行之道宜緩不宜
　急勸諭百姓聴其自為不當以官法繩之也是在有司
　善為倡導於前留心稽核於後使地方有社倉之益而
　無社倉之害督撫當加意體察尋議定地方官勸輸米
　　　石暫於公所寺院收存俟息米既多建厫收貯所
　　　捐之數立册登明若有捐至十石三十石五十石
　　　以上者給以花紅匾額遞加奬勵如年久不倦捐
　　　至三四百石者給以八品頂帶毎社設正副社長
　　　二人以司出納其收息之法凡借本榖一石收息
　　　二斗小歉减半大歉全免至十年後息倍於本祗
　　　以加一行息(乾隆三年議定毎息穀十升以七升/歸倉以三升給社長作修倉折耗)
　　　其出入斗斛遵照部頒公平較量夏則計口給發
　　　冬則依限完納其册籍登記毎社設用印官簿二
　　　本登載數目一社長收執一繳州縣存查其存查
　　　之本夏繳秋領冬繳春領凡州縣官止聴稽查不
　　　許干預出納三年定各省存倉米麥改易稻榖例
　　　又令黔省兵米合計共存三年之蓄减價平糶著
　　　為例又以歸化城土黙特地方年榖豐成令購買
　　　建倉收貯其歸化城大青山黄河岸口亦令建倉
　　　貯榖又
諭倉塲總督將舊貯米石减價平糶並令近水州縣可通
　舟楫者俱赴通倉領運平糶定雲南社倉題報榖數之
　　　例是年以湖廣江南浙江秋成豐稔
命湖廣動支庫銀十萬兩採買於省倉及各州縣收貯四
　　　年從廵鹽御史噶爾泰請以兩淮商捐銀二十四
　　　萬兩并繳公務銀八萬兩建鹽義倉交商人經理
　　　從之是年令京倉减價平糶又定州縣侵蝕挪移
　　　浥爛倉榖之罪是年發通倉米二萬五千石運至
　　　保定平糶又令山西發帑金四萬兩買榖分貯太
　　　平潞大四府各州以五年為例陜西發帑金十二
　　　萬兩買榖存貯涼州臨洮鞏昌甘州寧夏各府屬
　　　以備撥用又令福建動支正項錢糧運米十萬石
　　　存邊海地方又令廣東貯數多者開倉平糶將價
　　　銀交數少州縣買貯其廣西捐榖糶三價值亦令
　　　採買榖石運交廣東分貯又
諭發倉米五萬於京城平糶又准浙閩總督奏請於江南
　　　淮安採買二麥運閩平糶并截留浙江漕糧十萬
　　　石易榖運閩備賑令廣東各營建倉貯榖毎兵一
　　　名存榖一石以備借貸(廣東邉海之南澳鎮右營/登海二門逹濠等營貯榖)
　　　(五千二百石潮州鎮標三營惠來平海大鵬等營/貯榖六千二百石提標五營貯榖五千石督標並)
　　　(水師六營肇慶城守/營共貯榖七千石)時
上以江南被水未消蕎麥未能耕種恐交春米價漸昻存
　　　貯留運之粟未必敷用下九卿議尋議令該督撫
　　　動帑赴産米地方採買再照河工議敘貢監之例
　　　將銀兩改為本色分别府州縣大小酌量米榖多
　　　寡俟收足停止令杭州建倉以浙商輸銀買米存
　　　貯照兩淮鹽義倉之例隨時平糶五年定盤查常
　　　平之例又増貯浙江常平倉榖百四十萬石(原貯/榖七)
　　　(十萬/石)開湖南湖北捐榖事例定山東社倉事例又
　　　建米榖倉六所於江南泰州通州如臯鹽城海州
　　　板浦附近商竈地方以備貧苦竈户緩急之用六
　　　年設立京城八旗兵丁米局二十四通州二京師
　　　毎局給銀五千兩通州毎局給銀八千兩凡兵丁
　　　賣米者赴局以時值買貯買者平價賣給七年以
　　　兩翼八旗通州米局生息銀四百餘兩仍留米局
　　　内買米生息著三年查奏一次又撥江蘇貯榖十
　　　萬石截運浙江漕米十萬石運閩接賑八年定福
　　　建臺灣府撥發泉漳等府額粟將官莊現存粟銀
　　　内抽撥採買運往例又定廣東潮州城守三營貯
　　　榖三千石之制是年頒發社倉
諭旨令陜西督撫勒石宣布又申明各社榖借給之例凡
　　　遇荒歉貧民借領倉榖者毎石止收息榖十升遇
　　　小歉免息還倉八年准淮商領運湖南倉榖於本
　　　年湖南岳常二府雨澤稀少之處照時價糶賣令
　　　奉天近海州縣運米二十萬石至山東平糶時東
　　　省十塲二縣存貯竈榖八千三百石零舊無倉厫
　　　收貯至是議令移貯府倉以備賑濟是年京城平
　　　糶於五城暨通州各増一厰九年山東水發米二
　　　十萬石平糶十五萬石充賑又遣科道官齎帑往
　　天津等處買粟五萬石運赴徳州常豐臨清等倉
　　收貯備賑又於奉天撥粟二十萬石由海運赴天
　　津轉輸徳州接濟其東昌以上近水州縣截江西
　　湖廣漕運三十萬石存貯備賑又撥浙江省永濟
　　鹽義二倉及水次州縣榖石赴淮北山東平糶是
　　年直𨽻亦發粟平糶増貯江蘇四川兩省積貯江
　　蘇大縣増米萬五千石中縣萬石小縣八千石榖
　　則倍之其常鎮二府令於水路衝要處另各貯五
　　萬石以備轉運四川存貯米榖通計止四十二萬
　　石亦令於三年内買足六十萬石又議凖廣東瓊
　　州鎮瓊協龍門協香山協虎門協廣海塞分貯榖
　　萬六百石十年定甘肅凉三州向捐折色者改捐
　　米石設江蘇崇明縣積貯倉貯米萬石十一年撥
　　永平府屬倉榖八千石至喜峰口建倉存貯是年
　　黔省新闢苖疆安設重鎮令於廣西潯州沿河等
　　倉撥榖五萬石分運古州都江建倉存貯又議令
　　新設苗疆河南七児堡建倉貯米二千石十二年
　　建福建厦門積貯倉十三年内閣學士方苞疏平
　　定糶倉榖三事(一倉榖毎年存七糶三設遇榖價/昻貴必待申詳定價示期窮民一)
　　(時不得邀惠請令各州縣酌定官價先期開糶一/江淮以南地氣卑濕若通行存七糶三恐霉爛實)
　　(多請飭南省各督撫騐察存倉榖色因地分年酌/定存糶分數其河北五省倘遇嵗歉亦不拘三七)
　　(之例隨時定數發糶一榖存倉則有鼠耗盤量則/有折减移動則有脚價糶糴守局則有人工食用)
　　(春糶之價則有贏餘亦僅足充諸費請飭監司郡/守嵗終稽查但榖數不虧不得借端要挾倘逢秋)
　　(糴價平賤除諸費外果有嬴餘詳明/上司别貯一倉以備歉嵗賑濟之用)又議定奉天
　　錦縣寧逺州各貯米十萬石長寧縣貯米五千石
　　又議准雲南社倉存貯未及千石者於常平官莊
　　等榖内動撥五百石或八百石作為社本令社長
　　經管俟足千石之額將常平等榖歸還原欵
　
　
　
皇朝通典卷十三
欽定四庫全書
皇朝通典卷十四
　食貨(十四/)
　　輕重下
　　乾隆元年
諭積貯平糶之法原以便民乃聞各省州縣於倉穀出
　入竟有派累百姓者當出糶之時則派單令其納銀
　領穀若干及買補之時則派單令其納穀領銀若干
　納銀則収書重取其贏餘納穀則倉胥大肆其抑勒
　甚至以霉爛之穀充為乾潔小民畏勢不敢不領惟
　有隠忍賠累而已更有山多田少之地産穀無多而
　該地方官不能向他處採買但按田畆册籍覈算發
　價派令百姓將田畆歲収之穀交倉絶不為民間計
　及盖藏至有十餘畆之田而亦責其承買米穀者在
　附郭居民去倉不逺尚可就近轉輸至於逺鄉僻壤
　離城百里或七八十里之遥亦一概令其領銀納穀
　小民負戴越嶺登山窮日之力始至交納之所而奸
　胥蠧吏又復任意留難及平糶之日窵逺鄉村更不
　能均沾實惠是不䝉積貯之益徒有轉運之苦良法
　美意行之不善以致流弊種種其作何變通使閭閻
　受其實恵而無擾累各大吏當悉心籌畫令有司實
　力奉行以副朕愛養斯民之至意尋嚴禁糶買派累
　　之弊是年定湖南省存糶例長沙等四十五府州
　　縣地乾燥者仍存七糶三永州等三十一府㕔縣
　　衛地勢稍濕者存半糶半龍陽等四縣地勢尤卑
　　者糶七存三又議准四川龍安寧逺茂州所屬及
　　雷波衛黄螂所等處地居邊荒風土較異兼積貯
　　雜糧性不耐久令每年糶半存半廣東廣州等七府
　　南海等三十九州縣新安等二縣丞所管屬沿海
　　卑濕之區亦如四川例二年又准安徽臨近江湖
　　地形卑下之安慶等府州懷寧等三十八州縣減
　　價糶半存半増設廣東左翼鎮標營倉令動支公
　　項一千一百餘兩買穀三千石存貯二年行燒鍋
　　躧麯之禁(北省以麥燒酒/者謂之燒鍋)兩江總督慶復巡鹽御
　　史三保先後疏請撥兩淮鹽運倉穀三十六萬石
　　於揚州平糶從之三年嚴申躧麯之禁又定地方
　　官交代倉穀凡採買續交者限運到之後五日内
　　盤查如採買地逺者酌量定限竢運到交倉再行
　　報部不許虚立文案又題准四川糶賣常平穀價
　　銀買補正項外餘銀均買作社糧以為民倡四年
　　截留江蘓漕米二十萬石以備平糶之用時江南
　　浙江四川年穀豐稔各採買有差又採買口外八
　　溝等處雜糧令直𨽻提督永常分貯附近各倉又
　　議准陜西巡撫奏定社倉事例社長限定三年更
　　換以杜欺弊並將借户穀數姓名粘貼曉示以除
　　揑冒是年設立浙江福建四川各屬營倉發帑買
　　穀分貯五年從河道總督白鍾山請設立河標營
　　倉買穀分貯又
諭地方積穀備用乃惠民第一要務而州縣有司惟恐
　貯穀過多平時難以照料離任難於交盤瞻顧遷延
　實為通病今年直𨽻山東河南江西等省皆獲豐収
　而各省奏報年穀順成者頗多况江西湖廣原屬産
　米之地皆當乘時料理積貯之政并切諭小民撙節
　愛惜毋糜費於無益之地如造酒造麴之事尤宜禁
　約又
諭地方積穀恒難充盈而州縣有司徃徃慮及霉變賠
　補以多積穀石為憂其如何酌量定例俾其從容不
　致賠補之處該部議奏尋議各州縣如地本潮濕難
　　以久貯者令該督撫查照京倉氣頭厫底數目酌
　　減開報估成糶買七年
諭從前蘇撫奏請減價糶穀於成熟之年毎石照市價
　核減五分米貴之年毎石照市價核減一錢此盖欲
　杜奸民賤糴貴糶之弊也但思荒歉之歲穀價甚昻
　止照例減價一錢則窮民得米仍屬艱難不沾實恵
　嗣後著該督撫臨時酌量情形應減若干預行奏聞
　請㫖又
諭各省凡遇歲歉米貴之年著該督撫即飭地方官多
　出倉穀減價平糶務期有濟民食毋得拘泥成例又
　　申明平糶減價之令又定江西湖廣於有收之歲
　　將米值毎月咨報他省以便採買八年發京倉米
　　豆平糶又
諭户部將倉貯米石酌量給發各旗米局及五城米厰
　減價平糶與竒零負販之人俾得糴買九年於通州
　　北路沙河西路蘆溝橋設厰發米二千石南路黄
　　村設厰發米六千石平糶復通州米局時通州兩
　　局歸併一局止留本銀六千兩收買俸米至是從
　　都統永興請仍於舊城内添設一局毎局發給本
　　銀萬兩於放米時令地方官稽查先儘兩局收買
　　足數方准民間收買關倉之後官局將所收之米
　　仍減價平糶又撥湖北米十萬石運赴浙省以備
　　賑糶議定陜西所屬常平穀二百七十三萬三千
　　有十石按州縣大小分貯咸寧長樂二縣各貯穀
　　七萬五千石葭州神木等七州縣各貯五萬石綏
　　德膚施等十二州縣各貯四萬石富平臨潼等七
　　州縣各貯五萬石乾州三原等八州縣各貯四萬
　　五千石華州藍田等十一州縣各貯四萬石邠耀
　　等七州縣各貯三萬石商鄜等十七州縣各貯萬
　　七千二百餘石同官麟遊等七州縣各貯八千石
　　興安洵陽等七州縣地氣潮濕易致紅朽仍以現
　　存舊穀四萬四千五百四十石作為定額是年設
　　河南駐防營常平倉二座糴米存貯十年發宻雲
　　古北口並喀喇和屯倉糧於熱河平糶發宣化府
　　糧二十餘萬石接濟十一年定福建臺灣常平四
　　十萬之額是年
上以徐淮海三屬係常被水患之處積貯尤闗𦂳要飭
　　令於所屬豐收地方或麥或穀買補並令各省貯
　　價未買者照江南例分路採買定山西士民所捐
　　義倉榖俱照直省社倉之例設山東營倉以標息
　　銀買穀四千石存貯十三年發京倉米給各旗並
　　五城米局平糶又撥江西米十萬石於江蘇平糶
　　定直省常平倉額直𨽻二百一十五萬四千五百
　　二十四石奉天百萬二十二石山東二百九十五
　　萬九千三百八十六石山西百三十一萬五千八
　　百三十七石河南二百三十一萬九百九十九石
　　江蘇百五十二萬八千石安徽百八十八萬四千
　　石江西百三十七萬七百三十石浙江二百八十
　　萬石湖北五十二萬九百三十五石湖南七十萬
　　二千一百三十三石四川百有二萬九千八百石
　　廣東二百九十五萬三千六百六十石廣西百二
　　十七萬四千三百七十八石雲南七十萬千五百
　　石貴州五十萬七千餘石福建二百五十六萬六
　　千四百九十石陜西二百七十三萬三千餘石甘
　　肅三百二十八萬石又定各省常平倉額外積貯河
　　南省倉貯七十七萬五千一百四十三石有竒江
　　寧省倉貯萬二千石崇明縣倉貯二萬石浙江永
　　濟倉貯八萬四千四百三石有竒玉環同知倉貯
　　六千石廣東廣糧通判倉貯九萬八千七百八十
　　五石有竒福建新設臺灣倉貯四十萬石十五年
　　截江浙漕三十萬石平糶是年
　京師發倉粟千石平糶十六年復發米豆十八萬四
　　千石於
　京師平糶是年發浙江常平穀於温台二州平糶更
　　定八旗米局為左右二翼米局十七年裁八旗米
　　局收買銀二萬兩(向給本銀二萬今/裁米局故並除之)十八年直𨽻
　　義倉告成總督方觀承繪圖以
聞(直𨽻義倉貯穀二十八萬餘石其有士民捐輸者毎/年一次専摺具奏凡上年報捐及出借動用之數於)
　　(次年二月内奏明/存案以備稽查)又
諭四川總督黄廷桂酌撥倉榖二三十萬石運往江南
　以備賑糶又以湖南巡撫陳宏謀請復運湖南倉榖
　　二十萬石於江南接濟増湖北常平額四十萬石
　　二十年以京倉所貯豆糧年久色減令該倉場等
　　酌定數目分給五城減價平糶其未久之豆令王
　　公大臣官員等各按品級承買二十一年
上以巡幸江浙
諭撥江西湖南米各十萬石運交江蘓湖北米十萬石
　運交浙江並將該二省漕各截運十萬石以備平糶
　　二十二年以豫省賑借不敷撥江西湖北倉糧運
　　交河南以備平糶又發直𨽻魏縣元城大名等處
　　倉穀照市價每石減銀三錢平糶二十三年奉
諭㫖據劉慥奏州縣出借倉榖毎年秋收後不能催完
　至春輙揑報還倉旋即詳請出借不過令舊借之户
　換一新領等語各省倉儲向例春借秋還貧民既得
　資其接濟穀石亦可以出陳易新而次年貧戸又可
　再行借給若不如期催令完納而以舊欠作新領則
　出借之項年復一年不惟胥役從中影射侵蝕而欠
　户逃亡事故勢必終致無著倉儲既虚諒不能另為
　籌給是名雖設倉備借仍属有名無實嗣後各督撫
　務當嚴飭所屬實力奉行除緩徵州縣外所有民欠
　倉榖各令依限還倉其有揑欠作還以欠作領者即
　查明㕘處是年定旗丁餘米准在通州出糶例(謹按/向例)
　　(運丁所餘食米俱由坐糧㕔衙門給與照票俟囘/空時於天津沿途售賣而通州水次則例應嚴禁)
　　(私糶至是令所餘食/米聽其在通出糶)二十四年甘肅臯蘭等屬及
　　闗外安西五衛糧價昻貴酌減粟米每石銀二兩
　　四錢小麥毎石銀二兩二錢平糶又令河南巡撫
　　胡寳瑔購麥運京平糶并截運漕糧四十萬石存
　　貯天津北倉備賑至景州以北被水州縣二次截
　　留漕糧共四十萬石俱令酌量分貯雲南巡撫劉
　　藻疏請社倉榖照常平額數七分為率按年斂散
　　每石収税米三升永不收息從之二十五年撥山
　　東漕米五萬石江南十萬石運京平糶二十六年
　　准甘肅省收捐納監糧又以安徽省社倉還官穀本
　　十五萬三千三百六十石歸補常平倉是冬以明春
巡幸江浙令照丁丑年例將兩省漕糧各截留十萬石
　　在水陸
駐蹕處分厰平糶二十七年發京倉米五萬石及黑豆
　　分給五城平糶是年增奉天所屬倉貯米石并於
　　沿海各倉加貯黑豆省㑹旗倉加貯粟米六萬石
　　沿海之錦州加貯粟米三萬石黑豆二萬石牛莊
　　盖州各加貯粟米二萬石黑豆萬五千石寧逺廣
　　寧遼陽義州四城各加貯粟米一萬石熊岳復州
　　寧海秀巖鳯凰開原六城各加貯粟米五千石又
　　於大同府屬之豐鎮㕔朔平府屬之寧逺㕔各設
　　常平倉貯穀三萬石二十八年撥存倉黑豆四萬
　　石分給五城平糶又撥米萬餘石於熱河平糶三
　　十年定各府倉穀責成首邑經管例(向例均係/知府經理)三
　　十二年
諭節年以來屢經降㫖准令旗丁在通州變賣餘米以
　資日用現在各該省漕艘陸續抵通於兑足正供後
　旗丁餘多米石如有情願出售者仍著加恩准其在
　通州糶賣旗丁既屬便宜而地方糧石益加充裕於
　民食更有禆益該部遵諭速行(嗣於三十三年至五/十年並准糶如例)
　　三十五年
諭今歲適届夏閏秋成節候少逺而距官員領俸之期
　亦遲一月市肆米糧未免不敷接濟所有王公大臣
　官員秋冬二季俸米即於七月十五日起開倉支放
　俾官員早有常糈市值自可藉以平減於民食亦屬
　有益又
諭前因直𨽻被水各屬賑務需米頗多業經降㫖將截
　留漕糧并撥通倉米共四十萬石交楊廷璋飭屬妥
　辦兹面詢該督據奏各屬常平米石尚未買足今年
　臨幸天津復經蠲免舊欠米石現在各州縣倉厫所
　存尚恐不敷應用著再加恩撥通倉米二十萬石俾
　得寛裕賑給貧民口食益資接濟三十六年
諭京城及近畿地方自春入夏雨澤較稀麥收不免歉
　薄幸有官麥平糶市值未致加昻但現屆青黄不接
　之時米價或恐因而增長著照二十七年之例於京
　倉内量撥米石給五城平糶三十七年
諭嗣後各督撫按月奏報糧價務飭屬周咨市值核實
　詳明列單具奏不得蹈襲積年陋習(奏報糧價自乾/隆三年山東巡)
　　(撫黄叔琳奏准將貴賤昻平分為等則/嗣後皆循例奏報至是革除務准時值)三十九年
　　撥通州倉米十萬石於天津府屬平糶是年截江
　　蘇漕二十萬石於淮安備糶四十年定八旗兵丁
　　甲米遇閏月亦行支放例(兵丁甲米閏/月例不支放)四十四年
諭朕明春巡幸江浙所有供宿頓次皆出自帑項絲毫
　不以累民第扈從官兵以及外省接駕人等輻輳雲
　集經過地方米糧價值恐一時或致騰湧著照從前
　之例於江浙二省冬兑漕糧内各截留十萬石分厰
　平糶是年截留安徽省潁州鳯陽泗州三府六安霍
　　山二州縣漕三萬五千石於亳州䝉城平糶四十
　　六年截留江蘇漕十萬石於崇明平糶是年又截
　　留江南淮徐漕五萬石於沛縣睢寧豐縣銅山邳
　　州宿遷等州縣平糶四十七年
諭本年直𨽻承徳府各屬雨澤未溥糧價稍昻現在平
　糶存倉餘米二千石以資接濟數日以來甘霖雖已
　疊沛而青黄不接之時恐民食未免拮据著再加恩
　將存倉餘米平糶三千石以副朕軫念民艱有加無
　已之至意(是秋復平/糶一千石)又截留江西起運漕米三十萬
　　石於山東兖曹等處平糶四十八年四川總督特
　　成額請以未經變價之義倉穀存貯民間以資接
　　濟從之又
諭明春南巡著照從前之例於江浙二省冬兑漕糧内
　各截留十萬石在水陸駐蹕之地分厰平糶四十九
　　年准甘肅應行平糶地方照例價大加酌減(時以/甘肅)
　　(逆囘滋擾/故有是令)五十年准河南截留漕糧三十萬石山
　　東截留漕糧二十萬石以資平糶又
諭江蘇徐海淮三屬州縣倉儲頻年賑貸所存糧石無
　多其淮安一屬著該督撫就近酌撥調濟所有徐海
　二屬鄰近豫東二省地方糧價不無昻貴著即於邳
　宿一帶水次截留漕米十萬石以八萬石分撥徐州
　各屬二萬石分撥海洲各屬以備賑糶又
諭安省亳鳯等屬上年被水歉収本年又復雨澤愆期
　農民望澤孔殷未免情形拮据自應寛為儲備俾資
　賑䘏著於三進帮船内截留漕糧五萬石存貯備用
　
　
　
　
　
　
皇朝通典卷十四
　欽定四庫全書
　皇朝通典卷十五
　　食貨(十五/)
　　　市糴
　　　(臣/)等謹按周禮司市之法以泉府同貨而歛賖原
　　　以為酌盈劑虚之制後之言事者遂置平準立均
　　　輸藉口於泉府之法則失周制之遺矣我
　　國家以時又厥庶民凡陳肆辨物皆因商民所便時
　　　地所宜未嘗設立専官而通工易事經邦柔逺之
　　　規無不裁成盡善自
世祖章皇帝奄有九宇盡革明季召買諸弊禁王府商人
　　　滿洲王公大臣家丁莊頭不得出外貿易其供億
　　内府之需靡不當官平市厚給價值並嚴飭内外臣
　　　工毋得攤買尅扣收量有式糜費有禁市價有經
　　　至於牙行侵蝕居竒既飭之以明條尤曉之以徳
　　　意以故泉貨溢於寰中刀布流於域外至於市舶
　　　之制我
　　國家受命之初髙麗琉球率先表貢他如紅毛日本
　　　暹羅吕宋噶喇吧諸國逺隔重洋莫不獻琛納賮
　　　願效悃忱
列聖撫綏懐柔徳威並著縁其職貢以通其貨賄寛減稅
　　　額以豐其生息厚加賚賞以奬其忠誠又為之核
　　　騐官符譏察内匪是以外藩莫不懐畏百餘年來
　　　遐邇皆梯航恐後若乃西北茶馬之市行之既久
　　　邊氓畨族胥享其利邇者新疆底定版章式廓二
　　　萬餘里因而度地開㕓因中置市先之以官辦次
　　　之以招商斗斛權衡一禀部頒法制皇哉大一統
　　　之閎規蔑以加兹(臣/)等恭纂
　皇朝通典例仍杜典舊目編列伏念我
　　朝並無所謂平準均輸名目既無其事則不得徒仍
　　　其目謹據
　　昭代通商惠民之政首編市易次編市舶互市通曰市
　　　糴仰見我
　　國家阜成兆民有互市交通之便而無商賈榷并之
　　　術焉
　　　順治元年設立貿易人參科條止許於江寧揚州
　　　濟寧臨清四處開肆其有虧值勒買者罪之二年
　　　令各莊頭採買芻糧毋得勒價强買又申江寧蘇
　　　杭各處機房組織惡薄之禁四年罷粤東雷亷二
　　　郡採珠役五年禁止諸王府商人及旗下官員家
　　　人外省貿易六年申定貿易人參人科條嗣後止
　　　許在京均平市易永為定例八年停止陜西買辦
　　　皮張又頒定山西潞綢式樣每疋長五丈濶二尺
　　　五寸酌定價銀十三兩嵗織千四百七十九匹十
　　　七年以内大臣伯索尼言令商人解部木料照額
　　　抽稅餘聽發賣
　　　康熙五年
諭戸部近聞内外奸民違禁妄稱顯要名色於各處貿易
馬匹緞疋及各項貨物河路霸占船隻闗津恃强妄為
此皆該管官瞻徇怠玩所致以後如有此等地方官必
嚴察拏獲送部治罪六年議減山西大潞紬一百疋改
　　織小潞紬四百疋長三丈濶一尺四寸嚴禁四川
　　湖廣江西浙江江南五省採買楠木官役借端累
　　民之弊是年並嚴察福建廣東江南三省採買香
　　料毋許借端累民七年定河南布花價值准照毎
　　年時價折解九年准户科給事中姚文然議定民
　　間辦買藥材銅鐵絹布絲綿白蔴魚膠顔料等項
　　交官者其部駁核減銀兩概行給還至豆米草料
　　原係當官發價辦買仍令追銀入庫十四年復減
　　山西潞紬大小各百疋每疋并減銀五錢十七年
　　湖廣道御史郝浴疏請官吏招買軍需嚴禁里攤
　　之弊從之十八年嚴備辦軍前草束米豆等項營
　　私射利浮冒開銷之禁違者照貪婪例治罪又定
　　凡包衣下人王貝勒貝子公大臣家人領貲私占
　　　闗津生理及王大臣以下各官將銀借貸與民指
　　　名貿易者分别治罪有差十九年遣侍郎伊昌阿
　　　㑹同廣東巡撫清釐從前藩下侵占市㕓歸民貿
　　　易其藩下私市私稅銀兩令充國賦以濟軍需二
　　　十二年令户部給發執照聽渾河運木至天津貿
　　　易二十四年以光禄寺估計價值頭緒甚多
諭悉照時價估計毋得減刻二十五年停四川採運楠木
　　　及直𨽻採辦皮張例增直省闗差採買銅斤價於
　　　定則外每斤増六分五釐永為定額二十七年江
　　　西巡撫宋犖疏請江省採買竹木動支正帑並嚴
　　　禁科派勒掯經收等弊從之三十二年停減各省
　　　解送印書紙張及青粉等例三十八年定皮張沉
　　　香等物量用採買其餘一概停止四十三年
上以各省民間所用斗斛大小各别而升斗又復面寛底
　　　窄尖量即至浮多平量即至虧少弊端易生下廷
　　　臣議㝷議斛式令工部照順治十二年存部鐵斛
　　　鑄造七具分發
　　盛京順天府五城外其升斗俱改底面一律平準各
　　　造三十具分發直𨽻各省永逺遵行至
　　盛京金石金斗闗東斗俱令停其使用從之復
諭廷臣曰戸部呈樣之斛與升斗朕俱注水詳加測量其
　樣升上下四角寛窄不均算積數見方得三萬一千三
　百八十二分有零其樣斗上下四角寛窄亦不均算積
　數見方得三十一萬六千七百六十四分有零其樣鐵
　斛算積數見方得一百六十萬分其數不相符查性理
　大全嘉量第十二内每斛積一百六十二萬分與今之
　鐵斛數較多二萬分因鐵斛用之已久不可輕改是以
　依今之鐵斛五斗為準造新樣斗一具方徑八寸深五
　寸算積數見方得三萬二千分若依此樣十升一斗五
　斗一斛毫釐不差因出新樣銅斗升付户部令照式以
　鐵為之又申私役牙行之禁五十九年定河工採買草
　　　束不得短價多収之禁又禁諸王阿哥及家貲豐
　　　裕大臣毋許聽家人出城邀買草炭
　　　雍正二年令各省採辦木植仍照民間價值給發
　　　扣尅絲毫者罪之六年申承辦軍需派累之禁九
　　　年定疏通錢價應行應禁事例(一五城十厰糶米/錢文發五城錢舖)
　　　(照定價九百五十文兑換兌完即令官錢舖將所/換銀兩照時價收錢至八旗米局之錢亦交本旗)
　　　(錢舖照五城例循環收換一兵丁月餉現在一九/撘放户部卯錢及五城買米等錢共得二十四萬)
　　　(餘串官錢舖既有銀兩兑換不必於庫内再發則/八九十月餉錢皆可以二成撘放俟十一月以後)
　　　(仍照舊例行一八旗五城現有錢文並所賣成色/米錢定價毎市平紋銀一兩換大制錢九百五十)
　　　(文俟市價漸増官價亦漸増以銀一兩換大制錢/千文為率不得因市價而逓減一京城内有姦民)
　　　(勾通經紀預發本銀於大小舖戸收買制錢多藏/堆積俟錢貴始行發賣名為長短錢飭令嚴行禁)
　　　(止其有販運出京/及囤積居竒者罪)十一年
諭直省督撫飭令各藩司將各省牙帖因地制宜著為定
　額報部存案不許有司任意増添致奸牙恃為䕶符把
　持爭奪抽分利息令商民交受其累嗣後祗將各牙退
　帖頂補處查明換給新帖再有新開集場應設牙行者
　酌定名數給發亦報部存案時河南地方出産熖硝之
　　　處小販經紀往往以雜物零星易換赴隣省售賣
　　　是年令該督撫飭令各屬實力查禁又以淮闗上
　　　下凡河路豆米貨船有重載至闗口須用小船起
　　　剥者土棍輙恃强代僱勒索而河工官員亦每於
　　　装運工料差役封船胥役借端騷擾及三汛搶工
　　　則稱裝運𦂳急物料甚至將重載客船勒令中途
　　　起貨者
飭令嚴行禁止至各省督撫採買貢物多委屬員代辦其
　　　屬員恃上司體勢因而發價減少累及貿易百姓
上甚憫之於是嚴禁短價之弊著將從前貢物之數再減
　　　一半以是年為始
　　　乾隆元年
　諭順天府五城通行曉諭商人毋許増長物價巧取兵
　　丁營運銀兩二年申明商人居竒勒價之禁三年定
　　　直𨽻宣化府屬採辦每嵗需用楊木長柴令出産
　　　之懐來縣承辦以専責成其辦解之資仍按數動
　　用正項造入地丁册内報銷先是安慶按察使張
　　坦麟言牙行侵吞客商銀兩雖值農忙亦准告理
　　追給奉
㫖發與各省督撫閱看回奏尋議應如所奏但牙行領
　　帖時應令地方官查明取具保隣甘結不得濫行
　　給發從之尋以牙帖嵗增令各省嚴加核實五年
　　申定清釐牙行之例先是毎行認充經紀取具同
　　行互保一人出具殷實良民甘結該管官加結送
　　布政司給帖充應互結雖有殷實字樣而互保之
　　責成未經議及今定鋪家拖累商人者將本牙行
　　帖追繳勒限清還若係牙行誆騙商人者将互保
　　行帖一併追繳清還後本牙更換互保行帖仍行
　　給與倘逾限不完將互保之人一併更換牙行惟
　　圖用錢聽鋪戸侵蝕客商者牙行革退仍將鋪户
　　責限追比其不足之項令牙行賠補牙行侵蝕客
　　賑者將本牙互保一體斥革仍將本牙責限追比
　　其不足之項令互保攤賠其追比之限期按欠數
　　多寡酌定至於以後客之貨挪補前客之欠移弱
　　客之貨代償强客之欠互保先行舉首免其治罪
　　容隠者責令分賠牙行夥計侵蝕客賑俱照牙行
　　侵蝕例追帖賠補至胥役更名揑姓兼充牙行及
　　地方官失察徇縱者一并照例治罪更定開報物
　　料價值例凡修建工程不必拘泥定價所需物料
　　令承辦各員悉照時價確估造報七年准歩軍統
　　領舒赫徳議設錢牙十二名領帖充當以平錢價
　　其囤積錢文除當鋪外各項鋪戸所買大制錢積
　　至五十千以上者即令赴市售賣居竒勒價者罪
　　之八年令民買賣牛隻者聴其自相論價不許牙
　　行從中需索十六年令順天府四路米局所糶錢
　　文仍交八旗局中照市價酌減兌換十九年議准
　　滇省各厰採辦鉛斤餘鉛悉行抽課准厰民自行
　　通商由布政使編發印票存厰臨時填給二十七
　　年准江蘇解辦布疋工價以五錢核銷時因五城
　　設厰以米豆平糶所收錢文俱交户部至是依御
　　史平治議定各厰每日所得錢文俱令按數與歩
　　軍統領衙門陸續兌易其負販小民以貨易錢數
　　在十千以内者准其攜出各門外數在十千以外
　　者即令易銀攜回至大制錢一千文仍以向例扣
　　底四文為準二十八年酌定順天府屬牙行事例
　　按各牙行帖統計額缺八百九十一名向例由順
　　天府通判管理遇有懸缺報明府尹衙門募補後
　　各㕓貿易多寡不齊其綢緞桐油棉花藥材等行
　　帖多貨少懸缺六十四名白炭江米豬肉酒戸石
　　灰銅鉛錫等行帖少貨多至是經戸部議定令將
　　現在所懸之帖發司查銷所遺懸缺即於帖少貨
　　多之行准其認補三十四年定直𨽻通州開設米
　　局之禁三十九年嚴積米麥居竒之禁凡囤積者
　　令減價出糶違者罪之四十六年召商開採西山
　　煤窯(謹按西山産煤民用甚溥歴年久逺刨挖日/深工本運脚既重窯户無力開採呈請封閉)
　　(者甚多至是遣官踏看/産煤處所招商開採)四十九年定廣東洋夷珍
　　珠寳石等不准征收税課例
　
　
　
　
　
　
　
　
　
　
　
　
皇朝通典卷十五
　欽定四庫全書
　皇朝通典卷十六
　　食貨(十六/)
　　　蠲賑上(賜復/)　(免科/)　(免役/)　(災蠲/)　(賑卹/)
　　　(臣/)等謹按蠲之法有三一免租一免科一免役蠲
　　　之故有二一遇災一遇事遇事者若巡幸兵興則
　　　下赦除之令即古所謂賜復也馬端臨考於蠲貸
　　　雜敘盖以歴代蠲貸之事不嵗降又非徧及天下
　　　者不録故雖雜陳猶為明簡我
　　朝定鼎以來惠養黎庻有加無已豁免逋欠嵗不勝
　　　書若夫
　省方問俗以及軍行凱旋凡所經厯之區莫不蠲免其
　　　所為藏富於民者計至周矣至於普免天下漕糧
　　　尤屬亘古所未聞之曠典我
　　朝
列聖相承幾為代有之常規使不事以類從或至繁而失
　　次兹纂通典於蠲貸分為四一賜復一免科一免
　　役一災蠲謹按年分𨽻焉至賑卹為救荒之首政
　　而古所稱無善䇿者也我
　國家太和翔洽俗用阜康而如傷在抱雖偏隅偶有
　　旱澇無不綢繆備至嚴奏報之期先撫卹之令責
　　大吏以親勘榜賑數以號衆發倉廩截漕運不惜
　　數十百萬帑金務使匹夫匹婦無一失所愛民之
　　政立法之周莫逾
　昭代謹於蠲免之後繼以賑卹分為上下卷以見紀
　　綱明備實有超萬古而獨隆者焉
　　賜復
　　順治元年免京城賦役凡遭明末寇賊蹂躪本家
　　遷徙者免三年房屋被燬者免一年大兵經由田
　　禾被踐者免本年租税之半河北府州縣衛免三
　　之一二年免河南被宼額賦有差除山西租税之
　　半三年免江南漕於
恩詔外再蠲三之一豁免潛山太湖英山霍山等縣賦五
　　　年免湖廣大兵經宿岳辰二府租賦有差十一年
詔免順治六七兩年直省地丁逋賦十三年
詔免順治八九兩年直省地丁錢糧逋賦又定蠲荒抵流
　　　恐民間不得實恵令百姓親填布政使司原簿以
　　　禁濫徴
　　　康熙元年除江西南昌新建豐城進賢奉新靖安
　　　寜州等處浮米及銀三年
詔順治十五年以前民欠各色賦税悉除之四年
詔免順治十六十七十八三年逋賦四年
詔巡幸經厯通州以東至山海闗蠲免今年租賦十九年
　　　免江南康熙十二年以前逋賦二十三年
詔江南江西浙江湖廣等省自用兵以來供應繁多宜加
　恩卹明年所運漕糧著免三之一二十四年
詔免江南湖北今年租及明嵗田租之半直𨽻江南被災
　　　地方二十四年秋冬二十五年春夏租悉除之二
　　　十五年免直隸順天永平保定河間四府四川貴
　　　州湖廣福建四省二十六年秋冬二十七年春夏
　　　額賦又免直隸正定順徳廣平大名四府明年租
　　　二十六年
恩詔自用兵以來動用錢糧累年未清者概行豁免又
諭免江蘇陜西今嵗未入租賦并明年地丁雜賦二十七
　　　年
上南巡
詔免江南安徽府屬去年地丁漕賦又
諭免康熙十七年以前直省民欠漕糧米麥又
諭曰朕南巡至江南境上所經宿遷諸處民生風景較前
　次南巡稍加富庻朕念江南積年帶征錢糧恐為民累
　出京時曾詢户部知全省積欠約有二百二十萬除江
　南正項錢糧已與直隸各省節次蠲免外再將江南全
　省積年民欠地丁一應錢糧屯糧蘆課米麦豆雜税概
　予豁除又
諭雲南百姓供億王師運送勞瘁著將二十一年至二十
　七年所欠屯賦銀及米麥等項蠲免二十九年蠲免山
　　　東本年地丁錢糧三十年
諭朕撫御區宇三十年以來夙夜圖維惟以愛育蒼生俾
　咸臻康阜為念比嵗各省額徴錢糧業已次第蠲除其
　嵗運漕米向來未經議免朕時切軫懐所有京通各倉
　米榖撙節支給數載於兹今觀近年儲積之粟恰足供
　用應將起運漕糧逐省蠲免以紓民力除河南省明嵗
　漕粮已頒諭免徴外湖廣江西浙江江蘇安徽山東應
　輸漕米自康熈三十一年為始以次各蠲一年至江寜
　京口杭州荆州大兵駐防地方亦應預行積貯將康熈
　三十一年起運三十年漕米各截留十萬石存貯倉厫
　以備需用又免江西南昌等五府自二十二年起至二
　　　十七年帶征逋賦又免吉水縣二十七年以前逋
　　　賦三十一年
諭免廣東化州瓊山等四州縣自十八年至二十九年逋
　　　賦三十二年
諭朕念廣西四川貴州雲南四省該屬邉地土壤磽瘠民
　生艱苦與腹内舟車輻輳得以廣資生計者不同朕時
　切軫懐數嵗以來屢施恩澤積欠錢糧皆經次第豁免
　兹念育民之道無如寛賦矧邉省地方非再沛優卹之
　恩則閭閻無由充裕所有康熈三十三年四省應徴地
　丁銀米著通行蠲免三十三年免江南邳州二十四年至
　　　二十七年積逋又免直隸安州等十一州縣明年
　　　地丁錢糧三十四年
詔免河南三十二三四年積逋三十五年普免天下漕項
　　　銀米又以大兵征厄魯特噶爾丹其經過之直隸
　　　宣化山西大同及陜西省供億繁多
諭免明年田租三十六年免山西甘肅明年田賦及陜西
　　　榆林等沿邊州衛今年租又免蘇松等府十八年
　　　至二十六年逋賦三十八年
上南巡蠲免浙江三十四五六等年逋賦又
諭朕巡省民生風俗南至江浙兹已返蹕行經山東沿途
　見父老諮詢農事幸今年雨𤾉時若二麥繼登小民可
　以無憂粒食但前年被災泰安等二十七州縣生計尚
　未豐盈宜更加恩休養所有三十六年未完地丁銀米
　均著免徴又免湖廣三十年甘肅四十一年田賦直隸
　　　薊州三十三十一三十二年退地逋免江南淮揚
　　　竈户三十七八年鹽課四十一年免安徽并陜西
　　　河西地方明年租四十二年
上巡幸山西免去年逋賦又免山東河東雲南貴州廣西
　　　四川明年田租浙江四十四年田租四十四年免
　　　湖南明年租停帶征舊賦又
諭嗣後蠲免新糧之年均停徴舊欠俟次年再徴四十五
　　　年
諭免天下逋賦有已徴在官者即抵本年正賦(直隸銀八/萬二千七)
　　　(百兩糧五千九百石各有竒山柬銀百六十九萬/千七百兩糧五千九百石各有竒山西陜西甘肅)
　　　(江蘇安徽江西浙江湖北湖南廣東各省銀二百/十二萬二千七百兩糧十萬五千七百石各有竒)
　　　四十七年免江南明年租四十九年
諭朕比來省方時邁已閲七省南北人民風俗及日用生
　計靡不周知而民所以未盡殷阜者良由承平既久户
　口日繁地不加增産不加益食用不給理有必然朕洞
　燭此隐時深軫念爰不靳敷仁用甦民力明年為康熈
　五十年原欲將天下錢糧一概蠲免因廷臣集議恐各
　處兵餉撥解之際兵民驛遞益致煩苦細加籌畫悉以
　奏聞故自明年始於三年以内通免一週俾逺近均沾
　恵澤直隸奉天福建浙江廣東廣西雲南貴州各巡撫
　及府尹所屬除漕項錢糧外五十年應徴地畝銀共七
　百二十二萬六千一百兩有竒均予豁免并累年舊欠
　百十有八萬六千一百兩有竒亦著免徴其五十一年
　五十二年應蠲省分至期候㫖行又
諭免江南淮徐揚三府淮徐泰三衛地丁銀湖南省三十
　　　一年地丁銀四十八九年逋賦
　　盛京奉天錦州承徳等府州明年租五十年福建巡
　　　撫黄秉中疏言蠲免之例榖不入蠲臺灣有榖無
　　　銀本年嵗租已入無庸蠲免
諭復除臺灣明年應徴榖五十一年
諭朕宵旰孜孜勤求民瘼永維恵下實政無如除賦蠲租
　除每嵗直省報聞偶有水旱災傷照輕重分數蠲免正
　供仍有賑卹外將天下地丁錢糧自康熈五十年為始
　三年之内全免一周使率土黎庻普被恩膏除將直隸
　奉天浙江福建廣東廣西四川雲南貴州山西河南陜
　西甘肅湖北湖南各省五十年五十一年地丁錢糧一
　概蠲免累年舊欠錢糧一併免徴外所有江蘇安徽江
　西山東各省除漕項外康熈五十二年應徴地畝銀八
　百八十二萬九千六百四十四兩有竒人丁銀百有三
　萬五千三百二十五兩有竒悉行豁免其累年舊欠銀
　二百四十八萬三千八百二十八兩有竒著一併免徴
　計三年之内總免過天下地畆人丁新征舊欠銀三千
　八百有六萬四千六百九十七兩有竒各該督撫務須
　實心奉行體朕軫念民生至意又
諭陜西潼闗衛山西大同府所屬康熈五十一年應徴米
　豆芻草既已徴完著將明年應徴者蠲免又免陜西西
　　　安地丁并積欠銀五十二年
諭免天下明年房地租税及積年逋欠山西河南陜西西
　　　安會寜等處今年田租五十四年
諭免順天永平保定河間宣化五府明年田租五十五年
諭䇿妄阿拉布坦近忽侵擾哈密故特徴兵備邊一應飛
　芻輓粟悉支正供毫無累及閭閻今嵗山西陜西二省
　雖屢豐收猶念兵民効力轉輸無悞特將沿邉一帶運
　糧地方自山西大同府屬前衛右衛大同懐仁馬邑朔
　保等七州縣衛直至陜西延安府屬府谷神木等共四
　十二州縣衛所堡康熈五十六年額徴銀八萬六千一
　百兩有竒糧米豆榖三十一萬七千七百石有竒草二
　千七十六萬五千九百束有竒通行蠲免并將從前積
　欠逋欠銀糧草豆悉予蠲免又免直隸地丁銀米芻草
　　　五十六年
諭朕撫馭寰宇五十餘年各省正賦屢經全免累年積欠
　亦已蠲徴近者民力雖已稍舒然念分年帶徴之銀若
　不格外優寛則小民一嵗所獲分納二年之賦以其贏
　餘養贍室家斷難充足朕每懐及此軫惻良深宜更加
　殊恩通行豁免今將直隸江蘇安徽江西浙江湖廣西
　安甘肅等八省帶徴屯衛銀二百三十九萬八千三百
　八十兩有竒概免徴收其漕項雖例不准免亦破格施
　恩將江蘇安徽所屬帶徴漕項銀四十七萬五千一百
　餘兩米麥豆十有四萬六千六百十有餘石内免徴一
　半又
諭頃者朕巡幸口外經過三河等州縣及永平府交界地
　方見今嵗秋成豐稔米價稱平惟是去年雨水過溢田
　畆間被淹没朕深加軫恤蠲賦平糶轉漕分賑貧民使
　不至失所今者雖復有年然僅足支一嵗之用恐來年
　之輸將尚多難繼是必再沛恩膏始可大培民力著將
　順天永平所屬大興宛平通州三河宻雲薊州遵化順
　義懐柔昌平寳坻平谷豐潤玉田良鄉涿州武清香河
　霸州大成文安房山保定延慶盧龍遷安樂亭灤州撫
　寜昌黎等州縣山海梁城等衛所康熈五十六年地丁
　銀二十六萬四千三百餘兩米豆髙粱二萬千六百餘
　石草九萬四千九百餘束通行蠲免所有屢年積欠銀
　九萬三百九十餘兩米豆髙梁萬六千三百餘石草八
　萬四千四百餘束亦并與蠲除五十七年大兵屯駐西
　　　陲
諭免陜西甘肅明嵗地丁銀百八十八萬三千五百兩并
　　　積欠銀四萬七百兩各有竒五十八年以師旅屯
　　　駐沿邉數郡民供轉輸
諭免陜西延安府屬府谷神木等六十六州縣衛所堡明
　　　年賦銀九萬八千百十兩有竒五十九年免陜西
　　　甘肅康熈六十年正賦延慶等五州雜糧福建臺
　　　灣府畨民銀粟六十一年
世宗憲皇帝登極
諭古北口一路為我
皇考每年行幸之地百姓効力有年今將宛平順義懐柔
　宻雲平谷五縣昌平一州雍正元年應徴正項錢糧一
　萬四千三百八十兩盡行豁免又
諭
陵寢一路此時正當修道之際亦宜軫卹令將大興三河
　二縣通薊遵化三州雍正元年應徴正項錢糧萬三千
　三百兩有竒盡行豁免
　　　雍正元年免宛平等十一州縣田租雜税又
諭免江蘇等屬康熈三十三年以前逋賦百四十萬八百
　　　兩有竒又續免江蘇康熈三十四年以後逋賦七
　　　百二十九萬六千餘兩蘆課十九萬二千七百餘
　　　兩蘇太等衛屯銀二萬一千六百餘兩四十七年
　　　以後逋賦三百有六萬五千八百餘兩又以陜西
　　　自軍興以來大兵駐劄民供轉輸非他省可比
諭免康熈六十年以前民屯衛所逋賦二年
諭恩詔議免各省錢糧自康熈十八年至四十五年止著
　再加恩將五十年以前舊欠銀米悉與豁免又免廣東
　　　海康遂溪今年租直𨽻霸州等七州縣逋賦二萬
　　　七千七百餘兩六年免直隸明年起運銀四十一
　　　萬七千八百餘兩又免福建康熈五十五年至雍
　　　正四年逋賦三十三萬八千三百餘兩七年西藏
　　　苗疆底定免甘肅四川雲南貴州廣西明年租并
　　　西安田租十之三
諭浙江為財賦重地民力輸將朕所軫念今浙省自雍正
　二年以前未完舊欠以及六年未完錢糧士庻踴躍輸
　將實為浙省風俗稱慶著將雍正七年額徴蠲免十分
　之二又
諭朕前見四川崇慶州士民好義急公是以格外加恩蠲
　除正賦今見撫臣奏知瀘州里民有背運年餉之劬勞
　又有樂助倉儲之忱悃著照崇慶州例將雍正七年額
　征全行豁免又免山東廣東直𨽻陜西山西安徽明年
　　　額賦各四十萬兩浙江民屯田租十之二八年
諭國家經費既敷宜藏富于民朕特降㫖蠲免已多今次
　第舉行應及于江西湖北湖南三省著將雍正九年錢
　糧各蠲免四十萬兩直𨽻乃畿輔首善之地應沛殊恩
　山東今嵗被水之州縣稍多朕心深為軫念著將九年
　直𨽻山東錢糧各蠲免四十萬兩又免甘肅租賦及西
　　　安地丁銀十之三并加免二省額賦四十萬又免
　　　甘肅之河州㕔洮州衛歸徳所西寜凉州府畨民
　　　芻粟十一年
諭雲南元江普洱兩府猓夷蠢動夫役頻煩之後恐小民
　輸將力有不逮著將兩府本年額徴銀蠲免又免甘肅
　　　今年額賦二十七萬九千三百兩有竒河南額賦
　　　四十萬兩十三年免雲南貴州及湖南之沅州今
　　　年田租是年八月
　皇上登極詔免天下田租又
　諭免雍正十二年以前逋賦其江南積逋内有官侵吏
　　　蝕二欵亦予豁除又
　諭
皇考山陵正在興工之時由京城至易州經過地方如大
　　興宛平良鄉涿州房山淶水易州等處凡修道應差
　　諸事不免資于民力朕心軫念著將該州縣乾隆元
　　年正賦加恩蠲免又
　諭輸納錢糧多由業户則蠲免大典大概業户邀恩者
　　居多彼無業貧民終嵗勤動按産輸糧未被國家之
　　恩澤尚非公溥之義業户受朕恵者苟十捐其五以
　　分恵佃户亦未為不可其令所在有司善為勸諭各
　　業户酌量寛減又免直𨽻州縣雍正十二年以前旗
　　　退地畆及入官地畝由地方官徴收逋賦甘肅雍
　　　正十二年以前舊欠芻粟四川口外畨部各土司
　　　所屬本年雜糧銀及貢馬銀松潘所屬各土畨本
　　　年正額雜賦銀甘肅乾隆元年田租西安乾隆元
　　　年田租之半又普安安阜酉陽建造城垣豁免本
　　　年應納貢賦
　　　乾隆元年
　諭浙江嚴州所屯糧照杭州前右二衛科則徴收以舒
　　軍力永著為例又免甘肅明年租西安明年租之半
　　　二年
　諭來年經理
山陵大事自京師至易州七州縣民人應差趨役勤慎可
　　嘉著將乾隆二年正賦再行豁免又
　諭凡遇蠲免皆以奉㫖之日為始其奉㫖之後部文未
　　到之前有已輸在官者准作次年正賦永著為例又
　　　免陜西之寳豐新渠二縣招墾新户雍正十三年
　　　以前租賦直隸宣化永平等府未完地糧旗退地
　　　畝入官地畝銀米四年
　諭免直隸本年賦九十萬兩江蘇百萬兩安徽六十萬
　　　兩并正賦之耗羡銀陜西榆林等十一州縣雍正
　　十二年至乾隆二年民貸常平糓石六年
諭朕初次行圍經過地方本年應徴額賦酌量蠲免十
　之三又
諭凖噶爾來使進藏熬茶曾令納克舒三十九部落豫
　備馬匹毫無違悞黽勉奉公甚屬可憫著加特恩將
　本年應納錢糧寛免七年
諭朕御極以來愛養黎元於蠲免正賦外復將雍正十
　三年以前積欠陸續蠲除今查雍正十三年江蘇安
　徽福建三省未完民欠正項錢糧十七萬七千六百
　七十四兩甘肅福建江蘇等省米豆糧九萬五千二
　百六十九石甘肅草百七十萬四千二十一束又直
　隸江蘇安徽甘肅廣東福建雜項錢糧銀二千九百
　二十四兩福建雜項租穀四百四十八石此等拖欠
　各項厯年已久多係貧乏之户無力輸將著將各項
　悉行豁免再查江浙二省尚有雍正十三年未完漕
　項銀七萬一千二百七十兩米二萬九百四十九石
　　麥四千三十七石豆百八十五石向來漕項不在豁
　　免之例今既蠲除各項著將漕項一體免徴又免甘
　　　肅涼州府之栁林湖肅州之三清灣柔逺堡毛目
　　　城等處屯户所貸牛種武威平畨永昌古浪西寜
　　　碾伯等六縣三年帶徴銀八年
　諭盛京户部莊頭每年交納倉糧今朕恭謁
祖陵親詣盛京軫念各莊頭終嵗勤苦輸將無悞著將八
　　年分應交倉糧加恩寛免再各莊頭尚有七年分未
　　完米豆著一並豁免又免納克舒三十九部落明年額
　　　賦十年
　諭我朝
列聖相承深仁厚澤無時不加意培養元元以期家給人
　　足百年以來薄海内外物阜民康共享昇平之福朕
　　臨御天下十年於兹撫育蒸黎民依念切躬行儉約
　　薄賦輕徭今寰宇敉寜既鮮糜費之端亦無兵役之
　　耗是以左藏尚有餘積數年來直省偶有水旱朕加
　　恩賑濟多在常格之外如前年江南被水撫綏安挿
　　計費帑金千餘萬兩凡此皆因災傷補救而沛恩澤
　　者朕思海宇乂安民氣和樂持盈保泰莫先於足民
　　仰惟我
皇祖在位六十一年蠲租賜復之詔史不絶書又特頒
諭㫖將天下錢糧普免一次我
皇考旰食宵衣勤求民瘼無日不下減賦寛徴之令如甘
　　肅一省正賦全行豁免者十有餘年朕以繼志述事
　　之心際重熈累洽之候欲使海澨山陬一民一物無
　　不均沾大澤為是特降恩㫖將乾隆十一年直省應
　　徴錢糧通行蠲免又以各邊郡芻糧福建臺灣府應
　　　徴粟糓四川納貝母青稞折徴銀各㕔土司及畨
　　　民夷賦銀折貢馬銀陜西西寜之玉樹等屬及納
　　　克舒畨衆馬貢均不在蠲例
　諭一體豁免又
　諭各省蠲免正賦之年其未完舊欠著一併停徴至開
　　徴之年令其輸納至於有田之家既邀蠲賦之恩其
　　承佃田户亦應酌減租糧著照雍正十三年十二月
　　蠲免之例行十一年
　駕幸山西免五臺縣明年額賦十之三又
　諭此畨征勦瞻對四川各土司承辦軍糧踴躍可嘉其
　　本年貢賦已經普免今軍務告竣著再加恩將打箭
　　鑪口内口外効力之各部畨衆應納貢賦再蠲免二
　　年又免浙江玉環山海寜之大亹中小亹墾地銀榖
　　　直𨽻固安霸州二防尉守屯糧奉天奉錦二府米
　　　豆山西太原平陽潞安寜武澤州蒲州六府遼沁
　　　平忻代保解綘八州及歸化城供餉米豆榖麥河
　　　南開封等府廣東廣韶等府灘地官莊官地義田
　　　租課及屯田曠軍餘羡銀米學租(向例非地丁錢/糧例不蠲免今)
　　　(併豁/除)十三年
　駕幸山東免所經州縣明年田租十五年恭謁易州
陵寢免所經州縣田租被災者十之五未被災者十之三
駕幸五臺免所經州縣田租十之三
駕幸嵩洛
諭此次巡幸河南省方問俗所至推恩尤念祥符為省
　㑹之區登封實望秩之所鑾輿駐蹕宜沛優施著將
　二縣乾隆十六年應徴地丁錢糧全行蠲免十六年
諭朕巡幸江浙問俗省方廣沛恩膏聿昭慶典更念東
　南貢賦甲于他省其累年積欠錢糧雖屢准地方大
　吏所請分别緩帶以紓民力而每年新舊并徴小民
　未免拮据朕宵旰勤勞如傷在抱兹當翠華臨莅倍
　深軫䘏用普均沾之澤以慰望幸之忱著將乾隆十
　三年江蘓積欠地丁銀二百二十八萬餘兩安徽三
　十萬五千餘兩悉行蠲免其浙江一省雖額賦畧少
　於江蘇而節年以來並無積欠具見浙省官民敬公
　急事朕甚嘉焉著將本年應徴地丁錢糧蠲免三十
　萬兩以示鼔勵又
諭朕上年巡幸嵩洛問俗省方清蹕所經已疊沛恩膏
　　彰行慶施恵之典而該省紳民踴躍急公就瞻恐後
　　其歡忻鼓舞之忱不惟無怨而益肫至今猶為繫念
　　所宜再沛恩施者也其河南省乾隆十四年以前積
　　欠帶徴緩徴錢糧三十五萬餘兩著再加恩概行蠲
　　免又
　諭免南巡經過各州縣今年田租十之三又免兩淮竈
　　　户積欠銀四萬二千餘兩甘肅乾隆元年至十年
　　　逋賦十七年免長蘆鹽課積欠銀十四萬餘兩十
　　　九年恭謁
　　盛京
陵寢免奉天今年田租二十一年
　幸闕里免曲阜縣明年田租又以用兵西陲民供輸輓
　　　悉免甘州肅州涼州安西各衛臯蘭一縣今年銀
　　　賦芻粟免寧夏平凉鞏昌蘭州四府田租十之三
　　　免甘肅省乾隆十一年至十五年逋賦十年至十
　　　五年所貸牛種又免齊齊哈爾黑龍江墨爾根呼
　　蘭本年以前所貸種食二十二年
上南巡免江蘇安徽浙江本年以前逋賦并免江寜蘇
　　州杭州三府今年租江南乾隆十年以前漕項兩
　　淮乾隆十七八九三年竈賦浙江漕項屯餉沙地
　　公租及貸種各積逋又免甘肅十六年至二十年
　　逋賦甘州涼州肅州安西臯蘭今年田租直隸滄
　　州静海南皮山東海豐等縣各逋賦二十三年免
　　甘肅十六年至二十二年逋賦二十四年免甘肅
　　明年田租西安州縣本年田租各有差安西𤓰州
　　二十二年所貸牛具二十五年征西官兵凱旋免
　　甘肅明年田租二十六年
巡幸五臺免山西經歴州縣今年租十之三五臺縣乾
　　隆二十四五年貸榖石樓陽曲二縣緩徴帶徴銀
　　米免宣化府八年至十八年逋賦二十七年
巡幸江浙免江寜蘇州杭州附郭州縣今年田租江蘇
　　安徽浙江二十二年至二十六年緩徴及地丁之
　　　未入者又免兩淮竈課帶徴銀九千兩浙江民屯
　　　田租漕賦竈課諸逋銀二十六萬四千兩各有竒
　　　又
　諭朕巡省江南浙江所過地方應徴額賦已特頒恩㫖
　　分别蠲免但念各屬尚有節年民欠之項分年緩徴
　　帶徴錢糧尚應按數徴收兹回鑾沿途體察民依宜
　　敷恩澤著再加恩將乾隆十三年至二十五年大興
　　静海龍門宣化懐安萬全西寧懐來蔚州四旗等十
　　州縣㕔未完地丁銀七千一百餘兩改折銀六千六
　　百餘兩屯糧萬六千餘石概予豁免三十一年
　諭朕統御萬方孜孜求治惟以愛育黎元為念自御極
　　以來蠲賜所逮不下千億萬乾隆十年曾恭依
皇祖普免直省錢糧恩例蠲免天下額徴正賦二千八百
　　萬有竒惟嵗運漕米向以供給俸餉廩糈之用非水
　　旱特蠲例不普免恭閲
皇祖實録康熙三十年
特頒恩㫖將各省起運漕糧通行蠲免一周大澤均沾慶
　　逾常格仰惟
皇祖沖齡踐阼臨御之三十年春秋未及四十朕年二十
　　有五始登大寳應祺受祉迄今亦閲三十年際
重熈累洽之會必世昌期均符泰運其為慶幸倍深兹荷
　　䝉
上天眷祐
列祖鴻庥函夏謐寧疆宇式闢北庭西域二萬餘里咸隸
　　版圖外有耕屯之獲内無餽餉之勞且連嵗年榖順
　　成庻物豐殖京通倉儲儘有餘粟
天既誕貽樂嵗恵洽昇平朕自當仰體
天心推恩黎庻是用敬承
嘉貺懋繼
前謨使薄海億兆益裕倉箱之慶所有湖廣江西浙江江
　　蘇安徽河南山東應輸漕米著照康熈年間之例以
　　乾隆三十一年為始按年分省通行蠲免一次(謹按/乾隆)
　　(三十一年免山東河南二省三十二年免江蘇省/三十三年免江西省三十四年免浙江省三十五)
　　(年免安徽省三十六年免湖南省三十七年免湖/北省凡蠲免之省勸業户亦令佃户免交所入之)
　　(半/)
巡幸木蘭免所經州縣今年額賦十之三(按嗣後嵗/以為常)又
　　以雲南近日緬匪滋擾各土司踴躍急公免附近
　　普洱之普藤猛旺整董等十三土司本年額徴正
　　耗及米折銀三千餘兩正耗糧六百餘石豁免猛
　　籠宿逋又
諭前經降㫖將各省漕糧分年普免一次期使黎庶均
　霑闓澤但聞漕糧欵内有例徴折色及民户輸銀官
　為辦漕者著再申諭一體概令蠲免三十二年
巡幸天津免經過地方及天津府今年田租十之三又
　　豁免天津府屬節年積欠及上年緩徴銀七萬三
　　千餘兩屯榖三千四百餘石又免節年因災出借
　　并舊欠及上年被水所貸榖十三萬九千一百餘石
　　又免直隸省節年積欠地糧銀四萬九千五百餘
　　　兩屯糧六萬六千四百餘石又以雲南緬匪滋擾
　諭免本年田租其官兵經過之地及永昌騰越普洱三
　　　府州全行豁免餘免十之五三十四年免雲南近
　　　邊土司本年賦又免雲南辦理軍需及永昌騰越
　　　普洱三府州明年田租十之五並寛直隸河南湖
　　　北湖南貴州等省官兵經過各州縣明年田租十
　　　之三三十五年
　諭朕寅承丕緒撫有萬方申旦求衣無日不以勤卹民
　　依為念是以劭農省嵗減賦逭徴不靳多費帑金靳
　　閭閻共臻康阜溯在乾隆十一年丙寅朕御宇周旬
　　肇敷闓澤曾恭依
皇祖普免天下錢糧恩例蠲除直省額賦二千八百萬兩
　　有竒越在二十一年丙戌際當必世興仁益惟比户
　　饒裕是計復下詔將應徴漕米省分照康熈年例概
　　蠲一次俾各倉箱盈衍倍積耕餘邇年以來寰宇又
　　寧民氣和樂惟
上天孚佑我邦家洊錫康年頌符綏屢朕衹膺
昊蒼鴻眷其可不究澤推仁以與我海内元元答兹
嘉貺我國家席全盛之模内外經費度支有盈無絀府庫
　　所貯月羡嵗増因思天地止此生財之數不在上即
　　在下與其多聚左藏無寜使茅簷蔀屋自為流通迺
　　者仰紹
列祖貽庥化成熈洽為民藏富欣際斯辰且今年為朕六
　　十誕辰明嵗恭逢
聖母八旬萬夀普天忭祝慶洽頻年尤從來史冊所未有
　　是宜更沛非常之恩以協
天心而彰國慶兹用乘春頒令誕布陽和著自乾隆三十
　　五年為始將各省應徴錢糧通行蠲免一次又
　諭迺者恭奉
皇太后安輿展謁
兩陵前已降㫖蠲免所過地方十分之三兹蹕途所至小
　　民扶老携㓜歡迎愛戴之忱特切朕心深為嘉悦著
　　加恩將經過州縣及天津府屬乾隆三十一年至三
　　十三年未完地糧銀共五萬千八百餘兩地糧項下
　　本色豆穀共五千九百餘石又節年因災借榖共十
　　二萬六千一百餘石普行蠲免又免直隸省未完尾
　　　欠地糧銀千二百餘兩及榖豆二千八百餘石改
　　　折銀二千六百餘兩并因災緩徴銀十二萬四千
　　　九百餘兩榖豆八千二百餘石改折銀千二百餘
　　　兩免甘肅臨邉各屬眀年畨糧芻粟又免河東西
　　　屯糧草束三之一烏魯木齊新疆户民芻粟三十
　　　六年免福建臺灣府粟十六萬餘石廣東韶州等
　　　府官租屯田曠軍餘羡學租銀十之一豁免四川
　　　雜糧并㕔營土司夷賦及折貢馬銀是年
　上恭奉
皇太后安輿巡幸山東免經過地方今年租十之三免天
　　　津去嵗被災較重之滄州等五州縣貸榖三萬八
　　　千餘石及天津縣常貸穀三千六百餘石東安等
　　四州縣貸榖三萬八千餘石寳坻等五州縣貸榖
　　萬八千餘石武清縣田賦十之五又免曲阜縣田
　　賦十之五是時
上謁闕里復
諭泰安曲阜為駐蹕之地均免本年田租并免濟南府
　　屬貸榖四萬九千餘石東平未完災緩地丁銀四
　　千八百餘兩濟南武定二府災貸麥本銀五千八
　　百銀兩兖州曹州等六府屬銀九萬八千餘兩又
諭朕巡幸木蘭今嵗雨水較大著加恩蠲十之五三十
　　七年免奉天錦州米豆雜賦又免山西大原等六
　　府遼沁等八州及歸化城各協米豆十之三豁除
　　大同朔平兩府今年田租又免口外清水河㕔折
　　色銀兩之三豁除和林格爾等處今年應輸折色
　　銀盡免太僕寺牧厰地折色銀并租十之三又免
　　浙江温台所屬玉環㕔榖二萬一千餘石海寧沙
　　漲地租銀千二百餘兩又
諭江南蘇州等屬積欠現在僅餘尾欠五萬餘兩急公
　可嘉著行蠲免又免陜西西安等九州田租併存留
　　穀及延安等三府芻粟甘肅各㕔州縣民欠倉糧
　　三百七十六萬五千餘石三十八年
諭朕此次巡幸津淀業將經過州縣民欠概予蠲免但
　念三十六年被災最重者二十四州縣其宛平等十
　五州縣積欠已在經過普免之列唯通州寳坻三河
　等九州縣非鑾輅經行所及僅免三十五年以前而
　其地多有經過各州縣界址毗連者此徴彼免小民
　未免向隅著將此各州縣三十六年未完緩帶地糧
　銀萬五千六百六十餘兩豆四百八十餘石一併蠲
　免又免直隸霸州等七十五州縣㕔節年災借倉榖
　　二十三萬八百餘石屯糧項下米榖七千九百餘
　　石三十九年
上以川省自征勦金川以來羣黎踴躍奉公著將大兵
　　經過之地方及出運夫糧州縣按差務繁簡酌免
　　　本年以前緩徴錢糧并各土司夷民貢馬夷賦四
　　　十一年金川底定祗謁
兩陵恭奉
皇太后巡幸山東免經過地方正賦十之三蠲通州三河
　　　等十三州縣大興宛平等十五州縣并滄州交河
　　　節年緩帶災借銀糧麥豆又免畿南覇州保定文
　　　安大城等二十州縣緩帶災借銀米又
　諭朕因兩金川蕩平祗奉
安輿恭詣
　泰岱輦路所經加恩優渥而泰安曲阜為駐蹕之地尤
　　宜廣敷恵澤著將二縣乾隆丙申年應納地丁錢糧
　　全行蠲免又免水陸經行之徳州禹城等州縣逋賦
　　　並免
　蹕路未經之鄒平新城齊東陵縣二十一州縣衛災借
　　　銀榖
　諭免徳州夀張等十一州縣并臨清等州縣緩徴漕米
　　　銀賦四十二年恭奉
孝聖憲皇后梓宫詣
泰東陵安奉免沿途經過州縣本年田租十之五易州十
　　　之七是年福建值輪蠲之年准臺灣府屬官莊租
　　　息照上次例免十之三又免陜西甘肅芻粟(向例/皆不)
　　　(入蠲故/特免)四十三年
　上恭謁
泰陵
泰東陵免經行地方本年田賦十之三又
　諭遼瀋為我朝
鴻業肇基之地風俗敦龎人心淳厚兹由山海闗至陪京
　　恭謁
祖陵蹕路所經村村殷阜老㓜歡迎扶攜恐後嘉悦之餘
　　恩施宜渥啓鑾日業經降㫖免所過地方錢糧十之
　　三著再加恩將奉天所屬府州縣乾隆四十四年地
　　丁正項錢糧通行蠲免又免各莊頭本年倉糧萬餘
　　　石
　　盛京興京遼陽牛莊等十五處旗地芻粟之半又
　諭各省漕糧於乾隆三十一年普免一次兹蒙
昊蒼眷佑累洽重熈敬體
天心愛飬億兆用是再沛恩膏著於庚子年為始復行普
　　免天下漕糧一次四十四年
　諭朕此次敬謁
泰陵恭祭
泰東陵及四月釋服恭詣祭謁所有沿途經過地方著加
　　恩蠲免本年地丁錢糧十之三免湖南乾州鳯凰永
　　　綏三㕔城步綏寜二縣苗疆均照三十五年例
　諭户部議覆富勒渾等奏銷川省軍需項下分别民欠
　　商欠専賠分賠各欵一摺其中如民欠一欵念辦理
　　金川軍務買糧運餉悉發官帑絲毫不以累民而川省
　　百姓輓輸運送各出其力今於大功告蕆之後復令償
　　還前借帑項朕心實所不忍所有該省民欠銀百九十
　六萬八千四百餘兩均著加恩豁免再商欠一項米
　價脚價銀九十八萬六千九百餘兩雖有虧缺實情
　並非侵蝕其實在家産盡絶無可著追者并加恩一
　體豁免又報銷與例案不符各欵請分别専賠分賠
　於通省文職内按年在養亷内扣半賠補等語因思
　平定金川之事費帑六千餘萬兩期使畨民永除後
　患何必以此難於報銷之案累及各官所有専賠分
　賠銀二百八十三萬二千餘兩糧米十五萬三千六
　百餘石及代賠無著一半商欠應扣通省一半養亷
　并富勒渾與陞調别省各員應扣一半養亷俱著加
　恩豁免又免陜西延榆綏三府民欠常平倉糧十二
　　萬三千石社倉榖萬三千石各有竒四十五年
聖駕南巡免經過直隸山東本年正賦十之三又免直
　　隸順徳廣平大名天津四府節年災借榖八萬四
　　千石銀九萬八千兩山東厯城等二十一州縣緩
　　徴銀十三萬四千兩臨清等七州縣緩征榖二萬
　　六千石社倉榖二千四百石麥種三千二百石各
　　有竒免江南浙江水陸經行地方本年正賦十之
　　三又
諭江省為財賦重地兹入疆伊始渥澤宜覃將江寜屬
　乾隆四十四年以前積欠銀四十五萬三千餘兩米
　麥榖九萬七千餘石俱全行蠲免又兩淮竈户僻處
　海濱生計艱苦其各場厯年未完銀三萬五千餘兩
　併予豁除又
諭朕巡幸江浙所過維揚兩淮商衆踴躍抒忱并應一
　體加恩所有應還川餉項内未繳銀百二十萬兩全
　行豁免又江寜蘇州杭州為省㑹
駐蹕之地并免附郭諸縣本年正賦(是年福建臺灣府/屬額征供粟山西)
　　(太原等十六府州并清水河㕔太僕寺牧厰和林/格爾等處本折銀兩廣東廣韶等府州屬應徴各)
　　(項銀兩糧芻向不入蠲例者今值輪遇/普蠲之嵗悉照上次例分别蠲免有差)四十六年
巡幸五臺免經過直隸山西各州縣本年正賦十之三
　　并五臺縣未完借榖三千六百石順天保定等府
　　　未完借榖四萬七千石米三萬四千石麥三千四
　　　百石銀五萬一千八百兩各有竒又免江蘇河灘
　　　地租宿逋又免甘肅承辦軍需之靖逺安定等七
　　　州縣本年田租四十七年
　巡幸盤山免經過地方本年正賦十之三
　諭淮南商人應徴提引餘利銀兩前經降㫖加恩將未
　　完銀展緩分作二十一限繳完今該商等已完至第
　　十三限其餘八限尚應交銀三百八十六萬六千餘
　　兩此項提引餘利該商等按限完交已經過半朕思
　　䘏商所以䘏民著加恩於未完銀内豁免二百萬兩
　　其餘仍按原限完繳四十八年
　上恭謁
泰陵免經過地方本年正賦十之三
　諭豫省自辦理河工以來厯次部撥及動用司庫銀千
　　餘萬兩無非為百姓保䕶田廬所有採辦料物雇募
　　人夫俱於例價之外寛裕給值俾小民踴躍趨事其
　　例價外酌増銀兩自應分年均攤帶徴還欵但此次
　　為數甚多而上次漫工案内又尚有攤徴未完銀九
　　十餘萬兩若按年帶徴民力未免拮据朕自御極以
　　來普免天下地丁錢糧者三次普免各省漕糧者二
　　次不惜萬萬帑金又何靳此千餘萬庫項而令小民
　　每年於正賦之外多此徴輸耶所有此次所請分年
　　攤徴九百四十五萬三千九百二十餘兩以及上次
　　攤徴未完銀九十四萬五千餘兩俱著加恩普行豁
　　免併免南岸開挑新河考城商邱曹縣等處酌增銀
　　　二十二萬餘兩又免甘肅積逋銀二十四萬六千
　　　兩糧百三十八萬九千石各有竒是年
　上臨幸
　　盛京恭謁
祖陵免奉天所屬州縣本年正賦各莊頭及旗地應納錢
　　　糧(均照四十/三年例)四十九年
　上幸江浙免直隸山東經行地方本年正賦十之三又
　　免順天保定等十二府州屬積逋榖十五萬五千
　　餘石并山東利津霑化等二十一州縣衛災借籽
　　種牛具銀十一萬八千餘兩榖十萬一千餘石又
諭免江寜所屬積欠地丁漕項銀三十六萬七千兩民
　　借銀十五萬千九百兩米麥豆十八萬九千石各
　　有竒蘇州所屬地丁等銀四萬八百兩民借銀千
　　二百兩漕項等欵米豆三萬八千石各有竒安徽
　　所屬地丁等銀三十七萬三千兩民借六萬一千
　　兩漕項銀八萬三千兩漕糧六萬五千石各有竒
　　兩淮商人提引餘利銀百六十三萬餘兩又免
駐蹕江浙省會附郭諸縣本年正賦杭州嘉興湖州三
　　府本年地丁錢糧十之三又
諭甘省逆回滋事輓運糧草有需民力除今年田租其
　業經徴收者作明年正賦又免乾隆三十八年至四
　　十六年積欠銀一百六十餘萬并民欠存留銀五
　　萬一千餘兩糧二萬五千餘石民畨草束銀二十
　　萬四千餘兩民欠耗羡銀十萬二千餘兩糧四十
　　五萬二千餘石五十年
上幸盤山免經過地方今年正賦十之三
　　免科
　　順治元年除明季加派三餉及召買津糧三年除
　　直隸任邱縣水淹地租四年除江南淮徐無主荒
　　地租有主者量免正賦三年漕米一年七年免湖
　　廣蘄州麻城羅田蘄水黄梅黄岡六州縣五年六
　　年荒田賦八年除山西荒田賦二萬八千四百九
　　十頃西安新荒民屯廢藩地賦并浮開丁銀三萬
　　七千三百九十兩糧千二百八十石各有竒除直
　　隸安州芝蔴棉花折征賦九年除陜西莊浪西寜
　　肅州墳絶抛荒水淹沙壓各地賦十一年減江西
　　瑞州袁州二府浮糧
　　康熈元年除江南海州近海居民遷移内地所遺
　　田賦二年除廣東福建海濱無主田賦九年除邳
　　　州海州宿遷沐陽通州泰州坍沒田賦十年除河
　　　南陜州江南靈璧臨淮各荒地田賦定各官虚報
　　　墾荒令民賠累者准開明豁免例又定凡蠲除漕
　　　糧并随漕銀米亦准蠲例十三年除江南丹徒金
　　　壇江濱坍没田賦二十一年定凡築堤占用民田
　　　豁除漕糧例二十九年
諭朕近見廣東髙州瓊州所屬地丁各項錢糧累年每致
　逋欠如果丁闕地荒不能輸納著該督撫將實在户口
　稀少田地荒蕪徭賦無從辦納州縣積年所欠錢糧數
　目詳晰察明具奏尋議除廣東髙州府吳川縣瓊州府
　　　臨髙澄邁二縣十八年至二十八年未完地丁銀
　　　十二萬八千六百兩米四千六百石各有竒三十
　　　年除江南睢寧縣廢闕地丁賦通州海門鄉坍田
　　　銀米三十一年除雲南鄧州水石沖壓荒田賦三
　　　十四年除山西津滎二縣河壖坍沒田賦三十八
　　　年除浙江鄞縣海潮沖沒田賦三十九年除鄞縣
　　　坍没田賦(謹按鄞縣十一都三圖近海田地舊/有唐牐禦潮蓄水順治十七年衝没)四
　　　十九年除江南荒地銀五十二年除江蘇荒地銀
　　　五十三年除浙江奉化縣水沒田賦六十一年
世宗憲皇帝登極
諭朕聞陜西甘肅二省各州縣衛所地丁銀每錢額外征
　銀三釐米每斗額外征三合以為備荒之用此項徒有
　加賦之名而無賑濟之實著自雍正元年為始將額外
　征收銀米永行停止如有舊欠悉予豁免又
諭京師琉璃亮瓦兩厰官地每月按間計檩征租相沿已
　久朕念兩厰多繫流寓賃租掲本經營之民情可憫惻
　嗣後止征地租免其按間計檩逐月輸納
　　　雍正二年除浙江仁和等十一州縣水衝沙壓地
　　　租除江西南昌新建豐城進賢奉新寜州靖安七
　　　州縣浮糧三年
諭蘇松浮糧向日常厪
皇考聖懐本欲施恩裁減朕仰體
皇考愛民寛賦之盛心將蘇州府額征銀豁免三十萬兩
　松江府額征銀豁免十五萬兩著為定例又除江南丹
　　　徒縣濱江坍没田賦百八十一頃有竒又臺灣鳯
　　　山縣上淡水下淡水等八社(康熈十九/年平定)畨婦千八
　　　百四十四口折納榖三千六百八十石自明年為
　　　始照諸羅畨婦例免其納賦五年
諭各省之中賦税最多者莫如江南之蘇松二府浙江之
　嘉湖二府考四府賦税加重之由盖始自明初籍富民
　之田以為官田按私租以為重賦此洪武之刻政也明
　二百餘年減復不一我朝定鼎以來仍照明例征收盖
　因陸贖辦理軍需經費所在未便遽然裁減
皇考聖祖仁皇帝常論及此雍正三年朕仰體
皇考聖心已將蘇松二府額征浮糧豁免今特沛恩膏將
　嘉興府額征銀四十七萬二千九百餘兩著減十分之
　一計免銀四萬七千二百九十餘兩湖州府額征銀三
　十九萬九千九百餘兩著減十分之一計免銀三萬九
　千九百九十餘兩共二府免銀八萬七千二百八十餘
　兩永著為例六年除陜西西鄉縣康熈六十一年無著
　　　浮糧銀千二百餘兩七年
諭除湖南武陵縣宿郎堰湖濱渰没田賦十年
諭朕聞淮安府阜寜縣屬射陽湖地方於雍正五年題陞
　淤地八千一百餘頃陞租銀四千餘兩康熈五十九年
　丈量射陽湖北崖灘地案内陞地四百餘頃應陞銀百
　七十兩皆係有銀無地小民賠累難堪向來積欠纍纍
　從未清完甚屬累民著將前項陞地并租銀悉行豁免
　　　又除江蘇淮揚徐等屬開河占用民地田賦陜西
　　　武功縣水沖田賦十三年
　皇上登極
　恩詔蘇松浮糧前已䝉
世宗憲皇帝諭㫖裁免四十五萬兩以紓民力但江省糧
　　額尚有浮多之處著再加恩免額征銀二十萬兩
　　　乾隆元年
　諭江蘇淮安府之桃源縣徐州府之宿遷縣睢寜縣沿
　　河地畝淹涸靡常雍正五年涸出睢寜縣報陞地五
　　千三十九頃宿遷縣報陞地四千七十二頃桃源縣
　　報陞地三千八百四十二頃嗣䝉
世宗憲皇帝以淤地勘報不實令河臣㑹同督臣察勘共
　　豁地七千二百餘頃萬民感頌存地五千七百餘頃
　　照各縣成例折算實地三千五百餘頃科則亦經減
　　輕其潼安一衛裁汰改歸州縣征收乃比年以來仍
　　催征不前葢此淤出之地畝即舊有糧田是以民力
　　維艱輸將不繼也朕既洞悉其中情事自當加恩開
　　除以紓民力著將宿遷睢寜桃源三縣見存新淤涸
　　復改科地糧額征銀六千五百兩全行豁免其雍正
　　十三年淤地未完錢糧亦免征收至水沉地畝仍照
　　例每年冬勘又免泗州安河兩岸淹涸靡常淤地額
　　　征銀千二百餘兩山東郯城等二十八州縣淹没
　　　地田賦又
諭山東章邱縣揑報墾荒地畝相沿已久著將已攤入
　地畝者於乾隆元年覈明開除免其征收未攤入地
　畝者自雍正十三年起悉行豁免又免河南祥符等
　　四十二州縣鄭州臨河之姚店等堡鹻鹵飛砂河
　　坍水占地畝田賦又免直𨽻吕家灣等處甘肅狄
　　道州河南滎澤縣荒地及無著田賦二年
諭江蘇阜寧鹽城二縣有濱河地畝淹涸靡常有司誤
　報陞科小民納賦維艱著確核地畝銀數悉行豁免
　　又免江南髙郵等五州縣河堤民房租銀山東商
　　河縣鹻鹵官莊田賦甘肅河西各屬州縣衛所隨
　　征馬糧三年除四川射洪等六縣坍没田賦四年
諭除雲南勲莊變價田被水沖沙壓地畝應征銀兩五
　　年除河南中牟封邱等十四州縣水沖沙壓各荒
　　地田賦及鄭州地户積逋六年除湖南湘鄉臨武
　　二縣坍沒田賦七年除浙江錢塘縣及河南洧川
　　等十一州縣河坍沙壓荒田賦八年
諭朕聞浙江温台二洋為漁船採捕之所從前玉環未
　經展復之前凡漁船被汛兵需索陋規無異私税後
　因展復玉環地方官恐經費無出遂將陋規改收塗
　税此一時權宜之計也朕思濱海編民以海為田每
　嵗出沒於波濤之中捕魚餬口生計淡薄應加軫䘏
　著將此項永逺革除又除湖北興國黄岡二州縣荒
　　地田賦九年除四川被水沖決田畝百九十餘頃
　　額賦并碾榨磨十九座租税十年除江西樂平徳
　　興玉山宜黄陜西郃陽各坍荒田賦十一年除江
　　蘇沿城基地廢房租銀(江蘇沿城基地向係居民/賃地建屋輸租因屋坍他)
　　(徙地勢低窪不堪棲止祖遂逋懸州縣/率以罰鍰抵解至是奏除并禁濫罰)又
諭減直隸慶雲縣正賦十之三著為令又免廣東瓊州
　　府雜賦福建積逋漁課十二年免直隸天津蘆課
　　漁課十六年
諭朕聞常州府屬之武進陽湖二縣開抵役田租銀一
　項原繫前明時虚田領價後因本户逃亡株連親族
　各將已産開抵實非前明原置之田亦非當日領價
　之户小民條糧役租力難并輸以致積年拖欠朕省
　方所至民隠勤求清問既周倍深軫念著將武進陽
　湖二縣開抵役田除應辦條漕仍照民田一例完納
　外其新舊租銀㮣予豁免又除浙江淳安臨海瑞安
　　三縣坍荒田賦十七年除甘肅狄道州十五州縣
　　坍荒田賦十八年除浙江山東竈地安徽太平縣
　　福建臺灣府及直隸四旗通判熱河八溝同知所
　　轄地方坍荒田賦二十年
諭免諸羅縣民陳天松等墾荒追罰銀米二十二年改
　　山東海豐縣東北鄉低窪莊地照下則征收二十
　　九年免湖北漢陽縣積年坍没田賦三十三年
諭滇省山多田少水陸可耕之地俱經墾闢無餘惟山
　麓河濱尚有曠土向令邉民墾種以供口食而定例
　山頭地角在三畝以上者照旱田十年之例水濱河
　尾在二畝以上者照水田六年之例陞科第念此等
　零星地土本與平原沃壤不同倘地方官經理不善
　一切丈量查勘胥吏不免從中滋擾嗣後滇省地頭
　河尾俱聽民耕種㮣免陞科又改湖廣漢川縣汊垸
　　低窪民田上則者照漁糧上則徴收軍田照漁糧
　　下則徴收三十六年除臨清及陵縣沙鹻田賦江
　　寧震澤清河坍荒田泰州淹没田江西水沖屯田
　　各糧賦又免直隸喀喇河屯所屬被水糧地并巴
　　里坤墾不成熟地田賦三十七年免湖北江陵縣
　　直隸永定河下口江蘇宿遷縣修築月堤占廢民
　　地及江蘇靖江縣甘肅中衛縣陜西興平縣郃陽
　　縣水沖沙壓田賦三十八年定直𨽻文安縣大窪
　　田地每年視積水多寡除減田賦例(大窪連絡四/淀漲涸靡常)
　　(時定水大全行蠲/除水小量行減賦)免山西豐鎮㕔屬旗地直𨽻涿
　　州民地浙江仁和縣場蕩水沖荒坍各田賦又湖
　　北監利縣創築月堤占用民地田賦三十九年免
　　直𨽻懐柔縣浙江錢塘桐廬餘杭臨安烏程等縣
　　江蘇上元江寧清河六合上海江浦鎮澤銅山常
　　熟等縣江西新昌寜都等縣沖坍及築堤占用民
　　地各田賦四十年免甘肅寧朔縣沙壓地芻粟山
　　丹縣草湖等渠坍没地賦四十一年除福建建陽
　　臺灣二縣江西新淦新城二縣江蘇桃源縣浙江
　　仁和縣沖坍田賦又免江蘇丹徙縣坍廢田地漕
　　米四十二年免直𨽻喀喇河屯水沖地畝田賦四
　　十三年除江蘇常熟婁縣嘉定長洲坍没田賦浙
　　江仁和三江兩埸潮没竈課四十四年除江蘇常
　　熟嘉定等縣甘肅高臺縣水沖沙壓田賦四十五
　　年免河南孟津縣甘肅平畨碾伯二縣坍没田賦
　　芻粟四十七年除浙江仁和場仁和倉三圍等處
　　坍没存減則地九百二十畝四十八年免直隸懐
　　柔縣水沖田賦并浙江仁和埸扶基等處續被沖
　　坍田賦四十九年
諭蘇州藩司所屬地丁漕項公田餘租等欵積欠銀糧
　業經㮣予蠲除因思呉縣公田已與民田一律交納
　條銀漕米并加徴義租嗣因該縣有積年無著田糧
　復于公田徴收餘租米二千二百餘石抵補無著虚
　糧七百餘石外尚餘米千四百餘石留為該縣地方
　公用厯年均有拖欠民力拮据所有該縣無著田糧
　除照舊於此項餘租徴收抵補外其留備地方公用
　應徴米千四百餘石著永免徴收五十年免河南鄭
　州水沖堤壓民地田租
　　免役
　　順治元年除各旗壯丁差徭并輸納糧草布疋二
　　年除江南丹徒丹陽二縣明末加派馬折銀三年
　　免浙江錢塘仁和二縣間架房税七年除江南桐
　　城潛山太湖宿松休寜句容六縣逃丁荒地額賦
　　十一年除江西逃丁額賦十八年准江南江都如
　　臯海州民修理烽墩馬路各免差徭一年
　　康熈十二年除河南全派河夫(如遇嵗修官為雇/募每夫月給銀二)
　　　(兩/)十六年嚴有司罰民修築城樓垜口禁二十三
　　　年
上東巡免山東江南各州縣衛所地丁銀曲阜縣地丁銀
　　　二十八年除江寧市㕓嵗輸房號廊鈔銀五十二
　　　年
恩詔嗣後編審増益人丁止將滋生實數奏聞其徴收辦
　糧但據五十年丁冊定為常額永不加賦五十四年定
　　　社倉捐榖免徭例
　　　雍正二年嚴官司到任苛派供設及修理衙署之
　　　禁又定官用什物照價給值不得科歛之禁六年
　　　罷口率之賦凡地丁均匀入地糧徴收八年
諭新設永順一府所屬永順龍山保靖桑植四縣火坑鋤
　頭煙户等名色錢一㮣刪除令該户自行開報開墾官
　給印照永為世業十三年
　皇上登極
　諭山西大同偏闗老營水泉三汛兵丁交納徭銀向在
　餉銀内扣交每年徴銀六百八十餘兩著自乾隆元
　年始悉行蠲除永著為例又除江南太平縣雜派江
　　夫河篷錢糧
　　乾隆元年
諭除湖北江夏等十九州縣未經攤減丁銀甘肅伏羌
　　通渭秦安㑹寜等縣岷州衛闕額丁銀江南長江
　　網户鰣魚折價銀三年除福建延平府南平縣浮
　　多丁銀五年
諭聞江省嵗額錢糧地丁漕項蘆課雜税之外又有名
　為雜辦者不在地丁項下編徴仍入地丁項下彚入
　分數奏銷欵項甚多沿自前明迄今賦役全書止編
　應解之數未開載出辦原委即有開載出辦之處亦
　未編定如何徴收則例於是有闕額累官者有徴收
　累民者有累在官而因以及民者有累在民而因以
　及官者朕心軫念特頒諭㫖其實在闕額有累官民
　者確查奏免十一年議免江蘇雜辦錢糧(城租吏農/班餘米軍)
　　(餉碾餉折/榖等項)又
諭朕從前巡幸直隸地方見城垣多有殘闕皆因不能
　隨時堵築以致出入踐踏踰越成路因令大學士等
　寄諭各督撫令其督率有司留心整飭嗣據巡撫碩
　色奏請分别工程千兩以上者候以工代賑之年動
　項興修千兩以内者令該州縣分年修補除土方小
　工酌用民力外其餘即於上費項下支修朕將伊摺
　令各督撫閲看俾其仿照辦理但須善為經紀勿致
　累民而各督撫中遂有因此奏請開捐土方並將各
　官養亷合力捐修者或經批示或經議駁俱未准行
　今鄂彌達覆奏摺内又稱按田起夫誠恐佔田之户
　必派之佃田之家不若暫借稅銀生息以備修補等
　語此奏甚屬錯誤全不知朕本意矣葢城垣為國家
　保障其責全在地方官其所以酌用民力者葢因各
　處城垣偶有坍損地方官並不查禁聼民踐踏甚且
　附近居民竟將城磗竊取以供私用是以令于農隙
　　之際酌用本地民夫補葺使民知城垣之設原以衛
　　民已身曽用力于其間則遇有損坍自然䕶惜不肯
　　任意踐踏且隨時修補亦易為力此上下相維之義
　　並非令其按田起夫竟成賦額之外増一力役之征
　　也如鄂彌達所稱者恐各省督撫亦錯㑹朕㫖或致
　　累民用是特頒此㫖曉諭各督撫知之二十七年立
　　　生監不得濫充社長圩長牙行埠頭各雜役之禁
　　　三十七年
　諭李翰奏請停編審造冊所見甚是編審人丁舊例原
　　因生齒煩滋恐有漏户避差之弊是以每屆五年查
　　編造冊以備考核今丁銀既皆攤入地糧而滋生人
　　户又欽遵康熙五十二年
皇祖恩㫖永不加賦則五年編審不過沿襲虚文無裨實
　　政况各省民榖細數俱經督撫於年底専摺奏報更
　　無藉五年一次之另行查辦嗣後編審之例著永行
　　停止三十八年
　諭據陳輝祖奏請將該省民屯新墾丁銀隨年攤徴批
　　交該部議奏旋經户部覆准并請行查各督撫就本
　　省情形酌籌妥議具奏嗣據直隸等省先後入奏大
　　㮣請仍舊制者居多則陳輝祖所奏及該部所議皆
　　未得當國家承平休養百有餘年閭閻生齒日繁嵗
　　有増益向來編審人丁按丁科則自康熙五十二年
　　我
皇祖特頒恩詔永不加賦即以是年丁糧之數作為定額
　　朕臨御以來無時不以愛養斯民為念詎肯於丁糧
　　區區毫末之賦稍存計較乎若以新墾民屯田畝復
　　將丁銀隨年攤納是與小民較及錙銖尤非惠下卹
　　民之道所有各省辦理丁糧一事無論己未覆奏俱
　　著悉仍其舊毋庸另議更張
　
　
　皇朝通典卷十六
欽定四庫全書
皇朝通典卷十七
　食貨(十七/)
　　蠲賑下
　　災蠲
　　順治三年直𨽻成安等七縣水湖廣興國等十州
　　縣旱免本年租江西瀕年旱澇罷本年漕四年陕
　　西西安延安等府雹五年山東夏津蝗六年直𨽻
　　真定順徳廣平大名四府水山西太原平陽汾遼
　　澤等府州水均免本年租又定遇災蠲免之例於
　　起解存留項下匀減如存留無餘即減起運之欵
　　八年定題請災蠲頒發免單例凡州縣遇有災免
　　將實數刋刻免單頒發各户其已入者明年以實
　　除之不給免單者以贓論十年定災免分數例八
　　分至十分者免十之三五分至七分者免十之二
　　四分者免十之一有漕糧州縣衛所准改折(謹按/康熙)
　　(十七年増定災地除五分以下不成災外六分者/免十之一七八分者免十之二九分十分者免十)
　　(之三雍正六年又定十分者免十之七九分者免/十之六八分者免十之四七分者免十之二六分)
　　(者免十之一乾隆元年復定五/分者亦免十之一永著為例)免直𨽻房山湖北
　　襄陽黄州荆州徳安湖南常徳岳州永州江蘇揚
　　州淮安安徽鳯陽廬州山東濟南東昌各府災田
　　本年租十一年直𨽻八府山東二十一州縣江南五
　　州縣浙江二十二縣衛旱湖廣天門蝗陕西漢中
　　雹均免本年租十二年免直𨽻三十六州縣衛江
　　南浙江江西山東河南湖廣山西旱澇諸縣本年
　　租陕西五府地震免兵民丁猺田賦十三年直𨽻
　　新樂河南彰徳蝗湖南常徳湖北武昌水山西大
　　同陕西清水洛川二縣靖逺洮岷鳯翔四衛雹十
　　四年直𨽻霸薊等七州寳坻等二十一縣保安等
　　三衛梁城一所雹武清漷二縣水十五年直𨽻蠡
　　雄等八縣山西五䑓陕西潼闗辛莊各屯衛雹均
　　免本年租又免河南杞縣雹災秋糧十之三浙江
　　紹興寧波二府颶災各賦十六年江西旱免被災
　　之四十五縣田賦銀糧又免貴州貴陽等六府河
　　南雎州等十四州縣衛江蘇淮徐掦三府安徽鳯
　　陽府湖北天門等六縣水災田本年租十七年河
　　南河決雎杞虞城永城夏邑六縣災彰徳府旱江
　　南邳蕭宿遷沭陽四州縣湖北蘄州廣濟縣直𨽻
　　曲陽縣水均免本年租並酌免直𨽻新安豐潤等
　　縣十之二江南雎寧宿州鹽城等州縣各有差十
　　八年浙江寧波等二十九縣旱江西鄱陽等四縣
　　湖北沔陽州水免本年租並酌免湖北黄梅廣濟
　　等縣十之三
　　康熙元年直𨽻江南山西河南四川水江西浙江
　　旱湖北水均免被災各縣本年租三年江西四十
　　一州縣旱免賦有差定遇災之地停徴額賦十分
　　之三例四年山東山西旱免本年租并山西逋賦又
　　免山東寧海棲霞被兵疫之各州縣衛荒亡諸賦
　　　左都御史郝惟納疏言災地丁賦請准田賦分數
　　　併行蠲免從之五年江南桃源贛榆蝗湖北沔陽
　　　黄岡十二州縣衛旱陕西鎮原雹并免今年租
　　　江西南昌等三十五州縣旱浙江象山等六縣水
　　　甘肅霜均各免賦有差六年定蠲免各事宜凡遇
　　　蠲免有司官將應免者取具毎圖里長結狀分送部
　　　科察核如有已徴在官不流抵次年及不扣蠲數
　　　一概徴收侵蝕或題定蠲數不即出示曉諭或稱
　　　止蠲起運不蠲存留或由單内扣除不及蠲數
　　　者均以欺㒺論其管轄官各降級有差又蠲免流
　　　抵如蠲本年者填明次年由單之首流抵次年者
　　　填明第三年由單之首不開載實數者罪之八年
　　　又定災傷之處不得以闔邑地畝通算仍按區圖
　　　村莊地畝被災分數報蠲時以直𨽻五十州縣衛
　　　水十分九分者
諭除其租七分八分者免十之四餘如舊例江南淮揚被
　　水之處各案分加免一分河南安陽臨漳給復三
　　年浙江臨海天台二縣衛甘肅被旱之莊浪等五
　　縣并除本年租安徽湖廣偏災之縣各免賦有差
　　山東地震諸縣准照水旱例按分蠲免(九年復免/災地賦銀)
　　(二十二萬七/千三百餘兩)九年淮揚水罷本年漕并免康熙六
　　年以後漕逋銀米又直𨽻博野等二十九州縣水
　　開州等十四州縣旱山東濟陽等二十九州縣旱
　　濰縣雹濟寧州水江蘇安徽浙江河南湖北五十
　　七州縣旱各免賦有差并免江南種藍田本年靛
　　吏科給事中莽佳疏言遇災蠲賦并請免佃户納
　　租從之十年江南淮安揚州水除康熙元年至六
　　年逋賦江寧徐海等府州蝗鳯陽等府旱直𨽻文
　　安安肅等州縣夏旱秋蝗山東河南浙江湖廣陕
　　西水各免本年田租有差浙江巡撫范承謨疏言
　　臨海太平平陽石門烏程温州頻年荒歉請將康
　　熙元年二年三年隨漕逋賦援八年
恩詔蠲免地丁逋賦例赦免從之十一年又奏免石門縣
　　　康熙三年輕齎銀平陽縣康熙元年二年三年月
　　　糧及隨漕逋賦十二年直𨽻霸州寶坻等十三州
　　　縣衛江南六安贛榆等七州縣河南輝縣水湖南
　　　瀏陽等三縣浙江仙居縣旱均免本年租又
諭免江南蘇松常鎮四府淮揚六府災田明年租十三年
　　　山東水免泰安等五十二州縣賦有差又直𨽻江
　　　南二十五州縣水免十之二江西河南十八州縣
　　　旱免十之二十五年江南河決免淮揚二府租十
　　　之三餘各有差又免福建陕西被兵各田賦定増
　　　減報災蠲免冊籍處分州縣降二級調用餘罰俸
　　　有差十六年免江西廬陵贛州等四十一州縣被
　　　兵田賦十七年免浙江省近福建省之各州縣被
　　　兵去年田賦十八年免江西福建湖北被兵歴年
　　　逋賦嚴侵蝕蠲賦之罪十九年直𨽻山東山西旱
　　　雹免賦各有差二十一年除山西太原大同災民
　　　逋賦二萬四千四百餘兩又免福建省被兵之侯
　　　官等二十六州縣康熙十八年以後逋賦二十四
　　　年
諭直𨽻獻縣河間衛江南宿遷縣興化縣邳州髙郵州鹽
　城縣山東郯城縣魚臺縣地方今年重罹水災小民艱
　苦所有康熙二十四年秋冬二十五年春夏地丁各項
　錢糧俱與豁免二十八年
上南巡免邳州水淹田漕銀及遞年逋賦二十九年直𨽻
　　　災
諭免順天保定河間真定順徳廣平大名宣化各屬去年
　　　未徴并今年春夏額賦銀五十七萬五千兩糧八
　　　萬六千百有餘石三十年陕西旱蝗
命大臣往勘免西安鳯翔等府明年民屯各賦銀米三十
　　　一年復
諭免陕西西安明年額賦三十二年又免西安鳯翔災民
　　　明年租三十三年
上以山西平陽澤州沁州前被蝗旱民氣未蘇免康熙三
　　　十一三十二年逋賦銀五十八萬千六百兩米豆
　　　二萬八千五百八十石各有竒三十七年
諭淮安揚州鳯陽等處比年水患頻仍屢賑屢蠲被災地
　方賴以安堵但念久歉之餘恐致資生匱乏著將海州
　山陽安東鹽城髙郵泰州興化寶應婁縣泗州亳州鳯
　陽臨淮懷逺五河虹縣蒙城盱眙靈璧等州縣并被
　災各衛所康熙三十八年一切地丁銀米漕糧盡行蠲免
　　　三十八年復免淮安揚州鳯陽三府屬去年地丁
　　　漕銀十有九萬兩米麥十萬石各有竒四十年陕
　　　西旱免明年田租巡撫喀拜坐匿災罪奪職四十
　　　一年免山東莱蕪等六州縣河南永城等三縣明
　　　年租四十二年山東水免九十四縣田賦各有差
　　　江蘇巡撫宋犖疏言徐州睢寧縣頻遭水患請將
　　　康熙三十七八九年未入額賦毎年止帶徴一年
諭令豁免并免四十年嵗租四十三年
諭山東比年歉收朕焦勞宵旰未嘗晷刻稍釋於懷今嵗
　幸二麥畢登秋禾稔穫但念被歉之後若非大敷恩澤
　終不能遽底盈寧著將康熙四十四年地丁銀米通行
　蠲免四十四年
諭嗣後蠲免錢糧如并免積欠則帶徴俱免如止蠲本年
　錢糧則所有舊欠俱于次年徴收蠲免之年概不得開
　徴永著為例四十六年江南浙江旱
諭免兩省明年丁銀六十九萬七千七百兩江蘇安徽田
　　　賦二百九十七萬五千二百兩糧三十九萬二千
　　　石浙江田賦銀九十六萬千五百兩糧九萬六千
　　　石各有竒又
諭免康熙四十年以前江蘇漕項銀六十八萬七千兩米
　　　麥三十一萬千八百石各有竒四十七年
諭去年江南浙江俱被旱荒多方軫恤民力稍蘇今年復
　被潦災旋經照例蠲賑但嵗再不登生計益匱欲令辦
　賦力必難供所有康熙四十八年江南通省地丁銀四
　百七十五萬四百兩浙江通省地丁銀二百五十七萬
　七千兩各有竒著全行蠲免四十八年江南河南水山
　　　東旱各如例免租又
諭免災田明年賦淮徐揚三府十九州縣銀五十九萬三
　　　千八百兩歸徳府六縣銀二十萬二千四百兩兖
　　　州府四州縣銀十四萬六千六百兩各有竒又浙
　　　江災後民力未裕緩徴今嵗漕賦四十九年定遇
　　　災免之處業户七分佃户三分例五十三年免河
　　　南江南浙江湖北災田賦各有差又免甘肅靖邊
　　　等二十八州縣衛所旱災明年芻粟併免五十五
　　　年銀糧芻粟五十四年免直𨽻順天保定河間永
　　　平宣化五府災田明年賦銀八十五萬八百兩米
　　　豆十一萬五千五百石草九萬四千五百束各有
　　　竒五十六年免江南沛縣福建䑓灣水災田賦各
　　　有差五十九年直𨽻慶雲等五州縣地震免本年
　　　田租六十年陜西旱
命大臣徃勘除本年租福建臺灣颶災蠲本年額賦
　　　雍正二年江浙潮溢場地災免雍正元年二年鹽
　　　課三年直𨽻薊州清苑七十四州縣水免租有差
　　　五年直𨽻玉田縣河決免災田賦一年九年免直
　　　𨽻霸州文安大城等六州縣水災田康熙三十四
　　　至四十二年逋賦又免黑龍江墨爾根各官莊霜
　　　災田賦十年免臺灣兇畨滋擾之彰化縣雍正八
　　　九兩年未入銀穀十三年
諭甘肅省入夏以來雨澤愆期著將雍正十三年應徴地
　丁錢糧全行豁免又免四川九姓等土司被水田賦
　　　乾隆二年定凡被災地方令總督巡撫勘明或分
　　　年帯徴或按分數蠲免臨時具題請
　㫖又定地丁銀統覈蠲免例(丁銀自雍正六年始攤入/地糧故未一例蠲免至是)
　　　(特與豁除/以昭盡一)又定八旗餘絶及革退網户地被災均
　　　照入官地減免例三年江南旱免江蘇安徽逋賦
　　　併免江蘇田租一年六年
諭朕御極以來愛養黎元蠲免正賦之外復將雍正十
　三年以前各屬積欠陸續豁免以息民間追呼之擾
　今各省未完正項銀米豆草并雜項租榖積欠已久
　多係貧乏之户無力輸將况江蘇所欠獨多目今現
　被水災待恩撫䘏著將各項悉行豁免再江浙二省
　尚有未完漕項銀米豆麥向不在豁免之例今既蠲
　除各項著將漕項一併免徴七年
諭江南上下兩江今年水漲逾常該督撫陸續奏報者
　不下數十州縣朕每一覽奏宵旰靡寧已屢降諭㫖
　令該督撫加意撫綏毋使失所又特命大臣前往㑹
　同該督撫等拯救目前之災荒永除將來之水患但
　念此等被災之地夏已無收秋更失望小民困苦其
　何以堪况此數十州縣有今年被災特甚者有今年
　稍輕而連年被災現有水漲未消亟待賑卹其流離
　顛連之狀時在朕心目中所有本年應納錢糧著該
　督撫勘明被災州縣先行緩徴將確數分别具奏請
　㫖蠲免尋議准免江蘇江浦等二十九州縣衛地丁
　　歲夫蘆課學租銀二十四萬九千三十三兩米八
　　千百九十四石山陽等二十六州縣衛漕銀三萬
　　三千五十餘兩米麥豆十二萬八千八百餘石安
　　徽夀州等二十州縣衛地丁漕銀十七萬八百餘
　　兩米麥豆千三百三十餘石各有竒八年又續免
　　江蘇安徽各災地蠲除帯徴賦以蘇民困十年除
　　江南海州蕭沛碭山四州縣雍正十三年至乾隆
　　元年漕逋十一年江南水免山陽等二十四州縣
　　各賦十二年山東水免被災之九十二州縣賦銀
　　二十五萬三千八百九十餘兩江南崇明縣潮溢
　　免災田本年租十三年又除蠲餘各賦除江南山
　　陽等二十六州縣乾隆七年蠲餘米及地丁雜賦
　　泗洲學田銀米十四年安徽夀州鳯陽臨淮泗州
　　鳯臺懐逺五河霍邱八州縣鳯陽泗州等縣水并
　　除賦有差十五年
諭朕巡洛祀嵩甫經豐樂鎮即已降㫖蠲免經過州縣
　十分之三其地年嵗順成是以照例蠲除數日所過
　州縣體察農功夏麥告豐晩禾覺歉秋牟播種亦復
　待時朕深為軫念其歉收之處著再加恩統前蠲免
　十之五又免江寧淮安揚州徐州海州五府被水田
　　賦漕賦十六年
上南巡
諭朕車駕南巡乗時布澤蠲除積欠叠沛恩施更念江
　蘇之宿遷等州縣上年被水稍重雖經格外加賑可
　以接至麥秋著再加恩將經過之宿遷清河桃源三
　縣被災貧民上年借出耔種銀悉行免徴又
諭免江南揚州府興化縣積淹荒廢田畝自乾隆元年
　　至八年租銀米麥逋賦徐州府沛縣濵湖地畝自
　　乾隆十年以前租銀十七年陜西耀州等三十九
　　州縣旱十八年江南安徽二十五州縣江蘇三十
　　二州縣水均免本年租又免浙江仁和縣被淹鹽
　　場課有差十九年安徽泗州盱眙等州縣水免本
　　年租二十二年
上南巡
諭江南淮徐海等屬受水患有年矣朕翠華南涖周覽
　土風所過桃源宿遷邳州睢寧諸縣鶉衣鵠面相望
　於道而徐屬較甚朕心為之惄然増戚國家所恃以
　拯患卹災者惟賑濟一事現在徐屬七州縣已降㫖
　加展賑期可至五月并截留本處漕糧以資借糶所
　以為斯民計者不遺餘力而目擊情形於心實有所
　不忍所見如此未見者亦復可知著再加恩將淮徐
　海三屬各州縣所有積年借欠耔種口糧不分新舊
　概予豁免以紓痌瘝一體之念又免河南夏邑商邱
　　虞城永城水渰田畝積負并田賦二年又免山東
　　濟寧魚臺金鄉滕嶧去年水渰未涸田賦倉穀貸
　　種并濟寧魚臺之屯户及兩淮竈户各逋二十七
　　年免江蘇清河崑山等十一州縣災田租浙江仁
　　和等十七州縣漕賦二十八年免山東濟寧等八
　　州縣衛水災田賦二十九年免甘肅鞏昌等屬旱
　　災雲南江川等五州縣地震江蘇江浦海州旱山
　　東濟寧等州縣水各災田賦有差三十年免直𨽻
　　霸州固安永清屯户二十六年以前被災積逋穀
　　八百石有竒湖北漢陽七州縣衛湖南益陽縣江
　　西南昌等三縣安徽安池等五府水均免賦有差
　　三十一年免甘肅被旱及雹災霜災之靖逺等十
　　四㕔州縣積逋銀三十七萬四千餘兩糧百二十
　　四萬五千餘石陕西延安等三府逋糧四萬六千
　　餘石銀萬一千餘兩又山東章邱等十八州縣直
　　𨽻獻縣等十八州縣水各免賦有差三十三年免
　　伊犂屯田回人未交納被雪潮濕霉變之乾隆三
　　十年倉穀并三十一年被災未納糧共七萬餘石
　　又已行豁免萬餘石外尚應帶交五萬石
上以回人生業未裕并免之三十六年免山西薩拉齊
　　通判所屬之善岱里安民等七村被水田賦并甘
　　肅比年被災各㕔州縣積欠糧四百四萬餘石臯
　　蘭等縣各有差三十八年江南水免安東山陽阜
　　寧清河沐陽海州各田賦三十九年黄水驟溢免
　　山陽清河鹽城阜寧明年租淮安大河二衛漕又
　　直𨽻覇州二十五州縣衛安徽夀州等十州縣水
　　甘肅皐蘭等州縣旱均免田賦有差是年逆匪王
　　倫滋擾酌免山東臨清新舊城居民正賦四十年酌
　　免江蘇河南湖北安徽浙江雲南各水旱被災田
　　賦四十一年免江蘇上元等四十六州縣衛安
　　徽合肥等州縣甘肅臯蘭等三十一州縣被災田
　　賦有差四十三年河南旱免被災較重之汲淇臨
　　漳三縣緩徴丁銀十之四山東旱并將二省四十
　　五年輪免錢糧即於本年普行蠲免其已徴者准
　　作明年正賦四十五年免湖南長沙十五州縣災
　　田額賦有差四十六年免直𨽻湖北江蘇各被災
　　州縣田賦有差四十六年江南崇明縣風潮成災
　　免本年租又免浙江紹興金華府屬旱災田賦有
　　差是年逆回滋擾甘肅蘭州河州等處
諭免本年租四十七年免直𨽻霸州等州縣災田宿逋
　　四十八年免江蘇銅山等州縣山東鄒縣利津等
　　縣災田租並免山東永阜塲江南沛縣竈課雜税
　　四十九年直𨽻旱河南旱並免被災州縣四十八
　　年逋賦又免陕西延榆綏三府災所四十七八兩
　　年逋賦五十年免河南衛輝府屬五縣並附近災
　　區之延津等九縣逋賦並本年賦有差受旱較重
　　之開封彰徳府屬之祥符内黄等十一州縣正賦
　　十之五次重之把縣等十州縣十之三其遞年積
　　逋各按災分數蠲免有差又安徽旱
諭將五十一年輪免錢糧先於本年豁免其已入者作
　明年正賦
　　賑卹
　　順治二年定賑䘏八旗例凡八旗澇地毎六畝給
　　米二石王貝勒貝子公府屬人役給米如之(投充/帶來)
　　(地弗/與)八旗䝉古按口折銀許其沿邊糴米不令進
　　口八旗游牧地毎口月給米一斗(張家口給米/古北口給銀)五
　　年定直省駐防官澇地米隨家口所在支給例六
　　年停八旗踏勘災地例如遇水旱之年王以下及
　　食俸官毎嵗照俸米倍給之八年定給大興宛平
　　二縣收養孤貧銀米毎名月給米三斗銀三錢(毎/年)
　　(准給六月至十/年増給至十月)定直省災荒督撫詳察頃畝分數
　　具奏例發山東浙江倉穀學租賑窮民貧士(是年/山東)
　　(浙江/水)九年設飯厰以賑貧民
　京師五城城設一厰日費米二石嵗十月起至明年
　　三月停賑十年賑八旗貧人滿洲蒙古毎佐領下
　　布六十疋棉六百斤米百石漢軍半定勘災責大
　　員奏報例京城由户部直省由督撫請賑(十六年/申定直)
　　(省勘災用道府府倅康熙四年復定勘八旗災地/用驍騎校領催等勘明結報户部具題又定旗人)
　　(七嵗以上為一口六嵗以下四嵗以/上為半口其報充及傭僱人弗與)十一年發庫
　　貯銀十六萬
　内帑銀八萬分賑直𨽻各府饑民申定賑卹旗人例
　　滿洲䝉古毎佐領下給米二百石漢軍百石管旗
　　都統旱地毎六畝給米二斛(米折各半折銀/視時值髙下)守
　南苑海户災地不論旱澇毎六畝給米一斛十二年
　　發
　内帑銀二萬兩賑八旗窮民十三年賑給八旗滿洲
　　蒙古毎佐領下米三百石漢軍百石賑八旗災地
　　毎六畝米一斛又發
　内帑銀三萬兩賑直𨽻饑民十四年發
　内帑銀十萬兩分賑八旗兵丁及直𨽻饑民十六年
　　雲南貴州新入版圖發銀十五萬兩賑濟窮民十
　　七年定奏報災傷限期凡遇災傷先以情形入奏
　　夏災限六月秋災限七月州縣遲報逾三月奪職
　　一月以下降罰有差撫司道官逾限亦如之(康熙/七年)
　　　(定八旗報災不得逾八日十日雍正六年増定勘/報之官寛限十日奏報之官寛限五日統以四十)
　　　(五日為限乾隆二年定督撫以情形入奏後即親/詣災所發倉廩先賑仍于四十五日限内題明加)
　　　(賑賑畢冊具户口米糧題銷其被災頃畝分數于/勘奏之日附疏聲明其應蠲免數目于勘奏日始)
　　　(限兩月冊報七年定甘肅地氣節候䡋異他省鞏/昌蘭州寧夏西寧甘州凉州六府肅州安西靖邊)
　　　(二㕔如夏秋二禾于六月九月災者仍舊限申/報或有限後災者准于七月十月望前申報)
　　　康熙元年定八旗水旱災地毎六畝給米二斛蝗
　　　雹災給半建育嬰堂于
　　京師廣渠門内定育嬰事宜凡收育棄孩其有姓名
　　　年月日時可稽查者註於冊僱乳婦乳之有願收
　　　為子孫者聴之本家有訪求認領者訊與原註冊
　　　符令其歸宗三年發八旗莊田災賑米粟二百十
　　　三萬六千斛有竒七年賑山東地震災民九年
命重臣往勘淮揚水災明年
諭江南督撫截留漕米并發徐鳳各倉粟人給米五斗六
　　　嵗以上至十嵗者半又分設米厰以食饑者毎府
　　　遣部臣一人同地方官騐給賑湖北竹山縣被災
　　　災民十年八旗屯地旱賑粟百六十四萬七百餘
　　　石十二年山西饑發銀二十萬兩遣部臣往賑十
　　　年賑山東沂州等十三州縣饑民又發帑十萬兩
　　　賑卹旗民(是年震京/師地)二十四年䝉古饑浩齊特郡
　　　王請賑發粟千石二十五年
命大臣賑鳯陽徐州災民(是年二/府水)二十七年雲南劍川州
　　　地震死者毎名給銀一兩傷者半之屋圮者毎間
　　　給銀二兩無棲止者人給穀一石二十八年發銀
　　　三十萬兩賑直𨽻饑民二十九年増
　　京師飯厰毎城各一(向五城毎/城設一厰)以滿漢部院官各一
　　　人日董其事三十年陕西西安二十七州縣饑發
　　　山西貯帑二十萬兩移賑
命大臣一人往騐毎大口日給米三合小口半明年四月
　　　停賑又賑直𨽻十四州縣饑民粟三十一年貸山
　　　東貧民穀二十八萬九千石又貸陕西西安鳯翔
　　　二府災民種值三十四年山西平陽府地震
命大臣往賑各有差三十五年貸直𨽻寶坻等州縣災民
　　　倉粟三十七年賑山東濟南兖州東昌三府粟三
　　　十八年貸直𨽻贊皇縣復業流民牛種(前有土賊/之擾今始)
　　　(安/集)三十九年發坡賴村倉糧賑巴林二旗窮丁四
　　　十年賑甘肅河州屬土司均准内地例給粟四十
　　　一年西安饑貸貧民粟四十二年山東饑
命户部官馳驛往截漕運米五十萬石助賑又遣八旗官
　　　各齎帑銀三千兩㑹賑復賑安徽鳯陽等州縣饑
　　　民大口日五合小口三合又發
　　盛京所貯米貸給捕牲烏拉虞人四十三年賑湖廣
　　　監利縣饑民自十一月至明年二月止又定河南
　　　省見貯倉穀毎嵗半存倉備賑半貸給貧民例四
　　　十五年
頒賜京城廣寧門外士庶所建普濟堂膏澤回春匾額并
御製碑文毎嵗
恩賞崇文門税銀千兩口糧銀二百兩堂内地租銀千兩
　　　為養贍孤貧之用減糶
　　畿輔常平倉粟毎石減十之三其窮民無力者酌貸
　　　三之一四十六年江南饑
諭倉穀數少未足徧給惟各州縣截留漕米可以實惠及
　民目下時已屆冬總漕無事著㑹同總督巡撫親往各
　州縣被災地方備加察勘將本年所徴漕糧毎州縣或
　留八九萬石或留十萬石酌量足支賑給之數分别多寡存
　留支散及今漕米尚未開兑截見收之糧以濟待哺之
　衆實於民生大有禆益此朕殷殷懷保赤子矜念如傷
　之至意户部即移文該督撫實心奉行仍開具賑濟實
　數奏聞時淮徐揚三府無存粟發司庫銀十萬兩充賑
　　　四十七年定河南各州縣常平倉粟毎年以三之
　　　一出陳易新並將新貯各倉粟照常平例聴民便
　　　貸不限以額四十九年申定五城飯厰米數賑期
　　　毎厰日米二石銀一兩十月朔起至次年三月二
　　　十日停賑(六十一年加賑/一月銀米倍給)福建漳州泉州旱截留
　　　江南鎮江松江浙江湖州三府漕三十萬石轉運
　　　至郡賑濟五十二年賑四川茂州及平畨等營堡
　　　地震災民五十三年賑甘肅饑民自二月至六月
　　　毎大口給米三合小口二合五十四年䝉古雪損
　　　傷牲畜輸穀賑烏喇特十四旗察哈爾八旗饑人
　　　五十五年順天永平府屬米價翔貴發通州倉粟
　　　二十萬石濟之五十七年索倫水發銀萬兩遣副
　　　都統等往協黒龍江將軍酌賑又發
　　盛京倉粟賑扎賚特固山貝子特古斯屬下窮丁五
　　　十九年陕西饑發部帑銀五十萬兩
命大臣及部院官分西安延安蘭州三路賑濟又發陕西
　　　甘肅常平倉粟百三十六萬四千石充賑并准旗
　　　人有願助賑者自備銀米赴部呈送散賑官處事
　　　竣准銀米之多寡議叙有差六十年
諭今春雨澤甚少備荒要𦂳著發帑金五十萬兩差大臣
　往陕西地方買米賑濟又撥户部帑銀二十萬兩貸給
　　　甘肅陕西災民牛種資是年黄水漲溢直𨽻大名
　　　府長垣等四州縣災發倉粟貸貧民之乏食者並
　　　酌截漕粟賑之又貸黒龍江兵丁水手口糧六十
　　　一年
命大臣賑直𨽻贊皇等四十二州縣饑民并發米各州縣
　　　設粥分賑
　　　雍正元年直𨽻河南山東災各遣大臣一人往賑
　　　又郭爾羅斯喀喇沁扎嚕特各旗饑發帑七萬兩
命大臣往賑二年
諭京師廣寧門外向有普濟堂凡老疾無依之人毎棲息
　於此司其事者殊為可嘉
聖祖仁皇帝曽賜額立碑以旌好義有地方之責者宜時
　奬勸鼓舞之但年力尚壯及游手好閑之人不得借名
　溷入其中長浮惰而生事端
賜育嬰堂帑銀千兩賑蘇尼特四旗窮民銀二萬兩三年
　　　直𨽻饑截留漕米二十萬石發通州倉粟十萬石
　　　賑霸州七十二州縣民三月賑大興等四縣民一
　　　月又
諭今嵗直𨽻地方被水小民乏食恐停賑之後正值東作
　之時農民謀食無䇿著再加賑一月又賑江南睢寧宿
　　　遷二縣饑民粥五月山東黄水溢發常平粟貸曹
　　　縣魚臺縣災民又
諭今冬天氣甚冷京城廣寧門外安定門外養濟院二處
　將變色米賞給百石煮粥賑濟以安窮民四年賑安徽
　　　無為望江等州縣饑民粥五月賑泗州銀二萬兩
　　　五年直𨽻河決遣大臣御史齎銀二萬兩分賑被
　　　災玉田等二十三州縣六年定賑濟例凡勘災給
　　　糧有司官必親臨毎近城之地設粥厰去城二十
　　　里内各鄉設一米厰照粥厰米按口月給一次七
　　　年定賑濟畢將銀米數目户口姓名月日刋示通
　　　衢以杜吏胥侵蝕又定廣東城守饒平平鎮三營
　　　准於青黄不接時貸給窮兵倉穀例八年北河溢
　　　直𨽻順徳廣平大名河間災遣侍郎副都統科道
　　　翰林等官分賑毎府發銀二萬兩准留漕及捐穀
　　　助賑凡三月復遣大臣撫綏毋令失所山東江南
　　　河溢賑濵河州縣饑民粟並給銀葺水毁廬舍
　　京師地震發帑二萬兩分五路勘賑毎旗賞銀三萬
　　　兩按名分給又貸陕西西寧縣蔚州蔚縣饑民穀
　　　又
諭朕聞廣渠門内有育嬰堂一區凡孩稚不能養育者收
　留於此數十年來成立者頗衆夫養少存孤載于月令
　與扶衰䘏老同一善舉為世俗之所難朕心嘉悦特賜
　御書功深保赤匾額并白金千兩順天府尹等其宣示
　朕意并倡率資助使之益加鼓勵再行文各省督撫轉
　飭有司勸募好善之人於通都大邑人煙稠集之處若
　可以照京師例推而行之其於字弱卹孤之道似有禆
　益而凡人怵惕惻隠之心亦可感發而興起矣(是年人/將養濟)
　　　(院毎年餘剰孤貧口糧撥給育嬰堂二百兩及積/年捐助之銀毎嵗支銷欵項均歸順天府察覈)
　　　九年定五城御史親至飯厰監賑例
恩賞飯厰京倉老米二百石(是年直𨽻屬/歉就賑者多)十一年江南海
　　　溢賑常熟等二十九州縣災民十三年議准五城
　　　飯厰如米色不佳者仍赴倉改領又行令五城展
　　　賑一月
　　　乾隆元年
　諭地方偶有水旱之事凡察勘户口造具冊籍勢不得
　　不經由胥役里保之手其所需飯食舟車紙張等費
　　朕聞竟有𣲖累民間并且有取給於被災之户口者
　　益滋閭閻之擾嗣後凡飯食紙張舟車各費皆酌量
　　動用存公銀毋許絲毫派累是年巴林四旗旱發帑
　　　萬兩遣官往賑又
　諭各省府州縣皆有養濟院以收養貧民此即古帝王
　　哀矜煢獨之意朕聞歸化城地方接壤邊闗人煙稠
　　集其中多有疲癃殘疾之人無棲身之所日則乞食
　　街衢夜則露宿荒野甚可憫惻彼地舊有把總官房
　三十餘間可以改為收養貧民之所毎年於牛羊税
　内撥銀二三百兩粟百餘石為饘粥寒衣之費著簡
　選誠實鄉耆經理其事二年増定收養孤貧例令保
　　甲將本地實在孤苦無依者開明里甲年貌取隣
　　佑保結呈報騐補其有浮於額數者亦准收養動
　　公項散給口糧仍入冊報銷外來流丐送本籍收
　　養(七年復定凡流寓隔省遥遠及/本省相去至千里外亦准收養)又議准漕船縴
　　夫中途患病者棄置河干即無生理令河臣轉飭
　　各官就近入普濟堂或附近菴觀量給口糧務令
　　得所又議令五城御史飭司坊官毎日巡視如有
　　貧民凍卧道旁者即就近引赴普濟堂棲流所等
　　處宿歇令其赴厰竢来嵗春融聴其去留二年
諭各省出借倉穀於秋後還倉時有毎石加息穀一斗
　之例如地方本非歉嵗循例出陳易新則應照例加
　息若值歉收之年國家方賑卹之不遑非平時貸穀
　者可比至還倉時止應完納正穀不應令其加息將
　此永著為例三年増定貸粟加息例凡年嵗收成八
　　分至十分者仍照例收息五分至七分者免又定
　　本年收成五分者緩至明年秋後責入六分者本
　　年責入其半次年全入七分者本年責入免息八
　　分至十分者本年責入仍加息又
諭各省學田銀糧原為散給貧生之用但為數無多地
　方偶遇歉收貧生不能自給往往不免饑餒深可憫
　念朕思士子身列膠庠自不便令有司與貧民一例
　散賑嗣後凡遇地方賑貸著該督撫學政飭令教官
　將貧生等姓名開送地方官視人數多寡即於存公
　項内量發銀米移交本學教官均勻散給資其饘粥
　　是年寧夏地震
命大臣馳驛前往發司庫銀二十萬兩賑卹其官弁遇
　　災身故者照巡洋被風漂溺例議卹又定火災酌
　　賑例四年賑江南貧民極貧者四月次貧者三月
　　又次者一月又定賑濟米數例向例毎名日支三
　　四合至七八合不等兹定大口日五合小口三合
　　五勺申定賑卹欵目預期宣示例向例於賑後將
　　姓名賑數榜示兹復於賑前將被災分數欵目榜
　　示以杜朘減又申令各直省養濟院加意收養煢
　　獨六年賑安徽鳯陽潁州饑民増定養濟院收養
　　孤貧例令該管官覈明實數分額内額外為二冊
　　載具里居姓氏申達上司遇有開除隨時呈補該
　　管上司遇便赴院按冊㸃騐七年黄淮交漲淹民
　　田廬舍江淮饑
上命大臣往㑹督撫勘賑用帑千餘萬江蘇江浦等二
　　十九州縣賑米百五十六萬二千六百三十五石
　　銀五百五萬二千五百二十餘両沛縣賑米二千
　　八百三十四石銀四萬三千六百九十餘兩小麥
　　七百四十三石安徽鳯陽等二十四州縣賑米八
　　十三萬千九百八十石銀二百三十三萬四千餘
　　兩宿州收養無依貧民賑米百十九石銀百有餘
　　兩各有竒並貸給口糧麥種芻草又増定撫卹例
　　凡遇水旱即行撫卹先賑一月再察明户口被災
　　六分者極貧加賑一月七分者極貧加賑二月次
　　貧加賑一月九分者極貧加賑三月次貧二月十
　　分者極貧加賑四月次貧三月又定如遇積歉或
　　災出非常者許將極貧加賑自五六月至七八月
　　次貧加賑自三四月至五六月又刪除又次貧減
　　賑例止分極次二等論賑又定凡遇夏災其災地
　　嵗不兩熟及雖兩熟而秋禾不可復種者照秋災
　　例請賑如遇風災照雹災例貸給糧種傷大田者
　　亦以秋災論八年
諭上年江南淮徐鳯潁等府遭值水災朕宵旰焦勞無
　一時釋於懐抱特遣大臣㑹同督撫百計經理不惜
　千萬帑金期登斯民於袵席頃據陸續奏報被水之
　地漸次涸出冬間可以種麥石林决口亦已堵禦水
　勢減落朕心稍慰但念兩江受水之地甚廣其見在
　已經涸出者民間努力耕種自不待言其沮洳將涸
　者開春布種亦可冀望有秋惟最窪之地積水較深
　有非人力所能宣洩者倘春月不能趕種春麥雜糧
　而停賑之期已屆窮民何以為生朕思慮及此深為
　憫惻著欽差大臣及該督撫將實在不能涸出補種
　之地察看所有饑民口數若干按其情形酌定月分
　接續賑卹毋使失所又
諭今年天氣炎熱甚於往年聞山東山西河南陕西民
　人有病暍或至傷損者此等最苦之人無所依倚全
　在地方官善為撫卹可令各該督撫轉飭有司悉心
　查辦有應動存公銀兩者即行動用嗣後如有類此
　之事無得膜視九年四川西昌水瀘寧縣南江縣雹
　　貸穀有差秋成責入時仍免息冕寧縣水不成災
　　亦令於來嵗青黄不接時量貸倉榖又賑安徽徽
　　州寧國二屬浙江紹興嚴州衢州三屬間被水之
　　區十一年山東河南江蘇安徽水江南稍甚截留
　　漕二十萬石并給銀葺被水民廬餘均於常賑外
　　加賑有差又賑廣東肇慶韶州南雄等州水災直
　　𨽻宣化府雹災饑民又
諭直𨽻鹽山慶雲寧津三縣原屬上年災重之地先經
　借給籽種口糧此時想已告匱著照大小户口再給
　借一月按畝給借籽種粟米四升十二年山東水截
　　山東河南漕并運天津北倉米充賑共賑穀四十
　　四萬七千六百八十餘石米五十九萬八千六百
　　十餘石銀百七十九萬三千六百四十餘兩各有
　　竒賑老弱殘病民銀七萬八百七十餘兩是年江
　　蘇颶風海溢崇明寶山上海鎮洋常熟昭文南滙
　　江陰沿江海各縣災
諭兵民并賑又直𨽻天津浙江杭州江南徐州偏災咸
　　賑如例十三年
駕幸山東
軫念災黎令于加賑外再行展賑江南亦如之并運倉
　　穀助賑本年被水之鄒平等二十州縣又官買耕
　　牛以資力作陕西西安旱發河南粟賑之福建旱
　　截留江南浙江漕由海運輸賑十五年賑上下江
　　二十七州縣被水饑民十六年浙東旱五十四州
　　縣災截留漕米五十萬石并
諭湖廣碾倉穀米十萬石協賑又山東河溢河南福建
　　水福安夀寧風雨壊民廬江蘇之銅山邳州沛蕭
　　宿遷睢寧安徽之歙縣績溪廣徳建平銅陵宿州
　　山西之鳯臺髙平陕西之朝邑直𨽻之長垣皆以
　　災告於常賑外均展賑有差又借給浙省兵丁毎
　　名米二石復
諭朕因浙省寧紹等屬歉收米貴曽降㫖將被災各標
　營兵令借給米糧以資接濟念該省今年旱災稍重
　各屬米糧一例昻貴著再加恩將浙江通省兵丁毎
　名借給一季餉銀於明年夏季後分四季扣償十七
　　年陕西三十七州縣山西十一州縣旱賑如例定
　　災民貸粟例夏災貸者秋後責入秋災貸者來嵗
　　麥成後責入均免息十八年黄淮漲淮揚徐災河
　　決銅山隄宿靈虹泗等州縣水
命大臣往視發帑截漕以賑饑又輸江西浙江湖北湖
　　南河南山東四川粟賑之山東掖濰昌邑三縣風
　　災人給一月口糧十九年淮揚兩河漲被渰農民
　　竈丁賑如例並設粥厰以食饑者貸山東兖州沂
　　州東昌府濟寧州東昌衛等處積水未涸農田粟
　　貸臺灣澎湖風災民户粟又賑雲南易門石屏地
　　震災民二十年江南淮揚徐浙江杭湖紹水賑
　　如例山東沂州秋禾災加賑有差二十一年江南十
　　六州縣衛山東四州縣衛水賑如例又
諭上年江省被災米價昻貴所有江寧駐防兵著借給
　一月餉米又
諭晉省岢嵐州等處上年收成歉薄先後貸常平粟三
　十三萬二千餘石今嵗有秋例應徴入但念承上年
　歉收之後與各項錢糧一時并徴不無拮据著分作
　兩年徴入以紓民力二十二年
駕幸江浙
念山東災黎
命加賑外各展一月又
諭豫省之夏邑商邱永城虞城四縣與蕭碭曹單災地
　犬牙相入豈獨無災此中州之民風淳樸不敢言災
　是以賑卹未及益用嘉憫著勘明積水地畝與賑一
　月又
諭河南歸徳府屬之夏邑商邱虞城考城永城并陳許
　各屬縣五六月間大雨連綿以致窪地復有積水秋
　禾被淹已命侍郎裘曰修前往相度疏濬冀速為消
　涸但該省濵河州縣與山東之金鄉魚臺江南之宿
　松豐沛等處壤地相錯屢嵗被災在山東江南者均
　邀賑卹而該省地方官從前並未留心查辦獨抱向
　隅今涸出補種之秋禾復被淹漫平地亦多潦浸朕
　心深為憫惻雖定例夏災不賑而該處積歉之後民
　食艱難應加優卹著查明被災户口無論極貧次貧
　概予一月口糧尋查賑汲淇封邱中牟陽武新鄭武
　　陟原武輝滑新鄉延津獲嘉許州長葛祥符等州
　　縣并運江西湖北粟協賑復以工賑自十月至明
　　年二月
上復以受賑之民譬如赤子出慈母之懐未能強飯遽
　斷其乳其何以堪再加賑一月是年漳河漲注衛河
　　山東直𨽻均被水發粟賑濟給銀葺居民廬舍如
　　豫省其山東濟寧金鄉魚臺鄒嶧滕六州縣水淹
　　未涸者再予折賑倍給其值復賑兩江水及甘肅
　　雹偏災所及州縣二十三年甘肅河東河西旱銀
　　粟兼賑増折值河東十之三河西十之四展賑至
　　明年七月河州狄道環縣又展賑三月
諭山西交城等四十州縣上年秋收稍歉其借出社倉
　義倉穀石雖係民捐例亦官為催納若依限責令還
　倉小民未免拮据著將乾隆二十一年貸穀緩至今
　嵗麥熟後徴收二十二年貸穀緩至今嵗秋成後徴
　收此外八州縣亦照此例分别緩徴又借給山東濟
　　寧魚臺各州縣災民牛具籽種福建泉州漳州各
　　府屬社倉麥石令明嵗秋成後免息還倉二十四
　　年甘肅臯蘭等二十五㕔州縣秋禾災其折賑視
　　去年増值外再各増十之三仍展賑有差并
諭甘肅省連年歉收明嵗春耕一切耔種口糧皆須酌
　借向來原有折銀借給之例但該處糧價稍昻若照
　常例折給不敷購買著河西毎石折銀一兩四錢河
　東毎石折銀一兩三錢(嗣於本年十一月/又各加給銀三錢)是年山西
　　山東偏災予賑貸粟有差二十五年江南之淮揚
　　徐海四府州山東湖南甘肅各州縣偏災均予賑
　　有差又増設五城内外飯厰五増給米日一石二
　　十六年河南河溢祥符等縣災免漕
命大臣㑹賑直𨽻山東均被水截漕充賑直𨽻四十萬
　　　山東十萬石雲南新興州江川縣地震照例賑給
　　　又
　諭貸直𨽻各屬秋雨淹涸堪以佈種田畝毎畝榖五升
　　　文安大城霸州保定等屬河决被淹各村莊亦如
　　　之又被潦不及十之三之寧河寶坻薊州等屬并
　　　酌貸有差山東齊河等四十五州縣涸出地畝并
　　　貸如例二十七年賑直𨽻四十五州縣山東甘肅
　　　各三十州縣衛饑民貸宿遷等被水州縣穀又於
　　　京城東覇蘆溝橋黄村清河樹村五處各増設飯
　　　厰一於額支米數外日加給一石𣲖科道滿漢官
　　　各一㑹同五城御史率司坊官經理(時近京州縣/嵗歉貧民就)
　　　(食者多故/有是令)二十八年
　諭朕恭謁
東陵途次周諮民隠直屬州縣上年秋霖被災較重深堪
　　軫念前已疊降諭㫖概行加賑至本年三月但現在
　　農民東作方興麥秋尚逺口食猶恐拮据著加恩將
　　被災六分以上各州縣無論極次貧民再予展賑一
　　個月其被災五分者例不應賑並格外加恩亦無論
　　極次貧民特予加賑一個月以資接濟至地畝雖經
　　涸出閭閻或無力播種者並著查明有可趕種春麥
　　或候種大田者均分别借給籽種一面辦理一面奏
　　聞俾得無誤春畬副朕體恤愛養至意又
　諭前因直屬去秋被水窪地雖屢經加恩撫恤但當此
　　青黄不接之際民力猶恐拮据已降㫖將被災六分
　　以上各州縣暨被災五分者概予加賑展賑一月以
　　資接濟兹恭謁
東陵
西陵所過通州三河良鄉三州縣其成災分數皆不及應
　　賑之例念其地近輦道上年嵗事歉薄閭閻生計維
　　艱著格外加恩將通州等三州縣不應給賑村莊地
　　方官確查實在貧民均予加賑一個月該督其率屬
　　悉心體察毋任胥吏侵蝕中飽俾澤必下究副朕加
　惠黎元至意又設直屬州縣留養局收卹老弱貧民
　　其流寓貧民例無給賑者均准入局留養貸直𨽻
　　各屬上年水本年交河蝗蔚州雹旱山東濟寧八
　　州縣衛湖北沔陽天門二州縣衛水甘肅狄道河
　　州十二㕔州縣災民籽種口糧二十九年廣東湖
　　北湖南江西水甘肅蘭州鞏昌等府旱賑被災饑
　　民三十年山東水加賑濟南等十五州縣浙江天
　　台新昌寧海旱人給口糧一月仁和錢塘等六縣
　　貸給籽種畝三升又賑甘肅臯蘭等州縣地震災
　　民三十一年賑江南浙江山東陕西湖南江西甘
　　肅等偏災州縣饑民三十二年江南三十四縣江
　　西十三縣湖北十三州縣水於常賑外各加賑有
　　差三十三年直𨽻覇州等五十州縣㕔水江蘇安
　　徽河南各屬旱
　盛京永徳遼陽海成廣寧及雲南各屬水均予加賑
　　并貸口糧籽種有差三十四年運通州倉粟六十
　　萬石賑直𨽻饑民又賑江南安徽浙江江西湖北
　　偏災各州縣并加賑有差三十五年買運山東麥
　　石解京平糶又直𨽻十六州縣災
諭令加賑發帑銀百五十萬兩通州倉穀百三十萬石
　　復加賑浙江十四州縣饑民又定賑卹帑項均照庫
　　貯元寶發給不必照俸餉扣發平餘例是年古北
　　口山水驟發
命大臣齎帑二萬兩加倍賑給又以閭閻艱食
諭即發倉賑糶毋拘成例復撥
　内帑銀二萬兩協賑三十六年直隸江蘇山東甘肅
　　各屬災常賑加賑共發帑銀五十萬兩截漕粟并
　　通州倉粟八十萬石聴直屬應撥州縣領運又發
　　陕西藩庫銀二百萬兩赴甘肅於經運米三十萬
　　石外復
諭大吏就近酌濟三十七年又發庫帑二十五萬兩通
　　倉榖十八萬石濟直𨽻展賑借糶三十八年賑河
　　南江蘓安徽陕西甘肅各屬災民均予展賑又給
　　山西歸化城之黒河薩拉齊之善岱災民口糧人
　　一月三十九年直𨽻天津河間十六州縣災發通
　　州倉粟十萬石備災屬冬春加賑借糶又江蘇水
　　截漕粟二十萬石濟賑又賑安徽河南湖北山東
　　甘肅偏災處所饑民四十年直𨽻十四州縣水安
　　徽七州縣衛江蘇二十八州縣衛甘肅三十一㕔
　　州縣旱於例賑外各加賑一月四十一年賑江蘇
　　安徽甘肅偏災州縣饑民四十二年賑甘肅三十
　　二㕔州縣旱災四十三年河溢河南災截漕粟三
　　十萬石並發鹽課銀百六十萬
命大臣發賑又加賑河南下游之安徽省又出貸亳州
　　蒙城粟萬二千石免其補償湖北漢江漲江夏等
　　十八州縣災發庫銀六十萬兩備明春加賑江蘇
　　水江浦等二十六州縣衛及各場竈户災均加賑
　　有差四十四年
諭京城廣寧門外普濟堂冬間貧民較多將京倉氣頭
　厫底内小米撥給三百石(自是嵗/以為常)又以河南去嵗災
諭臨河三十六州縣存倉積榖各按縣大小儘數出借
　其開封彰徳衛輝懷慶河南五府屬貧民酌借一月
　口糧并毎畝借給籽種六分又貸歸徳府屬九州縣
　　陳州府屬三縣汝許二州銀粟均如開封五府例
　　又
諭給亳州䝉城災重貧民照夏災例増一月口糧復於
　　各屬豐收州縣應徴漕米内截三萬五千石以備
　　減價平糶四十五年直𨽻水武清房山等四十一
　　州縣災截漕粟三十萬石賑濟
上念被災較重之區明春尚湏加賑再發通州倉粟三
　　十萬石庫銀三十萬兩又山東曹縣定陶武城災
　　免所貸麥本銀六千七百兩有竒復加賑河南商邱
　　考城五縣貧民兩月加賑直𨽻二十州縣江蘇睢
　　寧六州縣安徽泗州四州縣衛甘肅臯蘭九州縣
　　貧民一月四十六年
諭本年山東章邱等十縣衛又鄒縣等七州縣衛被黄
　水淹浸查明應行補種麥田照例酌借籽種歸入來
　春借案造報是年江蘇水撥藩庫銀五十萬兩鹽課
　　銀五十萬兩漕粟五萬石資賑又因災地較廣賑
　　費甚多再發銀六十萬兩分别加賑又加安徽河
　　南山東直𨽻湖北陕西甘肅等屬災民各一月又
諭甘省收捐監糧之事原因邊陲地瘠民貧應令倉儲
　充裕以備賑卹之用是以復經允行祗捐本色不准
　折色乃開例之始即公然私收折色甚至通省大小
　官員連為一氣冒賑分肥扶同揑結積成弊藪既經
　敗露自不得不徹底根究現據阿桂等陸續查奏厯
　年情弊俱已水落石出是竟以朕惠養黎元之政作
　為官吏肥槖之資實屬愍不畏法為天理所不容况
　辦賑之事朕屢有㫖寧濫無遺亦欲窮民受實惠耳
　若公然上下通同冒賑作弊則有濫必致有遺官吏
　多一分侵漁即災民少受一分實惠朕之所以嚴行
　窮究者正欲剔除官吏積弊使百姓實受賑䘏之益
　並非因辦賑有弊致將賑卹之事靳而不舉也前恐
　各督撫誤㑹此意或至有災不辦曽經明降諭㫖宣
　示中外但恐督撫等仍未能仰體朕懷且不肖之員
　或於已無可分肥即於民視為膜外其所闗于民生
　者甚大朕如傷在抱毎遇各省偏災不惜多發帑金
　優卹以期一夫不使失所此天下臣民所共知共見
　者各該督撫務皆以愛民卹災使得均霑實惠為念
　遇有地方水旱即詳悉查勘據實奏報加意賑卹斷
　不可因有甘肅監糧之案遂爾因噎廢食以致稍有
　諱飾倘如此申誡再三而督撫等仍有蹈此者經朕
　察出必當重治其罪將此再行通諭中外知之四十
　　七年黄河溢河南山東江南災
命被水各區於加賑外復展賑三月發浙啇佐工銀八
　　十萬兩漕粟八萬石濟江南發淮商公輸銀二百
　　萬兩漕粟三十萬石濟山東又因江南豐沛等縣
　　山東兖曹濟各屬災甚
諭常予賑卹不必論月俟災退後始行停賑是年安徽
　　二十州縣江蘇二十四州縣秋禾災賑如例并加
　　賑有差又加賑河南災民兩月復展山東江蘇河
　　流下游地畝賑至明年六月又
諭京城徳勝門外功徳林冬間貧民就食較普濟堂人
　數雖減但常例賞銀千兩經費尚恐不敷著加恩將
　京倉内小米賞給百五十石以資接濟四十八年賑
　　湖北江蘇安徽災民江南之銅山豐縣沛縣邳州
　　照山東例加賑五月上元句容丹徒三縣加賑兩
　　月四十九年甘肅逆回滋事照乾隆四十六年撒
　　拉爾之例傷斃者大口給銀二兩小口七錢五分
　　焚燬廬舍者毎間給銀二兩生存者每口先給糧
　　一斗初賑不論大小口均給三斗加賑大口給八
　　合三勺小口半之又靖逺伏羌靜寧等處經賊人
　　攻圍者人給一月口糧是年黄河溢
諭大吏分途撫賑又賑江西福建安徽亳州偏災州縣
　　五十年河南旱賑衛輝屬五縣兩月復
命展賑三月其附近災區之延津九縣人給一月口糧
　　仍再賑兩月其開封河南彰徳府屬二十三州縣
　　受旱災較重及頻年被淹積歉之區并無地極貧
　　下户均加賑有差共發帑銀二百五十萬兩漕粟
　　三十萬石是年山東安徽旱於常賑外截漕粟三
　　十五萬石濟賑又江蘇淮安五府旱截漕粟十五
　　萬石平糶
　
　
　
　
　
皇朝通典卷十七
　欽定四庫全書
　皇朝通典卷十八
　　選舉(一/)
　　　(臣/)等謹按杜佑選舉典首厯代制次雜議論考績
　　　即附厯代制後用人之得失致治之興衰可考而
　　　知也自秦至唐悉載杜典自宋迄明則五朝續通
　　　典備載焉竊惟選舉之制肇於成周漢唐以來不
　　　相沿襲迨至故明末造士則專尚文藝而實行不
　　　敦官則習於恬嬉而實效莫紀所謂用人致治者
　　　其勢岌然不可終日矣時則我
太祖髙皇帝
太宗文皇帝式廓鴻圖肇基東土賢路宏開不拘資格或
　　　㧞之於行伍或舉之於單寒以至歸誠降將且令
　　　負弩前驅就俘纍臣多預持籌贊畫懷竒抱異之
　　　士應運而生無不附鳯攀龍乘時利見矣迨
世祖章皇帝奠鼎神京定貢舉之科訪遺逸之士滿漢一
　　　體文武員弁惟能其官
列聖相承儲養人材多方擢用雖片長微藝並録兼收莫
　　　不登明選公隨才器使所以激揚士類整肅官常
　　　者實有加無已也欽惟我
　皇上繼隆
列祖精一執中羣材之美惡大吏之公私無或逃
　九重洞鑒者舉士杜茍且輕儇之習舉官嚴銓選考察
　　　之程即優㧞諸生咸邀
　　朝考丞倅小吏悉荷
　聖裁是以重熙累洽庶績其凝衡之往古莫與比隆葢
　　　勸懲必信無非上决於
　宸衷而賞罰無私悉因其人之自取書曰野無遺賢又
　　　曰無曠庶官非上有
　濬哲之
　聖人亶聰之至徳孰能與於此哉(臣/)等恭閲
列聖實録以及累年
記注謹書其尤要者次第登載仿杜典例而變通之首
　　選舉制四卷先舉而後選各分編年月以見因時
　　損益之意考績一門文則有京察大計武則有軍
　　政所以嚴黜陟而示勸懲原典僅附選舉制後今
　　特别為一卷以重考績大典至雜議論一門杜典
　　博採周漢以來諸臣議論其意因唐之中葉登進
　　乏才銓選壅滯始議更定條例欲救一時之弊耳
　　我
　朝臣工奏議凡有當於振興文治澄叙官方者無不
　　仰邀
聖鑒下部議行其隨時奏准各條即刋入現行則例兹
　　已散見選舉制諸篇不别為總繋焉
　　選舉制(文科/)
　　(臣/)等謹按鄉舉里選著於成周尚已迨兩漢以來
　　舉士之法曰孝亷曰賢良方正曰博士弟子曰茂
　　才異等亦既略備焉而策試賢良文學於廷即後
　　　世以文藝試士所自昉隋始置進士之科唐之科
　　　目有秀才進士明經學究明法書算三禮三傳三
　　　史諸科天子自詔曰制科其目至繁宋之進士以
　　　及諸科大半沿襲唐制金以經義詞賦兩科取士
　　　元明獨置進士之科我
　　朝自定鼎之初鄉㑹開科徵召遺逸
聖祖仁皇帝振興文治培植士林於常制鄉㑹之外
特舉博學鴻詞之科以收竒才異能之士
世宗憲皇帝循名責實搜羅羣彦廣開保舉之門累
頒求賢之詔舉孝㢘方正舉孝友端方増設繙譯之科加
　　　惠邊逺之士我
　皇上御極之初親試鴻博舉察孝行復
　詔九卿薦舉經學迨夫
　大駕六巡江浙
　幸山東
　臨天津凡獻賦
　　屬車之次皆䝉
　　召試授官而揀選舉班疏通淹滯凡士之操一技以
　　　自見者莫不甄綜無遺猗歟休哉多士之沐
　聖化而被
　恩榮者宜何如其報効也(臣/)等謹按杜典之例列選舉
　　　制而以文科目為首依次編載具詳於篇
　　　天聰元年八月
敕諸貝勒府以下及滿漢䝉古家所有生員俱令考試分
　别優劣賞縀布有差八年四月考試漢人生員賞給銀
　　　兩又考試習滿漢書中式者為舉人各賜衣一襲
　　　宴于禮部崇徳三年八月賜中式舉人等朝衣各
　　　一領秀才各賜綢布六年七月范文程等請于滿
　　　漢蒙古内考取舉人生員尋考取中式舉人各賜
　　　縀朝衣一領生員等各賜縀布有差
　　　順治元年十月定鄉試俱於子午卯酉年舉行㑹
　　　試俱於辰戌丑未年舉行二年二月定選㧞貢生
　　之例大學二名小學一名兼取文行又定鄉㑹試
　　三場試題初場四書三題五經各四題士子各占
　　一經四書主朱子集註易主程朱二傳詩主朱子
　　集傳書主蔡傳春秋主胡傳禮記主陳氏集說二
　　場論一道判五道詔誥表内科一道三場經史時
　　務策五道鄉㑹試同六月定鄉㑹試期之例(鄉試/定期)
　　(秋八月舉行初九日第一場十二日第二場十五/日第三場先一日㸃名放進次一日交卷放出春)
　　(二月舉行㑹/試與郷試同)又定主考專司去取權衡房官不得
　　執拗憤爭違者劾治九月定禮部磨勘試卷法前
　　場文字明理㑹心不愧先程後場出經入史條對
　　詳明者俱為合格嚴弊倖簡瑕疵字句偶誤者貸
　　之三年三月宴諸進士於禮部定新進士冠服式
　　(新進士冠服金鍍銀三枝九花頂/一甲一名賜冠服照六品頂𢃄)定新進士銓選
　　法(前明舊例進士四百名二甲選部屬知州三甲/選中行評博推官知縣不論名次内外兼用)
　　部議開創之始法宜變通擬二甲前五十名選部
　　屬後二十名及三甲前十名選中行評博三甲十
　　　一名至二十名選知州二十一名至七十名選推
　　　官餘選知縣從之四月
命再行鄉㑹試以收人才(本年八月郷試四年二月㑹試/並定新選庶吉士及前科庶吉)
　　　(士分清漢書/教習之制)八年三月吏部疏請滿洲䝉古漢軍
　　　各旗子弟有通文義者提學御史考試取入順天
　　　府學鄉試作文一篇優者准其中式下禮部議定
　　　八旗開科鄉試其滿洲蒙古生員筆帖式同一榜
　　　漢軍生員筆帖式漢生員監生同一榜六月禮部議
　　　定八旗科舉凡遇應考年分内院同部考取滿
　　　洲生員一百二十名蒙古生員六十名順天學政
　　　考取漢軍生員一百二十名鄉試取中滿洲五十
　　　名䝉古二十名漢軍五十名滿洲蒙古通漢文者
　　　譯漢文一篇不精漢文者止作清文漢軍文章篇
　　　數如漢人例㑹試取中滿洲二十五名䝉古十名
　　　漢軍二十五名各衙門博士筆帖式俱准應㑹試
　　　又奏定順天鄉試滿洲䝉古主考應用滿洲内院
　　　禮部官各一員閲卷漢軍聽漢主考閲卷又題准
　　　磨勘試卷内有字句可疑者以卷數多寡分别處
　　　分考官降罰革職有差九年正月以壬辰科㑹試
恩詔廣額取四百名經禮部議分定南北中卷之例南卷
　　　應取二百三十三名北卷應取一百五十三名中
　　　卷應取一十四名從之二月
親詣太學行釋奠禮加監生中額十五名十一年十二月
　　　禮部請停滿洲䝉古博士筆帖式㑹試之例從之
　　　十二年三月
上諭殿試讀卷大臣不必書姓名以除師生陋習十四年
　　　停止八旗考試又
上諭鄉㑹考官所取士及殿試讀卷廷試閲卷學道考試
　優等督撫按薦舉屬吏皆稱門生實屬陋習相沿嗣後
　俱不許仍襲師生之號以永絶朋黨之根十五年正月
上諭覆試上年順天中式舉人
諭之曰頃因考試不公故親加覆閲爾等皆朕赤子其安
　心毋畏各抒實學朕非好為此舉欲求真才故不獲已
　耳嗣取米漢雯等一百八十二名仍准㑹試蘇洪濬等
　　　八名革去舉人又定㑹試四書題請
㫖頒發餘著考試官照例出題又議定磨勘試卷内文理
　　　悖謬疵䝉繆累不諳禁例文體不正等條四月更
　　　定科場條例(科場條例一解卷遲延司府官每十/日罰俸兩月一磨勘試卷字句可疑)
　　　(主考同考降級罰俸有差重者革職提問一文體/不正主考分别罰俸降革同考官降革提問有差)
　　　(一舉子試卷字句可疑文體不正者俱禠革有䝉/詞累句者罰停㑹試二科不諳禁例者罰停㑹試)
　　　(三科一用墨筆藍筆添改字句者主考同考及同/經共閲分别降級一取中卷内二三場同考官藍)
　　　(筆主考官墨筆不全㸃閲者分别降罰一各考官/輕率輒改原墨者降三級一硃卷應先填舉子名)
　　　(次後填姓名墨卷雖有姓名亦應填寫名次違者/降一級墨卷錯落及違式應貼不貼者受卷官降)
　　　(一級本生文内筆誤一二字不礙禁者罰停㑹試/一科錯落題目者罰停㑹試二科其文内有不諳)
　　　(禁例字句稍渉可疑者罰停㑹試三科/一謄寫錯落數行者謄録對讀官罰俸)又
敕殿試士子於太和殿前丹墀考試十六年七月
命考官二場論以孝經命題
敇禮部再行㑹試以雲貴内附綏輯需人故也十七年議
　　　准磨勘試卷雷同勦襲者黜革
　　　康熙二年二月停止八股文三年八月更定科場
　　　試題(鄉會考試自甲辰年為始頭場策五篇二場/用四書本經題作論各一篇三場表一篇判)
　　　(五/道)四年三月仍復三場舊制六年九月
命滿洲䝉古漢軍仍准考試九年五月奏定二甲三甲進
　　　士俱以知縣用(時推官已裁/故有是奏)十一年正月
敕順天鄉試及㑹試仍兼用滿漢監察御史稽察場務(順/治)
　　　(十四年停八旗考試并停監試滿差今禮部題/准八旗復行鄉㑹試應仍兼差滿御史監試)十
　　　五年十月暫停八旗考試十八年三月
召試博學鴻詞(試題賦一/篇詩一首)
欽取彭孫遹等五十人分授翰林官有差
　　　(臣/)等謹按博學鴻詞一科在唐極為優選昌黎韓
　　　愈所云吏部有以博學鴻詞舉者其名甚美且得
　　　美仕可以知當日之趨向矣而劉禹錫栁宗元諸
　　　人皆以進士復中此科入仕為時所艷稱迨宋紹
　　　興以後此科得人亦號極盛毎科不過取三四人
　　　或一人選擇之慎如此如洪遵洪适周必大至因
　　　之以取宰相執政其他亦多至侍從元明以來此
　　　科廢罷已久惟進士一科孤行議者所以有偏重
　　　之說也我
聖祖仁皇帝立賢無方旁招俊乂猶恐懷竒負異之才沉
　　　淪草澤爰
命内外臣工薦舉宿儒徵詣京師
特予召試授以館職而五十人中如富平李因篤秀水朱
　　　彛尊吳江潘耒無錫嚴繩孫皆以布衣入選逕授
　　　翰林檢討尤從來所罕見雍正十一年再
命舉鴻博之士
　皇上御極之元年二年兩次
　召試選取録用如之
三朝稽古右文之化千載一時已
　　　二十四年正月定鄉㑹試俱
欽命四書題從刑科給事中楊爾淑請也三月定㑹試三
　　　場事竣主考等官遴選頭場試卷十本繕寫進呈
　　　自第一名至第十名俱由
欽定仍送場内拆號填榜以後㑹試及順天鄉試俱以此
　　　為例二十六年
恩詔八旗准照漢人一體考試二十八年覆准滿洲䝉古
　　　漢軍應鄉試之監生生員均由兵部考騐能騎射
　　　歩箭者方准入試二十九年題准奉天滿洲蒙古
　　　漢軍鄉試諸生由奉天將軍考騐能歩騎射者方
　　　准送試又論題増性理太極圖說通書西銘正蒙
　　　諸篇三十六年
敕宗室子弟與滿洲諸生一體應試取中又以各省鄉試
　　　命題悖謬
諭大學士王熙等曰鄉試為掄才大典出題理宜詳慎今
　覽各省所進題名録如福建三場策問臺灣事宜一道
　於地方情形事勢毫未通曉乃茫昧命題殊為悖謬其
　餘各省亦多未當爾等詳加檢閲若有悖謬最甚察出
　㕘奏於是察勘福建雲南河南三省第三場策問命題
　均屬悖謬主考王連英等分别降調從之三十九年正
　月
上諭本科中式舉人因有情弊為人指㕘故行覆試及閲
　各卷俱能成文諸臣所擬三等以上者皆可觀有自三
　等㧞置二等者有自四等㧞置三等者三等以上仍令
　㑹試四等黜革四月停止吏部考試舉人(向例各省舉/人吏部考試)
　　　(並無去取亦無分職衘大小/之處實屬具文兹奏請停止)五月定各省正副主
　　　考除應行開列外將侍郎學士京堂翰林科道部
　　　屬等官由甲舉出身者無論己未典試通行開列
　　　六月
敕停止宗室子弟科舉㑹試十一月定官卷取士例
上曰考取舉人進士特為得人若行賄夤縁而得之則出
　身之本源不清欲冀他日為忠臣良吏得乎凡係大臣
　子弟宜另編字號取中且不致妨孤寒之路經九卿議
　　　覆嗣後順天鄉試在京三品以上及大小京堂翰
　　　林科道吏禮二部司官在外督撫提鎮藩臬等官
　　　子弟俱編官字號另入號舎考試各照定額毎十
　　　卷民卷取中九卷官卷取中一卷其官卷或止數
　　　人者不必另編字號四十一年九月禮部疏本年
　　　鄉試監生莊令輿俞長策試卷作五經文字
上俱特賜舉人并令嗣後鄉㑹試作五經文者額外取中
　三名(順治二年以士子博雅不在多篇停五經中式至/康熙三十六年京闈鄉試有五經二卷      特)
　　　(㫖授為舉人後不為例至是復准作舉人議定其/例五十年増五經中額順天二名外省一名㑹試)
　　　(増中三名五十四年停止雍正二年議准每額/中十九名加中五經一名乾隆十八年停止)四
　　　十四年正月
上勤心典籍以卷帙繁多供奉人員繕寫不給
敕安徽江蘇浙江舉貢生等有精於書法者報名考試旋
　　　考取顧祖雍等其貢監生員并准入順天鄉試五
　　　十年十月寛鄉㑹試發榜期限先是順天鄉試發
　　　榜過期監試御史劾奏
上諭赴考者衆若發榜之期太迫考官不能細心徧閲尋
　　　議寛期揭曉五十一年三月
敕新中文武歸班進士留京學習行走四月開
萬壽恩科於五十二年二月鄉試八月㑹試五月定㑹試
　　　分省取中進士之制十一月
敕文生員舉人内願就武場武生武舉内願就文場各聴
　其互試五十四年正月
敇科場無出熟習擬題令同考官互相糾察五十五年議
　　　定二場論專用性理五十六年八月禮部奏請派
　　　順天鄉試正副考官及同考官將九卿舉薦官員
　　　職名開列得
㫖即在所開正副考官内毎房派二員其各省人著㕘雜
　派出毎房二人不得派同省之人六十年三月
上諭舉人王蘭生學問素優校對精熟留保學問好俱賜
　進士一體殿試六十一年十一月
世宗憲皇帝登極特開
恩科(以雍正元年癸邜為/)
(恩科二年甲辰/      為正科)
　　　雍正元年二月定八旗滿洲繙譯鄉會試之制又
　　　定鄉㑹試論題仍用孝經又覆准候補天文生及
　　　補用天文生之監生生員俱令入皿字號鄉試又
　　　覆准官卷内佳文不敷中額以民卷佳者補之十月
詔舉孝㢘方正十二月禮部議定學政科考生員増經文
　　　一篇(各省學政科考生員舊例用四書題文二篇日/至是増用經題文一篇以崇經學如遇三冬)
　　　(短減去四書文一篇/從御史田嘉穀請也)二年二月録用浙江直𨽻
　　　福建廣西孝㢘方正各二員以知縣用五十五歲
　　　以上者以知州用
敕科場房考各房仍止用一人校閲以專其責又
上諭此次特開恩科士子因迴避不得應試者即另派大
　臣擬題於内閣考試取中十月
敕今年殿試天氣已寒諸貢士著在太和殿内兩旁對策
　再傳諭總管太監多置火爐使殿内和暖諸貢士得盡
　心作文寫卷又
敕鄉㑹試揭曉後刋刻試録登科録進呈試錄並載三場
　中式文擇其尤者毎題一篇三年二月定應考試差之
　　　翰林及進士出身官員人等於
　　太和殿試以四書題文二篇
上親定甲乙以備差遣三月
上親詣太學釋奠加増國子監鄉試中額十八名五經加
　　　中四名各省分别加増五經中額八月
敇迴避卷仍著一體應試另派大臣校閲遴選九月賞給
　　　㑹試舉人路費分道里逺近以定多寡之數又
命㑹試及順天鄉試元魁三場試卷繕録進呈十月
詔舉八旗漢軍孝友讀書人士十一月
敕定考試繙譯舉人條例不必分作三場十二月
敇工部國子監復立進士題名碑四年三月
敕各省學政三年任滿將生員中人品端方有猷有為有
　守之人大省四五人小省二人送部引見親加考試酌
　量擢用十月
敕各省所中副榜内有兩次中副榜者亦准作舉人一體
　㑹試此係特典後不為例十二月定恩拔副貢生就教
　　　學臣㑹同巡撫驗看造册送部銓選年老者原品
　　　休致五年三月
敇八旗舉人生員分别考試(前因八旗舉人生員有在䕶/軍執事人行走者令其退回)
　　　(仍給錢糧俾得專心讀書至是已/三年有餘是以考試分别勤惰)又
諭本年閏月節氣稍遲二月天寒㑹試日期改至三月各
　舉子許擕帯手爐皮衣供給官加意預備茶飯薑湯木
　炭等項以資其用又議准㑹試落卷内揀選文理明通
　　　者引
見以教職即用(嗣於乾隆二年十年十九年俱照/此舉行録用如之謂之明通榜)四月
上諭取人之法惟鄉舉里選合於三代之制著州縣官㑹
　同該學教官將貢生生員内居家孝友行止端方才可
　辦事而文亦可觀者秉公確查一年各舉一人於今年
　冬底申報該上司奏聞請㫖八旗之滿洲䝉古亦照此
　例著該佐領各舉一人庶潛修篤行之士得以表見而
　國家亦收得人之效尋經吏部𢃄領各省薦舉生員引
見以知縣用者三員餘以國子監助教學正學録補用十
　　　二月
敇學政考取選拔務取學問優通品行端方才猷可用之
　人并定六年選拔一次之制六年八月復浙省士子鄉
　　　㑹試(先是雍正四年停止浙江鄉㑹考試至是/以兩浙士子省愆悔過因有是      㫖)九
　　　月
上諭連州生員陳錫等呈首朱振基奉祀逆賊吕留良牌
　位可謂深明大義不為邪說所惑命該省學政秉公遴
　選學問優通者賞作舉人一體㑹試其今科所取副榜
　即准作舉人八年十一月
　　朝考湖北應山縣拔貢楊可鏡文理荒疎部議革去
　　　選拔
上諭楊可鏡乃明臣楊漣之元孫昔順治四年楊漣之子
　楊之易為江南松江府同知遭提督吳勝兆之叛捐軀
　殉難凛然忠節此即楊可鏡之曾祖也楊漣父子兩世
忠義其後嗣子孫若稍能自立品行無虧雖文藝不工
亦當格外造就楊可鏡准作選拔赴國子監肄業仍著
禮部帯領引見十三年禁八旗開戸家奴子孫考試又
　　覆准論題仍㕘用性理八月
皇上登極恩詔開科(乾隆元年八月鄉/試二年二月㑹試)
　　乾隆元年正月議准㑹試與順天鄉試内簾主考
　　同考官其有服之同姓與翁壻甥舅皆令迴避如
　　應迴避之人不行開出者革職又
敇内外簾官子弟應迴避者著另行考試乾隆元年㑹
　試及鄉㑹恩科准於常額外寛餘取中三月以㑹試
　　遺卷内尚有佳卷
敇兵部尚書傅鼐㑹同大學士鄂爾泰朱軾議再行校
　閲尋於未經取中之薦卷内續取三十卷年老舉人
　　試卷内選出五卷一并進呈照取擬名次出榜
賞給劉起振等檢討及中書助教學正各職衘四月
詔舉孝亷方正十月
召試博學鴻詞(先是雍正十一年首場試詔舉博學鴻/詞至是陸續到京      經解一篇史)
　　(論一篇二場試/詩賦論各一篇)
欽取劉綸等十五名分别選授翰林院官有差二年四
　　月
詔督撫舉才品優長山林隱逸之士又補試博學鴻詞
欽取萬松齡等四人授翰林院官有差三年三月
上詣太學行釋奠禮其觀禮三十一人俱准入監讀書
　　國子監本科鄉試廣額十八名四月議准繙譯鄉
　　㑹試於
欽命繙譯一題外再於清文四書内
欽命一題令士子作清文一篇四年三月
敇監試提調留心查看入場士子粥飯并給與木炭許
　其擕帯手爐以温筆硯又
敇禁止新進士於殿試前呈送頌聯閲卷大臣務精白
　乃心絶請託之私四月
殿試
御製策問題不拘舊式以杜諸生預先揣摩策内不許
　　用四六頌聯但取敷陳切當不泥成格六年三月
　　申嚴懐挾之禁七月
敇順天鄉試同考官南省人迴避南皿卷北省人迴避
　北皿卷邊省人迴避中皿卷滿洲漢軍概令迴避滿
　字合字卷以清弊竇以息浮議七年二月復選拔貢
　　生十二年舉行之制四月停文武鄉㑹互試之制
　　允御史陳大玠請也八年六月定舉人恩拔副嵗
　　貢生及捐納貢監生考試各謄録之制九年八月
　　停迴避卷考試九月減各直省中額十分之一十
　　年正月
特命移㑹試場期於三月以待春温永著為例並於搜
　　檢條内加
恩停止皮衣去面氊衣去裏之例三月
敇改殿試之期於四月二十六日五月初一日傳臚四
　　月
敇學政考官申嚴文體艱深俳儷之禁十三年二月
上幸闕里加恩多士増廣入學名數復令學政甄拔十
　　三氏子孫文行兼優者數人貢入成均引駕官舉
　　人孔繼汾授為内閣中書十六年二月
上南巡江浙士子進獻賦頌
特予召試考列一等之進士舉人以内閣中書即用貢
　　監生員賞給舉人授為内閣中書學習行走(嗣於/乾隆)
　　(二十二年二十七年三十年四十五年四十九年/    駕幸江浙三十六年四十一年    駕幸山)
　　(東三十八年四十一年選取駕幸天津凡/進獻詩賦人員皆考試    録用如之)閏五月
　　大學士九卿等遵
㫖保舉經學人員陳祖范等疏上
上諭陳祖范等平日研窮經義必見之著述將親覽之
　以覘實學在京者交送内閣進呈其人著該部帯領
　引見在籍者行文督撫就近取進俟觀其著述另降
　諭㫖或願赴部引見及年老不能來京者俱聴尋賞
　　給陳祖范顧棟髙國子監司業職銜授吳鼎國子
　　　監司業梁錫璵額外司業又以恭逢
聖母皇太后六旬萬壽
　敇於壬申年三月鄉試八月㑹試舉行
萬壽恩科(乾隆二十六年三十六年四十五年迭開鄉㑹/    恩科加惠年老應試諸生有差嗣是)
　　　(壽宇宏開登百殊恩叠沛故有如郭/鍾岳之夀    五者洵屬昇平人瑞)又定拔貢選
　　　用之法十九年三月停繙譯㑹試之例四月
　敇欽定四書文存貯内簾令試官知衡文正鵠策問時
　　務主試官不當以已意立説啟士子窺探迎合附和
　　之弊二十一年閏九月定順天冐籍之禁從御史陳
　　　慶升請也十月嚴磨勘試卷之令磨勘官俱令於
　　　卷靣填寫銜名再令大臣詳加校勘呈覽草率從
　　　事交部議處著為例十一月
　敇更定鄉試之制第一場止四書文三篇第二場經文
　　四篇第三場策五道其論表判概行罷去㑹試第二
　　場經文外加試表文一道即以明春㑹試為始鄉試
　　以乾隆己邜科為始并増㑹試磨勘之例二十二年
　　正月
敇㑹試第二場表文易以五言八韻排律一首即以本
　年丁丑科㑹試為始又御史袁芳松請自乾隆己夘
　　科鄉試為始於第二場經文之外一體試以五言
　　八韻排律一首從之(并定嵗試四書文一篇經文/一篇詩一首科試四書文一)
　　(篇策一道/詩一首)二十三年二月御史吳龍見請第一場
　　四書三題後仍増性理論一篇從之三月
敇滿洲䝉古現任三品以上大臣之子孫及親兄弟子
　姪有應試者俱令自行奏聞方准入場二十五年四
　　月
敇傅臚前一日將擬定十卷進呈即帯領引見詳覈文
　品以定名次又
上諭廷試士子為掄才大典對策自重於書法又向來
　讀卷官雖不囘寓然皆各囘公所散住地非鎖院人
　得自由未免潛通消息且試策不過一二百卷十四
　人公閲遲至三五日進呈於形跡尤為未協著大學
　士九卿詳悉議奏尋議定㕘閲文字除文字俱佳者
　　儘登上選外其有字不甚工而援據典確曉暢時
　　務者亦應列為上卷若對策全無根據即書法可
　　觀亦不得充選進呈其讀卷官及監察之王大臣
　　科道收掌等官請於
　文華殿兩廊並
　𫝊心殿之前後房住宿舊例讀卷官十四人請量行
　　裁減只派用八員以兩日閲卷第三日進呈從之
　　二十六年三月定㑹試遺卷選取内閣中書國子
　　監學正學録
　　(臣/)等謹按内閣中書其先進士舉人貢監俱准考
　　試補用自康熙五十二年定例專用進士舉人其
　　不由甲舉出身者對品改選雍正元年又定進士
　　充教習期滿以中書補用二年復定以進士舉人
　　考取銓選至是定㑹試落卷内選取嗣於三十四
　　年三十七年俱照此次選取録用如之惟學正學
　　録三十一年四十一年俱另派大臣考取四十九
　　年仍在㑹試遺卷内選取謹識其更定之制如此
　　四月禮部請定于四月二十一日
殿試二十五日傳臚從之(以後厯科/并沿此例)
欽派大臣察看讀卷官標識三十年正月
敕八旗大臣子弟入闈應試仍毋庸奏明七月
敇本年順天鄉試㸃名時増派大臣于龍門内嚴察換
　卷亂號之弊榜後填寫親供令中式舉人黙寫闈中
　首藝七八行并交磨勘大臣詳核三十一年三月知
　　貢舉程巖等奏謄録所失火燒損墨卷五十二本
　　俱不堪録送内簾奉
敇被燒之卷止燒損邊幅字跡可辨僅缺數字者三十
　四本另行謄寫其燒燬零落難以識辨者一十八本
　傳集各舉子赴圓明園另試四書文二篇仍封交知
　貢舉一體彌封迅速發謄送入内簾以定去取三十
　　四年六月
敇學政舉保優生照選拔貢生之例㑹同督撫一體考
　核會銜保題是年會試後
上閲朝考進呈卷以擬取前列之嚴本王世維程沅鮑
　之鍾數卷皆隱藏名姓字様跡渉關節因閲卷皆信
　任大臣不因此遽興大獄姑從寛免究令軍機大臣
　㑹同原看官通行覆閲更定其原派閲卷大臣將不
　應入選之卷濫取充數交部議處三十六年減
殿試受卷彌封印卷填榜各員之數從禮部請也四十
　　一年十二月復繙譯鄉㑹試之例以戊戌年八月
　　鄉試己亥年三月㑹試臨期以起
　鑾前往
　盛京改期七月鄉試四十二年
敇鄉㑹試同考官不必拘泥五經分房又
敇鄉㑹試頭場書藝三篇承題起講起處虚字令主考
　官臨時酌定刋發舉子通場一體遵用四十三年定
　　鄉㑹兩試及學臣取士毎文一篇無逾七百字又
　　九卿議准各省商籍應仍編鹵字號於該省中額
　　内五十名取中一名雖卷多不得過二名四十四
　　年
敇熱河士子鄉試加恩照宣化府之例另編承字號取
　中一人九月鄉試榜發
上諭大學士于敏中之孫于徳裕中式舉人時文認題
　不真遣詞不當并是科元魁卷均未能體㑹正解申
　嚴文體不正之禁四十七年七月定鄉㑹試二場排
　　律詩移置頭場制藝後即以頭場性理論移置二
　　場經文後以防闗節四十八年定順天鄉試同考
　　官南北兩籍應迴避者不得専看中皿卷並申嚴
　　同考官不得互相閲卷之例又經御史請定
殿試規條策冐頌語皆須闗照本題不得泛寫套語對
　　策不拘字數短者以千字為率草稿副本應官為
　　給發完卷時一并交納其由中書及謄録中式者
　　不得在内閣
誥敇房
　國史館等處住宿以防屬託從之五十年二月
聖駕臨雍禮成
詔明年加増國子監鄉試中額十五名十二月禮部尚
　　書姚成烈請論題仍㕘用孝經從之
　
　
　
　
　
　
　
　
　
　
皇朝通典卷十八
欽定四庫全書
皇朝通典卷十九
　選舉(二/)
　　選舉制(武科/)
　　(臣/)等謹按射為六藝之一三代士人未有不能射
　　者射義所載諸侯嵗獻貢士于天子天子試之于
　　澤宫中多者得與于祭中少者不得與于祭此後
　　世武科以射試士其所由昉乎漢選六郡良家子
　　給羽林期門唐長安中始置武舉又有翹闗負重
　　之選宋金迄明武舉相沿不廢我
　朝八旗人士無不以善射著稱挽强命中之技所在
　　多有不僅如漢人應武科者始能射也至于取士
　　之制
　國朝文武並重其武舉鄉會試悉視文科例會試及
　　順天鄉試則
欽派大臣閲箭各省鄉試則巡撫主之既以外場定其
　　　優劣復以䇿論决其去留法至善也謹依次編輯
　　　備武科之制焉
　　　順治元年十月定武鄉㑹試年分武舉會試定于
　　　辰戌丑未年各省武鄉試定于子午卯酉年凡京
　　　衛武學官生遇鄉試年准一體赴試二年六月准
　　　於十月舉行各直省武闈鄉試三年九月定武鄉
　　　會試事宜(武鄉㑹試初九日試騎射十/二日試步射十五日試䇿論)又定武進
　　　士衣頂(武進士衣頂第一甲一名武進士賞甲胄/撒袋刀弓矢鞾帶等物諸武進士衣頂照)
　　　(文進士一體穿/帶並賞給銀兩)十二年九月
上諭國家選舉人材共襄治理文武允宜並重今科中式
　武舉應照文進士一體殿試朕親行閲視先視馬步箭
　後視䇿文永著為例届期武舉人各於
　　天安門就試畢以卷送
　　午門外東直房讀卷官公閱進呈俟
御批一甲三名畢各赴内院公同填榜十四年正月
敕定官員恩詔廕子停止入監讀書改補武職十六年九
　　　月
敕明年天下武舉再行會試以文闈再會試故也十月定
　　　武舉
　殿試讀卷傳臚俱照文場例十七年正月停武科技勇
　　　奉
上諭武科取士拔其韜畧諳通弓馬嫺熟者以備將才至
　於開弓舞刀掇石俱屬虚文無益以後俱不必試二月
　　　兵部再舉行會試
命内大臣及大學士監射永著為例三月
上諭武闈取士原以遴選將材以資實用向來考試馬步
　箭沿習舊例用髙大之的較射以致軟弓小箭易于倖
　中其用滿式弓矢者反不得合式殊非収羅材勇之意
　以後鄉會考試馬箭用滿洲例射帽步箭亦照滿洲例
　射尋常小的十八年十月兵部請
　殿試天下武舉得
㫖武闈已考過步箭及策論又經内試選定停止殿試
　　　康熈七年定先試馬步箭後試䇿論八年定外省
　　　武闈以學政為閲卷官旋罷之十三年復武場技
　　　勇之制二十八年三月兵部覆御史錢三錫請定
　　　武闈條例以馬箭中三步箭中二者為合式
上諭馬箭弓刀等項俱已合式惟因步箭中不及兩箭不
　准合式似屬屈抑著再議尋議步箭雖未中式其射法
　　　精善者亦准考取至比箭時應令内大臣都統内
　　　閣大臣與兵部公同監射得
㫖嗣後武鄉會考試馬箭以中四箭為合式步箭以中一
　箭為合式三十二年兵部題考試武舉一疏得
㫖步箭大把以八十步為則太逺善射之人多致遺棄嗣
　後著改為五十步以中二箭為合式(武場事宜頭場試/馬箭監立三把各)
　　　(離三十五歩務要放馬跑圓三囘九箭中四箭者/合式馬箭不及額者不准入二場試步箭立大把)
　　　(以五十步為則務要彀滿精優直衝把子中央者/為中如有撞箭併中把子根把子旂者俱不准九)
　　　(箭中兩箭者合式不及額者不准入三塲試馬歩/箭外再試八力十力十二力弓八十觔一百觔一)
　　　(百二十觔刀二百觔二百五十觔三百觔石弓必/間滿刀必舞花石必離地一尺為合式三項内有)
　　　(能一二項者准入三場三項全不能者/亦不准入三場三場試䇿二道論一道)三十三年
　　　九月
敕武闈應重外場十月
上閲視武舉騎射技勇
諭不合式舉人許其効力再試
上曰天下武舉會試者或其人才可用騎射亦優而以不
　合式之故遺而不録者有之朕意殊為憫惜令兵部宣
　示有願効力再試者具呈候請㫖再行考試遴選交火
　器營令其服習戎事於會試時照常考校既悉知其人
　亦便於拔取有超羣者即與録用三十六年十月
上御瀛臺紫光閣閲武舉騎射
上發五矢皆中
上曰今科落卷内安知無騎射俱佳而被遺者乎如其回
　籍則已若有留此者令兵部察眀復試四十八年五月
上諭考試武舉當擴其典以備録用現今八旗監生為䕶
　軍驍騎者俱有入文場考試之例直隸各省緑旗營兵
　千把總及年滿千總其中有通文理願入場就試者可
　分别令就武鄉會試即於其充伍為弁之地就近鄉試
　不必令回原籍尋遵
㫖議定直隸各省緑旗營兵有通文藝願就武鄉試者于
　　　充伍地方該營將弁申送巡撫一體鄉試不中者
　　　仍令歸營又各營千把總及年滿千總門衛所千
　　　總有願應㑹試者該督撫提鎮給咨赴部一體會
　　　試不中者仍歸原職由兵丁千把中鄉會試願歸
　　　職伍者聴六月
敕漢軍人等一體考試武舉武進士尋議定八旗漢軍内
　　　務府無品筆帖式庫使由官學生補授之外郎閒
　　　散人等有願考武生者該旗移送順天府考取八
　　　十名鄉試時所取武生并中書及部院衙門筆帖
　　　式廕生監生及監生之披甲䕶軍領催執事人員
　　　願應武鄉試者亦移送鄉試取中四十名如不中
　　　仍令當差㑹試取中八名照文場編合字號四十
　　　九年九月太原總兵馬見伯疏稱武經七書注解
　　　互異請選定一部頒行經部議駁尋請嗣後考試
　　　武生武童論二篇一題出論語孟子一題出孫子
　　　吳子及司馬法舊例鄉會試論一篇䇿二篇今改
　　　出論題二䇿題一從之五十一年十二月定本省
　　　現任官員子弟頂食兵糧冒濫入場之禁從御史
　　　段曦請也五十二年十一月
上御暢春園内西厰閲試武舉騎射技勇選宋如柏等十
　　　五人再試以騎步射令善射侍衛等射畢
上親射兩次每發皆中
諭大學士等曰近見直隸各省考取武進士額數或一省
　偏多一省偏少皆因其不知弓馬武藝止憑文章取中
　以致騎射嫻熟諳悉韜畧之人多有遺漏嗣後考取武
　進士不必拘定額數俟天下會試武舉齊集京師令該
　部將各省赴試到部武舉照例考試弓馬將合式武舉
　等實數查眀預行奏眀朕計省之大小人之多寡照考
　取文進士例按省酌定取中額數則學習武藝弓馬優
　長者不致遺漏矣十二月定新中武舉内弓馬不堪人
　　　材不及弓刀石不能者將監試取中之巡撫照文
　　　科場例議處從御史李景迪請也五十六年十一
　　　月定武場初七日為始考試十三日入闈十四日
　　　編號㸃名十五日考試䇿論從府尹俞化鵬請也
　　　雍正元年六月增滿洲武鄉會試兵部請武場鄉
　　　會試録仍照舊例刋刻進呈從之二年五月吏部
　　　左侍郎史貽直請武鄉試亦照武會試設立好字
　　　號各省考試之時將弓馬技勇漢仗好者另行記
　　　註移送内簾先於好字號選取如不足數再將餘
　　　卷選取得
㫖允行其各省武鄉試或以好字號取中或以文章好取
　中之處於武鄉試錄内註明以便查對七年九月各旗
　　　副驍騎校前鋒馬兵人等赴順天府願應鄉試府
　　　尹陳良弼以聞得
㫖允行
敇各省巡撫考試武舉著會同就近省城之提督總兵一
　員同考外場若提鎮住劄路逺或因公他出則委副將
　一員代之九年三月
敕各省督撫於所屬地方召募揀選人材壯健技勇可觀
　者百餘人咨送兵部奏聞候揀派官員訓練教習以備
　軍旅之用武生童生及鄉勇民壯等俱可入選每人本
　籍額外給與守糧一分以養贍其家口本人進京之時
　著督撫動支公用銀兩賞給路費十年三月
敕各省技勇可用之武舉令其充補經制馬糧十一年十
　　　月定會試武舉到部務取同考五人連名互結倘
　　　三場有人冒名頂替令互結之人立時首出將頂
　　　替與本人拿送刑部治罪鄉試亦照此例從御史
　　　朱士伋請也十一月
上諭武場鄉會兩試原期選俊儲材所以人材壯健技勇
　兼優者外場考試另編好字號並分别雙單令入内場
　再考試文藝比較取中以杜冒濫倖進諸弊本年武會
　試有頂替進場作弊者當經查出交部治罪又有人材
　技勇皆屬平常而考試大臣濫列好字號入場取中者
　現在查叅黜革議處俾各知儆戒至于各省學臣考試
　聞有弓馬平庸文理粗通之人混入内場赴號换卷傳
　遞代筆賄屬倩代揆厥所由總由府州縣考試時市寛
　大之名遂令技藝不堪漢仗猥瑣之輩混入内場種種
　作弊嗣後有似此濫行錄送者著該學政題㕘議處其
　學政校閲外場若將平常懦弱之人濫列好字號入場
　取中亦著督撫查恭十二年四月
敕停止滿洲武鄉會試
　　　乾隆元年八月兵部右侍郎吴應棻請酌定大省
　　　人數多者移期于初五日開弓十三日入闈較之
　　　從前寛兩日之限則監射官得從容較閲從之二
　　　年九月兵部會同監射大臣奏請考試外場除馬
　　　歩箭俱各缺一箭者仍不准合式倘馬歩箭兩項
　　止缺一箭者仍令其再試技勇如弓刀石三項俱
　　能勝頭號者准與合式缺一者即不准合式其中
　　果有勇力過人技藝傑出者仍准其一體挑選好
　　字號鄉會試俱照此例從之四年八月兵部覆准
　　武鄉試令提調監試各官將外場較射冊帶入内
　　場於舉子出場交卷時查眀外場較射原冊原填
　　某號技勇酌量覆驗一二項如果相符准其交卷
　　放出倘與原填技勇全不相符即嚴加查究以清
　　頂替從御史甄之璜請也六年六月定武場試卷
　　悮填雙單好合式字號之禁并申嚴懐挾代倩之
　　弊從御史七格請也九年二月復武生捐監准入
　　文場之例從山東學政李治運請也湖南巡撫蔣
　溥請武闈鄉試舉子有年屆六十者即不准其入
　　場應試以杜混冒代鎗之弊從之二十四年十一
　　月御史戈濤奏考試之人弓刀石三項技勇皆係
　　三號不准合式必有一二様頭二號技勇方准入
　　内場又雙單好字號列甬道東號房合式號列甬
　　道西號房則代倩之弊自可永絶再武内場原以
　　講眀韜畧自當以武經為重將四書論一篇裁汰
　　以歸簡易從之二十五年三月巡撫陳宏謀條奏
　　武場考試向來外場考試馬箭連射三回共計九
　　箭中四箭為合式請馬箭止射二回共計六箭後
　　復考地毬一回總以中三箭者為合式其缺一者
　　不准考試歩箭其考試弓刀石後再試地毬之例
　　併請停止又向來考試逺把以五十步為程請酌
　　改三十歩每人各射六箭以中二箭者為合式缺
　　一者不准復考弓刀石其考試弓刀石後再射近
　　把之例併請停止又應試之弓馬弓以三力為率
　　歩以五力為率其不及三力五力者不准合式從
　　之二十六年十月兵部侍郎張師載請外場監箭
　　原冊及分别東西號合只令監試提調等官公同
　　辦理不得假書吏之手從之又浙江學政李因培
　　請令中式武舉就本州縣衙門親自填寫親供由
　　各州縣申送布政使彚齊送部不得違限并定無
　　故三科不赴會試之禁以防恃符生事從之二十
　　七年十月侍郎王際華請停武科鄉會試合式字號
　　惟挑選雙單好字號令入内場從之三十六年
　　四月歩軍統領公福隆安請停馬兵鄉試之例其
　　情愿考試者令其與武童一體應試取中武生再
　　准鄉試從之三十八年十月
敕武生有情愿入伍食糧者准其兼充四十年八月鴻
　　臚寺卿江蘭請於
殿試之前
欽㸃六部滿漢堂官二三員傳集中式武舉按照會試
　　原冊弓刀石觔重號數令其逐一演試如有前後
　　參差者即行㕘奏將該武舉照文會試磨勘之例
　　罰停
殿試一科原挑之監射大臣交部議處從之又御史李
　　廷欽條奏監試大臣隨帶跟役不得過四名之數
　　又監射大臣及兵部堂官宣
㫖後即不准歸私宅并外圍住宿以逺嫌疑從之十一
　　月巡撫巴延三請外委應准其與食糧之武生一
　　體鄉試從之四十五年九月
上諭向來武鄉㑹試考試技勇内硬弓一項原以十二
　力為頭號近來士子輒填註十七八力及至較試時
　類皆勉强從事併竟有不能者殊屬無謂嗣後考試
　武場硬弓務以滿足入彀為度其主考冊内有能過
　頭號弓十二力以上者亦不得過十五力著為令
　
　
　
　
　
皇朝通典卷十九
　欽定四庫全書
　皇朝通典卷二十
　　選舉(三/)
　　　選舉制(文選/)
　　　(臣/)等謹按自漢成帝置常侍曹尚書一人後漢光武
　　改常侍曹尚書曰吏曹尚書亦曰選部而典選之名
　　始起魏晉以後吏部之權漸重然其時雖立九品中
　　　正之法辟召薦舉亦相兼而進至隋制凡一命以上銓
　　　選悉歸吏部唐以後皆因之然身言書判之格銓
　　　注唱厭之煩嚴則賢愚同滯寛則賢否混淆馬氏
　　　譏其寛嚴失中誠篤論也宋遼金元大抵相若明
　　　之三途並用制非不善而中葉以後請托賄囑漸成
　　風尚此孫丕揚所以創為掣籖之法亦救弊之一術也
　　國朝選官專歸吏部吏部凡四司而文選掌銓選考
　　　功掌考察其職尤要竊惟
列聖相承闢門籲俊詢事考言凡前代銓選之弊已釐剔
　　　無餘我
　皇上睿謨獨運慎重官方一切銓選之法斟酌損益因
　　　時變通而權衡悉稱洵哉不易之良規矣
太祖髙皇帝乙夘年十一月
敕廷臣舉賢授職
　　　天命十年八月
敕大臣舉劾屬員
　　　天聰三年四月選用臣工分班侍直或繙譯漢字
　　　書籍或記注
　　本朝政事
　　　順治二年四月
敕舉秦中山林隠逸并録用故明文武進士舉人九年十
　　　一月
敕吏部銓選不得援引親黨納賄營私十年設立記注官
　　　員允工科都給事中劉顯績請也十一年三月
敕吏兵兩部現在大小文武員缺作速詳察盡行推補十
　　　二月開復建言彈事罷斥科道六人十二年正月
上諭知府乃吏治之本其最要者如直隸之真保河間江
　南之江寧淮揚蘇松常鎮浙江之杭嘉湖紹山東之濟
　南青兖山西之太原平陽河南之開封彰徳陜西之西
　安延安江西之南昌吉安湖廣之武昌荆襄福建之福
　州泉州共三十府著在京各衙門滿漢堂官三品以上
　及在外督撫各舉堪任知府者一人詳開履厯事跡具
　奏吏部再加察議奏請定奪並著吏部將州縣地方繁
　簡酌分三等其應選官員考其身言書判分三等具奏
　上等者以上等缺列名引見候朕面定二等者授二等
　地方三等者授三等地方不必引見俱從公掣籖至有
　司賢否司道府推開報不實即先指名題㕘如督撫不
　親自體訪覈實以至賢否混淆事發一體究治九月
敕六部卿寺官員有才優經濟堪任民牧者著各堂官開
　列六科官員著吏科開列各道御史著都察院開列通
　送吏部㑹同都察院察核速奏其在外司道等品行著
　聞政治卓越者確察實跡遇缺内轉旋以侍郎等官及
　　　科道官俱傳
諭親加裁定分别酌用遇缺即補吏部議翰林官陞職銜
　　　正詹以布政使用支正二品俸少詹以布政使用
　　　侍讀學士以按察使用侍讀中允以㕘政用編修
　　　檢討以副使用侍郎副都御史通政使大理寺卿
　　　以布政使用支正二品俸太僕寺少卿順天府府
　　　丞以按察使用光禄寺少卿以㕘政用六科左右
　　　給事以副使用給事中以㕘議用監察御史以副
　　　使用從之十月吏部奏考選御史現在科道缺員
　　　太多應將在内中行評博及五部主事厯俸二年
　　　以上者咨取考補十員餘缺於在外推知内查厯
　　　俸三年薦有三次者咨取考選至内院中書應否
　　　考選伏候
上裁得
㫖内院中書不凖考選科道著為令十一月
敕考選巡按及科道陞轉悉請
上裁十三年十月
上諭向來屢次考選俱行取俸深保薦有司其乙未科外
　任各員資俸在後行取未及著察年力精壯能修職業
　者行取來京候考選酌用十五年七月以行取各官未
　　　到暫於各部郎中員外主事察取才品堪用者改
　　　授御史十六年九月吏部議定翰林官外轉除侍
　　　讀學士侍講學士以上照常陞轉外侍讀以下每
　　　年外轉二員侍讀侍講以㕘政用修撰以副使用
　　　編修檢討以㕘議用從之又奏言降補官員或遇
　　　缺出因出身資格不得補用得
㫖降補各官遇缺即補不必仍論出身資格十七年四月
　　　議准俸滿中行評博與俸滿未經考選陞主事者
　　　一併開列職名與行取推知一併考選御史十八
　　　年六月定各省巡撫薦舉員數(是時巡按已停地/方事務巡撫專管)
　　　(順天巡撫應薦方面官一員有司佐貳官共三員/教官三員保定巡撫應薦方面官一員有司佐貳)
　　(官共五員教官五員江寧巡撫應薦方面官一員/有司佐貳官共三員教官三員鳯陽巡撫應薦方)
　　(面官二員有司佐貳官共四員山東巡撫應薦方/面官二員有司佐貳官共六員教官六員河南巡)
　　(撫應薦方面官三員有司佐貳官共七員教官六/員甘肅巡撫應薦方面官一員有司佐貳教官共)
　　(二員延綏巡撫應薦方面官一員有司佐貳官共/三員教官一員寧夏巡撫應薦方面官一員有司)
　　(佐貳教官共二員浙江巡撫應薦方面官三員有/司佐貳官共六員教官五員福建巡撫應薦方面)
　　(官二員有司佐貳官共四員教官四員江西巡撫/應薦方面官三員有司佐貳官共五員教官五員)
　　(南贑巡撫應薦方面官二員有司佐貳官共三員/教官二員鄖陽巡撫應薦方面官一員有司佐貳)
　　(官共二員教官二員湖廣巡撫應薦方面官四員/有司佐貳官共七員教官六員偏沅巡撫應薦方)
　　(面官二員有司佐貳官共四員教官三員廣東巡/撫應薦方面官三員有司佐貳官共六員教官六)
　　(員廣西巡撫應薦方面官二員有司佐貳官共四/員教官四員四川巡撫應薦方面官三員有司佐)
　　(貳官共七員教官六員貴州巡撫應薦方面官一/員有司佐貳官共三員教官二員雲南巡撫應薦)
　　(方面官三員有司佐貳官共四員教官三員漕運/總督應薦方面官七員有司官十六員佐貳官六)
　　(員/)七月定各官在籍候選之法
　　康熙二年五月定月選官仍令親身赴部毎月初
　　一日投供自投文到部後隔一選銓補三年二月
　　定官員較俸推陞例(官員較俸推陞如大學士缺/以各尚書左都御史推陞如)
　　　(不用以各部侍郎學士推補各部尚書缺照衙門/次序以尚書左都御史轉補如不用以侍郎推補)
　　　(吏部侍郎缺以各部侍郎轉補各部侍郎以學士/左副都御史通政使大理寺卿宗人府府丞推補)
　　　(如不用以府尹太常寺卿推補左副都御史缺以/通政使大理寺卿宗人府府丞推補如不用以府)
　　　(尹太常寺卿推補如不用以光禄寺卿推補如不/用以侍讀學士左右通政大理寺少卿照考語俸)
　　　(次推補府尹太常寺卿缺以光禄寺卿推補如不/用以左右通政大理寺少卿推補如不用以太常)
　　　(寺少卿鴻臚寺卿太僕寺少卿督捕理事官照考/語俸次推補光禄寺卿缺以左右通政大理寺少)
　　　(卿推補如不用以太常寺太僕寺少卿鴻臚寺卿/督捕理事官照考語俸次推補其四品京堂缺將)
　　　(每年内陞京官四員用完後用五品京堂官一員/再用内陞司道一員      上以學士既推陞侍)
　　　(郎以後大學士/缺停其推用)閏六月定各衙門堂官漢軍人員
　　　不得過一員七年三月
諭吏部國家政務必委任賢能乃可贊成上理今在京各
　部院滿漢官員俱論資俸陞轉雖係現行之例但才能
　出衆者常以較量資俸超擢無期此後遇有𦂳要員缺
　著不論資俸將才能之員選擇補用又
上諭舊例科道之員行取在外有司補授因有司乃親民
　之官諳悉民間利弊得以據實指陳有禆政治且外官
　内擢足以鼓勵人才振興吏治今後科道缺出可移文
　督撫有司内舉賢能素著者咨部行取來京朕親選用
　每歲行取幾人爾部酌議以聞尋議行取知縣既咨行
　　　各省令將才能夙著者選送但勿預定員數凡知
　　　縣内有卓異薦舉無錢糧盗案者列名咨送如無
　　　卓異薦舉之員將厯俸三年無錢糧盗案才能夙
　　　著者令該督撫詳確選擇列名咨送吏部詳核具
　　　題行取來京考選以科道用者註册以次題補若
　　　無才能官員不必充數濫送督撫咨送非人及錢
　　　糧盗案未結之員治以徇情之罪從之八年十月
敕定八旗輕車都尉以下雲騎尉以上有明習滿漢文才
　堪部院者選擇咨部題補九年五月定二三甲進士俱
　　　以知縣用之例六月定推陞大選例(按定例凡推/陞大選缺出)
　　　(將雙月所出之缺彚算如出十缺陞補二人大選/八人如出七八缺陞補一人餘缺俱歸大選仍註)
　　　(册内與下月所出/之缺合計陞補)十年四月吏部奏八旗滿洲監
　　　生識滿漢字者考試繙譯專識滿字考試繕寫優
　　　者授為正八品以部院筆帖式補用其漢軍監生
　　　識滿漢字者照滿洲監生例考試取用專識漢字
　　　者照漢監生考職例以州同等官用從之七月停
　　　止㑹推(推陞之法順治九年議准尚書侍郎都御/史副都御史宗人府府丞通政使大理寺)
　　　(卿内閣學士掌院學士等官俱由㑹推至是停止/將應陞轉各官開列具題凡九卿京堂翰林吏部)
　　　(科道内閣中書及在外布按鹽運使各官遇缺當/補即行單題凡各部寺屬官及方面有司佐貳雜)
　　　(職缺出掣籖逐月彚題是時惟外省藩臬間/一奉      㫖推舉至五十一年盡行停止)十二
　　　年八月定起用告病在籍官員之例
上諭向來定例外官告病不准起用原以防其規避但其
　中才品優長政績素著者廹於一時至情引例告歸終
　身棄置殊為可惜宜令地方督撫確行咨訪果有才品
　堪用者據實保奏擢用十二月禁止文武官弁控告自
　　　稱淹滯十七年正月改戸部郎中王士禎為翰林
　　　院侍講入直
　　南書房
　　　(臣/)等謹按翰林諸職明制以一甲進士授修撰編
　　修復選二三甲進士為庶吉士散館考授編修檢
　　討非是不得與侍從清華之列我
　　朝登用羣材不拘常格廣勵淹通之士以備顧問之
　　選如靳輔張允欽以未與館選得改授翰林官而
　　　王士禎尤以詩文盛名海内推服爰自部郎入官
　禁從嗣是改授之典隨時舉行文學之臣比肩接踵莫
　　不膺異數而叨
　殊恩書曰知人則哲能官人固逺超乎前代資格之說
　　　已
　　　十九年五月雲南巡撫伊闢奏請將隨行人員坐
　　　名題補
上諭大學士等曰此等坐名隨行人員一時倉卒奏請往
　往不能盡當如知府知縣等官俱將此輩補授徒誤地
　方此後坐名題補各員概為停止吏部仍照例銓補六
　　　月定捐納歲貢及京三品以上并督撫子弟不准
　　　考選科道二十年五月
上諭行取官員吏部已經引見其各部主事等漢官朕尚
　未知其人科道為耳目之司選擇不可不慎傳諭九卿
　科道令各舉所知將居官潔清辦事才能者從公保舉
　不可以同年同鄉親黨徇情私保即督撫所舉不當亦
　著指陳勿隱二十三年四月
敇六部保舉清㢘有守之員大學士奏遵
㫖傳諭六部俱云辦事有才及謹慎者尚有其人至於操
　　　守知之實難
上曰清操如何可廢凡貪犯之人有應坐之罪如郝浴居
　官甚好然猶侵蝕錢糧數萬魏象樞曾薦郝浴此等情
　事安能預知朕皆信其清操而委任之各衙門官員或
　謹慎有守或生事奔競豈有不知者但將有守之人舉
　出則被舉者自能効力尋經九卿科道舉出蘇赫范承
　　　勲趙倫崔華張鵬翮陸隴其
上曰陸隴其等向聞其居官甚好今俱各稱善但從此操守不
　改方為真實好官八月定考試助教録用之例二十四年九月
上以㑹議㑹推申諭滿漢大臣
上曰九卿㑹議之事間或不據實具議草率茍且因循而
　行有此一次立議爭勝以冀下次不與相拂而從之者
　或有此一次將彼意中之人薦出冀下次將其親朋薦
　出以相報者或有薦其門生者或有薦其同年者有薦
　其同鄉親友者夫九卿㑹推理宜虚公持論豈可一二
　人專擅以行爾等齊集滿漢九卿大臣傳諭申飭之二
　　　十九年五月吏部以行取知縣事奏請
上曰行取知縣以科道用者甚多科道職任闗係𦂳要著九卿
　各以平昔所知學問優長品行可用者面商舉奏尋經户
　　　部尚書王隲舉清苑縣知縣邵嗣堯兵部尚書李天
　　　馥舉三河縣知縣彭鵬靈壽縣知縣陸隴其居官有聲
上諭大學士等曰適九卿列薦有邵嗣堯陸隴其彭鵬三
　人其服官㢘介朕所素知爾漢大學士亦有知者否梁
　　　清標奏曰三人允稱㢘吏徐元文奏湖廣麻城縣
　　　知縣趙蒼璧牧民有聲
上曰彭鵬邵嗣堯陸隴其趙蒼璧俱准行取三十二年四月
敇九卿科道從公舉劾三十九年四月吏部㑹議各省舉人
　　　吏部於每年四月十五日考試並無去取分别實屬具
　　　文應行停止俱照各省中式年分名次註冊挨次選
　　　用從之五月吏部奏各省舉人就中書者人多缺少此
　　　内有願就知縣教職之人聽其具呈改註仍以科分
　　　名次序選八旗教習期滿以知縣用照咨送日期註
　　　冊與舉人較年月先後序選漢軍舉人酌議於舉
　　　人選過三班後選漢軍舉人一人從之五十三年四月
上諭教官有教士之責應令大臣面試補授州同亦應令
　九卿面試補用有出身不明者著革退五十七年
敇教官不必來京補用時令該督撫考試年老者罷之六
　　　十一年三月
敇督撫題補太多下大學士九卿議尋議河工官員闕係
　　　𦂳要臺灣逺屬海疆廣西之南寧太平慶逺思恩
　　　四府雲南之元江開化廣西廣南四府俱在邊逺
　　　此等地方官員仍令該督撫題補其餘增添保題
　　　各缺概行停止從之十一月
世宗憲皇帝登極
諭大學士等各舉所知又
命王以下閒散宗室以上各舉屬下人員一二人十二月
敕舉内廷執事人員
　　　雍正元年正月
上以滿洲進士舉人出身之翰林無陞轉之途著吏部議
　　　尋議嗣後翰林院侍讀侍講諭徳洗馬國子監司
　　　業缺出將由庶吉士授職編檢之翰林論俸推陞
　　　一員將由進士舉人出身之中允等陞補一員講
　　　讀學士少詹庶子等缺出將現任之侍講侍讀諭
　　　徳洗馬司業推陞一員之後將進士舉人出身之
　　　科道等官陞補一員從之又吏部議定新進士除
　　　選庶吉士外揀選學問好者令為官學教習三年
　　　期滿照科分名次以中書補用八月
敕各省督撫布按各舉所知十月
敕大學士㑹同翰林院掌院教習將編檢庶吉士等秉公
　别擇或留本衙門辦事及派各館纂修或可當科道吏
　部之選或編檢可為道府庶吉士可為州縣者一一分
　别具奏至或老病衰廢願自解退者聽其以原官休致
　其有行止不端事跡確實者奏聞革退至將來揀選庶
　常當加考試引見日後散館仍以三等分用十一月
敕清書散館之翰林不可令其荒廢或在翰林或在部曹
　即令與滿員一同繙譯新科進士於引見之前先行考
　試庶人才不致遺漏十二月分别録用本科新進士未
　　　經館選之員
上以尖圏記名者十七員如願在各館効力及在内官學
　　　教習者令各自陳明若行走勤慎學問好者仍㧞
　　　為翰林二年七月揀選下第舉人分發雲貴川廣
　　　五省試用十二月
敕滿漢編修檢討庶吉士等有願在刑部學習辦事者揀
　選二三十員引見分在各司學習其辦事明白者酌量
　題補三年六月定外任迴避例(定例督撫兩司及統轄/全省之道員其族人迴)
　　　(避者赴京别補若分巡數府之道員及知府同知/通判知州等官所轄之地無幾本族廻避官員即)
　　　(於本省/調補)四年三月
敕漢軍人員銓選迴避直𨽻七月因督撫等密舉各員俱
　　　極庸陋
諭仍於道府州縣中各明舉一人如有挾私任情草率濫
　舉者從重治罪十二月定恩㧞貢生就教例(恩㧞貢生/就教例令)
　　　(各省學臣於歲科兩考事竣㑹同巡撫與挨貢/一體驗看造册送部銓選年老者以原品休致)五
　　　年三月
敕揀選舉人令九卿薦舉並令舉人公舉所知十二月
敕内外諸臣各保薦一人六年四月起復府㕔州縣廢員
　　　七月
上諭督撫帶往各省委用人員在地方不甚相宜除已經
　到任之後因地方要缺奉㫖題補不必解任外如楊文
　乾陳時夏莽鵠立及各省督撫大吏從前所請帶往之
　人目今現在屬下俱著回京請㫖另用八月定委署州
　　　縣之例十月
敕内外大小臣工各舉所知七年正月定宗學教習之貢
　　　生期滿引
見以知縣教職分别録用四月
敕内外大臣薦舉可勝督撫藩臬者各一人五月改定江
　　　南湖廣陜甘官員迴避本省之制八年六月
敕新進士在六部額外主事上學習行走三年後如能稱
　職該部堂官題補十一年
敕揀選雲南貴州廣東廣西四川福建六省下第舉人録
　用(以路程遥/逺故也)十三年六月
敕京官三品以上大臣於科道部屬及府㕔州縣内各舉
　堪勝道府一人
　　　乾隆元年三月
　敕揀選雲南貴州廣東廣西四川福建六省下第舉人
　　録用又尚書兼管國子監事務楊名時奏薦進士莊
　　亨陽等七人留心經學
上敕該部調来引見為該監屬員聽楊名時等分委辦
　事以收成均課士之益四月吏部議准凡保舉孝亷
　　方正照
恩詔内開事例給以六品頂帶榮身其中果有徳行才
　　識兼優堪備召用者准破格保薦倘所舉不實照
　　濫舉匪人例分别議處五月
敕吏部疏通舉人選法尋議現在捐納知縣為數無多
　　請嗣後雙單月捐納人員不敷班次之數即以舉
　　人抵補從之二年三月
敕督撫藩臬薦舉道府五月
敕停滿洲庶吉士習清書例三年三月
敕九卿薦舉堪勝道府之員
敕未經保送科道之翰林部屬通行引見記名補用御
　史四月
敕現任教諭中進士歸班加教授銜留任現任訓導中
　舉人副榜加教諭銜留任仍准本班銓選十二月
敕雲貴督撫慎選守令調補苖疆四年三月
敕尚書都御吏侍郎薦舉堪勝科道之部屬知縣十一
　　月
敕大學士九卿各舉所知六年二月
敕滿洲進士一體選用知縣九月
敕行取以主事用之知縣缺少人多以同知兼補七年
　　三月
敕卓越之員雖有因公㕘罰仍准行取七月
敕大學士九卿督撫薦舉骨鯁直樸明通政治之人如
　馬周陽城之起布衣而為御史者以備糾繩之任十
　　二年四月定守令久任之制十三年七月
敕大學士尚書侍郎保舉應陞三品京堂人員十四年
　　六月
敕大學士尚書薦舉堪勝侍郎及三品京堂人員侍郎
　薦舉堪勝三品京堂人員十六年四月定
特派大臣揀員分發例
上諭向來分發各省人員由吏部堂官揀選雖職掌所
　在然未足以示慎重嗣後凡有揀選之處該部將滿
　漢大學士九卿并該部堂官一同開列候㫖特派大
　臣揀選交部帶領引見著為例五月
上諭向例知縣三年行取一次吏部按期奏請此特相
　仍故套於吏治人材毫無裨益所當永行停止科道
　内陞外轉改為三年舉行一次著為例又
敕嗣後雲南貴州廣東廣西等省庶吉士不必令習清
　書直隸山東河南山西陜西等省人數止三四員以
　上者酌派一二人江浙等省人數在五六員以上者
　酌派二三人率以三十歲以下者充之十七年九月
命王大臣揀選下第舉人引見以元克莊等六人分部
　　學習餘以知縣試用教職銓選分别録用
　　(臣/)等謹按明代舉人以推官知縣銓注其入監肄
　　業撥各衙門厯事者期滿得授小京官及府佐各
　　員
　國朝更定選用之法舉人以次銓知縣教職外由别
　　項考試得授内閣中書國子監學正學録等官我
皇上立賢無方不拘資格既念中額有定予以及時自
　　効之途加惠已屬極渥復破常格優予部僚誠為
　　士人之希遇已嗣於二十六年
恩科㑹試後復揀選下第舉人以知縣教職分别録用
　　附識於此
　　十八年二月
敕各督撫保舉堪勝知府人員七月
敕文職同知以下武職副將以下㕘用蒙古人員十九
　　年三月
敕於翰林科道部屬内揀選堪勝道府人員科道部屬
　令各該堂官秉公保舉交與吏部帶領引見以備簡
　用二十一年四月改曲阜縣知縣員缺歸部銓選
賜孔氏世職知縣為世襲六品官二十八年
敕選翰林講讀等官堪勝道府者以備簡用三十年十
　　月
敕疏通舉人選法於明年春闈後揀選知縣教職分别
　録用年老者賞給職銜
　　(臣/)等謹按每科鄉試天下中式解額共一千二百
　　餘人其經吏部揀選以知縣註册候選者動至數
　　千積久愈多遂成壅滯是以需次竟至三十餘年
　　誠如
諭㫖所云其壯嵗獲售者既不得及鋒而用而晩遇者
　益復就衰應籌所以疏通之法仰見我
皇上軫念寒畯登進羣材之至意是科士子聞風踴躍
　　雲集京師視厯科應試者倍廣而揀選一二等録
　　用者至二千人之多遂得同被
渥恩彈冠交慶誠為希世之曠典已
　　三十一年三月
敕拿獲隣境盗首送部引見以同知知州陞用之知縣
　仍回原任以本省缺陞補三十五年四月御史李潄
　　芳奏降調人員有官可補與革職休致者不同毋
　　庸與接
駕廢員一例查辦從之五月
敕教職俸滿保舉知縣如復行改教將原保之督撫學
　政等一併議處三十六年四月
敕停止内陞人員督撫出具考語之例嗣後吏部將此
　等人員每三年一次列名帶領引見著為令三十七
　　年正月
敕揀選下第舉人以知縣教職分别録用扣除近四科
　不入選
　　(臣/)等謹按揀選下第之例乾隆十七年有由本年
　　中式舉人與選者奉
㫖扣除二十六年揀選遂議定扣除新科一科三十一
　　年揀選大挑議定扣除近科二科是年復
敕改扣除近科四科乙酉戊子庚寅辛卯各科俱不得
　　與選嗣後四十六年揀選大挑即照此例行之葢
　　於甄㧞人才之中復寓疏通淹滯之意因附識其
　　前後大概於此
　　三十八年二月
上採購遺書各督撫鹽政呈進及朝臣上獻者不下萬
　　餘種於翰林院
特開四庫全書館選擇翰林諸臣并部員中多識能文
　　者充纂修各員是年八月刑部郎中陸錫熊以總
　　纂官改授翰林院侍讀明年充分校之進士邵晉
　　涵周永年余集俱授翰林院庶吉士舉人戴震楊
　　昌霖賞給進士與乙未科一體
殿試并選庶吉士(嗣於四十二年十一月以纂修官吏/部主事程晉芳學問素優在館五年)
　　(纂校甚多且協同總纂辦理總目改授翰林院編/修四十五年雲南巡撫孫士毅罷任來京    特)
　　(授翰林院編修在四庫全書處行走與總纂紀昀/陸錫熊一同列名按孫士毅先由進士授中書起)
　　(家亦不由翰林出/身故為    特典)
　　(臣/)等謹按舊制翰林官員皆由館選進身不以庶
　　　僚遷叙所以重文學侍從之選也康熙中張允欽
　　　王士禎皆以部曹改官翰林出自
聖祖仁皇帝特逹之知我
　皇上宏開册府網羅遺編金匱石渠咸臻美備儲書之
　　　富逺非前代所及而編排考訂必資著述之才諸
　　　(臣/)得自庶僚改官詞苑為一時榮遇(臣/)等彚集編
　　　次以誌其盛并以備
　　國朝優除之一格焉
　　　是月廣東布政使姚成烈請商籍中式歸籍之員
　　　銓選時并迴避行商省分從之五月定月選吏兵
　　　二部堂官掣籖之例從御史魯贊元請也(向例選/人自掣)
　　　(故議/更定)又御史魯贊元請月選官員掣籖後及截缺
　　　後告病應即照現任告病之例概令坐補原缺以
　　　防規避從之七月給事中富爾敏等奏順天府府
　　　尹府丞缺出直隸人員應概行迴避無庸開列從
　　　之三十九年四月定外省題陞官員送部引
見統不得逾一年之限如有任意遷延將該員照赴補
　　遲延例議處又
敕分部學習人員三年報滿各堂官務須核實甄别四
　　十一年正月
敕定王大臣驗看月官如人缺不當即酌議對調仍令
　派出驗看之九卿科道覆看武職内有應分别營衛
　者亦一併酌核二月
敕各部堂官截取俸滿應陞知府之司員務須秉公察
　核分别宜繁宜簡及不勝外任據實辦理不得仍前
　濫送適貴州巡撫裴宗錫奏石阡府知府洪彬由刑
　　部司員截取知府該員才質中平辦事竭蹷難勝
　　表率之任請以府佐降補
上是其奏并嚴定濫行保送司員之堂官處分四月吏
　　部奏滿洲䝉古筆帖式外陞知縣向例由吏部論
　　俸截取二十員令各衙門堂官保送堪勝外任之
　　員咨部約計俸次必須在二十餘年以上但該員
　　等積俸既深年力多有就衰請嗣後筆帖式截取
　　知縣令各該衙門厯俸五年以上人去得堪勝外
　　任者出具切實考語六部理藩院都察院各保送
　　三員其餘各衙門各保送二員吏部㑹同大學士
　　揀選二十員帶領引
見請
㫖記名陞用倘有以不勝外任題㕘者即將濫行保送
　　之堂官照例議處從之七月
敕奉天各州縣員缺仍以滿洲漢人通行補用
敕滿洲䝉古道府丞倅州縣人員丁憂回旗已滿百日
　在部行走者吏部於每年十月帶領引見一次九月
敕六部京察一等滿漢主事仍准保舉直隸州知州其
　小衙門主事等官概不准陞用直隸州如京察保列
　一等者准調補六部主事十月清查赴選人員籍貫
　寄籍祖籍一體迴避十二月按察使李承鄴奏請
㫖道府缺出其應行開列人員内查係曽任繁缺道府
　　以及調繁卓異并部員外用從前原保送繁缺者
　　准其開列名單進呈恭候
簡用其原缺未經調繁卓異者遇有請
㫖之缺俱毋庸開列從之四十三年六月吏部奏各省
　　州縣及佐雜選缺調缺不得妄請更改如有今昔
　　情形實在不同必須酌改繁簡之處應令各督撫
　　分别缺之大小如丞倅牧令之缺應請改繁者即
　　於丞倅牧令缺内改簡互換其佐雜之缺以佐雜
　　内酌改互換從之又定京官外姻迴避之例母之
　　父兄弟妻之父兄弟己之女壻嫡甥同衙門令官
　　小者迴避同官令後進者迴避是月
朝考八旗各省㧞貢生一二等揀選引
見以部員知縣教職分别録用經吏部議以部員用者
　　分派各部在七品小京官上學習行走三年期滿
　　該堂官確加考核如行走勤慎留心部務准其奏
　　明留部授為七品小京官食俸辦事再行厯俸三
　　年該堂官復加甄核果能始終奮勉熟習部務准
　　其遇有本部主事缺出保題陞用從之四十五年
　　五月暫停員外郎論俸截取知府之例十月吏部
　　請佐貳首領曽經卓異及俸滿保薦或厯俸五年
　　以上者方准題陞知縣從之十一月
敕各部司員陞調别處不准奏留仍兼原衙門行走至
　刑部理藩院必得諳悉之員欲行奏留者帶領引見
　欽定又吏部奏請凡修書優叙即用之員應請與正
　　班人員分缺簡用遇有各項應得缺出先用即用
　　一人次用正班一人輪流間用從之又
敕縁事降革人員呈請捐復該部核明情節無論應准
　應駁俱著具奏請㫖准捐人員並著該部帶領引見
　　十二月
敕各督撫題請實授人員有與例不符者吏部議駁外
　即將該督撫議處四十七年十二月御史李翮請嗣
　　後庶吉士散館改部以到部之日為始捐納議叙
　　與學習期滿人員以奏留之日為始一同較其行
　　走年分淺深按次題補以杜夤縁躐等之漸經吏
　　部議覆應如所奏辦理但查此等人員之外尚有
　　選㧞貢生學習六年期滿及現任小京官中式進
　　士以部屬用及現任小京官由各處保奏分部補
　　用並留部陞用各項人員自應一體辦理以歸畫
　　一從之四十八年三月
敕定滿漢官員放出家奴三世後准其出仕京官不得
　至京堂外官不得至三品以示限制著為令十二月
敕科道有糾核之責概不准仍兼各衙門司員行走刑
　部理藩院出力之員該堂官奏聞引見以四五品京
　堂酌用仍兼部行走四十九年十一月吏部奏各館
　　修書及各處捐輸議叙人員酌量與以正班分班選
　　用從之御史馮堉奏委署州縣請照實缺之例俱
　　令迴避原籍五百里以内從之五十年十月御史
　　梁景陽奏月選人員告病無論何項官員概定以
　　一月之限逾限不痊即行開缺將來病痊照例以
　　原缺坐補從之
　
　
　
　
　
　
　
　
　
　
　
　
　
皇朝通典卷二十
欽定四庫全書
皇朝通典卷二十一
　選舉(四/)
　　選舉制(武選/)
　　(臣/)等謹按武選之制厯代不一唐則兵部主之課
　　試之法如舉人之制取其軀幹雄偉應對詳明有
　　驍勇材藝及可為統帥者宋初武臣則樞宻院掌
　　之其後分典選之職為四武選曰審官西院曰三
　　班院金則文武選俱屬吏部元則領于樞宻院明
　　仍歸兵部
　國朝兵部四司武選掌銓選職方掌考察凡滿洲蒙
　　古漢軍八旗䕶軍前鋒歩軍健鋭火器諸營并各
　　處駐防以及各省提鎮緑營咸隸焉竊考八旗官
　　員與緑營武職不同緑營所司者惟士卒耳至于
　　户口田廬則州縣司之惟八旗佐領自訓練之外
　　于本佐領下人隱然兼司牧之任焉是以旗職得
　　　與滿洲文職遷叙而司封之典所載封贈官階旗
　　　職皆與文員相同惟章服則等諸武職縁均隸兵
　　　部故也謹依類編次凡闗八旗條例彚輯而總列
　　　于前其由旗員簡用緑營者亦并載焉至緑營武
　　　職之制則按年附列于後庶不致混淆無别云
太祖髙皇帝乙邜年既削平諸國每三百人設一牛录額
　　　真(後改為牛录章/京譯漢曰佐領)五牛录設一甲喇額真(後改為/甲喇章)
　　　(京譯漢/曰叅領)五甲喇設一固山額真(後改為固山按/班譯漢曰都統)為
　　　一旗之總率左右設兩梅勒額真副之(後改為梅/勒章京譯)
　　　(漢曰副/都統)初設四旗旗以純色為别曰黄曰紅曰藍
　　　曰白至是添設四旗㕘用其色鑲之共為八旗
　　　崇徳七年七月新設漢軍八旗各設牛录章京
上曰漢軍旗内新設官員應用之人賢否朕未悉知著該
　部王大臣同漢軍固山額真梅勒章京等遴選用之于
　　　是多羅睿郡王多爾衮鎮國將軍承政阿拜㕘政
　　　滿珠錫禮啟心郎索尼等與漢軍固山額真梅勒
　　　章京公同遴選請
㫖補授
　　　康熙八年六月停止阿思罕尼哈番(即男/爵)阿逹哈
　　　哈番(即輕車/都尉)補授提鎮兵部奏各省提鎮所關
　　　甚重以後提督缺出應將八旗副都統現任總兵
　　　官論俸分缺推選其阿思罕尼哈番阿逹哈哈番既
　　　令陞補副都統㕘領遇提鎮缺出應停止推選從
　　　之三十八年五月議准世職伯爵以下補用武職
　　　例伯子男㕘領俱以副將用伯子男㕘領兼都督
　　僉事銜輕車都尉火器營㕘領俱以㕘將用兼㕘
　　　將銜佐領騎都尉等官俱以遊擊用兼署㕘將雲
　　　騎尉等官以都司守備用兼都司僉書銜䕶軍校
　　　驍騎校等官俱以守備用
　　　雍正四年八月兵部議覆佐領一官非散職可比
　　　如兼散騎郎行走則佐領事務必致有悮應將現
　　　在佐領兼散騎郎者俱撤回嗣後散騎郎缺出不
　　　准佐領挑補十年十一月兵部議准八旗武舉應
　　　請𣲖大臣騐看分别等次交與該旗以䕶軍校驍
　　　騎校等缺挨次委署補授現任内九門滿千總應
　　　請改補以昭畫一從之十一年七月八旗漢軍都
　　　統奉
諭㫖嗣後補授驍騎校如本佐領下不得其人即于合旗
　通行揀選如一佐領下人材果好即多補數缺亦無不
　可八月停止滿洲侍衛揀補緑營員缺例十二年十一
　　　月
敕各省將軍于所屬協領内保舉堪膺外省副都統之任
　　　乾隆六年
　敕八旗䕶軍統領前鋒統領于䕶軍前鋒内每旗各揀
　　選四名内務府總管于内府三旗䕶軍内毎旗揀選
　　一名引見分發歩軍統領及兩處
陵寢令其在千總上効力行走十七年六月
　敕保舉副都統人員不得自行題奏如領侍衛内大臣
　處則于該旗侍衛内公同保舉都統副都統則于該
　旗㕘領内㑹同保舉左右翼及䕶軍統領處則按翼
　在于前鋒章京䕶軍㕘領内公同保舉圓明園健鋭
　營章京則令該大臣保舉如本旗不得其人于别營
　别旗内有深知真切者亦可保奏三十二年六月
敕東三省人員不必補用緑營將弁永著為例仍交兵
　部查明具奏十月兵部請將現在緑營所有東三省
　人等俱行撤回
上以辦理拘泥
諭八旗嗣後東三省人等移住京城者仍照前降諭㫖
　毋庸陞用緑營若移住京城後所生子嗣既厯三代
　與京城久住之舊滿洲䝉古無異即與在京之滿洲
　䝉古一體揀選陞用外任三十七年四月步軍統領
　　衙門具奏八旗漢軍武舉如有祖父伯叔兄弟在
　　巡捕營為官者准其入營効力如當差奮勉効力
　　五年之後咨部支給千總半俸與千總把總一體
　　較拔從之八月
敕八旗人等到外任後須謹守滿洲淳樸之舊習操演
　技藝母效浮華糜費之惡習以作緑營表率四十年
　　二月
敕八旗各營大臣凡保送應用緑營人員務選年壯技
　優堪為表率者引見其五十五嵗以上騎射技藝平
　常者不得保送五月軍機大臣㑹同兵部遵
㫖議定滿洲人員簡放緑營將佐遇有應得䘏廕緑營
　　都司守備千把等官奉
㫖以内用者仍以旗員對品補用以外用者交巡捕營
　　學習三年期滿考騐分别如人材弓馬堪列一等
　　者留該營以相當缺題補列二等者發往直隸督
　　標題補列三等者該營帶領引
見恭候
欽定七月兵部尚書公福隆安奏八旗候選員弁應咨
　　行該旗將各該員實在年貎履厯造冊先行送部
　　以便投供時核對如隠瞞年嵗希圖朦混即將該
　　員及本旗出結之員從重㕘處從之四十一年八
　　月
敕八旗各營保送緑營外任有不願者即呈明該管大
　臣如不准所呈强行保送即在派出揀選大臣及兵
　部呈眀如已至外任概不准具呈并嚴行㕘處四十
　　二年兵部奏陜西西鳯協副將伸泰母老請終養
上諭旗員向無終養之例有親老情願回京者督撫奏
　眀送部引見文員以部屬用武員以侍衛或旗職候
　酌量降㫖六月鑾儀衛請將應補放漢軍十缺内撥
　　出三缺歸滿洲䝉古人員補用四月分㕘將一缺
　　十月分都司一缺十二月分守備一缺其餘七缺
　　仍歸漢軍人員補放并請將十月分漢軍應用都
　　司一缺改為副將作為滿洲䝉古漢軍公缺遇有
　　部推副將缺出即以滿洲蒙古漢軍等冠軍使擇
　　其行走年久堪膺保送者各揀一二員咨送從之
　　　四十三年十月兵部奏漢軍人員必須厯俸三年
　　　方准保送外任兵部考騐弓馬好人去得者揀選
　　　引見如無厯俸三年之員即將員缺扣除另選從
　　　之四十八年十二月軍機大臣會同兵部酌議鑾
　　　儀衛領侍衛處滿洲䝉古漢軍應用緑營分缺之
　　　例得
　㫖此項鑾儀衛應用緑營人員所議額缺内著將守備
　　三缺撥歸緑營由部銓選其餘俱著分年輪用(以上/八旗)
　　　(官員選/用之制)
　　　順治元年十二月定武進士出身授官一甲一名
　　　授㕘將二名授遊擊三名授都司二甲授守備三
　　　甲授署守備十二年九月
上諭文進士有考選庶吉士作養教習之例武進士亦應
　簡選教習隨侍衛學習騎射又本科武進士
上諭于國柱等二十三名武藝可觀且係本朝初行殿試
　宜加優異第一名著授副將品級第二名著授㕘將品
　級第三名著授逰擊品級第四名以至二十三名俱照
　例授以應得品級伊等在京學習騎射贍養需資俱著
　先行照品級給俸禄頂帶俟滿一年該部題請選授
　　　康熙二年三月定武職投供例
上諭武官職任𦂳要居家候選懸缺遲久仍令單月投供
　雙月選授如投供不到者雖名次在前不准選授六年
　　　十一月定武舉與行伍分缺選用御史朱裴疏言
　　　國家開科取士文武相等查順治十五年以後厯
　　　科武舉武進士未經選用者甚多因部科効力及
　　　提督劄委之人混淆雜進躐等先用而科目反不
　　　得與較遲速非制科取士之本意也請將外委効
　　　力等與武進士武舉等較人數多寡倣二八分缺
　　　之例科目人員量行先選其外委各弁須有戰功
　　　及捕盗實績不可止憑該衙門一概咨送選補下
　　　部議行八年三月定提鎮會推例給事中張登選
　　　疏言提鎮統轄將領捍衛地方其權甚重不可不
　　　公同選擇請照順治年間定例提督總兵官仍著
　　　九卿會推開列恭候簡用至武官功績令兵部逐
　　　一詳開九卿會同查核則無功者不致倖進矣得
㫖提督及總兵官統轄邉疆地方闗係重大以後缺出將
　應補授官員兵部冊内開載功績逐一開列著九卿科
　道會推九年四月
敕各省武弁員缺不得概行題補兵部奏近見總督提鎮
　　　每遇標員缺出不問地方緩急不論銜缺相當輙
　　　將標員坐名題補其中恐有情弊且使厯俸年久
　　　及在部候補之人益多壅滯請敕下該督提鎮嗣
　　　後將副將以下守備以上缺出實係近海沿邉巖
　　　疆果屬人地相宜酌量題補外其餘員缺不得概
　　　行題補從之二十二年十月改定選用衛官之例
　　　兵部遵
㫖議准衛官缺出向以掌房貼案人等補授今應停止于
　　　漢軍漢人世職並武進士内選擇輪用二十七年
　　　十二月定武進士推選營衛守備例向例武進士
　　　分别名次在前半者候選營缺在後半者候選衛
　　　缺以營缺多而衛缺少至是定例嗣後不拘營缺
　　　衛缺將武進士挨次補用二十八年十二月發各
　　　省候選武舉分屬督撫提鎮標下効用如果騎射
　　　嫻熟即以千把總補用五十二年七月定揀選保
　　　送武弁例川陜總督鄂海疏言督撫提鎮揀選保
　　　送武弁請以曾出兵効力者保送如無出兵効力
　　　之人應論俸揀選保送以絶狥私之弊
上諭國家承平日久行間効力之人所餘無幾前此保舉
　人員尚屬公平今漸滋流弊督撫提鎮等官皆各為其
　子弟夤縁保送者多即部院大臣亦多為其子弟互相
　援引此本著照鄂海所請行五十七年兵部題各衙門
　　　効力人員至推選時每有弓馬生疎年力衰邁之
　　　人請于單月考驗弓馬觀其年貎如有衰老病廢
　　　不堪者題明勒令休致其有軍功帶傷之員雖年
　　　老仍行推用從之五十九年三月兵部奏在部効
　　　力之武生及官員子弟停其取用専取武舉其武
　　　進士内有情愿効力者亦准収録宗人府鑾儀衛
　　　兵科俱照兵部一體取用効力三年後考試武進
　　　士一等者以營守備推用二等者以衛守備推用
　　　武舉一等者亦以營守備推用二等者以守禦所
　　　千總補用從之六十一年三月遵
㫖議定副㕘逰都守各官仍遵定例内應保題之缺揀選
　　　銜缺相當者題補其餘不應題補調補之缺及有
　　　事故並越銜保題者概行停止從之
　　　雍正元年十二月
上諭今科中式武進士係元年所取狀元授為一等侍衛
　榜眼探花授為二等侍衛二甲十三名授為三等侍衛
　令戴孔雀翎三甲記名三十六人俱授藍翎餘照例揀
　選補用二年三月
敕各省督撫提鎮不准題留陞任官員惟水師𦂳要員缺
　仍許題請六月兵部遵
㫖議定每科武進士前半以營守備用後半以衛守備用
　　　今衛守備之缺既令裁減嗣後將以衛守備用之
　　　武進士内再分十五名以營守備用于雙月營守
　　　備各班之末另立一班推補守禦所千總裁減之
　　　外存缺無幾舊例糧船回空隨幫千總以衛千總
　　　推用此等人員總漕稱為明季世襲子孫今既非
　　　世職應停其頂補將揀選之武舉候推守禦所千
　　　總人員内頂補推用
敕文官在軍前効力者著令兵部議叙著為例五年三月
　　　定武進士授官例(一甲進士照元年例補授一二/等侍衛二甲挑選十名授三等)
　　　(侍衛三甲挑選十名授藍翎侍衛俱俟補營缺時/照侍衛品級兼銜其三甲武進士候選守備者兵)
　　　(部奏請以營守欽㸃大臣會同兵部揀選一等/二等者      備註冊三等者以衛守備註冊)十
　　　一月
上諭隨軍効力之人往往有未諳營伍而具呈願往濫邀
　議叙者嗣後若有自備鞍馬願往効力之人俱不准行
　　　十二月
上諭今科武進士揀選侍衛者少特廣為加恩將未選侍
　衛之滿洲䝉古進士授為藍翎交與領侍衛内大臣効
　力行走漢軍進士交與該旗以驍騎校補用其餘漢進
　士有人材可用者分發各省賞食千總俸令督撫提鎮
　試㸔如果材力壯勇効力勤慎者以守備題補六年十
　　　月宗室滿珠錫禮奏言京營武弁等官叅將以下
　　　千總以上應叅用滿洲不宜專用漢人
上諭為治之道在開誠布公遐邇一體自
太祖髙皇帝開國之初即將滿漢兼用是以規模宏逺中
　外歸心且滿洲人數本少今將中外𦂳要之缺補用已
　足辦理若㕘將以下員弁悉將滿洲補用則人數不敷
　勢必有員缺而無補授之人朕臨御以來以四海為一
　家萬物為一體于用人之際必期有濟于國計民生總
　無分别滿漢之見中外諸臣宜同寅協恭交相為濟則
　國家深有倚賴久安長治之道必由于此也七年正月
上諭各省守備内有操守亷潔漢仗去得諳練營務熟習
　水師堪用遊擊之員飭兵部行文該提督出具考語分
　别水師陸路填寫年嵗籍貫履厯照保舉副將㕘將分
　定等第之例開列一等者咨部俟降諭旨再行調來引
　見倘保舉之後有改易前轍不思奮勵精進者亦照副
　將㕘將更換等第之例咨部改定七月
敕武舉本省學習之後該督撫等看其材技優嫻曉習營
　伍者送部考騐分發别省遇有千總缺出即行補授閏
　　　七月定滿洲武舉武進士補官例(滿洲武舉補授/内九門千總者)
　　　(遇會試之年仍准入場考試平時令步軍統領考/騐限以三年材技優長者補授巡捕營守備中平)
　　　(者補授佐領下䕶軍校并本旗驍騎校䓁缺平常/者留門當差學習有成再行保送至滿洲武進士)
　　　(除選授侍衛外其餘仍以各營守/備與驍騎校䕶軍校䓁缺補授)十年七月
上諭分發各省試用之武進士必須弓馬優嫻熟諳營伍
　方可題補若科分不及應選日期即為不合例傳諭各
　省知之十一月
敕各省督提保題將弁務重弓馬兼選漢仗不得以軟弱
機巧之員濫行保題
　　乾隆五年十一月准武進士隨營差操向例各省
　　兵丁應鄉試者中式武舉後仍准食本身馬糧若
　　中式武進士除選取侍衛外餘皆離營候選開除
　　名糧
上諭伊等開糧之後衣食拮据且恐離營日久漸疎技
　藝嗣後兵丁中式武進士之後有情願回營効力者
　准仍留本身馬糧隨營差操遇有署事之處准一體
　酌量委署八年六月定疏通隨幫武舉之例漢軍漢
　　人武舉及各省世職隨幫于會試之年赴部報名
　　足有百人之數兵部奏請
欽㸃大臣會同兵部堂官考試馬步箭分别一二三等
　　均註冊歸入各班内選用衛千總至是
上諭一等人數無多選用尚早其二等數十人三等多
　至二百餘人毎年選用不過三四人甚為壅滯此項
　武舉既係隨幫年滿非閑散武舉可比若遲至二三
　十年之乆方得錄用未免精力就衰難為國家宣力
　所當酌量疏通下部議行十四年八月
上諭從前降旨令各省督撫于所屬副將内保舉堪勝
　總兵之員陸續保奏調來引見人皆平常著該督撫
　提督等再于所屬副將内擇其實在堪勝總兵者各
　保二三人倘副將内乏人即于㕘將内揀選亦可十
　　五年五月以保舉將弁揀拔不得人
申誡督撫提臣二十二年十二月
敕各省總督提督於副將内厯俸五年以上者保舉堪
　勝總兵之任各一二人其㕘逰都守等官如果才畧
　出衆足膺專閫之寄不拘資格並各保舉一人三十
　　三年十二月直隸總督楊廷璋奏騐看推陞逰擊
　　之靜海營都司狄璋精力衰老弓馬不堪不特不
　　宜陞任遊擊併難勝都司之任請勒今休致
上是其奏并
諭嗣後督撫騐看推陞武弁照此辦理著為令三十五
　　年二月兩廣總督李侍堯奏推陞都司之守備髙
　　天琪于上年七月暴發眼疾迄今醫治未痊已成
　　殘廢不便給咨送部請勒令休致
上諭所奏非是李侍堯著交部察議嗣後各省督撫于
　所屬文武各員若平日不加察核直俟推陞引見時
　始行陳奏者俱照此行三十六年十月
敕嗣後巡幸時遇有預保千總咨送到部即著留京辦
　事之王大臣照外省送到年滿千總之例騐看分别
　註冊給咨令其即囘本任毋庸在京守候三十七年
　　八月兵部將揀發雲南武職人員帶領引
見内由緑營漢官揀用者止有一員
上詢之該部因向來遇有揀發漢員内合例者甚少未
　　經保送到部是以多將各處保送之滿洲人員揀
　　補奉
敕兵部將揀選武職人員令滿漢間用至巡捕營各員
　本在應行揀選之列京城人衆事繁巡捕營有察緝
　專司該員等易干吏議嗣後巡捕三營官員現有降
　級停陞處分者遇應行揀選時仍准其一體揀選其
　處分之案即令其帶于新任三十八年九月湖南巡
　　撫梁國治奏應題應拔缺出令該總督巡撫將派
　　往出征員弁與本省營員等核其人材弓馬一體
　　揀拔俟凱旋之日補行引
見副將以上遇非軍營所出之缺應由兵部開列請
㫖補放者請將出征人員得有功牌功加各員夾單一
　　併進呈恭候
欽簡從之又兵部奏河南山東江南江西湖廣等省俱
　　係腹地閩浙兩廣等省半係水師均應停止揀發
　　旗員材技本優兼有勞績其得缺陞用較速是以
　　各省副將㕘將半屬旗員而緑營未免壅滯查甘
　　肅四川幅􁆟遼濶差務殷繁有新疆屯種彈壓地
　　方之責雲南貴州地接苖疆多邉防要隘之處實
　　在需員之時仍准聲明奏請宜定以限制副將
　　㕘將不得過二員逰擊都司每次不得過四員守
　　備一項自有候補候推人員足資差遣不得率行
　　請揀所揀人員請仍照原例先儘在部候補候選
　　及俸滿卓異一等預保各次之到部未經引
見并引
見後未經起身者揀選補放或人數無多不敷請揀再
　　行咨取旗員一並揀發其到標合例後應與現任
　　預保人員兩掣一題輪流補用其甘肅一省四川
　　松潘一鎮揀發人員遇有旗員即以該處輪用旗
　　員之缺補用不得更佔綠營之缺從之四十年五
　　月户部㑹同兵部議奏捐納衛所武職人員請准
　　其加捐分發在標學習試用其加捐分發之守禦
　　所千總俟分發漕標後遇部選三缺之後行文漕
　　運總督題補一人從之九月兵部議奏請將漢員
　　難廕都司守備照漢世職分發學習之例帶領引
見其守備一項毋庸分别營衛俱發回本省隨營學習
　　以三年為限如果弓馬嫻熟諳練營伍都司守備
　　送部引
見或由部選用或發回本省題補恭候
欽定至衛千總乃督理漕運之員尤非初登仕籍之幼
　　官所克勝任請毋庸議以衛缺所有難廕千總把
　　總亦俱發營學習期滿即行在外拔補毋庸送部
　　如弓馬營伍未諳者展限學習庸劣無能不堪造
　　就者奏請休致從之(原例提督總兵官有身先士/卒殺賊陣亡者均廕子弟一)
　　(人以都司推用副將叅將遊擊等官陣亡者均廕弟/子弟一人以守備推用都司守備陣亡者均廕子)
　　(一人以衛千總推用千總把總陣亡者均廕子弟/一人以把總補用其在内洋遭風溺故之把總照)
　　(軍功例減等卹廕者廕一子作監生准其應試難/廕人員之子如有未仕而故者准其補廕一次或)
　　(殘廢不能承廕其孫生在伊祖題廕奉取有旨之/後確查未曽請廕縁由與部冊相符併    該地)
　　(方官即甘各結咨送者亦/准其補廕至是更定其例)閏十月兵部議奏揀選
　　三等武舉例應以衛千總推用銓選需時請嗣後
　　揀選衛千總之武舉有年力壯盛情願入伍効力
　　者報明兵部考騐分發各督撫提鎮給與馬糧一
　　分令其効力三年如果弓馬漢仗可觀以把總拔
　　補從之四十三年二月兵部議定漢侍衛行走年
　　滿由該管大臣出具考語分别保送兵部考騐弓
　　馬將應用何官註冊之處帶領引
見恭候
欽定如遇應用之缺毋庸指定與候補候選人員一同
　　掣簽從之六月兵部奏候補人員例歸雙月銓選
　　如遇軍政之年二月四月六月十月此四月専用
　　卓異不選候補八月十二月此二月専選候補不
　　用卓異若八月十二月未有缺出必致守候需時
　　請嗣後卓異人員與候補人員不必拘定月分按
　　其應得缺數核計雙月分遇有缺出先用卓異二
　　人後用候補一人如無候補專用卓異如無卓異
　　専用候補從之又大理寺少卿江蘭奏嗣後選拔
　　外委把總于補用三缺後選拔精習鳥鎗者一人
　　併註明精于鳥鎗報部備查其步兵果能精習鳥
　　鎗雖弓馬未能純熟亦准于三缺後拔補馬兵一
　　名從之四十七年十月兵部奏定例營守備選用
　　班次雙单月俱設有分發班係用年滿千總發回
　　本省題補此項乆經無人亦無抵補班次查雙月
　　内設有勞班係以營守備用之効力期滿差官此
　　項人員選用壅滯請將單月内分發班輪用無人
　　時抵補一次又藍翎侍衛以都司守備用者俱與
　　月選人員一同掣簽其原例内開單月都司守備
　　之缺先將藍翎侍衛擬補一條應行刪除至難廕
　　守備已停止衛缺選用其學習期滿引
見奉
㫖留部以守備用者應仍照例于單月營守備缺出與
　　澎湖臺灣俸滿千總相間輪補一員為劄班從之
　　四十八年三月兵部奏查藍翎侍衛年滿後分别
　　以都司守備用歸于正三五七九月内都司守備
　　合選一員至歸班武進士以營守備用者歸于雙
　　單月科班選用其藍翎侍衛以守備用者應選月分
　　遇有都司之缺則以守備用者便當退班較之歸
　　班進士得缺較遲請嗣後藍翎侍衛以守備用者
　　按科分名次歸于雙單月科班内銓選以昭平允
　　從之又兵部具奏厯科武進士向由兵部奏請
欽派大臣揀選一二等者以營守備用三等者以衛守
　　備用嗣因衛守備人多缺少選補無期于乾隆元
　　年十六年三十六年俱經兵部奏明將以衛用之
　　武進士奏派大臣復行揀選其有年力精壯弓馬
　　可觀者拔置以營缺選用續于乾隆三十七年十
　　月内欽奉
諭㫖新科武進士毋庸另派大臣揀選著兵部即于紫
　光閣較閲時將上屆分别營衛人數開單進呈候朕
　酌量分别錄用著為令查每科以營用之武進士約
　　有十餘人一二年内俱已選用而厯科以衛用之
　　武進士積有百餘人雖同一錄用而遲速懸殊應
　　請仍照前例每屆十年奏派大臣復行揀選考騐
　　人材弓馬其中拔置以營用者帶領引
見恭候
欽定交兵部註冊歸入本班選用其弓馬平常者仍以
　　衛用如有年力衰老弓馬平庸飭令回籍將衛缺
　　選用之處註銷從之又兵部奏嗣後各省揀發人
　　員有曾厯外任者到標後准其隨時選補其未厯
　　外任之員到標二年後方准補缺如或題缺出一
　　時未得合例之員其揀發人員内果有人地相宜而于年
　　限未符者准該總督巡撫聲明先行題署仍俟扣滿年限
　　再請實授從之又兵部條奏預行保舉之例原為邊海要缺
　　不便久懸令該總督巡撫等預保送部引
見註冊遇缺掣補如雲南貴州四川廣東廣西陜西甘
　　肅湖南等省及各省之内河外海諸缺應照向例
　　預保陞補此外省分較近之陸路題缺其預保之
　　例應請停止從之四十九年四月四川總督李世
　　傑奏松潘鎮總兵劉俸舊傷舉發動履維艱請解
　　任調理奉
㫖准其解任回籍調理並
敇嗣後緑營告休人員年届六十以上因老病乞休曾
　經打仗受傷者俱著照旗員之例一體給與全俸著
　為令五十年八月成都將軍保寧等遵
㫖奏請嗣後鎗兵止令專精鳥鎗迨拔補馬糧及外委
　　千把時即以鳥鎗之精熟比較拔補無須兼試弓
　　箭俾悉心講究自不至有生疎之慮其拔至外委
　　千把總即令教演鎗兵更得用其所長于訓練較為
　　有益如鳥鎗操練精熟誠如
聖諭較弓矢尤為得力其由鎗兵出身拔至千總後六
　　年俸滿時仍較閲弓箭如騎射未嫻只准留任若
　　弓馬亦能一律純熟方准照例保送以昭激勸從
　　之(以上緑營武/職選用之制)
皇朝通典卷二十一
欽定四庫全書
皇朝通典卷二十二
　選舉(五/)
　　考績
　　(臣/)等謹按三載考績肇自虞書六計尚亷傳於周
　　禮迨漢法以六條察二千石令刺史嵗終奏事舉
　　殿最刺史得課郡國守相而丞相御史雜考郡國
　　計書考課之法漸加詳矣唐考功之法掌於吏部
　　流内之官叙以四善善狀之外又有二十七最善
　　最相乘差以九等宋法以七事考監司以九事考
　　縣令置審官院考課院考察中外職事受代京朝
　　官引對磨勘金制凡内外官所厯資考及更代之
　　期去就之故秩滿備陳於解由吏部據定能否又
　　撮解由之要於銓擬時讀之謂之銓頭又㑹厯任
　　銓頭書於行止簿泰和中定為四善十七最蓋㕘
　　用唐制而稍為簡易元太祖命宋子貞為右司郎
　　　中仿前代觀察采訪之制立紏察官吏程式黜貪
　　　惰奬亷勤至元初令官吏計月日以考殿最明制
　　　有考滿考察二者相輔而行考滿之法論一身所
　　　厯之俸分稱職平常不稱職三等三年初考六年
　　　再考九年通考考察者通天下内外官計之其目
　　　有八曰貪曰酷曰浮躁曰不及曰老曰病曰罷曰
　　　不謹分致仕降調閒住為民有差我
　　朝考績之法在内曰京察在外曰大計各以三年為
　　　期武職曰軍政以五年為期自
列聖以來省成慎憲大法小亷
　皇上澄敘官方内而閣部寺監以及曹司外而督撫提
　　　鎮以至小吏莫不奉職惟謹而每當考課之期
　聖訓諄諄不啻至再至三既清闒茸不職之員復存愛
　　　惜人材之意知明處當勸懲互用固當永奉為成
　　　模已
　　　天聰五年六月定考課黜陟等差六年二月定各
　　　處城守官員三年任滿者令赴瀋陽考察功過有
　　　功者賞有罪者革職仍令留任供職八年考察管
　　　轄漢民各官以撫養善否户口繁減分别優劣
　　　崇徳八年十二月申三年考察之令又都察院奉
諭㫖爾等係朝廷風紀之官諸王貝勒貝子公等辦理國
　政朝謁勤惰應爾衙門稽察有事應糾㕘者據實奏聞
　　　順治元年六月嚴犯贓官吏之刑八年二月
敕吏部具列各部院堂官職名
上親行更定五月吏部奏言京察應以
皇上親政辛夘年為始六年一次遇寅申年舉行從之十
　　　年正月
上幸内院閲大計疏謂大學士范文程等曰貪吏何其多
　也文程奏曰彼平居未仕時亦知貪吏不可為一登仕
　　　籍則見利智昏矣
上曰此由平素不能正心之故也茍識見既明持守有定
　安能為貨利揺奪乎又
敕六科將六部都察院從前奉㫖應銷事件挨順年月各
　造清册逐月進呈以後俱照舊例嚴行註銷其行各督
　撫按者亦定限報完内無留滯外無推諉若瞻狥容隠
　罪必不宥又
敕以後科道糾拾官員照大計一例處分科道官有挾私
　妄糾者著吏部都察院指實㕘奏(順治四年科道拾遺/被處者多科臣魏象)
　　　(樞疏奏拾遺𦂳要/故有是      㫖)二月
上諭國家設翰林院衙門原為儲養人材以充侍從之選
　今計三科之内有經六七年者有經三四年者朕親臨
　内院面試若不加分别伊等何由激勸今將通滿洲文
　義者三人不拘資俸以應陞之缺用其次可造者十二
　人仍各照原銜責令勉力學習俟再試分别其全未通
　曉不能成文者五人理應調外念伊等曽入詞林數月
　姑著調六部用三月
上諭翰林官不下百員其中通經學古與未嘗學問者朕
　何由知今將親加考試先閲其文繼觀其品再考其存
　心持已之實據預求其學備朕異日顧問自吏禮二部
　翰林侍郎及三院學士詹事府以下各候朕㫖親試分
　别髙下以昭慎重詞臣之意尋經考試
御筆親定去留因
諭吏部曰國家官人内外互用在内者習知紀綱法度則
　内可外在外者諳練土俗民情則外亦可内内外敡厯
　方見真才朕親試詞臣量為分别有照舊留任者有改
　授外任者編修以上官照詞臣外轉例優與司道等缺
　如年衰病弱者聽其請告朕仍優遣之四月
上諭京官殿最亦當察核除吏禮侍郎及學士詹事等官
　朕親行考試區别外其六部等衙門有年老疾病不能
　任事及素行不孚衆論或才力可外任者俱令各部堂
　官自行詳察嚴核彚送吏部都察院同吏科河南道議
　奏其通政司大理寺太常寺太僕寺等衙門堂官開送
　吏部都察院同吏科河南道察核具奏嗣據各衙門甄
　　　别具奏照八法例分别辦理十一年十二月以考
　　　察言官
申諭吏部曰近來言官未見有建白切當及糾㕘顯要者
　皆因懼被論之人反脣仇訐遂爾緘口自今以後凡被
　論者如有辨處止許就所㕘事欵據實剖白不許反脣
　仇訐有乖法紀言官亦不得挾私誣揑自取咎戾其㕘
　奏公私當否或現任或陞任考察京官之時該部分别
　核奏以為勸懲爾部即行嚴飭十二年四月
上諭考選庶吉士原欲儲養真才以備任用除照舊教習
　館試院試外今後滿漢庶吉士同讀書一甲翰林每二
　月朕必面試一次以辨勤惰髙下每嵗六試著為令七
　　　月定官員考滿議敘例初次考滿大學士六部尚
　　　書有應加宫保銜者俱候
上裁學士侍郎及通政司大理寺等衙門正卿有註優考
　　　者作何加銜亦候
上裁二次考滿仍列優等者加一級照舊供職二等者紀録
　　　三次考滿一二等照前議加級紀録滿啟心郎侍
　　　讀學士理事官初次考滿註優等者加正卿銜漢
　　　啟心郎副理事官内閣侍讀初次考滿註優等者
　　　加正卿銜俱照舊供職十三年二月
上諭翰林習清書者將及一年頃經親試語句生疎皆因
　不肯専心工夫怠惰若不分别勸懲何以激勵此次考
　試前十名俱加賞賚後四名各罰俸三個月嗣以右春
　　　坊庶子王熙精通清書以
御服貂褂賜之又
諭吏部曰國家考績之典所以辨功能昭勸懲不可無畫
　一之程自今以後部院滿官除有事故罪過外三年俸
　滿者三品以上自行具疏吏部分别議奏四品等官各
　衙門咨呈爾部分别議奏朕悉覈其優劣定為勸懲其
　六年一次㑹行京察之例三品以上自陳爾部㑹同都
　察院察議具奏四品等官各衙門咨呈爾部爾部仍㑹
　同都察院察議具奏朕皆親覈優劣以定去留考核之
　時加陞者有罪者及才力不及老疾等項詳細開列永
　為定例遵行部院滿官今年即照此例考滿十六年十
　　　月
上諭翰林院自乙未科以後所選翰林庻吉士令習清書
　朕今親加考試一次以後翰林院堂官仍不時考課務
　令純熟副朕簡拔之意十七年二月
上諭在京各衙門官員宜加澄叙以勵官常大學士尚書
　等俱著自陳侍郎以下俱著開列職名候朕親行甄别
　　　嗣以吏部甄别京官開列各衙門職名進呈得
㫖三品以上各官開列職名候朕親加甄别四品以下各
　官吏部甄别具奏旋以外省各督撫任内功過稱職與
　否飭該部詳加甄别三月左都御史魏裔介疏言請行
　　　糾拾之法以補甄别之所未及内而京官外而督
　　　撫不拘現任丁憂告假養病應悉照京察事例令
　　　科道各官遇有見聞即據實糾劾下部知之十八
　　　年七月奉
敕内三院滿漢大學士各部院尚書侍郎等官俱著自行
　陳奏其滿郎中向來亦係自陳今同漢郎中以下至筆
　帖式俱著部院堂官詳加考核稱職與否應去應留如
　草率狥情姑留即以徇庇治罪以後京察考滿郎中不
　許自陳永著為例
　　　康熙元年五月
敕京察考滿俱著堂官詳加察議註定考語日後陞轉即
　將稱職者照考語次序先令陞轉仍註明厯俸年月六
　　　月
上諭内外大小官員歴俸三年考滿視其稱職與否即可
　分别去留以示勸懲此外又有京察大計之例實屬故
　套應行停止内外大小官員俱著三年考滿之時在外
　責成督撫在内責成各衙門堂官矢公矢慎開註事蹟
　考語移送部院嚴加考察分别去留以昭勸懲如開送
　不公併原衙門考察之官紏叅治罪該部院詳議定例
　以聞尋議三年考滿滿漢三品衙門堂官以上及在外
　　　督撫俱各自陳其餘官員應立五等考語一等稱
　　　職者皆紀録一次辦事平常者仍留原任辦事不
　　　及者降一級調用不稱職者革職以後陞轉照考
　　　語次序一等者先用又在京四品僉都御史卿員
　　　國子監祭酒六科滿漢都給事中中書科行人司
　　　上林苑掌印官並在外兼僉都御史銜之巡撫任
　　　滿三年咨送部院考核填註考語此外各官在京
　　　者各部院堂官註考語在外者各督撫註考語仍
　　　咨送部院覆核如註考語官員徇情不公及明知
　　　屬員俸滿不考或地方盜案錢糧未清冐稱考滿
　　　及各官歴俸已滿規避不考者在内部院在外督
　　　撫及本官一併治罪從之旋奉
特㫖改定一等稱職者紀録一次分别賞給表裏有差三
　　　年十一月改考滿法為三年彚考
敕内外大小文武各官除今年考滿外以後每三年彚考
　一次其到任未經三月者不必考向來自陳等官仍照
　舊例自行陳奏候㫖定奪事下吏部兵部議覆在外各
　　　官每人一本具題事務繁多今定考一等二等平
　　　常及辦事不及不稱職者各一疏毎省㑹齊具題
　　　其辦過事件功過亦造册送部院部院官仍照例
　　　覆考從之四年正月停止考滿例從御史季振宜
　　　請也六年二月舉行京察大計軍政吏部兵部都
　　　察院奉
諭㫖議覆舊例三年一次大計六年一次京察自康熙元
　　　年停止京察内外官俱行考滿至康熙四年停止
　　　考滿今應照舊例舉行京察大計從之
　　　雍正元年二月
上諭國家養育人材首重翰苑著大學士張鵬翮等㑹同
　滿漢掌院學士將翰林院詹事府等官不安本分有玷
　官箴者勒令解退回籍無得徇情三年三月
諭部院官之兼旗職者該旗保舉俱令部院衙門於京察
　時察覈五月
敕嗣後降級留任官員遇有恩詔及議敘加級者俱準以
　加一級抵銷降一級至於降級後捐納加級者不得抵
　銷前案四年正月
敕部院司官將本司之筆帖式分别勤惰優劣據實奏明
　所舉當否許筆帖式公同面質四月
敕嗣後遇京察之年著内閣滿漢大學士吏部都察院吏
　科河南道公同閲卷著為令六月
上諭凡因寃抑被㕘復職者嗣後除因公罣誤外若居官
　仍有貪酷不法者應從重治罪題㕘虧空革職之員補
　完開復與捐復者亦如之七月
上諭居官立身之道自以操守清亷為本但封疆大吏職
　任甚鉅洪範所稱有猷有為有守三者並重則是操守
　者不過居官之一節耳安民察吏興利除弊其道多端
　倘但恃其操守博取名譽而悠悠忽忽於地方事務不
　能整飭經理茍且塞責姑息養姦貽害甚大蓋此等清
　官無所取於民而善良者感之不能禁民之為非而豪
　强者頌之故百姓之賢不肖皆稱之無所取於屬員亦
　不能禁屬員之不法故屬員之賢不肖者皆安之大臣
　之子弟親戚犯法則姑容而不行㕘革地方之强紳劣
　衿生事則寛待而不加約束故大臣紳衿皆言其和平
　而望其久留甚至胥吏作姦而不能懲盜賊肆行而不
　能察故自胥吏至於盜賊皆樂其安静而不欲其去任
　及至事務廢弛朝廷訪聞加以譴責罷斥而地方官民
　人等羣然嘆息以為去一清亷上司為之稱屈此則平
　日模棱悦衆違道干譽之所致也且操守平常者其心
　既不敢自恃心懷畏懼頗能整頓經理事務不致曠廢
　朝廷又時時留心訪察一有不善即有懲戒而在朝之
　官員及伊屬下之官吏紳衿人等皆伺察其過不肯為
　之隠諱是以此等之人貽累於地方者尚輕而潔已沽
　譽之巧官貽累於地方者更甚朕深望爾等為明體達
　用之全材而深惜爾等為同流合俗之鄉愿勉之勉之
　　　十月
敕各部堂官將所屬各司詳加甄别有材具平常目前不
　能辦事將來不堪陞用者盡行舉出與應留辦事之人
　員一同帶來引見請㫖各部堂官不得瞻徇情面稍有
　容隠又
敕向來革職留任官員從前無開復之例但年乆奉職無
　愆亦應示以鼓勵嗣後革職留任之員如四年無過該
　督撫等題明準其開復著為定例五年三月
敕嗣後凡遇御門理事之日著滿漢司官各四員輪流侍
　班引見若有條奏之事即於侍班時宻封具奏八年三
　　　月
敕嗣後在京文武各官有因公罣誤至於降革而任内無
　錢糧不清及治罪之案者凖照外員之例令該堂官該
　旗大臣出具考語奏聞帶領引見或將該員仍留原任
　或另行試用或照例降革候朕降㫖定奪
　　　乾隆元年二月
　上諭翰林以讀書為職業古來制誥多出詞臣之手今
　　翰詹官員甚多於詩賦外亦當留心詔敕掌院學士
　以下編檢以上可各以已意擬寫上諭一道陸續封
　呈朕覽即可以觀其文藝之淺深並可以觀其胸中
　之藴蓄倘有切於吏治民生者朕亦即頒發見諸施
　行則詞曹非徒章句之虚文而國家亦收文章之實
　用矣嗣後庻吉士散館後即照此例行五月
上諭翰林乃文學侍從之臣所以備制誥文章之選非
　朕親加考試無以鼓勵其讀書向學之心自少詹講
　讀學士以下編修檢討以上著於本月初七日齊赴
　乾清宫候朕出題親試倘有稱病託詞者具奏以聞
　　試畢尋進呈各卷
上親加詳閲按其優劣分别陞降改補部屬知縣及原
　　品休致有差嗣後如例考試皆分别黜陟焉十一
　　月
上諭京察各官才守兼優列為一等人員均以應留註
　册而無優敘之例惟列在四等者照八法例處分未
　免有懲無勸不足以示鼓勵朕意京察列在一等者
　　亦應酌量加恩尋議嗣後京察之年除三品以上自
　　　陳官員仍應照例舉行其各衙門四品五品京官
　　　并内閣侍讀學士及開坊翰詹官員以上俱係蒙
　恩特用之員官階體制與外省藩臬無異雖經列為一
　　　等無庸復行優敘加級又順天府奉天府所屬城
　　　内應入京察各官向例大計之年仍準保薦卓異
　　　亦無庸另議外其餘應行考察官奏準引
　見列為一等者準其加一級註册以示奬勵至
　　盛京五部等衙門三年期滿調回之時帶領引
　見準列一等並加一級以上人員遇有保舉之時該堂
　　　官即於此項人員内揀選薦舉從之三年三月
　上諭我朝國書義藴精㣲向來工於繙譯者能得其神
　　理於漢文大有裨益昔
聖祖仁皇帝時常將滿洲官員考試分别優劣以示鼓舞
皇考世宗憲皇帝特開繙譯之科俾人人奮勉向學以圖
　　進取誠為盛典朕思現任官員不在鄉㑹試之例者
　若不特加考試則優者無以表見或至怠惰日漸荒
　疎著禮部通行傳諭除三品大臣外現任職官等有
　通曉繙譯者在部報名該部奏聞候㫖考試五月鴻
　　臚寺少卿查斯海奏外省官員有干六法者例得
　　送部引
見惟京察被劾向無引
見之例内外似未畫一或以姿本英露而堂官性多沈
　　抑即目之為浮躁或以質稍遲鈍而堂官識多明
　　敏即棄之為不及且更有賦性戅直舉止率略不
　　善應酬遂以嫌隙而加之吏議則廢置之中安知
　　無片善寸長可以自効嗣後京察六法官員請照
　　外省大計例令各該衙門咨送吏部引
見恭候
聖裁從之五年十月
上諭郝玉麟鄂彌達從前議處之案皆從外省發覺廷
　臣並未有㕘奏之者又如王士任之劣蹟徳沛㕘劾
　之岳濬之劣蹟楊超曽㕘劾之豈伊等未經敗露之
　前在廷大臣等竟一無聞見而必待督臣之舉發耶
　嗣後各矢丹誠無稍瞻顧則於朝廷進賢退不肖之
　道大有裨益六年四月
上諭八旗記名人員内不無人材可用者著大學士等
　𫝊齊考試或能詩文或能繙譯各就所長不拘一格
　考試後分别等第進呈八年十月
敕大臣自陳乞罷斥者令各舉徳行材能堪以自代之
　人隨疏奏聞若一人兼數職者材恐難全舉二三人
　或三四人者聽食禄及韋帶之士均許但不得舉同
　列及位在己上者著為令十年五月
敕清書留館各員既用三年之功仍應隨時温習不使
　遺忘棄置數年之後當考試以分勤惰十一年十一
　　月
上諭察核司員惟堂官最為親切如上次定以一等者
　三年中行走平常即當改為二三等不得稍存姑息
　之心上次原列二三等者三年以來如能奮勉即當
　列為一等亦不得仍拘已成之見明嵗又届京察之
　期特先行傳諭各部院堂官知之十二年五月
上諭京察之年令自陳大臣各舉賢自代本省督撫不
　得舉本省藩臬本省搢紳亦不許舉本省官員著為
　例十五年三月
敕京察年分吏部開列王大臣等職名請㫖特派數人
　將四五品京堂秉公分别一二三等及應留應去具
　摺奏聞帶領引見以定黜陟著為令十七年六月
敕嗣後内而部院司員外而道府京察大計之例仍舉
　行以昭激勸其部院大臣各省督撫循例自陳繁文
　著停止武職五年軍政視此十八年二月
上諭京察之年四五品京堂特派王大臣秉公分别去
　留奏聞引見至三品京堂令吏部於京察時將伊等
　事實另繕清册候朕親為裁奪二十四年二月
敇嗣後京察人員在新任衙門年例未滿移咨前任堂
　官出具考語其有列為一等者於帶領引見時另分
　一班但不得因有此分班之㫖轉増額數(京察向例/各部院堂)
　　(官将所屬官員分别等第若陞調未滿半年者則/仍由原衙門堂官出具考語移咨新任衙門辦理)
　　(故有是/    㫖)又更定京察大計軍政開列大員之例
敕嗣後吏部於京察時將在京之尚書侍郎以下至三
　品京堂以上在外之總督巡撫分别為二本兵部於
　軍政時將在京之都統副都統在外之駐防將軍都
　統副都統各省之提督總兵官分别為三本繕具簡
　明履厯清單進呈候朕鑒裁以重考績大典著為令
　　三十年七月吏部議覆御史王懿徳奏翰林院學
　　士及詹事府庻子遇京察之年俱入於四五品京
　　堂内一體請
㫖歸王大臣驗看列為等第分别去留帶領引
見從之三十三年二月定京察二三等人員年老引
見之例
上諭向來部院各衙門京察届期所有列入二三等留
　任各官並無引見之例其中即有年力衰庸不無稍
　為姑息嗣後京察二三等人員内凡年至六十五歳
　以上者並令吏部一併帶領引見三十六年
敕停止庻吉士保列一等之例又
敕此次兼部翰林之保列一等者俱著撤去不準帶領
　引見嗣後滿洲翰詹各員有兼部行走列在一等者
　即於各該部保送員數内一體比較其仍歸本衙門
　另班聲敘之例不必行又各部院衙門有到任未滿
　半年之員仍由原衙門註考者該堂官等往往因業
　經遷調曲為奬藉此等人員任事之日既淺即使才
　猷出衆何妨暫置二等視其人果能奮勉俟下屆再
　登薦剡亦未為晩奚事亟亟於此一時為耶著自今
　年為始即為查明改正所有原衙門註考之例永逺
　停止至各衙門人員在繙書房行走者因其給事勤
　勞亦準保送一等以示鼓勵向由該管大臣註考而
　引見則仍歸各本衙門并不於單内註明尤易混濫
　此後繙書房準其自為一項所有該處現保一等人
　員著吏部另行帶領引見又太常寺鴻臚寺讀祝鳴
　贊等官其職専於宣贊自以儀嫻聲亮者為優間有
　陞任各部院衙門者仍兼本寺行走遇典禮執事如
　常並不藉其専心部務與翰林兼部者不同是其考
　察又當責之本寺堂官而不必歸於部院嗣後讀祝
　鳴贊等官陞任後仍兼本寺行走者俱由該堂官註
　考保送著為令四十年二月吏部遵
㫖酌議京察大典事闗考核其由别衙門陞調各員到
　　任僅滿半年者賢否雖已可灼知任事究屬未乆
　　若即準保送一等誠恐易啟躁進之風請嗣後京
　　察除在本衙門先經任事因出差假滿服闋仍回
　　原衙門補用人員均準其接算仍照舊例辦理外
　　其别衙門陞調新任及由外陞補京職人員如定
　　俟三年方準保送未免淹滯舊例半年亦覺過速
　　應酌定在現任衙門厯俸已滿一年方準一體保
　　送從之四十二年五月
上諭向來各衙門保送京察一等人員俱照上次數目
　比較寧闕毋濫惟是每次與上屆相較固以防其濫
　額然或過泥成例此次比上屆少一人下屆又比此
　次少一人遞行減少勢將無所底止亦非所以示鼓
　勵嗣後吏部引見進呈比較清單著將上兩次數目
　一并開列若此次比上屆多一人而較之再上次數
　仍相仿即可毋庸裁減如此酌中定制既無慮濫膺
　保薦亦不至屈抑人材著為令四十八年三月
上諭三品京堂每逢京察屆期吏部不過照例具本開
　列嗣後京察時滿漢内閣學士副都御史仍著吏部
　開列題本外其餘大小三品京堂俱著吏部一體帶
　領引見註明履歴所有本年京察三品京堂即照此
　例行
　　(臣/)等謹按宋代考績不僅責之吏部端拱四年制
　　磨勘京朝官之司曰審官院詔翰林學士錢若水
　　　樞宻直學士劉昌言同知審官院事凡京朝官考
　　　校功過以定任使皆其職掌京察之典已畧備矣
　　　明於察典最重宏正嘉隆間士大夫亷耻自重以
　　　罣察典為終身之玷至萬厯時閣臣有所徇庇間
　　　留一二以撓察典而羣臣水火之爭莫甚於辛亥
　　　丁巳黨局既成互相報復其弊有不可勝言者我
　皇上乾綱獨攬諸臣功過悉視其人之自取從無畸重
　　　畸輕之見而在廷大臣莫不奉法承流明季門户
　　　陋習久已芟除淨盡謹依類編載為京察之典至
　　　考試翰林雖非察典亦京職考課之一故因類并
　　　載焉(以上京/察之制)
　　　順治三年七月吏部奏言朝覲官員俱限十二月
　　　到京賢否考語惟督撫註定考語用才守政年四
　　　格須按人指事明白直書從之四年二月以舉行
　　　大計
敕諭天下朝覲官員十月定大計限期吏部請以三載考
　　　績為定制填註考語用才守政年四格凡大計處
　　　分官員不準還職八年閏三月
敕督撫嚴行甄别屬員其不識文字聽信吏役害民者立
　　　行㕘劾九年四月
敕朝覲計典止令藩臬各一員各府佐一員代覲免府州
　　　縣正官入覲之例十年十一月
敇部院嚴行考核總督巡撫十三年四月以舉行大計
敕諭各省監司守令十五年五月定督撫按臣舉劾例薦
　　　舉大省不過十人小省不過三四人有舉無劾者
　　　不準註考
　　　康熙六年四月議準卓異官以清操為首十一月
　　　復薦舉之例與卓異並行督撫司道薦舉不實降
　　　級調用二十四年九月
上諭督撫藩臬官資相近請託易行每逢大計各省督撫
　多以藩臬舉報卓異不無結納徇情之弊著通行禁止
　　　二十五年三月左都御史佛倫請大計停止各省
　　　藩臬及各府佐入覲之例從之二十六年四月
上諭直隸巡撫于成龍真實清亷毫無瞻顧著加太子少
　保銜以為亷能稱職者勸三十一年十一月定河官大
　　　計歸河道總督考核從總河靳輔請也四十四年
　　　五月定薦舉卓異事實必無加派無盜案無虧空
　　　民生得所日有起色其他所開虚文俱不必入
　　　雍正四年三月定計典舉劾官員引
見例九月
敕旗人外任文官仍須熟練騎射不能者劾之六年三月
敕嗣後文武卓異官員有犯贓不法之欵審訊確實者將
　從前薦舉之上司一併議處倘於該員未敗露之先能
　查出㕘奏者免其處分八月
敕各省督撫甄别知府舉勝任者代之七年正月嚴學臣
　　　教職縱容劣生處分
　　　乾隆元年六月定各省行取以主事用之知縣回
　　　任候陞二年二月吏部奏親老改補近地人員到
　　任後停其陞轉俟丁憂服闋後坐補原缺再行論
　　俸陞轉以杜規避得
㫖親老改近人員將來坐補原缺後若在任三年無過
　準其通算前俸陞轉三年六月
敕督撫摺奏屬員賢否四年三月
敕各省道府來京引見以觀其優劣六年五月甄别各
　　省知府七年七月以舉行大計
訓飭各省督撫十八年九月定六年甄别教職例保題
　　及留任俱送部引
見十九年湖廣總督開泰奏稱截取舉人李兆龍不特
　　不堪知縣之任即改補教職并恐難司訓迪已勒
　　令休致
上諭知縣為舉人應選之缺改補教職已屬降等今開
　泰於截取之日未試以職即行陶汰未免過當此正
　所謂過猶不及也李兆龍既不勝知縣之任著仍以
　教職用二十四年
敇督撫甄别截取舉人二十九年定俸滿教職留任者
　　毋庸送部引
見又定教職六年俸滿應行留任者分為勤職循分供
　　職二項其才力衰庸及年老者即與休致四月定
　　卓異附薦之例三十年四月
敕督撫咨送道員副將引見聲明堪勝臬司總兵與否
　之處概行停止又定離任之員遇前任罣誤處分查
　　照該員回籍時原隸之督撫考語送部三十五年
　　七月給事中虞鳴球奏大計薦舉之員俸次顯然
　　未滿三年者將該督撫查議照越次保題降一級
　　留任從之五十年十一月議定直省保薦卓異官
　　員按省分大小區定員數並裁去附薦之名一併
　　歸入正薦定數之内
　　(臣/)等謹按宋置考課院以磨勘幕職官縣官端拱
　　四年以判流内銓翰林學士蘇易簡虞部員外郎
　　知制誥王旦等同知考課院凡常調選人流内銓
　　　主之奏舉及厯任有私累者考課院主之治平中
　　　自發運使至知州皆歸考課院其監司以上則命
　　　御史中丞侍御史考校所以察外吏者詳矣明制
　　　外官三年一朝覲以辰戌丑未嵗察典隨之撫按
　　　通核其屬事狀造册具報麗以八法而處分焉謂
　　　之大計我
　　朝考績之典尤重大計省朝覲之繁卓異嚴舉主之
　　　罰知縣停行取教佐定甄别法良意美舉劾公當
　　　大小臣工㒺不自勵於功名之會已(以上大/計之制)
　　　天聰五年七月
敇朝廷黜陟以昭勸懲而人才亦宜矜惜向日官員獲罪
　不論應贖與否概行削職似覺未當嗣後自總兵官以
　下備禦以上功績茂著者或宜超陞或宜敘陞量功遷
　擢若犯應坐者或宜削職或宜降級亦量罪處分
　　　順治元年十月
敕滿洲將領等官應得敘䕃該部察例奏請施行十二年
敕考選軍政照文官例卓異者賜服旌勸
　　　康熙六年三月定舉行軍政事宜各衙門武職聽
　　　各該管官詳核填寫考語開明四柱一曰操守一
　　　曰才能一曰騎射一曰年嵗并將各該員履厯及
　　　有無在軍前行走受傷得功之處註明分别應去
　　　應留送部其堪膺薦舉必有行止端方弓馬嫻熟
　　　管轄嚴肅當差勤慎不擾害該屬給賞無虚等考
　　　語方準薦舉其應行紏㕘之員必有貪酷不謹罷
　　　軟年老患病才力不及浮躁始行紏㕘又
敕各省提督仍聽總督註考七年九月停總兵軍政自陳
　　　聽總督提督考核無總督省分聽提督巡撫考核
　　　六十一年十二月
上諭在京武職官員亦當照外省武職官員例五年一次
　考選軍政尋議在京武職官員如領侍衛内大臣八旗
　　　都統前鋒統領䕶軍統領副都統步軍統領等俱
　　　係近侍大臣不必令其自陳遇五年考選軍政時
　　　各將屬員詳核填註考語照外省薦舉及八法例
　　　分别具奏各省駐防將軍副都統等照提鎮例自
　　　陳其屬員俱照京城之例舉行至徳州等處之城
　　　守尉協領派大臣前往考選其屬員即㑹同城守
　　　尉協領詳核填註考語具奏從之
　　　雍正元年十一月
諭兵部有出兵効力年老俸深者諸事尚能坐理仍著留
　任再人雖年老衰頽而出兵効力之處甚多應另行分
　晰具奏候朕加恩二年七月
諭各省副將以下遊擊以上人材可觀者每省陸續保送
　來京至伊等操守訓練何如之處各省將軍督撫提鎮
　於咨部引見時據實宻奏三年三月
敕管旗大臣不得徇情薦舉五年二月
上諭向來千把總俱由督撫提鎮拔補往往以其家人長
　隨及私自効力請托夤縁之人補用而兵丁内年力精
　壯技勇可觀者轉不能得一官職著該督撫提鎮將千
　把總老弱不堪不能稱職者細加考驗盡行沙汰所出
　之缺從公拔補不得仍蹈故習八月
敕各省副將㕘將著該省之督撫提鎮出具考語分别一
　二三等宻送兵部進呈六年五月山西太原總兵袁立
　　　松奏平垣營守備梁玉年已六十八歳雖干八法
　　　而精力不衰且操守亷潔辦事敏練
上諭八法内開列年老者謂其衰老不能辦事非限定年
　嵗也若年老諳練尤為難得梁玉著仍留原任若可勝
　遊擊之任酌量題補
　　　乾隆二年十月兵部議覆緑營軍政年老官内如
　　　從前曾經出兵効力者準其原品休致仍令其子
　　　弟一人入伍食糧如無子弟給與守糧一分以終
　　　養贍從之十五年三月
　敕御前大臣領侍衛内大臣御前侍衛乾清門侍衛等
　　兼理閣部及八旗事務者遇大計軍政俱不必自陳
　　　三十九年十月定軍政六法官員引
見以六個月為限十一月定緑營旗員弓馬生疎即行
　　解任回京之例四十二年十月
敕各總督將所屬總兵每屆五年出具考語分别等第
　宻為陳奏一次無總督省分著兼提督之巡撫辦理
　　(臣/)等謹按唐以後各史志俱不載軍政之制惟明
　　代武之軍政猶文之考察葢唐宋遼金元尚未嘗
　　有定制也我
　朝整肅戎行雖總兵大員仍令督臣五年出具考語
　　分别等第而守備分别營衛悉稟
睿裁千把甄别拔補時厪
聖慮八旗官員同外省軍政之例每屆五年一體舉行
　　所以整飭營伍嚴明軍紀者至詳且盡固唐宋以
　　來所未可並論者已(以上軍/政之制)
　
　
皇朝通典卷二十二
欽定四庫全書
皇朝通典卷二十三
　職官(一/)
　　(臣/)等謹按杜佑通典叙次職官首厯代官制次三
　　公次三省次尚書次御史次諸卿次武官次東宫
　　官次王侯封爵次州郡次文武散官次禄秩次秩
　　品從前續修唐五季宋遼金元明厯代職官典悉
　　遵杜佑原書體例(臣/)等奉
命纂輯
　本朝職官典一代之制創置實多古未有者於通典
　　既闕其目今所有者於通典毎異其名即使職掌
　　可推要難體例悉合我
　朝官制增益省併至精至詳度越千古殊非通典職
　　官所能限其類悉其制也故兹典編次未便仍襲
　　舊章况通典雖載周秦以来制度而究必以唐代
　　官名標首亦即張衡以漢次叙漢事之例未嘗舍
　　當代職典反從異代也(臣/)等謹據
大清㑹典
欽定職官表二書分門别序自宗人府官屬内閣官屬
　　以至藩屬各官土司各官終之以文武官階禄秩
　　秩品凡十八卷雖與通典首列公孤末載京尹進
　　給事於三省退宗正於諸卿先後有異而各從憲
　　典義本同也玉海載職官之書有曰漢官解詁漢
　　官儀漢官典儀漢官儀式漢官名秩簿晉百官名
　　魏官儀齊職儀梁職官要録若斯之類均各標一
　　代典章與往古秩然不混矧我
皇上徳博化光因心作則内而閣部院司外而督撫司
　　道守令丞尉靡不謹凛常箴各舉厥職乃知執秩
　　正官古今所同而惟
堯舜之君表正於上始克光乎官師之典遷秩之書然
　　則創置沿革不特見
　盛代之軌範且以昭
聖人之徳業焉刋定職次著為格令杜典遺文豈足以
　　賅我
　朝之政法乎
　　第一宗人府　師傅保加銜　内閣　翰林院
　　　詹事府
　　第二吏部　户部(附總督/倉場)
　　第三禮部　兵部　刑部　工部
　盛京户部　禮部　兵部　刑部　工部
　　第四理藩院　都察院
　　第五通政司　大理寺　太常寺
　　第六光禄寺　太僕寺　鴻臚寺　國子監　欽
　　　天監　太醫院
　　第七内務府
　　第八武官上　鑾儀衞
　　第九武官下　八旗都統　領侍衞府　前鋒統
　　　領　䕶軍統領　歩軍統領　火器健鋭虎鎗
　　　各營
　　第十宗室封爵(王府官屬附/公主府官)　世爵世職(聖賢後/裔世職)
　　　(并衍聖公/官屬附)
　　第十一京尹(順天府附大興宛平縣/  奉天府附承徳縣)　總督巡撫
　　　　漕運總督(官屬/附)　河道總督(官屬/附)
　　第十二學政(附各府州縣/儒學官屬)　鹽政　闗税各差
　　第十三司道　府州　州縣
　　第十四直省武官上
　盛京將軍等官　各處駐防武官　各處駐劄武官
　　第十五直省武官中　新疆各官
　　第十六直省武官下　提督　總兵副將　㕘將
　　　遊撃等官
　　第十七藩屬各官　土司各官　僧録道録等司
　　第十八文武官階(命婦/附)　禄秩　秩品
　　宗人府(宗令司左右宗正副左右宗人主府丞經/左右  理事官    理事官    事)
　　(厯筆堂主/事  帖式)
　　　宗人府宗令一人　左右宗正各一人　左右宗
　　　人各一人並順治元年置掌
　皇族之屬籍以時修輯
玉牒辨昭穆序爵祿均其恵養而布之教令凡親疎之屬
　　　胥受治焉(初制宗今以親王郡王統理宗正以貝/勒貝子兼攝宗人以鎮國輔國公及將)
　　　(軍兼攝後擇䝨任使/不復以封爵為限)　府丞漢人一人順治九年
　　　置掌校理漢文册籍(初制有覺羅啟心郎二員漢/軍啟心郎二員與丞均為正)
　　　(官康熙十/二年裁)　左右司理事官宗室各二人　副理
　　　事官宗室各二人　主事宗室各二人分掌左右
　　　翼宗室覺羅之籍並書其子女適庶生卒㛰嫁官
　　　爵名諡以備
玉牒紀載凡承襲次序秩俸等差及養給貧幼優恤㛰喪
　　　之事時為稽核綜理焉(初制設郎中六員員外郎/四員主事四員康熙十二)
　　　(年始分𨽻左右兩司三十八年兩司各裁郎中一/員雍正二年改郎中為理事官改員外郎為副理)
　　　(事官惟主事仍舊名初制皆以覺羅為之後以覺/羅滿洲㕘用雍正二年定以宗室滿洲㕘用乾隆)
　　　(二十九年定制/悉以宗室為之)　經厯宗室二人掌出納文書(順/治)
　　(九年初制經厯三員其二員㕘用宗室滿洲一員/用漢人康熙三十八年裁漢人經厯一員乾隆二)
　　(十年定制以/宗室為之)　堂主事宗室二人掌奏疏稿案(初/制)
　　(以宗室滿洲㕘用乾隆二/十九年定制以宗室為之)　漢主事二人掌漢文
　　册籍(雍正元/年增置)　筆帖式宗室二十四人掌繙譯文
　　書(初制以宗室滿洲㕘用乾隆/二十九年定制以宗室為之)
　　師傅保加銜(太師保太傅子太保/  少    太  太師)　(少師太少傅/太子  傅)
　　(太子太保/太子少傅)　(太子少師/太子少保)
　　凡師傅保皆有少皆虚銜無職掌亦無員額凡大
　　臣宣力中外勞績懋著者則奉
特㫖加銜或為
贈典以示
優寵焉
　　内閣(大學士中學士中侍讀學士/中書    書科  書)　(侍讀/)　(典籍/)
　　殿閣大學士滿漢各二人(兼各部/尚書銜)　協辦大學士
　　滿漢各一人掌宣
綸綍贊理庶政内外諸司題疏到票擬進
　　呈得報轉下部科凡上
徽號進
　册寶
　册印俱由内閣撰擬文篆至
　　皇子
　　皇孫及王公公主名號俱承
　㫖擬奏凡纂修
實録史志諸書充監修總裁官
　　經筵領講官會試充考試官
　　殿試充讀卷官凡擢任大學士膺
　簡命後奏請殿閣名及各部兼銜其協辦大學士以六
　　　部尚書
　簡充滿漢各一人均為贊理機務表率百僚朝位班次
　　　俱列六部尚書之上自
　　國初置文館設八大臣及十六大臣凡事與諸貝勒
　　　會議天聰十年改設内三院曰内國史院曰内袐
　　　書院曰内宏文院各設大學士一人内國史院掌
　　　記注
詔令編輯
實録史書撰擬
郊祀祝文慶賀表文
誥命印文
册文内袐書院掌撰外國往來書狀及
敕諭祭文之屬内宏文院掌注釋厯代行事善惡進講侍
　　　講並教諸親王徳行制度之屬順治元年二月增
　　　設内三院學士各一員二年以翰林官分𨽻之增
　　　侍讀學士侍讀等官九年設典籍十五年改内三
　　　院為内閣其大學士俱加殿閣銜殿名四曰中和
　　　曰保和曰文華曰武英閣名二曰文淵曰東閣仍
　　　分設翰林院十六年裁學士侍讀學士等官定内
　　　閣與翰林院各分職掌十八年復改内閣為内國
　　　史院内袐書院内宏文院裁翰林院康熙九年十
　　月内院仍為内閣復翰林院官如舊以圖海巴泰
　　為中和殿大學士兼吏部尚書索額圖李霨為保
　　和殿大學士兼户部尚書魏裔介杜立徳為保和
　　殿大學士兼禮部尚書對哈納為文華殿大學士
　　管刑部尚書事折爾肯哈占為中和殿學士塞赫
　　達都為保和殿學士馬朗古張鳳儀為文華殿學
　　士靳輔為武英殿學士田種玉為文淵閣學士陳
　　敳永為東閣學士折庫納熊賜履為翰林院掌院
　　學士俱兼禮部侍郎此為復内閣之始十年仍補
　　授學士以下等官乾隆十三年十二月定殿閣大
　　學士額缺奉
諭大清會典開載内閣滿漢大學士員缺無定出自簡
　在等語本朝由内三院改設内閣大學士未有定數
　自是官不必備惟其人之意而康熙年間滿漢大學
　士率用四員至雍正年間以來多用至六員更或增
　置一二人協辦朕思内閣居六卿之首滿漢大學士
　應有定員方合體制嗣後著定為滿漢各二員其協
　辦滿漢或一員或二員因人酌派又大學士官銜仍
　兼殿閣會典所載四殿二閣未為畫一其中和殿名
　從未有用者即不必開載著増入體仁閣名則三殿
　三閣較為整齊再大學士出缺定例請㫖開列亦有
　遲至一月後始行請㫖者朕思大學士職司襄贊如
　其宣力有年遇有病休病故不忍遽行開列應俟至
　　一月以後乃國家眷念舊臣加恩輔弼之意若縁事
　降革則機務重地未容久曠自應即行開列不必請
　㫖將此載入會典永著為令遂定今制凡用
御寶順治初内三院大學士學士公同騐用十年設尚
　　寶監官承收十二年又設尚寶司卿滿漢各一人
　　少卿各一人丞一人十三年裁尚寶司十八年裁
　　尚寶監專令内監承收康熙九年題凖内閣同内
　　務府大臣在
　乾清門騐用凡毎年封印日洗
御寶前期大學士啟奏是日典籍隨學士赴
　乾清門内監捧出洗淨入匣如遇
行幸駐蹕以内務府總管一人監視之　學士兼禮部
　　侍郎銜滿洲六人漢人四人掌敷奏本章傳宣
綸綍初制置漢學士三員漢軍三員自順治元年以後
　　增減不一康熙九年定滿學士二員十年增四員
　　又定漢軍二員漢人二員十二年以漢軍併於漢
　　缺共四員今定滿六人漢四人俱兼禮部侍郎銜
　　　侍讀學士滿洲四人䝉古二人漢人二人掌收
　　發本章總稽繙譯順治二年置初兼太常寺銜後
　　停兼銜八年設滿侍讀學士三員漢軍侍讀學士
　　三員十八年增滿侍讀學士三員䝉古侍讀學士
　　三員康熙九年定制滿侍讀學士滿文二員漢文
　　二員共四員蒙古侍讀學士二員漢軍侍讀學士
　　二員乾隆十四年改定滿四人䝉古二人漢二人
　　漢軍侍讀學士缺出以漢軍漢人通行銓補
　　侍讀滿洲十人䝉古漢軍漢人各二人掌勘對本
　　章檢校籖票順治二年置初兼太常寺少卿光禄
　　寺少卿銜尋停兼銜滿侍讀初設滿文五員滿漢
　　文六員共十一員康熙三十八年省滿文一員滿
　　漢文二員共八員旋復增二員為十員雍正四年置
　　漢侍讀二員今定滿十人蒙古漢軍漢人各二人
　　　典籍滿洲漢軍漢人各二人掌收貯圖籍出納
　　文移(内閣為典掌絲綸之地自大學士以下/皆不置印惟典籍給印以鈐往来文牒)順治
　　九年置初設滿洲漢軍漢人各三員康熙九年定
　　各設二員今定滿洲漢軍漢人各二人俱以中書
　　舍人掌理　中書滿洲七十人䝉古十有六人漢
　　軍八人漢人三十人貼寫中書滿洲四十人䝉古
　　六人掌撰擬紀載繙譯繕寫之事順治十六年置
　　滿中書初設滿文撰文二十員辦事二十員滿漢
　　文撰文十七員辦事十八員共七十五員康熙三
　　十八年省清文撰文辦事各一員清漢文撰文一
　　員辦事二員共七十員蒙古中書初設撰文九員
　　辦事十員共十九員康熙三十八年省撰文一員
　　辦事二員共十六員漢軍中書初設撰文五員辦
　　事八員共十三員康熙三十八年省撰文一員辦
　　事四員共八員漢中書初設撰文六員辦事三十
　　員共三十六員康熙三十八年省四員乾隆十三
　　年又省二員共三十員今定滿七十人䝉古十有
　　六人漢軍八人漢三十人貼寫中書滿四十人䝉
　　古六人　中書科中書滿洲二人漢人四人掌繕
　　寫
誥敕初設滿中書舍人一員漢中書舍人八員乾隆十
　　三年省漢中書舍人四員十四年増滿中書舍人
　　一員今定滿二人漢四人
　　内閣自侍讀學士以下辦理本章分為五所曰滿
　　本房專司繕寫清字校正清文曰漢本房專司繙
　　譯清漢文曰䝉古本房專司繙譯外藩奏章及繕
　　寫頒行西畨屬國
詔敕曰滿票籖處曰漢票籖處専司繕寫清漢票籖記
　　載
諭㫖及撰文之事俱以侍讀學士侍讀司其事中書分
　　任之其
　内廷批發紅本曰紅本房以内閣翰林等官司其事
　　凡内外本章閣臣票
㫖進呈恭請
裁定後即付批本處批清字於翼日下閣付内閣學士
　　批漢字六科給事中受而行之凡所奉
諭㫖票籖處恭録於絲綸簿若
上諭由内閣頒發者則别録為
上諭檔中外奏摺下閣付外者存其底彚錄之曰外記
　　檔俱以中書掌之而侍讀會其成焉又有稽察房
　　稽察各部院遲延事件月終彚奏大學士酌委侍
　　讀學士侍讀中書兼司之又稽察欽奉
　上諭事件處雍正八年置以滿漢大學士各部院堂官
　　　兼領其文移俱鈐以典籍印(按以上所列雖非設/有專管而職守所存)
　　　(均闗謹綸扉/典則  識)
　　　軍機大臣無定員由滿漢大學士及尚書侍郎奉
　特㫖召入自雍正十年三月大學士等遵
㫖議奏辦理軍機處密行事件所需鈐封印信謹擬用辦
　　　理軍機印信字様移咨禮部鑄造貯辦理軍機處
　　　派員管理並行知各省及西北兩路軍營至乾隆
　　　初年停止改設總理乾隆二年十一月奉
　諭莊親王等奏辭總理事務朕勉從所請但目前兩路
　　軍務尚未全竣且朕日理萬幾亦間有特㫖交出之
　　事
皇考當日原設有辦理軍機大臣今仍著大學士鄂爾泰
　　張廷玉公訥親尚書海望侍郎納延泰班第辦理嗣
　　後永以為制至軍機章京以内閣滿漢侍讀中書及
　　各部郎中員外郎主事簡其賢能者奏充無定額
　　　(謹按軍機為機務要地不/設専署即附載内閣之後)
　　　翰林院(掌院學士修讀講學士庶侍讀教侍講庶/修撰  編    檢討    常館  習)
　　　(吉士/講官)　(典簿講孔目注待詔/  日  起居  官)　(筆帖式主事經筵/起居注      筆)
　　　(帖式理/  校)　(文淵閣領閣事辦提舉閣事/檢閲  内務府  事司員)　(直閣事/)
　　　翰林院掌院學士滿洲漢人各一人　侍讀學士
　　　滿洲二人漢人三人　侍講學士滿洲二人漢人
　　　三人　侍讀滿洲二人漢人三人　侍講滿洲二
　　　人漢人三人　修撰編修檢討無定員凡翰林官
　　　掌
　　國史圖籍制誥文章之事
　　南書房侍直
　　尚書房教習自讀講學士以下咸得預選凡遇祭告
郊
廟神祇則擬上祝文恭上
徽號
　册立
册封則擬上
册文寶文内外文武官碑文祭文皆撰詞以
進而行之修輯諸書則以掌院學士充總裁官讀講學
　　士以下充纂修官其直省考官及提督學政磨勘
　　鄉會試卷皆預焉
　　庶常館教習大臣滿洲漢人各一人　小教習翰
　　林官六人　庶吉士無定員凡毎科
　殿試傳臚後集諸進士于
　保和殿而試之録其佳卷進
御掌院學士乃以諸進士引
見凡入
選者改為庶吉士入館分清漢書肄業不任以事吏部
　　疏請
簡用大臣二人掌教習事月考其學業而成就之以侍
　　讀侍講以下學優品端者分司訓課比三年期滿
　　教習疏請散館試以詩賦
上親定甲乙越曰引
見留館者授職餘以主事知縣用有差自
　國初設文館於
　盛京天聰十年改建内三院順治元年設翰林院置
　　漢人掌院學士一人侍讀學士侍講學士各一人
　　二年省併内三院十五年復設如元年制增置滿
　　洲掌院學士一人漢人侍讀侍講學士各二人十
　　八年仍省入内三院康熙九年始定設翰林院增
　　置滿洲侍讀侍講學士各三人二十八年五月以
　　大學士徐元文兼管翰林院掌院學士事始用重
　　臣兼領自乾隆元年以來大學士及尚書侍郎
特簡兼攝以重其任其學士員缺不别加除授焉侍讀
　　侍講順治元年置漢人侍讀侍講各二人十五年
　　各增置一人康熙九年增置滿洲侍讀侍講各三
　　人乾隆五十年二月裁滿洲侍讀學士侍講學士
　　侍讀侍講各一人修撰以授第一甲第一名進士
　　　編修以授第一甲第二第三名及二甲進士檢討
　　　以授三甲進士皆以庶吉士散館者充之其試博
　　　學鴻詞科入式及奉
　特㫖改館職者亦間得除授不為定額
　　國初教習多以内院學士為之侍讀等亦間有預者自
　　　康熙九年後皆以掌院學士領其事而内閣學士時
　　　參用焉六十一年辛丑科始以工部尚書陳元龍領
　　　教習事嗣後尚書侍郎之不兼院事者均得為之皆由
　特簡無常制小教習始置於康熙三十三年雍正八年
　　　停罷乾隆十年復置如庚戌以前定例皆教習大
　　　臣㑹同掌院學士掄選
　　奏充焉至翰林侍從禁近自康熙十六年
命侍講學士張英等入直
　　南書房始嗣後供奉者率由詞臣掄選即擢至卿貳
　　　亦稱
　　内廷翰林實為西清專職云(謹按翰林院不設司屬/凡有陳奏及往來文牒)
　　(舊例以典簿筆帖式具稿呈堂雍正元年以官輕/滋弊令掌院學士於俸淺編修檢討内擇才守優)
　　(長者滿洲漢人各二人充作司官名曰辦院事後/復増置協辦院事二人由掌院學士掄充有缺遞)
　　(補以非院官/正額謹附識)　典簿㕔典簿滿洲漢人各一人掌
　　出納文移　孔目滿洲漢人各一人掌收貯圖籍
　　　待詔㕔待詔滿洲漢人各一人掌校對章疏文
　　史(順治元年置漢人典簿孔目省/待詔員額十五年復設待詔)　筆帖式滿洲
　　四十人漢軍四人掌繙譯清漢章奏文籍(初制滿/洲四十)
　　(八人漢軍八人康熙三十四年省滿洲八人/漢軍四人凡筆帖式職事並同後不悉載)
　經筵講官滿洲漢人各六人掌進讀講章敷陳典訓
　　以奉侍
　經幄敬襄鉅典嵗二月八月兩舉
　經筵講書滿洲漢人各一人講經滿洲漢人各一人
　　由翰林院先期請
㫖簡派滿洲講官以内閣學士掌院學士讀講學士詹
　　事少詹事及尚書侍郎左都御史副都御史通政
　　使大理寺卿之由内閣翰林陞任者列名漢人講
　　　官以内閣學士掌院學士讀講學士詹事少詹事
　　　祭酒及尚書侍郎左都御史等官之由翰林陞任
　　　者列名以原銜兼充
　　日講起居注官滿洲八人漢人十有二人掌侍直
　　起居記言記動均翰林詹事坊局官以原銜兼充惟
　　　滿漢掌院學士例各兼一缺凡
　皇上御門聽政朝㑹宴饗大典禮大祭祀及每嵗勾決
　　　重囚皆以
　　日講官滿洲漢人各二人近前侍班
　謁
陵
　校獵
　巡狩方岳則請
　㫖扈從凡侍直敬聆
　綸音退而謹書之具年月日及當直官姓名於籍月成
　　　滿漢文各二帙至次年按月編排封鐍于匱送内
　　閣尊藏焉
　起居注館主事滿洲二人漢人一人掌出納文移校
　　對典籍(初制滿洲主事三人漢軍主事一人康熙/三十八年省滿洲漢軍主事各一人五十)
　　(七年俱省雍正元年復設滿洲主事/二人十二年増設漢人主事一人)　筆帖式滿
　　洲十有四人漢軍八人(順治初制滿洲八人漢軍/四人康熙五十七年俱省)
　　(雍正元年復/設如今額)
　經筵講官員額順治十四年定置又設
　日講官十人康熙九年置
　起居注館於
　太和門西廊設滿洲記注官四人漢人記注官八人
　　俱以
　日講官兼攝十二年增設滿洲記注官一人漢人記
　　注官二人十六年又增設滿洲記注官一人二十
　　年増漢人記注官至十八人三十一年定設漢人
　　記注官十二人五十七年三月省記注官令翰林
　　官五員於理事日侍班記注之事併歸内閣雍正
　　　元年
詔復設日講起居注官如康熙五十六年以前故事乾隆
　　　元年増設滿洲記注官二人凡滿漢記注官均兼
　　日講繫銜
　　文淵閣領閣事滿洲漢人各一人以大學士協辦大
　　　學士掌院學士兼充掌總領袐書典司
　　册府
　　文淵閣提舉閣事一人以内務府大臣兼充掌率内
　　　務府官屬綜理閣務焉
　　文淵閣直閣事六人以科甲出身之滿洲漢人内閣
　　　學士内班出身之滿洲詹事少詹事讀講學士漢
　　　人詹事少詹事讀講學士兼充典司釐輯之事以
　　　時與校理輪畨入直凡春秋曝書則董率而經理
　　　之
　　文淵閣校理十有六人以内班出身之滿洲庶子侍
　　　讀侍講洗馬中允贊善編修檢討漢人庶子侍讀
　　侍講洗馬中允贊善修撰編修檢討及科甲出身
　　之内閣侍讀等官兼充分掌註册㸃驗之事
　文淵閣檢閲八人以由科甲出身之内閣中書兼充
　　掌排次清釐之事
　文淵閣辦理事務内務府司員四人筆帖式四人由
　　提舉閣事大臣掄選
　奏充掌一切收發啟閉掃除及稽查宿直之事自
　國初定制大學士以
　文淵閣繫銜而閣制未逮我
皇上右文稽古修明典籍乾隆三十七年
特詔直省守吏購訪海内遺書以廣石渠藏弆逸文墜
　　簡奇袐響臻復
允廷臣議採古書之散見永樂大典者重加釐訂成編
　　爰
敕館臣排校繕録彚為四庫全書凡三萬六千册而贏
命於
　文華殿後鼎建
　文淵閣以貯之四十一年
上以宋程俱麟臺故事所載祕書官品頗詳
詔大學士等集議㕘仿其制剏置閣職定額有差用資
　　典守蘭臺東觀永昭美備矣
　　詹事府(詹事/贊善)　(少詹事洗左右春坊庶子帖中允/司經局  馬  主簿  筆  式)
　　詹事府詹事滿洲漢人各一人(漢人詹事兼翰林/院侍讀學士銜)
　　　少詹事滿洲漢人各一人(漢人少詹事兼翰/林院侍講學士銜)掌
　　經史文章之事凡充
　日講官纂修書籍典試提學皆與翰林官同凡遇秋
　　審朝審及奉
㫖下九卿翰林詹事科道會議之事咸入班預議焉順
　　治元年初設少詹事一人掌詹事府事其年十一
　　月省歸内三院九年置漢人詹事一人少詹事二
　　人以内三院官兼之專設滿洲詹事一人以掌府
　　印十五年復省康熙十四年奉
㫖復設詹事府置滿洲漢人詹事各一人少詹事各二人
　　　三十七年省滿洲少詹事一人乾隆十三年省漢
　　　人少詹事一人又
　　國初設左右春坊各庶子一人諭徳一人中允二人
　　　贊善二人皆漢人員缺以内三院官兼攝順治十
　　　五年省康熙十四年復置左右春坊官兼設庶子
　　　各一人諭徳各二人中允贊善各四人三十七年
　　　省滿洲右諭徳左右中允左右贊善各一人三十
　　　六年省漢人右中允右贊善各一人五十二年省
　　　漢人右諭徳左中允左贊善各一人乾隆十三年
　　　省滿洲漢人左諭徳各一人又初置司經局洗馬
　　　漢人一人康熙十四年置滿洲漢人各一人所屬
　　　有正字初置滿洲漢人各二人康熙三十七年省
　　　滿洲二人三十八年又省漢人一人所存一缺例
　　　以應選内閣中書者除授遂為中書兼銜乾隆三
　　　十六年亦從部議裁省又初置有通事舍人順治
　　　十五年裁録事康熙五十二年裁我
　　朝
家法相承具載儲貳金鑑書中而豫建至為嚴慎
　　皇子皆在
　　尚書房讀書各選翰林官分侍講讀日有課程擇大
　　　臣二三人為總師傅以綜領之凡詹事坊局之舊
　　　稱宫僚者但以備翰林叙進之階云　左春坊左
　　　庶子滿洲漢人各一人(漢人左庶子兼/翰林院侍讀銜)　左中允
　　　滿洲漢人各一人(漢人中允兼翰林院/編修銜右春坊同)　左贊善
　　　滿洲漢人各一人(漢人贊善兼翰林院/檢討銜右春坊同)　右春坊
　　　右庶子滿洲漢人各一人(漢人右庶子兼/翰林院侍講銜)　右中
　　　允滿洲漢人各一人　右贊善滿洲漢人各一人
　　　掌記注纂修之事所職與翰林院講讀編檢同
　　　司經局洗馬滿洲漢人各一人(漢人洗馬兼翰/林院修撰銜)掌經
　　　籍圖書之事　主簿滿洲漢人各一人掌文移案
　　　牘(員額康熙十四年定又初置有録事滿洲二/人漢人三人康熙三十七年以後次第裁省)
　　筆帖式滿洲六人(康熙十四年初置十/人三十八年省四人)
　
　
　
　
　
　
　
　
　
　
　
　
　
　
皇朝通典卷二十三
欽定四庫全書
皇朝通典卷二十四
　職官(二/)
　　吏部(尚書考侍郎郎文選司郎中/事    功司  中  員外郎)　(員外郎稽主/主事    勲)
　　(司郎中事員外郎事主事務騐封司郎中/郎  主    堂主    司    筆帖式)　(員外/)
　　吏部尚書滿洲漢人各一人掌中外文職銓敘勲
　　階黜陟之政釐飭官常以贊邦治其屬有文選考
　　功稽勲騐封四清吏司初天聰五年十月議定官
　　制建六部每部各一貝勒主之吏部設滿洲承政
　　一員户禮兵刑工五部承政二員䝉古承政六部
　　各一員漢承政吏户禮兵工各一員刑部二員崇
　　徳三年更定六部設滿洲承政一員順治元年停
　　貝勒總理例改六部承政為尚書五年定六部滿
　　漢尚書各一員七年各部增設滿洲尚書一員八
　　年仍令親王郡王兼攝部務九年停十年復裁各
　　部滿洲尚書一員雍正元年以來常以大學士兼
　　理部務與尚書率其屬以敘正羣吏焉至親王郡
　　王奉
命總理部務皆由
特簡無常員　左右侍郎滿洲漢人各一人掌佐理銓
　　衡以貳尚書崇徳三年定六部承政外皆為左右
　　㕘政順治元年改左右㕘政為左右侍郎十五年
　　定滿漢左右各一人七年增滿洲一人十年裁漢
　　右侍郎初兼翰林院學士銜其非翰林出身者不
　　兼尋罷兼銜(又各部初設有啟心郎三員滿/一人漢二人順治十五年裁)　文
　　選清吏司郎中滿洲三人䝉古漢人各一人　員
　　外郎滿洲漢人各二人　主事滿洲一人漢人二
　　人掌班秩遷除均平銓法　考功清吏司郎中滿
　　洲三人漢人一人　員外郎滿洲二人䝉古漢人
　　各一人　主事滿洲一人漢人二人掌論劾考察
　　旌别功過　稽勲清吏司郎中滿洲漢人各一人
　　　員外郎滿洲二人漢人一人　主事滿洲漢人各
　　一人掌更名改籍終養服制兼稽在京文員俸廪
　　騐封清吏司郎中滿洲漢人各一人　員外郎滿洲
　　二人漢人一人　主事滿洲蒙古漢人各一人掌
封贈襲廕土司嗣職　堂主事掌文案者滿洲二人掌
　　章奏者滿洲二人漢軍一人初崇徳三年定制吏
　　部設理事官四員副理事官六員户部理事官十
　　員副理事官十六員禮部理事官四員副理事官
　　七員兵部理事官十員副理事官十六員刑部理
　　事官六員副理事官八員工部理事官九員副理
　　事官十二員順治元年改理事官為郎中副理事
　　官為員外郎吏部設滿洲郎中四人漢軍郎中二
　　人滿洲䝉右員外郎八人漢軍員外郎六人十二
　　年増滿洲郎中四人員外郎停兼用䝉古十八年
　　復設䝉古員外郎一人康熙元年仍省三十八年
　　裁漢軍郎中員外郎四人五十二年增設䝉古郎
　　中一人員外郎一人雍正五年裁漢軍郎中員外
　　郎至吏部主事順治元年設漢軍四人康熙五十
　　八年增設䝉古一人四司主事滿漢各一人雍正
　　五年增設考功司漢主事一人堂主事滿洲四人
　　漢軍一人初制滿洲䝉古漢軍司屬六部皆統為
　　員額不分専曹悉聴堂官調撥後始分司定缺其
　　漢人司屬則順治元年即隨曹置額凡吏禮二部
　　漢缺郎中員外郎主事皆以由科甲出身者注授
　　　司務㕔司務滿洲漢人各一人掌出納文移稽
　　察胥吏凡司務職掌並同後不悉載　筆帖式滿
　　洲五十七人䝉古四人漢軍十二人掌繙譯清漢
　　章奏文籍初天聰五年令六部辦事筆帖式各酌
　　量補授吏部滿洲初設六十五人後省八人䝉古
　　初設二人後增二人漢軍初設十六人後省四人
　　户部(尚書堂侍郎/事    主事)　(十四司郎中式員外郎監主/司務  筆帖    内倉  督)
　　(事管理三庫大臣/    大使  司庫)　(三庫郎中庫員外郎理堂主/筆帖式    使  督  錢法)
　　(侍郎郎寶泉局監督大大使監監鑄官通總督倉/場侍    坐糧㕔    通橋  督  京  各倉監)
　　(督/)　(倉場筆帖式/)
　　户部尚書滿洲漢人各一人掌天下土田户口錢
　　榖之政平凖出納以均邦賦所屬有山東山西河
　　南江南江西福建浙江湖廣陜西四川廣東廣西
　　雲南貴州十有四司　左右侍郎滿洲漢人各一
　　人掌審計國用以貳尚書滿漢右侍郎兼管理錢
　　法堂事務初制增減不一順治時更定滿漢左右
　　各一人　山東清吏司郎中滿洲二人漢人一人
　　員外郎滿洲三人漢人一人　主事滿洲漢人各
　　一人掌稽山東布政使司及奉天民賦收支奏冊青
　　州徳州駐防
　盛京吉林黑龍江将軍所屬兵糈出納並參票畜税
　　之事兼覈長蘆等處鹽課請引疏銷　山西清吏
　　司郎中滿洲漢人各一人　員外郎滿洲䝉古漢
　　人各一人　主事滿洲漢人各一人掌稽山西布
　　政使司民賦收支奏冊兼覈游牧察哈爾地畆土
　　黙特地糧喀爾喀四部定邊左副将軍辦事官屬
　　張家口賽爾烏蘇臺站官兵俸餉及烏里雅蘇台
　　科布多屯田官兵畨換之事　河南清吏司郎中
　　滿洲漢人各一人　員外郎滿洲二人漢人一人
　　　主事滿洲漢人各一人掌稽河南布政使司民
　　賦收支奏冊兼覈河南城守尉游牧察哈爾官兵
　　俸餉勾檢各省採買事彚而奏之　江南清吏司
　　郎中滿洲漢人各一人　員外郎滿洲三人漢人
　　一人　主事滿洲漢人各一人掌稽江寧蘇州安
　　徽三布政使司民賦收支奏冊兼覈江寧蘇州織
　　造支銷奏冊江寧京口駐防官兵俸餉　江西清
　　吏司郎中滿洲漢人各一人　員外郎滿洲二人
　　漢人一人　主事滿洲漢人各一人掌稽江西布
　　政使司民賦收支奏冊　福建清吏司郎中滿洲
　　漢人各一人　員外郎滿洲五人漢人一人　主
　　事滿洲䝉古漢人各一人掌稽直𨽻福建二布政
　　　使司民賦收支奏册兼覈
東西陵及熱河宻雲駐防等處官吏兵丁俸餉與乳牛馬
　　　牧之政令文武鄉㑹試支供五城賑粟皆屬焉
　　　浙江清吏司郎中滿洲漢人各一人　員外郎滿
　　　洲二人漢人一人　主事滿洲漢人各一人掌稽
　　　浙江布政使司民賦收支奏册兼覈杭州織造支
　　　銷奏册杭州乍浦駐防官兵俸餉　湖廣清吏司
　　　郎中滿洲二人漢人一人　員外郎滿洲二人漢
　　　人一人　主事滿洲漢人各一人掌稽湖北湖南
　　　二布政使司民賦收支奏册兼覈荆州駐防官兵
　　　俸餉凡各省耗羨之數合其籍帳以時奏之　陜
　　　西清吏司郎中滿洲䝉古漢人各一人　員外郎
　　　滿洲三人漢人一人　主事滿洲漢人各一人掌
　　　稽西安甘肅二布政使司民賦收支奏册并行銷
　　　鹽引兼覈伊犁烏嚕木齊屯田支銷奏册在京漢
　　　官俸廩外藩俸幣及巡捕五營俸餉各衙門經費
　　　四川清吏司郎中滿洲漢人各一人　員外郎
　　滿洲二人漢人一人　主事滿洲漢人各一人掌
　　稽四川布政使司民賦收支奏册兼覈兩金川等
　　處新疆屯務本省闗税在京入官户口贓罰銀兩
　　各部院衙門紙硃支費察直省郡縣之豐歉水旱
　　嵗具其數而上之　廣東清吏司郎中滿洲漢人
　　各一人　員外郎滿洲三人漢人一人　主事滿
　　洲漢人各一人掌稽廣東布政使司民賦收支奏
　　册兼覈八旗㫁嗣歸宗更正户口夀民孝子節婦
　　之受旌者給以坊直諸倉諸局諸闗差之滿嵗者
　　則以期請代焉　廣西清吏司郎中滿洲漢人各
　　一人　員外郎滿洲四人漢人一人　主事滿洲
　　漢人各一人掌稽廣西布政使司民賦收支奏册
　　兼覈京省錢局運銅鼓鑄及内倉支放供應芻豆
　　　雲南清吏司郎中滿洲二人漢人一人　員外
　　郎滿洲三人漢人一人　主事滿洲漢人各一人
　　掌稽雲南布政使司民賦收支奏册兼覈山東河
　　南江南江西浙江湖廣等省嵗運漕糧京通倉儲
　　及江寧水次六倉收支考覈　貴州清吏司郎中
　　滿洲漢人各一人　員外郎滿洲三人漢人一人
　　　主事滿洲漢人各一人掌稽貴州布政使司民
　　賦收支奏册兼覈太平二十有四闗征收税課
　　堂主事直南檔房者滿洲二人掌八旗編審直北
　　檔房者滿洲二人漢軍二人掌酌撥餉銀校勘奏
　　章户部初設滿洲郎中十八人䝉右郎中四人漢
　　軍郎中二人滿洲員外郎三十八人䝉古員外郎
　　五人漢軍員外郎六人康煕三十八年裁䝉古漢
　　軍郎中員外郎五十七年復設䝉古郎中一人員
　　外郎一人至十四司主事初設滿洲十四人䝉古
　　一人康熙五十七年增設䝉古一人漢主事缺自
　　順治元年即隨司定額十四司各主事三人十一
　　年裁漢人主事各司一人康熙六年又裁江南浙
　　江江西湖廣福建河南陜西廣西四川貴州司各
　　一人三十八年又裁山東山西廣東雲南司各一
　　人今漢主事各司一人堂主事滿洲四人漢軍二
　　人　司務㕔司務滿洲漢人各一人　筆帖式滿
　　洲百人䝉古四人漢軍十有六人户部滿洲初設
　　九十有九人後增至一百三十有五人續改定員額
　　百人䝉古初設二人後增二人漢軍初設十有六
　　人後増至三十二人續裁定員額如初制　户部自
　　十四司外其别領者有三曰井田科掌覈八旗土
　　田内府荘户凡入官房宅地畆及嵗租斂給之數
　　悉以咨之雍正十二年置曰俸餉處掌覈八旗官
　　兵俸餉庫銀丁册視所由牒請畫一而給受之曰
　　現審處掌治八旗户口田房之訟㑹刑部以聴其
　　成皆鑄給闗防乾隆十三年置堂官遴司屬分治
　　其政令無定員
　　内倉監督滿洲二人(内倉本明内官監倉順治/十年改今名専𨽻本部)掌
　　供
　内府奉祭祀待外藩屬國朝貢之饔餼教習官役之
　　廩粟牧馬之豆咸貯焉監督應時而給之初屬之
　　廣西滿漢司員康熙三十二年定於應除小差之
　　滿洲䝉古漢軍年久司員内次除一人管理雍正
　　元年定於本部滿洲司員内委用二年而代
　　管理三庫大臣無定員於大臣内
簡用掌綜理三庫之政令稽其財用出入之數月有要
　　嵗有㑹皆覈實以
聞雍正元年始置特鑄管理三庫銀印以授之　銀庫
　　郎中一人　員外郎二人　司庫一人　大使二
　　人皆滿洲員額掌銀貨解納收支之政凡直省田
　　賦及闗市鹽茶之税課咸入焉嵗有常數本部覈
　　數無闕乃移庫凖部定權衡受之如啟櫝騐封有
　　作弊及數不實者論(初順治元年止設後庫置滿/洲郎中四人員外郎二人司)
　　(庫六人十三年分建三庫置理事官二人以總其/事增司庫二人康熙二十五年定制三庫各置郎)
　　(中一人員外郎一人司庫二人雍正二年三庫各/增員外郎一人置大使各一人省銀庫司庫一人)
　　(乾隆三年增銀庫大使一人凡郎中員外郎缺各/部院於所屬諸司遴選賢能者送部引    見補)
　　(用閲三年更𨕖以代/司庫大使亦如之)　緞疋庫郎中一人　員外
　　郎二人　司庫二人　大使一人皆滿洲員缺掌
　　幣物解納收支之政令凡嵗用縑帛紗縠咸入焉
　　由織造市絲民間織染輸部本部移庫受之所需
　　財用皆給公帑具册達部以待稽覈有造作不如
　　法者論　顔料庫郎中一人　員外郎二人　司
　　庫二人　大使一人皆滿洲員額掌雜物解納收
　　支之政令凡器用所需百物之良若銅錫鉛鐵丹
　　青赭緑香楮茶蠟之屬咸入焉直省有司各以其
　　土産嵗支正賦市自民間大者疏
聞下部小者以册達部覈其數移庫受之採擇不精良
　　者論　三庫堂主事一人滿洲員額掌三庫文案
　　凡財賄之受藏於庫及取用於庫者皆書其數嵗
　　終乃執其總㑹三庫羣吏之籍而㕘考之以待奏
　　銷雍正二年置　三庫筆帖式十有五人　庫使
　　二十有六人皆滿洲員額分𨽻三庫各佐其長以
　　行遣文書稽考出納(筆帖式初置十人順治十二/年増置二人康熙二十五年)
　　(定置二十二人痕正二年省九人庫使初置三十/二人雍正二年増顔料庫一人省銀庫六人緞疋)
　　(庫一/人)
　　(臣/)等謹按明之内府十庫雖稱𨽻於有司其實皆
　　以中官司其出納葢即如前代之内藏庫而太倉
　　銀庫主之户部則如前代之左右藏庫也但太倉
　　祇貯銀兩而緞疋在承運庫顔料在甲字庫仍與
　　右藏之専受縑帛者其制相等
　本朝順治初祇設後庫十三年分為三庫銀庫在部
　　署内即後庫故地緞疋庫在東華門外即舊裹新
　　庫顔料庫在西安門内即舊甲字庫而承運庫分
　　貯紙張乙字庫分貯布麻諸物以及供用庫之承
　　造香蠟者並屬焉故附於户部之後
　　户部督理京省錢法右侍郎滿洲漢人各一人凡
　　京師鼓鑄統設二局隸户部者曰寶泉局嵗鑄錢
　　六十一夘(以萬二千四百/八十緍為夘)遇閏則加增四夘滿漢
　　右侍郎掌其局之政令(初止漢人右侍郎一人康/熙十八年令滿洲右侍郎)
　　(一人公同督理十九年以給事中御史稽察錢局/雍正二年停遣乾隆二十六年户部錢法堂置掌)
　　(稿司官滿洲漢人各一/人於各司屬中選委)　户部寶泉局監督滿洲
　　漢人各一人　大使滿洲五人掌鑄造緡錢收納
　　銅課以裕
　國儲以利民用其監督無専員由六部司員遴選保
　　舉引
見簡用二年而代大使由筆帖式選委咨吏部註册五
　　年而代稱職者以應陞官用(大使初設漢人一人/雍正四年以寶泉局)
　　(分設四厰増置漢人大使四人/七年改漢大使俱為滿大使)各省錢局監鑄官
　　十有八人(凡天下鼓鑄緡錢者十有四省新疆則/開鑪伊犁如各省之制皆随其地之宜)
　　(作之泉布以交易流通前民利用以布政使總其/成而受灋式於户部各置監鑄官以判局事直𨽻)
　　(寳直局一人以保定府同知充山西寶晉局一人/陜西寳陜局一人江蘇寶蘇局二人俱以佐貳官)
　　(選充浙江寳浙局二人以同知通判選充福建寳/福局一人亦以佐貳官選充江西寳昌局一人以)
　　(南昌府同知充湖南寶南局一人以長沙府同知/充湖北寳武局一人以武昌府同知充廣東寳廣)
　　(局一人四川寳川局一人俱以同知通判選充廣/西寳桂局一人布政使於所屬官内任便選充雲)
　　(南寳雲局一人以雲南府知府充東川局一人以/東川府知府充貴州寳黔局一人以貴陽府知府)
　　(貴筑縣知縣或通判縣丞選充伊/犁寳伊局一人以伊犁同知充)
　　總督倉場户部右侍郎滿洲漢人各一人掌總稽
　　嵗漕之入以均廩禄以儲軍餉凡南北漕艘京通
　　倉庾悉𨽻焉(順治元年初設漢倉場侍郎一人九/年設滿洲漢軍倉場侍郎各一人尋)
　　(裁漢軍員額康熙七年復裁漢人員額止設滿洲/侍郎一人八年定制設滿洲漢人侍郎各一人又)
　　(有總理滿洲侍郎一人順治四年置與總漕/同理漕務八年裁十二年復置十八年仍裁)　坐
　　糧㕔滿洲漢人各一人以給事中御史各部郎中
　　員外郎掄選
簡充二年而代掌北河濬淺修築堤岸牐壩催䟎漕艘
　　抵壩回空督令經紀車户轉運輸倉兼司通濟庫
　　銀出納及抽收通州税課之事所屬有通濟庫大
　　使一人通流慶豐牐官各一人(順治元年通州坐/糧㕔止差户部漢)
　　(人司官一人康熙二年添差户部滿洲司官一人/二十六年定制依各闗差例以各部院官員通行)
　　(差遣乂初制有坐糧/㕔筆帖式一人尋裁)　大通橋監督滿洲漢人各
　　一人以各倉監督掄選調充凡石壩運到漕白二
　　糧抽騐斛面督催車户分運京倉及随糧松板收
　　支之事皆屬焉(初差户部漢人司官一人康熙二/年改設滿洲漢人監督各一人尋)
　　(省四十七年以通州大通橋㑹清河相隔甚逺/事難兼辦仍設滿洲漢人監督各一人管理)
　　京通各倉監督滿洲漢人各一人在京倉十有三
　　曰禄米倉曰南新倉曰舊太倉曰富新倉曰興平
　　倉曰海運倉曰北新倉曰太平倉(以上八倉均/  國初建)曰
　　本裕倉(康熙四十/五年建)曰萬安倉(雍正七/年建)曰儲濟倉曰
　　裕豐倉(俱雍正/六年建)曰豐益倉(雍正七/年建)凡八旗三營
　　兵食官軍牧馬豆貯焉通州倉二曰西倉曰中倉
　　(均南國初因明制建舊/有  倉乾隆十八年省)凡王公百官俸廩米貯焉
　　其十五倉監督以内閣中書部院監寺屬官掄選引
見注其名於册籍有闕員則户部掣籖以授三年而代
　　掌漕白二糧交納上倉及收貯支放之事(初制差/户部滿)
　　(洲漢人司官管理諸倉或一人或二人増損不一/康熙五十年始定每倉置滿洲漢人監督二人五)
　　(十七年令九卿各舉其屬以待年置簡用雍正元/年選部曹之候補者充其任二    副監督以預)
　　(監督選者於應代先一年為之稱職則如期交替/不及者罷免四年復以滿洲各部筆帖式及漢人)
　　(之候補道府同知知州者掄選充補勤職者擢用/之尋改定如今制又各倉原設筆帖式一人後俱)
　　(省/)　倉場筆帖式滿洲四人掌受遣文書之事
　　(臣/)等謹按今定制稽察倉儲京倉以都統副都統
　　通倉以通永道通州副将專司其事若倉有滲漏
　　米有盜竊者移倉場治之滿漢御史則每倉嵗差
　　一人通稽一嵗内收漕發米釐剔弊端以重
天庾儲備葢即唐監倉明巡倉之職而立法周詳視前
　　代益昭嚴慎云
　
　
　
　
　
皇朝通典卷二十四
欽定四庫全書
皇朝通典巻二十五
　職官(三/)
　　禮部(尚書祠侍郎郎儀制司郎中/事    祭司  中  員外郎)　(員外郎主主/主事    客)
　　(司郎中事員外郎局主事郎精膳司郎中大員外/郎  主    鑄印  員外    署主事    使)
　　(堂主事正司務丞筆帖式郎總理樂部大臣署神/樂署署    署    協律    司樂  和聲  署)
　　(正同署丞館供用/㑹  四譯  郎中)　(鑾儀衛掌樂官通提督/大使  序班    事官)
　　禮部尚書滿洲漢人各一人掌吉嘉軍賔凶之秩
　　序學校貢舉之法以贊邦禮所屬有儀制祠祭主
　　客精膳四清吏司乾隆十四年定制禮部滿洲尚
　　書以兼管樂部太常寺鴻臚寺入銜永為定式
　　左右侍郎滿洲漢人各一人掌祇若彞典以貳尚
　　書初制増減不一順治時更定滿漢左右各一人
　　漢人左右侍郎初俱兼翰林院學士銜其非翰林
　　出身者不兼尋罷兼銜　儀制清吏司郎中滿洲
　　二人漢人一人　員外郎滿洲三人漢人一人
　　主事滿洲漢人各一人掌嘉禮軍禮凡
　朝廷典禮具上其儀而辨其名數以頒式於諸司三
　　嵗大比天下士則掌其名籍焉　祠祭清吏司郎
　　中滿洲二人漢人一人　員外郎滿洲三人䝉古
　　漢人各一人　主事滿洲漢人各一人掌吉禮凶
　　禮凡大祀中祀羣祀以嵗時辨其序事與其用等
　　以詔執事者而共其職䘮祭之式拯卹之禮皆眡
　　其數而為之制天下術數醫卜僧道則司其禁令
　　焉　主客清吏司郎中滿洲䝉古漢人各一人
　　員外郎滿洲二人　主事滿洲漢人各一人掌賔
　　禮凡四夷朝貢之儀封册之命館餼賜予之數髙
　　下之等悉𨽻焉　精膳清吏司郎中滿洲漢人各
　　一人　員外郎滿洲二人　主事滿洲䝉古漢人
　　各一人掌五禮燕饗之儀與其牲牷　鑄印局員
　　外郎漢人一人　筆帖式署主事滿洲一人　大
　　使漢人一人掌鑄造
　金寶金印及内外百司之印信(順治元年設鑄印局/滿洲員外郎一人尋)
　　(省雍正十三年定於禮部司屬内遴選一人以司/局事一年而代乾隆二年復設漢員外郎一人以)
　　(筆帖式行主事事二年稱職省擢之大/使由儒士選充五年稱職以應陞官用)　堂主事
　　滿洲三人漢軍一人分掌章奏文案禮部初設滿
　　洲郎中四人員外郎六人䝉古章京四人漢軍郎
　　中八人員外部五人順治十二年増設滿洲員外
　　郎四人十八年増設滿洲郎中二人康熈九年裁
　　䝉古章京二人以一人改為郎中一人改為員外
　　郎又裁漢軍郎中七人三十八年裁䝉古郎中員
　　外郎漢軍員外郎各二人五十七年復設䝉古郎
　　中一人員外郎一人雍正五年裁漢軍郎中員外
　　郎至四司主事順治七年設滿洲四人康熈五十
　　七年増設䝉古二人漢人主事每司各一人以科
　　甲出身注授堂主事滿洲三人漢軍一人　司務
　　㕔司務滿洲漢人各一人　筆帖式滿洲三十四
　　人䝉古二人漢軍四人(按禮部初設馬館二于宣/武廣渠門儲峙牧芻以待)
　　　(外藩朝覲置正監督一人以本部司官充副監督/一人以理藩院司官充均一年更代乾隆二十七)
　　　(年省監督官以馬館歸理藩院經理又禮部初設/滿宣表官四人後裁二人今亦省併太常寺又初)
　　　(設有行人司司正一人司副一人俱乾隆三年裁/行人四十九人順治五年裁一人十五年裁六人)
　　　(康熙三十八年裁四人五十二年/裁四人乾隆三年悉裁謹附識)
　　　總理樂部事務禮部滿洲尚書一人各部院内務
　　　府大臣無定員乾隆七年始置樂部凡
郊
廟祠祭之樂神樂署司之
　　殿廷朝㑹燕饗之樂和聲署司之
　　宫中慶賀燕饗之樂掌儀司司之鐃歌鼓吹前部大
　　　樂(即大/罕波)鑾儀衛司之均𨽻於樂部
　特簡典樂大臣以治樂政考五音六律以合隂陽之聲
　　　應天地之和凡大祭祀大朝㑹則立於宫懸之次
　　　嵗春秋仲月大合樂於掌儀司則率所屬莅視而
　　　協其律吕焉　神樂署署正漢人一人　署丞漢
　　　人一人　協律郎漢人五人　司樂漢人二十有
　　五人掌祠祭樂章佾舞之數習其聲容辨其條理
　　以詔樂工凡樂生一百八十人舞生三百人咸𨽻
　　焉(順治元年設太常寺協律郎五人司樂二十六/人神樂觀提㸃一人左右知觀各一人康熈三)
　　(十八年省協律郎一人司樂二人雍正二年復置/如初額乾隆二年増設司樂三人八年改神樂觀)
　　(為神樂所知觀改為知所九年省司樂六人二十/年改神樂所為神樂署提㸃改為署正知觀改為)
　　(署/丞)　和聲署署正滿洲漢人各一人　署丞滿洲
　　漢人各一人(以禮部内務/府司官充)　供奉供用無定員(以/太)
　　(常寺鴻臚寺内/務府司官充)掌朝㑹樂律及諸隊舞儀節(順治/元年)
　　(沿明制設教坊司以掌宫懸大樂置奉鑾一人左/右韶舞各一人左右司樂各一人協同官十五人)
　　(俳長二十人色長十七人歌工九十八人尋省協/同官五人俳長無定員雍正元年始除樂户籍更)
　　(選精通音樂之人充教坊樂工七年改教坊司為/和聲署除奉鑾韶武等官名乾隆七年定設署正)
　　(署丞侍從待詔供奉供用官均以禮部内務府太/常寺鴻臚寺官兼攝其侍從待詔無正員以為署)
　　(正署丞之加銜所/屬署吏百二十人)
　　提督㑹同四譯館禮部郎中兼鴻臚寺少卿銜一
　　人掌四夷朝貢之國設廣厦以待貢使之至置象
　　譯以通言語習畨夷書凡貢使就館率大使庀治
　　屋宇稽其出入互市之事視其脯資餼牽毋有不
　　給若朝見及
賜燕
頒賞皆館卿率使臣以行禮焉初制㑹同四譯分設兩
　　館㑹同館自順治初置即𨽻禮部以主客司滿洲
　　漢人各一人提督館事十四年設員外郎品級通
　　事一人掌㑹同館印尋省雍正十年改定㑹同館
　　監督由部掄選引
見
簡用一人四譯館則
　國初沿明制置𨽻于翰林院設太常寺漢少卿一人
　　提督館事立回回緬甸百夷西畨髙昌西天八百
　　暹羅八館以譯逺方朝貢文字乾隆十三年以四
　　譯館閒冗無事
詔下大學士禮部定議省提督館事太常寺少卿員額
　　併入禮部為㑹同四譯館改八館為二曰西域館
　　百夷館以禮部郎中一人兼鴻臚寺少卿銜兼攝
　　之於滿漢郎中内掄選引
見請
㫖簡任三年而代　㑹同四譯館大使漢人一人　序
　　班漢人二人　朝鮮通事官滿洲十有二人掌治
　　館舎委積以接待人使通外國語言繙習文字(大/使)
　　(員額順治元年定序班初設二十人十五年定設/正教序班八人協教序班八人康熈三十八年五)
　　(十二年又先後省至九人仍以一員管典務㕔典/務事乾隆十三年省典務一人序班六人定設序)
　　(班二人朝鮮通事官初置六人後增至十六人凡/六品十人七品六人二十三年省六品四人七品)
　　(二人増設八品二人朝鮮譯學置譯生二十人于/下五旗朝鮮子弟内選充西域館置譯生四人百)
　　(夷館置譯生四人均於順天府屬儒童内選充凡/大使員闕咨吏部以序班序補通事官及序班員)
　　(闕均以譯生選/補咨吏部註册)
　　兵部(尚書主侍郎司四司郎中監員外郎帖主事/  堂  事    務  館所  督  筆  式)
　　兵部尚書滿洲漢人各一人掌中外武職銓選簡
　　覈軍實以贊邦治其屬有武選車駕職方武庫四
　　清吏司　左右侍郎滿洲漢人各一人掌釐治戎
　　政以貳尚書初制増減不一順治時更定滿漢左
　　右各一人　武選清吏司郎中滿洲三人䝉古一
　　人漢人一人　員外郎滿洲四人漢人二人　主
　　事滿洲漢人各一人掌武職除選封廕及征伐訓
　　誥頒其政令　車駕清吏司郎中滿洲三人漢人
　　一人　員外郎滿洲二人䝉古一人　主事滿洲
　　漢人各一人掌驛傳郵符及中外牧馬之令　職
　　方清吏司郎中滿洲四人漢人二人　員外郎滿
　　洲三人䝉古一人漢人一人　主事滿洲䝉古各
　　一人漢人二人掌天下輿圖以周知險要敘功覈
　　過以待賞罰黜陟武庫清吏司郎中滿洲二人
　　漢人一人　員外郎滿洲䝉古各一人　主事滿
　　洲漢人各一人掌兵籍戎器鄉㑹武科及編發戍
　　軍之事　堂主事掌文案者滿洲二人掌章奏者
　　滿洲二人漢軍一人兵部初設滿洲郎中員外郎
　　各八人䝉古郎中員外郎各四人漢軍郎中二人
　　員外郎六人順治十二年増設滿洲郎中三人員
　　外郎五人康熈三十八年裁滿洲員外郎三人䝉
　　古郎中員外郎及漢軍員外郎各四人五十七年
　　復設䝉古郎中一人員外郎一人雍正五年裁漢
　　軍郎中員外郎員額至四司主事初設滿洲四人
　　康熈五十七年増設䝉古一人漢人主事共五人堂
　　主事滿洲四人漢軍一人　司務㕔司務滿洲漢
　　人各一人　館所監督滿洲漢人各一人掌驛馬
　　傳車之政令以待使命及急遞之用順治八年設
　　滿洲監督一人乾隆十八年増設漢人監督一人
　　俱於本部司員内遴選引
見嵗周而代　筆帖式滿洲六十有二人䝉古八人漢
　　軍八人(按兵部初設督捕侍郎滿洲漢人各一人/以掌旗人逃亡之事有左右理事官滿洲)
　　(漢人各一人郎中滿洲漢人各一人員外郎滿洲/十五人漢軍八人漢人一人主事滿洲三人漢軍)
　　(一人漢人六人司務滿洲漢人各一人筆帖式滿/洲三十四人漢軍十六人司獄漢人二人康熈三)
　　(十八年俱省其職事併入刑部為督捕清吏司又/初設有㑹同館大使一人亦係康熈三十八年省)
　　(又京城九門步軍及巡捕營初置以兵部職方司/主事總司之後歸入步軍統領衙門謹識於此)
　　又
　國家凡有征討之事
特命大將軍經畧輔以參贊大臣領隊大臣皆由王公
　　大臣大學士尚書侍郎并八旗武職大臣選賢能
　　而任之係臨期暫設事平解職(按此條有闗軍務/其    命将出師)
　　(凱旋獻俘等典禮兵部堂司/皆褒其事故附載兵部之後)
　　刑部(尚書堂侍郎/事    主事)　(十八司郎中式員外郎主主/司務  筆帖    提牢  事)
　　(裁司獄調贓罰庫司庫掌庫使譯律例館總/    提    纂修  収    繙    謄録)
　　刑部尚書滿洲漢人各一人掌折獄審刑簡核法
　　律受天下奏讞咸閲實而上其辭以肅邦憲所屬
　　有直𨽻奉天江蘇安徽江西福建浙江湖廣河南
　　山東山西陜西四川廣東廣西雲南貴州督捕十
　　有八司(初制刑部設江南等十四司康熈三十八/年省兵部督捕衙門以督捕前司後司及)
　　(督捕㕔改𨽻刑部為十六司雍正元年増置左右/二現審司凡囚繋之待讞者則主其鞫訊之事十)
　　(二年析江南司為江蘇安徽二司罷督捕前司及/督捕㕔併其事于後司仍省後字但曰督捕司乾)
　　(隆二年改右現審司為直𨽻司七年復/改左現審司為奉天司始定為十八司)　左右侍
　　郎滿洲漢人各一人掌廸播祥刑以貳尚書初制
　　増減不一順治時更定滿漢左右各一人　直𨽻
　　清吏司郎中滿洲漢人各一人　員外郎滿洲一
　　人䝉古一人漢人二人　主事滿洲漢人各一人
　　掌順天直𨽻及八旗游牧察哈爾左翼(正黄東半/旗鑲黄正)
　　(白鑲白正/藍四旗)所屬刑名　奉天清吏司郎中䝉古一
　　人漢人一人　員外郎滿洲漢人各一人　主事
　　滿洲漢人各一人掌
　盛京黑龍江吉林將軍及奉天府所屬刑名兼宗人
　　府理藩院文移闗白之事　江蘇清吏司郎中滿
　　洲漢人各一人　員外郎滿洲二人漢人一人
　　主事滿洲漢人各一人掌江蘇所屬刑名凡奉
徳音肆眚則審定其條格而頒之於四方　安徽清吏
　　司郎中滿洲漢人各一人　員外郎滿洲漢人各
　　一人　主事滿洲漢人各一人掌安徽所屬刑名
　　兼鑲紅旗文移闗白之事　江西清吏司郎中滿
　　洲漢人各一人　員外郎滿洲漢人各一人　主
　　事滿洲漢人各一人掌江西所屬刑名兼正黄旗
　　中城御史文移闗白之事　福建清吏司郎中滿
　　洲漢人各一人　員外郎滿洲漢人各一人　主
　　事滿洲漢人各一人掌福建所屬刑名兼户部户
　　科倉場衙門左右兩翼鑲藍旗文移闗白之事
　　浙江清吏司郎中滿洲漢人各一人　員外郎滿
　　洲一人漢人二人　主事滿洲漢人各一人掌浙
　　江所屬刑名及都察院刑科南城御史文移闗白
　　之事兼司本部條奏彚題及各司爰書駮正者㑹
　　其成比年一奏　湖廣清吏司郎中滿洲一人漢
　　人二人　員外郎滿洲二人漢人一人　主事滿
　　洲漢人各一人掌湖北湖南所屬刑名　河南清
　　吏司郎中滿洲漢人各一人　員外郎滿洲二人
　　漢人一人　主事滿洲漢人各一人掌河南所屬
　　刑名兼禮部禮科太常寺光禄寺鴻臚寺國子
　　監欽天監太醫院東城御史正紅旗文移闗白之事
　　凡夏令熱審則布告各司頒行天下欽恤如制
　　山東清吏司郎中滿洲漢人各一人　員外郎滿
　　洲二人漢人一人　主事滿洲漢人各一人掌山
　　東所屬刑名兼兵部兵科太僕寺文移闗白之事
　　凡步軍營捕獲盗窩嵗登其數請敘　山西清吏
　　司郎中滿洲漢人各一人　員外郎滿洲漢人各
　　一人　主事䝉古一人漢人一人掌山西及八旗
　　游牧察哈爾右翼(正黄西半旗正紅/鑲紅鑲藍三旗)定邊左副將
　　軍綏逺城將軍歸化城副都統科布多大臣庫掄
　　大臣所屬刑名兼軍機處内閣翰林院詹事府
　起居注館内務府上駟院武偹院鑲白旗北城御史
　　文移闗白之事　陜西清吏司郎中滿洲一人漢
　　人二人　員外郎滿洲二人漢人一人　主事滿
　　洲漢人各一人掌陜西甘肅及伊犁烏嚕木齊塔
　　爾巴哈台葉爾羌喀什噶爾烏什阿克蘇庫車吐
　　魯畨哈喇沙爾和闐哈宻所屬刑名兼大理寺西
　　城御史文移闗白之事兼稽覈囚糧出納俾無侵
　　冐　四川清吏司郎中滿洲漢人各一人　員外
　　郎滿洲漢人各一人　主事滿洲漢人各一人掌
　　四川所屬刑名兼工部工科文移闗白之事秋審
　　則㑹九卿詹事科道於朝房以定爰書　廣東清
　　吏司郎中滿洲漢人各一人　員外郎滿洲二人
　　漢人一人　主事滿洲漢人各一人掌廣東所屬
　　刑名兼鑾儀衛正白旗文移闗白之事　廣西清
　　吏司郎中滿洲漢人各一人　員外郎滿洲漢人
　　各一人　主事滿洲漢人各一人掌廣西所屬刑
　　名兼通政使司文移闗白之事及以時散給囚
　　衣
　朝審則㑹九卿詹事科道於朝房以定爰書　雲南
　　清吏司郎中滿洲漢人各一人　員外郎滿洲漢
　　人各一人　主事滿洲漢人各一人掌雲南所屬
　　刑名兼鑲黄旗文移闗白之事　貴州清吏司郎
　　中滿洲漢人各一人　員外郎滿洲漢人各一人
　　　主事滿洲漢人各一人掌貴州所屬刑名兼吏
　　部吏科正藍旗文移闗白之事　督捕清吏司郎
　　中滿洲漢人各一人　員外郎滿洲一人　主事
　　滿洲漢人各一人掌八旗及各省駐防逃人之事
　　　堂主事掌文案者滿洲二人掌章奏者滿洲三
　　人漢軍一人刑部初設滿洲郎中六人員外郎八
　　人漢軍郎中四人員外郎十有二人順治五年増
　　設滿洲郎中八人員外郎十人十八年増設䝉古
　　員外郎八人康熈元年裁雍正五年裁漢軍郎中
　　員外郎員額至十八司主事初設滿洲十四人漢
　　人每司各一人順治十五年裁漢主事四人康熈
　　三十九年増設督捕司主事滿漢各一人五十七
　　年又増設䝉古主事一人雍正三年又増設漢主
　　事四人十一年増設江蘇司滿漢主事各一人安
　　徽司滿漢主事各一人乾隆二年増設直𨽻司滿
　　漢主事各一人六年増設奉天司滿漢主事各一
　　人堂主事滿洲五人漢軍一人　司務㕔司務滿
　　洲漢人各一人　筆帖式滿洲百有五人䝉古四
　　人漢軍十有五人刑部滿洲初設九十有六人後
　　増九人漢軍初設十有九人後省四人　提牢主
　　事滿洲漢人各一人掌稽覈罪囚于額外及試俸
　　主事内掄選引
見補充嵗周更代咨吏部議叙　北所司獄滿洲二人
　　漢軍漢人各一人　南所司獄滿洲二人漢軍漢
　　人各一人分掌南北監禁督禁卒更夫晝夜巡警
　　凌虐需索者問如法(順治元年置漢軍漢人司獄/四人康熈五十一年増置滿)
　　(洲司獄四人三年而代咨吏部敘陞又置/官醫二人分𨽻南北所以療囚之疾病)　贓罰
　　庫司庫滿洲一人　庫使滿洲二人掌収見審贓
　　罰銀錢㑹其數以送户部
　　　律例館總裁無定員(以本部尚書/侍郎兼之)　提調官一人
　　　　纂修官四人(以本部/司員充)　收掌官四人　繙譯官
　　　四人　謄録官六人(以本部筆/帖式充)掌修明法令刋定
　　　條式隨時審訂以詔有司設館西長安門外凡嵗
　　　五周則彚輯而排比之謂之小修比十年乃重編
　　　新格増損刪定勒為憲典頒行天下謂之大修皆
　　　月給餐錢期年而畢初順治二年特置律例館
敕修律官撰定律書四年書成名曰大清律集解附例其
　　　後次第刋修皆
特簡王大臣為總裁以各部院通習法律者為提調纂修
　　　等官凡額設十有八人乾隆七年始以其館併𨽻
　　　刑部復改定員額如今制焉
　　　(臣/)等謹按定制録直省獄囚曰秋審録刑部獄囚
　　　曰
　　朝審嵗以八月刑部㑹九卿詹事科道于
　　天安門外金水橋西公閲其爰書而覈定之初以四
　　川廣西兩司分掌案牘雍正十二年始别選司屬
　　滿洲漢人各二員主其事曰總辦秋審處尋佐以
　　協辦者四員嵗滿則交替乾隆十九年以後凡核
　　直省審册辨實緩矜疑之當否以白于長官皆以
　　總辦司員任之先後増至十六人學習者無定員
　　其職雖出堂官掄派而専司秋讞所繋綦重至如
　　三法司㑹議凡刑部重辟囚先以御史大理左右
　　寺官㑹刑曹察其辭辨其死刑之罪而要之曰㑹
　　小三法司及致辭於長官都御史大理卿廼詣刑
　　部與尚書侍郎㑹聴之各麗其法以議獄曰㑹大
　　三法司迨三司合議而後上之我
皇上矜慎庻獄猶必推勘至當以期合乎辟以止辟刑
　　期無刑之意惟明惟允洵逺軼三代盛軌矣
　　工部(尚書慎侍郎中四司郎中/  節  庫郎    員外郎)　(員外郎庫主事/司庫    使)
　　(製造庫郎中/琉璃厰監督)　(司匠監司庫/木倉  督)　(庫使厰科估所管理/皇木  監督)
　　(錢法侍郎大寳源/局監督    使)
　　　工部尚書滿州漢人各一人掌天下工虞器用辨
　　　物庀材以飭邦事所屬有營繕虞衡都水屯田四
　　　清吏司　左右侍郎滿洲漢人各一人掌綜事訓
　　　工以貳尚書滿漢右侍郎兼管理錢法堂事務初
　　　制増減不一順治時更定滿漢左右各二人　營
　　　繕清吏司郎中滿洲四人䝉古一人漢人一人
　　　員外郎滿洲五人漢人一人　主事滿洲二人䝉
　　　古一人漢人二人掌繕治
壇
廟宫府城垣倉庫廨宇營房辨飭物材而司其禁令凡工
　　　作之籍以時㑹而工之　虞衡清吏司郎中滿洲
　　　四人漢人一人　員外郎滿洲四人䝉古一人漢
　　　人一人　主事滿洲三人漢人二人掌山澤採捕
　　　及陶冶器用修造權衡武備之事若葦蓆竿繩之
　　　屬則儲以待用應時而給之　都水清吏司郎中
　　　滿洲五人漢人一人　員外郎滿洲五人漢人一
　　　人　主事滿洲四人漢人二人掌河防海塘及直
　　　省河湖淀泊川澤陂池水利之政令凡道路之平
　　　治橋梁之營葺舟楫之制度咸總而舉之嵗十有
　　　二月則藏氷夏而出之以供祭祀
　　宫府之用焉　屯田清吏司郎中滿洲四人漢人一
　　　人　員外郎滿洲五人漢人一人　主事滿洲三
　　　人漢人二人掌
陵寢大工及王公百官墳塋之制凡大祭祀則供其薪炭
　　　百司嵗給亦如之工匠之餼于官及以時和僱者
　　　皆量其工役而為之程度焉　節慎庫郎中滿洲
　　　一人　員外郎滿洲一人　司庫滿洲二人　庫
　　　使滿洲十有一人掌出納金錢月要嵗㑹以上其
　　　數郎中員外郎俱於各司屬中簡調一年而代(初/設)
　　　(有漢人大使一人/順治十五年裁)　製造庫郎中滿洲二人漢人
　　　一人　司匠滿洲二人　司庫滿洲二人　庫使
　　　滿洲二十有二人掌攻治金革所領銀工之屬十
　　有二□工之屬九皮工之屬十有三繡工之屬五
　　甲工之屬八凡車輅儀仗之制展采備物皆辨其
　　名數而供之漢人郎中初以虞衡司員額管製造
　　庫事乾隆十九年改為製造庫郎中皆于本部司
　　員内掄選補授　料估所司員滿洲漢人各三人
　　掌審曲面埶量丈尺權物價計庸直以授成於督
　　工之官工竣則覆覈之皆于本部司員内簡委一
　　年而代　琉璃厰監督滿洲漢人各一人掌陶璃
　　璃瓦器按其模式辨其等差以供
　大工之用順治初専差漢人司官康熈元年改差滿
　　洲漢人司官各一人一年而代　木倉監督滿洲
　　漢人各一人木倉在天安門右千歩廊外凡各省嵗輸
　　木材自張家灣運京者謹其儲偫以待各工順治
　　初専委漢人司官一人康熈六十年改定以滿洲
　　漢人司官各一人管理二年而代
　皇木厰監督滿洲一人木厰初設于通州及張家灣
　　各遣筆帖式二人騐収運京木材康熈二十六年
　　停遣筆帖式通州厰以通惠河分司主之尋改歸
　　通永道張家灣厰本部遴滿洲司員一人管理凡
　　運木至水次本部委官騐視如式則令監督受之
　　核其數以運入木倉一年而代　管理街道㕔御
　　史一人本部司員一人步軍統領衙門司員一人
　　掌平易道路清理溝洫嵗時相度疏濬滌泥渫潦
　　以利車馬初委本部司員滿漢各一人乾隆三十
　　一年定制令都察院掄選御史二人工部歩軍統
　　領衙門各掄選司屬二人引
見簡派以専責成一年而代　堂主事掌章奏者滿洲
　　一人漢軍二人掌案牘者滿洲二人工部初設滿
　　洲郎中八人䝉古郎中一人滿洲員外郎九人䝉
　　古員外郎三人漢軍郎中二人員外郎六人順治
　　十二年増設滿洲郎中九人員外郎十人康熈三
　　十八年裁䝉古郎中員外郎員額又裁漢軍員外
　　郎四人五十七年復設䝉古郎中員外郎各一人
　　雍正五年裁漢軍郎中員外郎員額至四司主事
　　順治元年設滿洲一人康熈二十二年増設滿洲
　　每旗各一人五十七年増設䝉古一人漢人司屬
　　初設營繕司主事六人虞衡司主事三人都水司
　　主事十有一人屯田司主事三人順治十四年増
　　設營繕司主事三人十五年裁都水司主事一人
　　十六年裁營繕司主事二人康熈元年又裁營繕
　　司主事一人六年又裁營繕虞衡屯田三司主事
　　各一人都水司主事四人十二年又裁都水司主
　　事四人堂主事滿洲三人漢軍一人　司務㕔司
　　務滿洲漢人各一人　筆帖式滿洲九十三人䝉
　　古二人漢軍十有二人工部滿洲初設九十人後
　　増三人漢軍初設十有四人後省二人(按工部舊/設營繕所)
　　(所正一員所副一員俱順治十五年省所丞二員/順治十四年置以一員管清江甎厰一員管臨清)
　　(甎厰尋省臨清厰一員清江厰一員中罷復置雍/正四年俱省又舊沿明制有文思院廣積庫柴炭)
　　(司通州抽分竹木局大使各一員後俱省又初設/有柴薪正副監督各一人以本部司員充煤炭監)
　　(督二人一以本部司官兼攝一以内務府司官兼/攝掌預時給直採取薪炭以儲  内廷之用乾隆)
　　(四十六年以其事併/歸内務府經理焉)
　　工部督理京省錢法右侍郎滿洲漢人各一人凡
　京師鼓鑄統設二局𨽻工部者曰寳源局嵗鑄錢七
　　十一夘(以六千二百四十九/緡二百七十文為夘)遇閏則加鑄四夘滿
　　漢右侍郎掌其局之政令(初制具/户部篇)　工部寳源局
　　監督滿洲漢人各一人　大使滿洲二人掌鑄造
　　緡錢収納銅課以裕
　國儲以利民用其監督無専員(初置三人康熈十/七年改定二人)由
　　六部滿漢司員遴選保舉引
見簡用二年而代大使由本部筆帖式選委(初止設筆/帖式一人)
　　(雍正七年改/設大使二人)咨吏部註册五年而代稱職者以應
　　陞官用(各省監鑄官/見户部篇)
　盛京五部官屬
　盛京户部侍郎一人(滿洲員額/五部同)掌
　　盛京賦税之出納及官莊旗地嵗輸之數謹其儲積
　　　辨其支給以時稽核而㑹計之嵗終則要其成以
　　　聴于在京户部焉
　　盛京自
　　國初設有六部承政參政等官順治元年
世祖章皇帝定都燕京悉裁諸舊制官不備設以内大臣
　　　等官鎮守户禮兵工四曹咸屬焉十五年復設禮
　　　部十六年復設户部工部康熈元年復設刑部皆
　　　置侍郎及其官屬三十年又設兵部侍郎雍正八
　　　年設滿洲尚書一人以總五部尋罷之　户部經
　　　㑹司郎中一人　員外郎一人　主事一人　糧
　　　儲司郎中一人　員外郎一人　主事二人　農
　　　田司員外郎二人　主事一人　堂主事二人初
　　　制郎中十三人員外郎二十三人順治十四年置
　　　户部滿洲郎中二人員外郎五人康熈二十九年
　　　増設員外郎四人雍正五年増設漢人郎中一人
　　員外郎二人乾隆三年改户部滿洲員外郎為銀
　　庫員外郎八年裁漢人員額又裁滿洲員外郎四
　　人禮部員額係順治十四年定兵部員額係康熈
　　三十年定惟員外郎初置六人乾隆八年裁二人
　　刑部郎中初置二人康熈二十八年増二人員外
　　郎初置四人康熈二十八年増四人乾隆八年又
　　増䝉古二人裁滿洲四人又雍正五年増設刑部
　　漢人郎中一人員外郎二人乾隆八年裁工部員
　　額順治十四年定惟員外郎初置六人乾隆八年
　　裁二人至五部主事順治十四年設户部滿洲主
　　事二人雍正五年增設漢人主事一人乾隆八年
　　裁漢人員額増設滿洲主事二人堂主事二人禮
　　部設堂主事一人兵部設滿洲主事四人堂主事
　　一人刑部初置滿洲主事三人雍正五年増設漢
　　人主事一人乾隆八年裁漢人員額増設主事三
　　人(内䝉古二人/漢軍一人)堂主事二人工部初置滿洲主事
　　　四人雍正五年増設漢人主事一人乾隆八年裁
　　　漢人員額増設滿洲主事二人初五部司屬皆以
　　　本地人員除授雍正五年
命在京各部掄員往補其本地人員皆撤囬以京員調用
　　　乾隆八年
　詔以京員與本地人員參半除用十八年
　諭吏部定議用京員十之七本地人員十之三以歸平
　　　允焉　銀庫掌闗防一人　司庫二人　庫使八
　　　人　掌官莊六品官二人　筆帖式二十三人初
　　　設十有五人康熈二十九年増八人　内倉正副
　　　監督二人分掌錢糧倉庫租税徴収及闗支存貯
　　　之政令
　　盛京禮部侍郎一人掌
　　盛京祭祀朝㑹燕饗之儀式及園池果蓏畜牧之用
　　　咸辨其物以供時薦焉　禮部左司郎中一人
　　　員外郎二人　右司郎中一人　員外郎二人
　堂主事一人　讀祝官八人　贊禮郎十有六人
　　　筆帖式十人初設十有二人乾隆八年省二人
　　　管千丁六品官一人　鳳凰城迎送朝鮮官三
　　人　助教四人分掌朝儀祀典職貢教習之事又
　　有牧務總管一人掌牧場乳牛以錦州副都統兼
　　管其屬有六品翼領一人七品牧長十有七人八
　　品副牧長十有七人牧副三十有四人皆總轄于
　　禮部焉
　盛京兵部侍郎一人掌
　盛京武備及郵驛邊防之政　兵部左司郎中一人
　　　員外郎二人　主事二人　右司郎中一人
　　員外郎二人　主事二人　堂主事二人　筆帖
　　式十有二人　驛站正副監督各一人　驛丞二
　　十九人分掌駐防驛遞簡稽軍實之事員額俱康
　　熈三十年定惟員外郎初置六人乾隆八年省二
　　人
　盛京刑部侍郎一人掌
　盛京旗民之獄訟㑹奉天府共讞之邊外䝉古訟者
　　㑹扎薩克副台吉共讞之秋審則定其爰書送在
　　京刑部與各直省同　刑部肅紀前司郎中一人
　　　員外郎一人　主事一人　肅紀左司郎中一
　　人　員外郎二人　主事一人　肅紀右司郎中
　　一人　員外郎二人　主事三人　肅紀後司郎
　　中一人　員外郎一人　主事一人　堂主事二
　　人(以工員外郎内置䝉古二人主/事内置䝉古二人漢軍一人)　筆帖式三十
　　人(内䝉古二人/漢軍五人)　贓罰庫司庫一人　庫使一人
　　　司獄二人(内漢人/一人)分掌訊囚斷獄贓罰禁繋之
　　事
　盛京工部侍郎一人掌
　盛京營造工作製器物料及諸色工匠之屬凡黄瓦
　　厰席厰灰厰缸厰炸子厰木炭等壯丁咸司其役
　　籍焉　工部左司郎中一人　員外郎二人　主
　　事二人　右司郎中一人　員外郎二人　主事
　　二人　堂主事二人　筆帖式十有七人(内漢軍/一人)
　　銀庫司庫二人　庫使八人　掌千丁四品官
　　一人　管理燒造瓦料五品官一人　管理匠役
　　六品官一人　看守
　大政殿六品官一人分掌營繕製造之事
　
　
　
　
　
　
　
　
　
皇朝通典卷二十五
欽定四庫全書
皇朝通典卷二十六
　職官(四/)
　　理藩院(尚書堂侍郎/事    主事)　(六司郎中帖員外郎庫主/司務  筆  式  銀  郎)
　　(中業員外郎/司    助教)　(䝉古繙譯房員外郎外唐古特學/筆帖式  稽察内館  館監督)
　　(烏蘭哈逹等處司官圍察哈爾理事官/等處驛站員外郎    場縂管)　(張家口/)
　　理藩院尚書一人　左右侍郎各一人(均以滿洲/䝉古補授)
　　　額外侍郎一人(特簡䝉古貝勒貝/子之賢能者任之)掌内外藩䝉
　　古回部及諸番部封授朝覲疆索貢獻黜陟徵發
　　之政令控馭撫綏以固邦翰所屬有旗籍王㑹典
　　屬柔逺徠逺理刑六清吏司自
　國初設蒙古衙門有承政叅政等官崇徳三年六月
　　定䝉古衙門為理藩院七月定置承政一員左右
　　叅政各一員順治元年改承政為尚書左右叅政
　　為左右侍郎十五年以禮部尚書銜掌理藩院事
　　以禮部侍郎銜協理理藩院事十八年仍為理藩
　　院尚書侍郎雍正元年以王公大學士兼理院事
　　(又初設滿漢啟心/郎順治十五年裁)　旗籍清吏司郎中滿洲二人
　　䝉古一人　員外郎滿洲三人䝉古二人　主事
　　滿洲一人掌漠南諸藩科爾沁扎賚特杜爾伯特
　　郭爾羅斯敖漢奈曼翁牛特巴林扎嚕特喀爾喀
　　左翼阿嚕科爾沁克什克騰土黙特喀喇沁烏珠
　　穆沁阿巴噶浩齊特蘇尼特阿巴哈納爾四子
　　部落喀爾喀右翼烏喇特茂明安鄂爾多斯歸化
　　城土黙特二十五部落五十一旗之禮籍疇其封
　　爵正其等次辨其世系三嵗㑹盟則
遣大臣奉
敇往莅之以同好惡而頒禁令焉若歸化城土黙特及
　　索倫除授官校則叙而正之如嵗有不登則辨其
　　輕重而賙䘏之　王㑹清吏司郎中滿洲一人蒙
　　古二人　員外郎滿洲二人䝉古三人　主事䝉
　　古二人掌科爾沁等諸部落毎嵗
　朝覲之儀貢獻之式燕饗
賜予舎館饗餼皆眂其等次以禮之　典屬清吏司郎
　　中滿洲蒙古各一人　員外郎滿洲五人䝉古四
　　人　主事滿洲䝉古各一人掌蒙古北部喀爾喀
　　後路圖謝圖汗喀爾喀東路車臣汗喀爾喀西路
　　扎薩克圖汗喀爾喀賽音諾顔扎薩克親王等列
　　爵之位盟㑹之制其青海四部落賀蘭山厄魯特
　　烏蘭烏蘇厄魯特推河厄魯特額濟訥土爾扈特
　　杜爾伯特土爾扈特等部胙土錫命亦如之諸喇嘛
　　畨僧之受號者則辨其名數授以印劄有差凡烏
　　嚕木齊伊犁防守屯田之政庫掄恰克圖互市之
　　事咸綜其法式以頒布焉　柔逺清吏司郎中滿
　　洲一人　員外郎滿洲三人䝉古三人　主事蒙
　　古一人掌喀爾喀等部落及喇嘛畨僧朝貢祿賜
　　之事　徠逺清吏司郎中滿洲一人　員外郎滿
　　洲三人䝉古二人　主事滿洲䝉古各一人掌嘉
　　峪闗以西回部囘城及四川諸土司之政令凡諸
　　囘舊若哈宻闢展吐魯畨則爵其長而領以扎薩
　　克如蒙古之制新疆若哈喇沙爾庫車沙雅爾賽
　　哩木拜阿克蘇烏什喀什噶爾葉爾𦍑和闐諸城
　　則因俗設官皆辨其等秩而祿命之田賦征榷則
　　準式定制而頒布焉四川諸土司奉嵗事以入
　覲於廷釐其班位而詔之儀節凡哈薩克左右部布
　　嚕特東西部安集延瑪爾噶朗霍罕那木干四城
　　塔什罕㧞達克山博羅爾愛烏罕齊齊玉斯烏爾
　　根齊諸部落汗長重譯以時朝貢者各以其國之
　　籍禮之　理刑清吏司郎中滿洲䝉古各一人
　　員外郎滿洲二人䝉古三人　主事滿洲一人掌
　　蒙古及畨部刑罰之事　堂主事滿洲二人䝉古
　　三人漢軍一人掌校繕章疏又有校正漢文官二
　　人於内閣翰林院侍讀學士侍讀内奏委三嵗而
　　代初制順治十八年置滿洲䝉古郎中十有一人
　　員外郎二十七人其後增减不一今定滿洲蒙古
　　郎中十三人員外郎五十九人至主事分錄勲賓
　　客柔逺理刑四司初設滿洲主事四人漢人主事
　　四人其後增减不一康熙三十八年裁漢人主事
　　員額後又析柔逺司為二曰前司後司乾隆二十二
　　年改錄勲司為典屬賓客司為王㑹柔逺後司為
　　旗籍柔逺前司仍為柔逺二十六年併旗籍柔逺
　　為一司增設徠逺司二十七年旗籍柔逺仍分為
　　二司二十九年復改典屬司為旗籍司其舊旗籍
　　司仍改為典屬司旗籍司滿洲主事一人王㑹司
　　䝉古主事二人典屬司主事滿洲䝉古各一人柔
　　逺司䝉古主事一人徠逺司主事滿洲蒙古各一
　　人理刑司滿洲主事一人堂主事滿洲二人蒙古
　　三人　司務㕔司務滿洲䝉古各一人(順治元年/置司務二)
　　(人為滿洲䝉古員額院判一人知事一人副使一/人為漢人員額康熙三十八年俱省雍正十年復)
　　(設滿洲司務一人/䝉古司務一人)　題署主事滿洲三人䝉古五
　　人乾隆三十六年置由筆帖式内題補　筆帖式
　　滿洲三十六人蒙古五十五人漢軍六人初制滿
　　洲十有一人䝉古四十一人漢軍二人康熙二十
　　八年增設漢文筆帖式每旗各一人漢軍筆帖式
　　每翼各二人雍正十一年復增滿洲筆帖式十七
　　人䝉古筆帖式十四人分𨽻各司隨事之繁簡以
　　為額　銀庫郎中一人　員外郎一人(俱於本院/司官内奏)
　　(委/)　司庫滿洲一人　筆帖式滿洲二人　庫使
　　滿洲二人掌帑金出納初制蒙古王台吉等入
　朝由戸工二部及光祿寺庀器用具廩餼康熙四十
　　六年始立銀庫設官如今額計賔館所需按直給
　　貲以惠逺人焉　䝉古繙譯房員外郎一人　主
　　事一人(均於本院司屬/内掄選簡委)掌繙譯章奏文書　唐古
　　特學司業一人　助教一人　筆帖式䝉古四人
　　掌學習唐古特字以譯西藏章疏文移順治十四
　　年初設唐古特學給教習人六品俸後改為司業
　　其助教初以他官兼乾隆五年始定為額設之官
　　　稽察内館外館監督二人(由科道及各部司/官内掄選奏委)掌
　　致館於賓繕完滌除以待行李　烏蘭哈達駐劄
　　司官一人　三座塔駐劄司官一人　八溝駐劄
　　司官一人　筆帖式一人(分駐塔/子溝)分掌諸䝉古部
　　落與民人交涉之事則聽其訟而平之嵗則徧巡
　　所屬以周知其風俗兼掌𣙜百物之税以待蒙古
　　贍恤嵗周而代　察哈爾游牧處理事員外郎䝉
　　古十有六人掌治游牧察哈爾獄訟之事以在京
　　䝉古各旗與察哈爾各旗官員内掄選由院引
見除授自䕶軍校驍騎校選用者即授員外郎自中書
　　筆帖式選用者先授主事三年稱職乃授員外郎
　　又雍正七年置巡察游牧御史或部院司官一人
　　每嵗更替今改定五年掄遣一次　張家口喜峯
　　口獨石口殺虎口古北口管理驛站員外郎各一
　　人掌蒙古各處郵驛之政令以宣傳命令通達文
　　　移凡百里為一傳自喜峯口至扎賚特置郵十有
　　　六自古北口至烏珠穆沁置郵九自獨石口至浩
　　　齊特置郵六自張家口至四子部落置郵五自殺
　　　虎口至烏喇特置郵九又自歸化城至鄂爾多斯
　　　置郵八(仍為殺/虎口路)均於水泉形勢之地安設五路各
　　　設員外郎一人由本院司官内奏委司其事筆帖
　　　式一人佐之三嵗而代　圍場總管一人　左右
　　　翼長各一人　章京八人　驍騎校八人木蘭圍
　　　場在䝉古各部落中周一千四百餘里國語謂哨
　　　鹿為木蘭故以得名
聖祖仁皇帝因喀喇沁敖漢翁牛特等諸部落所獻牧地
　　　置嵗行秋獮康熙四十五年設圍場總管一員六
　　　品官八員率官兵駐守以司譏察巡防之禁令
　皇上式遵前制每以八月行圍肄武凡内扎薩克䝉古
　　　王公台吉及喀爾喀青海尼魯特並輪年入
　　覲之都爾伯特土爾扈特回部伯克等咸㑹朝
行在所櫜鞬執役嵗以為常乾隆十四年始以圍場總
　　管屬理藩院統轄十八年升總管等品秩增設
　　翼長二人驍騎校每旗各一人
　　(臣/)等謹按我
　朝威徳廣被其内扎薩克諸蒙古久受疆索比於内
　　臣而
聖武所昭無思不服北踰瀚海西越流沙亦莫不碁布
　　星羅咸歸版籍設官置吏多因其俗以治之臂指
　　相維不殊郡縣如蒙古諸旗之扎薩克官及新疆
　　囘城之伯克等官皆領屬於理藩院今以其本由
　　各部落選置與内地注授者不同故别繫之藩屬
　　諸官篇内云
　　都察院(左都御史監左副都御史厯六科給事中/  十五道  察御史  經    都事  筆)
　　(帖式城廵倉科道城廵漕科道揮廵察科道吏廵/視五  御史  五  兵馬司指  副指揮    目)
　　都察院左都御史滿洲漢人各一人　左副都
　　御史滿洲漢人各二人掌察覈官常整飭綱紀
　國初都察院置承政一員左右叅政各二員順治元
　　年改承政為左都御史叅政為左副都御史員數
　　增減不一三年定設左副都御史滿洲漢人各二
　　人五年定設左都御史滿洲漢人各一人舊有滿
　　洲啟心郎一員漢軍啟心郎二員順治十五年省
　　又有漢人左僉都御史一員乾隆十年省其右都
　　御史為總督坐銜右副都御史為巡撫坐銜俱無
　　京員故都察院長官皆以左繫銜焉　吏科戸科
　　禮科兵科刑科工科掌印給事中滿洲漢人各一
　　人　給事中滿洲漢人各一人掌傳達
綸音稽考庶政吏科分稽銓衡注銷吏部順天府文卷
　　戸科分稽財賦注銷戸部文卷禮科分稽典禮注
　　銷禮部宗人府理藩院太常寺光禄寺鴻臚寺國
　　子監欽天監文卷兵科分稽戎政注銷兵部太僕
　　寺鑾儀衛文卷刑科分稽刑名注銷刑部通政使
　　司大理寺文卷工科分稽工程注銷工部文巻
　　國初沿明制六科自為一署順治十八年設滿洲漢
　　　人都給事中各一人滿洲漢人左右給事中各一
　　　人漢人給事中二人康熙四年六科止留滿洲漢
　　　人給事中各一人餘俱省五年復增設掌印給事
　　　中滿洲漢人各一人雍正元年始奉
詔以六科𨽻都察院聽都御史考核焉　京畿道掌印監
　　　察御史滿洲漢人各一人監察御史滿洲漢人各
　　　一人分理本院事及直𨽻
　　盛京刑名稽察内閣順天府大興宛平縣　河南道
　　　掌印監察御史滿洲漢人各一人監察御史滿洲
　　　漢人各一人分理河南刑名照刷部院諸司巻宗
　　　稽察吏部詹事府步軍統領五城　江南道掌印
　　　監察御史滿洲漢人各一人監察御史滿洲漢人
　　　各三人分理江南刑名稽察戸部寳泉局左右翼
　　　監督在京十有二倉總督漕運磨勘三庫月終奏
　　　銷之籍　浙江道掌印監察御史滿洲漢人各一
　　人監察御史滿洲漢人各一人分理浙江刑名稽
　　察禮部都察院　山西道掌印監察御史滿洲漢
　　人各一人監察御史滿洲漢人各一人分理山西
　　刑名稽察兵部翰林院六科中書科總督倉場坐
　　糧㕔大通橋監督通州二倉　山東道掌印監察
　　御史滿洲漢人各一人監察御史滿洲漢人各二
　　人分理山東刑名稽察刑部太醫院總督河道催
　　比五城命盗案牘緝捕之事　陜西道掌印監察
　　御史滿洲漢人各一人監察御史滿洲漢人各一人
　　分理陜西刑名稽察工部寳源局覆勘在京工程
　　　湖廣道掌印監察御史滿洲漢人各一人監察
　　御史滿洲漢人各一人分理湖廣刑名稽察通政
　　使司國子監　江西道掌印監察御史滿洲漢人
　　各一人監察御史滿洲漢人各一人分理江西刑
　　名稽察光祿寺　福建道掌印監察御史滿洲漢
　　人各一人監察御史滿洲漢人各一人分理福建
　　刑名稽察太常寺　四川道掌印監察御史滿洲
　　漢人各一人分理四川刑名稽察鑾儀衛　廣東
　　道掌印監察御史滿洲漢人各一人分理廣東刑
　　名稽察大理寺　廣西道掌印監察御史滿洲漢
　　人各一人分理廣西刑名稽察太僕寺　雲南道
　　掌印監察御史滿洲漢人各一人分理雲南刑名
　　稽察理藩院欽天監　貴州道掌印監察御史滿
　　洲漢人各一人分理貴州刑名稽察鴻臚寺又八
　　旗事務每嵗以滿洲科道四員専司稽察一年又
　　宗人府事務以宗室御史稽察内務府事務初設
　　御史四員稽察後省今以協理陜西道掌貴州道
　　滿洲御史二員兼管皆不為専缺焉
　國初設滿洲御史二人順治五年增置十七人康熙
　　二十八年又增一人雍正五年始置宗室御史二
　　人䝉古初置章京二人康熙元年省五十七年增
　　置䝉古御史二人漢軍御史初置八人康熙三十
　　九年省三人雍正初俱省統歸漢人額缺内補用
　　漢人御史順治初置六十九人旋省二十九人康
　　熙初又省十六人雍正四年增置八人乾隆十三
　　年又省九人十四年定設滿洲漢人員額如今制
　　宗室䝉古御史俱統於滿洲員額之數四十六年
　　復增置宗室御史二人而省滿洲員額二人又舊
　　制御史分設十四道而以河南江南浙江山西山
　　東陜西為六掌道分稽在京諸司及各直省刑名
　　河南道仍叅治院事京畿道惟司照刷卷宗六掌
　　道或以二員或一員協理依次遞遷其他則謂之
　　坐道皆不理本道之事惟存空銜而已乾隆十四
　　年
特詔釐正按道定額各給印信而以職事分𨽻之二十
　　年復
命以京畿道改列河南道之前俾互易所掌而官署亦
　　從對換至京畿河南二道員闕皆由長官掄選疏
　　請
簡調各道掌印則以資深者遞轉其四川廣東廣西雲
　　南貴州五道滿漢員額本各一人今制即以新授
　　者掌印不復由他道轉補　經歴滿洲漢人各一
　　人初設司務後改為經歴員額順治元年定　都
　　事滿洲漢人各一人分掌董察胥吏繕寫章疏而
　　行遣文書之事則兩㕔分理之初制滿洲二人漢
　　軍一人康熙三十九年省漢軍員額乾隆十七年
　　省滿洲都事一人改為滿洲漢人各一人　筆帖
　　式滿洲三十五人蒙古二人漢軍五人　六科筆
　　帖式滿洲八十人初制滿洲五十一人漢軍七人
　　康熙三十八年省滿洲十有六人漢軍二人雍正
　　十二年增設䝉古筆帖式二人六科筆帖式初制
　　百有七人乾隆二年省二十七人其分𨽻之制堂
　　筆帖式十人京畿道江南道各三人河南浙江山
　　西山東陜西湖廣江西福建四川廣東廣西雲南
　　貴州道各二人吏科戸科兵科刑科各十有五人
　　禮科工科各十人　巡察京通各倉科道十有四
　　人掌稽察在京祿米等十有二倉通州中西二倉
　　覈其出納而禁其盜竊以釐剔弊端嵗以十月引
見派往一年而代　巡視淮安漕務科道一人(舊駐淮/安今移)
　　(揚/州)　巡視濟寧漕務科道一人(駐濟/寧)　巡視天津
　　漕務科道一人(舊駐天津/今移揚村)　巡視通州漕務科道
　　一人(駐通/州)掌催督糧運凡官吏需索稽留及旗丁
　　私挾禁物者咸糾治之濟寧巡漕兼掌運河水道
　　董察有司以時其疏濬焉每嵗以次奏請
簡派給
欽差官員闗防以行事竣而納之　巡察
　盛京科道滿洲一人(雍正三/年置)　巡察吉林黒龍江科
　　道滿洲二人(雍正元/年置)　巡察臺灣科道滿洲漢人
　　各一人(康熙六十/一年置)掌巡省風俗釐察奸弊考覈
　　稽違凡地方興革事宜及吏治民情皆以實採訪
　　而入
告焉初制
　盛京巡察吉林黒龍江巡察每嵗更代後改定俱五
　　年掄遣一次臺灣巡察初制亦每嵗更代雍正五
　　年以漢人巡察兼理臺灣學政乾隆十七年改定
　　三年掄遣一次三十年復
命屆期奏請應否派往均候
㫖以行(按各省巡按御史任國初因明舊制凡自郎中/以下各官皆得選  兼憲銜以行順治十八年)
　　(定議永行停止又有巡江御史巡視屯田御史俱/順治初停止督理茶馬御史康熙初停止又雍正)
　　(三年設各省巡察以督捕盗賊由科道及小京堂/部屬各官掄遣江寧安徽共一人湖北湖南共一)
　　(人山東河南共一人又四年設直𨽻巡查御史順/天永平宣化二人保定正定河間二人順徳廣平)
　　(大名二人又有巡視山東河湖工務御史一員雍/正元年置直𨽻巡農御史一員雍正七年置又順)
　　(治十一年設直省恤刑同巡察御史審録罪囚刑/部差郎中員外郎大理寺差寺正寺副雍正四年)
　　(設觀風整俗使乾隆八年設宣諭/化導使嗣俱先後停止謹附識)　巡視五城科
　　道滿洲漢人各一人掌彈壓地方釐剔奸弊凡中
　　東南西北五城分莅而治之中城轄中西中東二
　　坊東城轄崇南朝陽二坊南城轄東南正東二坊
　　西城轄宣南闗外二坊北城轄日南靈中二坊皆
　　布其禁令而聽其獄訟大事
奏聞小事則牒刑部結正而月具事目上都察院堂官
　　考覈焉有缺則以六科給事中十五道御史引
見
簡用二年而代初制以新資御史巡城後改用滿洲漢
　　軍漢人御史每城各一人雍正元年改定每城二
　　人以漢軍歸併漢人班内又初制有五城筆帖式
　　後裁　五城兵馬司指揮漢人各一人　副指揮
　　漢人各一人　吏目漢人各一人掌緝捕逃盗糾
　　詰奸宄初制指揮吏目分治各坊乾隆三十一年
　　移東南西北四城副指揮於朝陽永定阜成徳勝
　　諸門外鈐轄闗廂而城内事則以吏目專治各鑄
　　闗防條記以授之惟中城如舊副指揮每城初設
　　二員順治十五年各省一員
　
　
　
　
　
　
　
　
　
　
　
　
　
　
　
皇朝通典卷二十六
欽定四庫全書
皇朝通典巻二十七
　職官(五/)
　　諸卿
　　通政使司(通政使式副使聞叅議筆經厯/  筆帖    登  鼓㕔  帖式)　(知事/)
　　通政使司通政使滿洲漢人各一人　副使滿洲
　　漢人各一人　參議滿洲漢人各一人掌受天下
　　章奏校閲送閣稽其程限而按其違失有不如式
　　者劾論之順治元年初設通政使滿洲漢人各一
　　人左通政滿洲漢人各一人右通政漢人二人左
　　參議滿洲漢人各二人右參議漢人二人康熙三
　　十八年省漢人右參議一人五十二年省漢人左
　　參議一人乾隆十年省漢人右通政一人十三年
　　省右通政員額改左通政為通政副使又省參議
　　滿洲漢人各一人並去左右銜　經厯滿洲漢人
　　各一人　知事滿洲漢人各一人掌出納文移承
　　受案牘(經厯初稱司務後改為經厯知事初置滿/洲二人漢軍一人後省漢軍員缺乾隆十)
　　(七年改滿洲知事二人/為滿洲漢人各一人)　筆帖式滿洲六人漢軍
　　二人(初制滿洲八人漢軍/二人後省滿洲二人)　登聞鼓㕔筆帖式滿
　　洲漢軍各一人凡軍民實有寃抑所司不受理擊
　　登聞鼓陳訴者由司覈實奏
聞下所司昭雪誣控越訴者論如法初順治元年設登
　　聞鼓於都察院門日以御史一人監之十三年移
　　置長安右門外以給事中或御史一人更替管理
　　康熙六十一年始以其事併入通政使司置筆帖
　　式以掌之
　　(臣/)等謹按我
　朝定制凡臣工封事皆許詣
　宫門由奏事處直達
御前其陳事之疏在内各部院徑送内閣惟在外督撫
　　等章奏通政使校閲送閣其向來題本奏本之目
　　㮣併為題以省繁冗謹附識
　　大理寺(卿/事)　(少卿事左右寺丞筆左右評/堂評    司務    帖式)
　　大理寺卿滿洲漢人各一人　少卿滿洲漢人各
　　一人掌平反重辟以貳邦刑與刑部都察院為三
　　法司凡直省案件寺受其牘下左右寺官凖律定
　　讞卿受其中竢刑部簡正既孚致辭於寺迺參覈
　　焉議合者弊之不合者反之凡刑部重辟囚以左
　　右寺司讞者暨御史㑹刑司察其辭辨其死刑之
　　罪而要之致辭於卿迺詣刑部暨都御史㑹聽之
　　各麗其法以議獄議合者弊之不合者覆之必盡
　　合乃㑹疏以上異則另為一議具奏凡有應議大
　　政大獄與六部都察院通政使司稱九卿㑹議焉
　　大理寺卿順治元年置額少卿初設滿洲一人漢
　　人二人乾隆十三年省漢人少卿一人　左寺丞
　　滿洲漢軍漢人各一人　左評事漢人一人　右
　　寺丞滿洲漢軍漢人各一人　右評事漢人一人
　　　堂評事滿洲一人分掌
　　京師五城順天府屬直省府州縣衛死罪之刑(初置/左右)
　　　(寺正左右寺副左右評事等員後改左右寺正為/左右寺丞康熙三十八年省左寺副尋並省右寺)
　　　(副又有漢軍堂評事一/人亦康熙三十八年省)　司務㕔司務滿洲漢人
　　　各一人掌収發文移承受案牘　筆帖式滿洲四
　　　人漢軍二人(滿洲筆帖式初置六人後省二/人漢軍筆帖式順治元年定額)
　　　太常寺(卿官少卿簿寺丞庫博士使贊禮郎式讀/祝    典    司    庫    筆帖)
　　　　　　(壇陵寢各廟各官/        官附)
　　　太常寺卿滿洲漢人各一人　少卿滿洲漢人各
　　　一人掌典守
壇壝
廟
　社以嵗時序其祭祀而詔其行禮之節祭日則帥其屬
　　　以分司厥事凡牲牢之數籩豆之實咸準儀式而
　　　為之供備焉
　　國初太常寺隸禮部置卿少卿等官凡祭祀事宜由
　　　禮部掌行順治十六年改歸本寺康熙二年復以
　　　寺事屬禮部十年仍歸本寺雍正元年始
特簡大臣總理寺事乾隆十四年定禮部滿洲尚書以兼
　　　管太常寺入銜永為成式　寺丞滿洲一人漢人二
　　　人掌祭祀之儀式辨其職事以詔有司及遴補員
　　　吏鈎稽廩餼之事(初設滿洲寺丞一人漢人左右/寺丞各一人皆堂上正官乾隆)
　　　(十三年改/為屬官)　博士滿洲一人漢軍一人漢人一人
　　　掌繕寫章牘有祀事則具儀以進品物所須咸應
　　　時而供其直焉　贊禮郎滿洲二十二人漢人十四
　　　人　讀祝官滿洲八人　學習贊禮郎讀祝官滿
　　　洲各二人掌相儀序事備物潔器凡國之大禋祀則
　　　分充典儀典樂通贊引禮傳贊司香司玉帛司爵
　　　司祝司饌掌燎掌瘞進俎挈壺司拜牌拜褥等官
　　　各共其職無有不恪凡中祀羣祀咸準式而差次
　　　之以奉殷禮焉(滿洲贊禮郎初置十六員讀祝官/初置四員又有禮部讀祝官二員)
　　　(康熙十年以禮部讀祝官改隸太常寺尋又増置/額外讀祝官二員雍正十一年增置贊禮郎八員)
　　　(改額外讀祝官二員為正額乾隆三十七年以贊/禮郎二員分隸鑾儀衛司贊鳴鞭四十年増置學)
　　　(習贊禮郎讀祝官各二員漢人贊禮郎順治初十/六員康熙三十八年省二員雍正元年復置乾隆)
　　　(二年又増置二員九年復省四員又初制尚沿明舊/凡      郊壇執事率用道流乾隆七年奉)
　　　(詔凡充太常樂員者毋得仍習道教/如有不願改業者削其籍聽為道士)　典簿㕔典
　　　簿滿洲漢人各一人掌行遣文移凡祭祀則辨籩
　　　豆牲牷之位而陳之　司庫滿洲一人　庫使
　　　滿洲二人掌祭器儀服之屬各以其物而分貯之
　　　嵗支銀於戸部鈎考出入以供祀事(司庫員額順/治元年置庫)
　　　(使員額雍/正七年置)　筆帖式滿洲九人漢軍一人(滿洲筆/帖式初)
　　　(置十八員康熙三十八年省九員漢軍筆帖式寺/初置二員康熙三十八年省一員  謹按太常)
　　　(初設有犠牲所牧滿洲漢人各一人從七品掌繋/牲牷而芻牧之以待祭祀乾隆二十六年省以其)
　　　(事改入内務府/慶豐司管理)
天壇尉滿洲八人
地壇尉滿洲八人
太廟尉滿洲十人
　社稷壇尉滿洲五人(右俱隸/太常寺)
堂子尉滿洲八人(右隸/禮部)掌管鑰守衛直宿之事朔望則奉
　　　薌以行禮凡祀日則守門以司其開闔出入之節
　　　焉員額順治元年定凡四品尉闕員以五品尉序
　　　陞五品尉闕員以六品尉序陞惟
太廟五品尉闕則以各
壇六品尉及各部院休致郎中員外郎間次選授六品等
　　　尉闕吏部牒八旗掄送除授
天壇祠祭署奉祀漢人一人　祀丞漢人一人
地壇祠祭署奉祀漢人一人　祀丞漢人一人
　朝日壇祠祭署奉祀漢人一人
　夕月壇祠祭署奉祀漢人一人
　先農壇祠祭署奉祀漢人一人
　帝王廟祠祭署無専員(以漢人贊禮郎司樂内/一人委理右俱𨽻樂部)掌典守
　　　神庫以時巡視而督其灑掃之役若葺治牆宇樹
　　　藝林木咸白於長官而敬供其事焉順治初置奉
　　　祀五人祀丞五人尋省祀丞二人凡奉祀員闕以
　　　祀丞序陞祀丞員闕以祝版生掄選除授(謹按順/治初設)
　　　(内監九太廟首領内監一人内監二十九人今省/      人    社稷壇首領内監一人内監九人)
　　　(今省内監五人又康熙二十五年首𫝊心殿告成/設首領内監二人内監八人今省  領一人内監)
　　　(四人又順治初各乾隆六壇設壇户各冗量加廟/設廟戸以給掃除      年以原額過      裁)
　　　(省今定設壇戸五人/    社稷壇十)　(天朝日/)　(地壇各十八人/  夕月壇各十)
　　　(二人闗帝先農壇二十人廟戸六人帝王廟十二/人      廟五人  都城隍廟    又雍正間設)
　　　(昭忠祠賢良祠祠戸各二十/人今各省十人謹識於此)
永陵掌關防官一人　副闗防官兼内管領一人　副關
　　　防官兼尚茶正尚膳正二人　筆帖式四人
永陵總管一人　翼領二人　防禦十有六人
福陵掌關防官一人　副關防官二人　尚茶正尚膳正
　　　各一人　内管領一人　筆帖式四人
福陵總管一人　翼領二人　防禦十有六人　世襲騎
　　　都尉一人　雲騎尉品級官七人　六品官一人
　　　　七品官五人　八品官四人
昭陵掌關防官一人　副關防官二人　尚茶正尚膳正各
　　　一人　内管領一人　筆帖式四人
昭陵總管一人　翼領二人　世襲一等侍衛兼二等輕
　　　車都尉一人　防禦十有六人　世襲六品尉四
　　　人　雲騎尉品級官二人　世襲六品官七人(右/俱)
　　　(滿洲/員額)掌守衛
三陵凡班直之令饗獻之禮灑掃之節咸以時分司其事
　　　焉
永陵總管等員康熙九年置掌關防等員康熙十一年置
福陵
昭陵掌關防總管等員俱順治十三年置又
永陵有副總領司香尚膳及
　　國戚章京等員
福陵有副茶領副膳領尚茶尚膳司香管千丁佐領等員又
　　國戚章京六十五員
昭陵有副總領尚茶尚膳司香管千丁佐領等員又
恩賜國戚防禦品級三員
　　國戚章京二十員俱順治初年以來先後増置
東陵
泰陵管理承辦事務衙門宗室貝勒貝子公均無常員
東陵
泰陵内務府總管各一人掌帥其屬而嚴衛䕶時薦享以祇奉
陵寢初康熙二年始除内大臣侍衛等守䕶
孝陵康熙六十一年十二月建
景陵
特命以王公守䕶别置大學士尚書侍郎領侍衛内大臣
　　　内務府總管副都統散秩大臣乾清門侍衛御前
　　　侍衛侍衛等員皆有闕不除乾隆二年定守䕶
泰陵人員貝勒二人公一人大臣官員十人侍衛十人皆奉
　㫖除往尋設
東陵
泰陵承辦事務衙門各鑄給印章以守
陵之貝勒貝子公及内務府總管等同領其政令焉守
陵寢總兵官馬蘭鎮泰寧鎮各一人掌督帥官兵巡防逰
　　　徼以翼衛
陵寢其内務府總管奉
　命兼攝者皆由
　特簡不為例所轄將弁職制詳具武職篇
昭西陵奉祀禮部郎中一人　員外郎二人　讀祝官二
　　　人贊禮郎四人　筆帖式二人
孝陵奉祀禮部掌關防郎中一人(兼管陵事務/孝東)　員外郎
　　　二人　讀祝官二人　贊禮郎四人　筆帖式二
　　　人
孝東陵奉祀禮部員外郎二人　讀祝官二人　贊禮郎
　　　四人　筆帖式二人
景陵奉祀禮部郎中一人　員外郎二人　讀祝官二人
　　　　贊禮郎四人　筆帖式二人
景陵皇貴妃園寢讀祝官二人　贊禮郎三人
景陵妃園寢讀祝官二人　贊禮郎三人
泰陵奉祀禮部郎中一人(兼管陵事務/泰東)　員外郎二人
　　　讀祝官二人　贊禮郎四人　筆帖式四人
泰東陵奉祀禮部員外郎二人　讀祝官二人　贊禮部
　　　四人　筆帖式四人
泰陵妃園寢主事一人　讀祝官二人　贊禮郎三人
　孝賢皇后陵寢奉祀禮部郎中一人　員外郎二人
　　　讀祝官二人　贊禮郎四人　筆帖式二人
　　純恵皇貴妃園寢讀祝官二人　贊禮郎三人
　　端慧皇太子園寢讀祝官二人　贊禮郎三人
東陵承辦事務衙門主事二人　筆帖式二人
西陵承辦事務衙門主事一人　委署主事一人　筆帖
　　　式四人(右一/事)　　(東陵宗室郎中一員外郎一主/  泰陵宗室員外郎一主事一)
　　(餘俱滿/洲員額)郎中員外郎主事掌判署文案監視禮儀
　　　嵗供其品物以序祀事讀祝官掌讀祝辭奉制帛
　　　贊禮郎掌讚唱導引以詔行禮之節筆帖式掌
　　　繕録文移員額自康熙二年以來先後置乾隆二
　　　年定以
孝陵奉祀禮部郎中為掌關防郎中凡各
陵事務皆令㑹同辦理有闕則掄選引
　見請
　㫖簡補四十六年改置宗室郎中員外郎主事共五人
東陵工部郎中一人　員外郎四人　筆帖式四人
泰陵工部郎中一人　員外郎一人　筆帖式四人
泰東陵工部員外郎一人
泰陵妃園寢工部主事一人掌嵗時修葺繕治之事祭祀
　　　則供其楮幣官府所須咸給其器具焉員額自康
　　　熙二年以來先後置
昭西陵内務府郎中一人　員外郎一人　主事一人
　　　尚茶正尚膳正各一人　内管領一人　筆帖式
　　　二人
孝陵内務府郎中一人　員外郎一人　主事一人　尚
　　　茶正尚膳正各一人　内管領一人　内副管領
　　　一人　筆帖式二人
孝東陵内務府郎中一人　員外郎一人　主事一人
　　　尚茶正尚膳正各一人　内管領一人　筆帖式
　　　二人
景陵内務府員外郎一人　主事一人　尚茶正一人
　　　尚膳正二人　内管領一人　内副管領一人
　　　筆帖式二人
景陵皇貴妃園寢内務府員外郎一人　尚茶副尚膳副
　　　各一人　委署内副管領一人
泰陵内務府員外郎一人　主事一人　尚茶正一人
　　　尚膳正二人　内管領一人　内副管領一人
　　　筆帖式二人
泰東陵内務府郎中一人　員外郎一人　主事一人
　　　尚茶正尚膳正各一人　内管領一人　筆帖式
　　　二人
泰陵妃園寢内務府主事一人　内副管領一人
　孝賢皇后陵寢内務府郎中一人　員外郎一人
　　　主事一人　尚茶正尚膳正各一人　内管領一
　　　人　内副管領一人　筆帖式二人
　　純恵皇貴妃園寢尚茶副尚膳副各一人　委署内
　　　副管領一人
　　端慧皇太子園寢内副管領一人　尚茶副尚膳副
　　　各一人(右俱内務/府員額)郎中員外郎主事掌奉祭祀奠
　　　享之禮掃除開闔之節藝林木薙草萊皆因時經
　　　理之尚茶尚膳正副掌熟俎之具蔬茹之品酏漿
　　　之用咸潔治而敬共之内管領副管領掌餅餌飴
　　　蜜之物以時薦之筆帖式分掌文案員額自康熙
　　　　二年以來先後置
昭西陵防禦十有六人　驍騎校二人　筆帖式二人
孝陵總管一人　翼領二人(俱兼管孝東陵昭西陵/            事務)　防
　　　禦十有六人　輕車都尉一人　雲騎尉二人
　　　驍騎校二人　筆帖式二人
孝東陵防禦十有六人　驍騎校二人　筆帖式二人
景陵總管一人　翼領二人　防禦十有六人　驍騎校
　　　二人　筆帖式二人
景陵皇貴妃園寢防禦四人　驍騎校一人
泰陵
泰東陵總管一人翼領二人　防禦四十人　驍騎校五
　　　人　筆帖式二人
　孝賢皇后陵寢總管一人　翼領二人　防禦十有六
　　　人　驍騎校二人
　　純恵皇貴妃園寢防禦八人　驍騎校一人
　　端慧皇太子園寢防禦委署翼領一人　防禦七人
　　　委署驍騎校一人(右俱滿/洲員額)總管翼領掌帥八旗官
　　　兵巡視守䕶防禦驍騎校掌守衡門戸庫藏祭祀
　　　則供其几筵筆帖式分掌文案員額自康熙二年
　　　以來先後置
　
　皇朝通典卷二十七
欽定四庫全書
皇朝通典巻二十八
　職官(六/)
　　光禄寺(卿庫少卿使四署署正/司    庫    筆帖式)　(署丞/)　(典簿/)
　　光禄寺卿滿洲漢人各一人　少卿滿洲漢人各
　　一人掌
　大内膳羞及祭祀朝㑹燕饗酒醴饔餼之需辨其物
　　品釐其法式以待供饋凡大祀則視刲牲祭之日
　　以卿二人進福酒福祚而頒其膰肉於百執事之
　　人凡蕃國貢使廩于館者則序其等而為之庀具
　　焉所屬有大官珍羞良醖掌醢四署順治元年置
　　光禄寺卿滿洲漢人各一人少卿滿洲一人漢人
　　二人寺丞漢人一人康熙三十八年省寺丞員額
　　少卿亦省漢人一人乾隆十三年以來以大臣總
　　理寺事皆由
特簡無常員　大官署署正滿洲漢人各一人　署丞
　　　滿洲二人掌肉脩蔬茹之屬辨其物而共之祭祀
　　　燕饗則陳其几席焉(初順治元年定四署置署正/滿洲漢人各一人署丞各滿)
　　　(洲二人漢人一人又漢人監事各一人十三年/省漢人監事員額十五年又省漢人署丞四人)
　　　珍羞署署正滿洲漢人各一人　署丞滿洲二人
　　　掌及時獻其禽鱻以薦新于
廟祭祀則共兔醢若燕饗之品物各凖其度數以差次之
　　　　良醖署署正滿洲漢人各一人　署丞滿洲二
　　　人掌共祭祀燕饗之酒醴設酒庫于西安門内授
　　　之灋式而頒其政令焉　掌醢署署正滿洲漢人
　　　各一人　署丞滿洲二人掌共百事之鹽及果實
　　　飴蜜醯醬之屬咸以時按式而告備焉　典簿㕔
　　　典簿滿洲漢人各一人掌章疏文移(順治元年又/置司牲漢大)
　　　(使一人十/五年省)　司庫滿洲二人　庫使滿洲八人掌庫
　　　帑出納　筆帖式滿洲十有八人(順治元年置滿/洲筆帖式二十)
　　　(有一人漢軍二人康熙三十八年省/漢軍員額復省滿洲筆帖式三人)
　　　(臣/)等謹按周禮膳夫有惟王不㑹之文説經者或
　　以為疑不知當時九式掌于冢宰人主自不得恣
　　其費用所以用皆合式不必以有司之法㑹之並
　　非蕩然無節也三代以後侈汰漸萌至明嘉隆間
　　嵗用逾四十萬厨役多至四千一百餘名奸蠧叢
　　生實為弊藪我
　朝自康熙初定制錢糧皆歸户部光禄以時支取儲
　　用歴加撙節嵗祗支銀二萬兩月要其數以
　奏務使品式有定出入有經冗費盡除成規共守信
　　足永昭
儉徳矣
　　太僕寺(卿/簿)　(少卿式左右司員外郎兩主事管主/筆帖    統轄總管    翼總)
　　(翼長/)　(䕶軍校/)　(辦理牧場主事/)　(筆帖式/)
　　太僕寺卿滿洲漢人各一人　少卿滿洲漢人各
　　一人掌兩翼牧馬塲之政令凡遇
車駕行幸以卿少卿一人隨
蹕司幔城網城䭾載槖駝毎嵗夏季則以卿少卿一人
　　率屬赴牧塲稽其孳生斃損之數分注于冊三年
　　乃均齊之以定賞罰焉
　國初太僕寺附于兵部武庫司設卿滿洲漢人各一
　　人少卿滿洲二人漢人一人寺丞滿洲漢人各一
　　人順治元年省太僕寺九年復置十五年省寺丞
　　員額十六年復置康熙二年仍省雍正三年始建
　　衙署於正陽門之東乾隆十三年省滿洲少卿一
　　人又初設各牧監監正康熙二年省近嵗以來以
　　大臣兼管寺事皆由
特簡無常員(按監國初别設苑馬寺置卿及主/簿  正等官康熙二年裁謹附識)　左司
　　員外郎滿洲䝉古各一人　主事滿洲䝉古各一
　　人掌䭾載幔城網城之駝隻以備
巡幸之用(初制不分司設滿洲員外郎八人雍正三年/省二人改設蒙古員外郎二人乾隆六年始)
　　(置左右二司各分職掌給以印信十三年定原設/員外郎八人改為滿洲員外郎二人䝉古員外郎)
　　(二人滿洲主事二/人䝉古主事二人)　右司員外郎滿洲䝉古各一
　　人　主事滿洲蒙古各一人掌察騐牧場馬匹盈
　　虧以時印烙　主簿滿洲一人掌章奏文移(初置漢/人主簿)
　　(一人康熙二年省雍正二/年復置滿洲主簿一人)　筆帖式滿洲八人䝉
　　古八人(初制滿洲筆帖式十有一人䝉古四人漢/軍二人康熙二年省滿洲筆帖式三人雍)
　　(正三年省漢軍員額乾隆三年増置蒙古筆帖式/四人  謹按太僕寺初置常盈庫以直𨽻山東河)
　　(南額徵馬價銀六十餘萬解寺貯庫嵗終覈銷設/漢大使一人掌之尋以馬價銀歸併户部省常盈)
　　(庫大使員/額謹識)　統轄兩翼牧場總管一人(以察哈爾/副都統兼)
　　(管/)　兩翼總管各一人　翼長各一人　䕶軍校
　　各四人(以上皆蒙/古員額)　駐劄張家口辦理牧場事務
　　主事一人　筆帖式一人牧場置于張家口外左
　　翼四旗在哈喇尼敦井東西百五十里南北百三
　　十里右翼四旗在齊齊爾漢河東西百五十里南
　　北三十二里馬羣百九十二毎羣牧長牧副各一
　　人牝馬羣百六十毎羣牧丁八人牡馬羣三十二
　　毎羣牧丁十有四人䕶軍三百十有四人總管翼
　　長居適中之地綜治牧政䕶軍校協領等各巡牧
　　所禁盜馬及墾耕者統轄總管乾隆十三年置以
　　察哈爾副都統兼理總管康熈四十四年置䕶軍
　　校等員雍正元年置又原置有副管二人防禦二
　　人翼領四人驍騎校三人今俱省凡總管員闕于
　　察哈爾佐領世爵及牧場翼長等官内選用翼長
　　以下員闕于䕶軍校等官次第選用皆由寺引
見除授張家口辦理牧場事務官于本寺主事筆帖式
　　内各揀選一員五年輪請更換
　　鴻臚寺(卿/式)　(少卿/)　(鳴贊/)　(序班/)　(主簿/)　(筆帖/)
　　鴻臚寺卿滿洲漢人各一人　少卿滿洲漢人各
　　一人掌朝㑹賓客祭祀燕饗之儀詔之著位而贊
　　其升降拜跪之節有失朝及不如儀者糾之順治元
　　年置鴻臚寺設滿洲漢人卿各一人滿洲少卿一
　　人漢人左右少卿各一人左右寺丞各一人十五
　　年省漢人少卿一人寺丞一人康熈五十二年罷
　　寺丞官不設乾隆十四年定以禮部滿洲尚書兼
　　管鴻臚寺事永為恒式　鳴贊滿洲十有四人漢
　　人二人掌儐導及行禮唱贊之事滿洲鳴贊順治
　　初置十六人乾隆三十七年以二人改屬鑾儀衛
　　司贊鳴鞭其留寺者實十有四人漢人鳴贊初置
　　八人自順治二年至十三年先後省四人乾隆七
　　年又省二人　序班漢人四人掌序百官之班位
　　初置二十二人順治十五年省十人康熈三十八
　　年省六人乾隆七年省二人又有學習序班以直
　　𨽻山東山西河南儒學生内考取初置十有二人
　　乾隆十七年改定專用直𨽻諸生以八人為額序
　　班缺以學習者選授鳴贊缺以序班逓升咨送吏
　　部題補　主簿㕔主簿滿洲漢人各一人掌行遣
　　文移繕寫章牘順治元年置額初又設有各館主
　　簿後俱省　筆帖式滿洲四人(滿洲初置十人後/省四人又有漢軍)
　　(二人後/俱省)
　　國子監(祭酒助司業學監丞學博士算典簿助典/籍    教    正    録    法館  教)
　　　(筆帖式/)
　　國子監祭酒滿洲漢人各一人　司業滿洲蒙古
　　漢人各一人掌成均之法以教國子及俊選之士
　　八旗官學亦𨽻屬焉分經書文藝以課諸生月有
　　試季有考以辨其詣力之勤惰學業之優劣而董
　　勸之
　國初設國子監祭酒滿洲蒙古漢人各一人司業滿
　　洲二人䝉古漢人各一人順治十七年省䝉古祭
　　酒司業員額雍正五年復置蒙古司業一人乾隆
　　十三年省滿洲司業一人其總理監事大臣自雍
　　正三年始置皆由
特簡無定員　監丞滿洲漢人各一人掌學規以督教
　　課察勤惰均廩餼核支銷有不如規者糾治之
　　博士滿洲漢人各一人掌闡明經説以助教迪與
　　六堂助教學正學録並司學舎經義事宜(初置滿/洲博士)
　　(一人漢人博士三人順治十五年省/漢人一人康熙五十二年又省一人)　典簿㕔典
　　簿滿洲漢人各一人掌簿書以稽文移之出入
　　典簿㕔典籍漢人一人掌藏弆經史以備諸生誦
　　習凡書籍之刻板于監者則主其摹印之事以備
　　流傳　率性堂漢人助教一人學正一人修道堂
　　漢人助教一人學正一人誠心堂漢人助教一人
　　學正一人正義堂漢人助教一人學正一人崇志
　　堂漢人助教一人學録一人廣業堂漢人助教一
　　人學録一人八旗官學助教滿洲十有六人䝉古
　　八人六堂助教掌教八旗直省俊選之士學正學
　　録為之貳凡諸生之學于黌舎者百五十六人在
　　外講肄而以時赴學考核者百二十人其持州縣
　　牒赴監考到分堂學習者無員數毎旬以制藝策
　　論試所習業三年期滿視其等第移吏部註籍而
　　録用之八旗官學助教掌分教八旗子弟旗各有
　　學選滿洲六十人蒙古漢軍各二十人以充學生
　　清文國語滿洲助教詔之䝉古語言文字及騎射
　　䝉古助教詔之經書文藝漢人教習詔之三年學
　　成升其尤者于太學漢人助教初設十有二人順
　　治十五年省六人學正初設十有二人康熙三十
　　八年省六人五十二年又省二人學録初設六人
　　順治十五年省四人滿洲助教順治元年始設二
　　人于太學尋立八旗官學令六堂分教十五年八
　　旗各建學舎乃省大學員額而别置官學助教十
　　有六人康熙五十七年省四人雍正三年復置蒙
　　古助教六人亦順治元年置十八年省四人雍正
　　二年復置　算法館助教一人掌分教算學諸生
　　初康熙九年始選八旗官學生習算法雍正十二
　　年増置教習十有六人乾隆三年罷八旗官學算
　　法教習别立算學設肄業生滿洲漢人各十有二
　　人䝉古漢軍各六人附學生二十四人以漢人教
　　習二人佐訓課助教綜司之凡線面體三部各限
　　一年業成七政共限二年滿五嵗乃甄録之視出
　　身有差以欽天監博士天文生敘用　俄羅斯館
　　助教滿洲漢人各一人掌教俄羅斯所遣入學子
　　弟於官學及六堂助教内掄選二員兼司之不為
　　額闕又琉球等國有遣子弟入學者選貢生一人
　　教習而以博士一人董率之　筆帖式滿洲四人
　　䝉古二人漢軍二人(滿洲漢軍員額順治元年置/蒙古員額順治十八年置)
　　欽天監(監正天監副五時憲科五官正官五官司/書    文科  官靈臺郎  五  監候)
　　(漏刻科五官挈壺正/  天文生  隂陽生)　(五官司晨/筆帖式)　(博士/)　(主簿/)
　　欽天監監正滿洲一人西洋一人　監副滿洲漢
　　人各一人　左右副監各西洋一人掌測候推步
　　之法觀察星辰稽定節序占天象以授人時所屬
　　有時憲天文漏刻三科順治元年設欽天監監正
　　等官皆以漢人除授康熙四年定置滿洲漢人監
　　正各一員滿洲漢人左右監副各二員八年以西
　　洋人充漢監正員額尋又増置西洋監副一員雍
　　正三年以西洋人實授監正乾隆十八年省監副
　　滿洲漢人員額各一増置西洋左右監副為二員
　　其總理監務王大臣自乾隆十年以來始置皆由
特簡無定員　時憲科五官正滿洲二人䝉古二人
　　春夏中秋冬五官正漢人各一人　秋官正漢軍
　　一人　五官司書漢人一人　博士滿洲三人漢
　　軍二人漢人十有六人掌推天行之度騐嵗差以
　　均節氣凡時憲書之以
　國書䝉古文譯布者滿洲蒙古五官正司之推算日
　　月交食七政相距衝退留伏交宫同度等事漢人
　　五官正司之推驗日月五星相距等事漢軍秋官
　　正司之校刋時憲書以頒四方五官司書司之博
　　士嵗以漢人二人直譙樓視更鼔之節餘各從其
　　長以分典厥事(五官正滿洲䝉古漢人員額俱康/熙四年定又初沿明制設有囘囘)
　　(科順治初裁革以其職改𨽻漢軍秋官正五官司/書初置二人康熙十四年省一人博士初置滿洲)
　　(六人漢軍三人漢人三十六人康熙四年省漢人/博士十有四人五年復増設漢人博士二人分𨽻)
　　(三科如/今額焉)　天文科五官靈臺郎滿洲三人漢軍一
　　人漢人四人　五官監候漢人一人　博士滿洲
　　三人漢人二人掌眡天象之垂書雲物以協嵗占
　　毎日以滿洲漢人官各一人率天文生十有五人
　　登觀象臺考儀器以窺乾象毎時以四人分觀四
　　方晝夜輪值凡八節風占及雲氣流星諸象當奏
　　者送監宻題以
聞(五官靈臺郎五官監候各員額俱康熙四年定又/原設有漢人五官保章正二人康熙十四年省)
　　漏刻科五官挈壺正滿洲漢人各二人　五官司
　　晨漢軍一人　博士漢人六人掌調壺漏測中星
　　審緯度相隂陽以諏時日而卜營建焉(五官挈壺/正員額康)
　　(熙四年定五官司晨初置漢軍漢人/各一人康熙十四年省漢人員額)　主簿㕔主
　　簿滿洲漢人各一人掌章奏文移(主簿員額康/熙四年定)
　　食俸天文生滿洲十人䝉古六人漢軍八人漢人
　　二十四人　食糧天文生漢人五十六人　食糧
　　隂陽生漢人十人滿洲蒙古漢軍天文生俱以算
　　學生充補視筆帖式食俸漢人天文生隂陽生以
　　算學生暨肄業生選充食俸者視從九品食糧者
　　亦以九品頂帶給之均與世業子弟分班補用天
　　文生分𨽻三科各司推算觀候之事隂陽生𨽻漏
　　刻科主譙樓直更監官以時考其術業而進退之
　　　筆帖式滿洲十有一人䝉古四人漢軍二人(筆/帖)
　　(式員額俱康/熙四年定)
　　太醫院(院使目院判士/  吏    醫)　(御醫/醫員)
　　太醫院院使漢人一人　左右院判漢人各一人
　　掌醫之政令率其屬以供醫事　　御醫十有
　　五人吏目三十人(八品十五人/九品十五人)　醫士四十人
　　醫員三十人以上俱漢人員額掌九科之法以治
　　疾曰大方脈小方脈傷寒科婦人科瘡瘍科鍼炙
　　科眼科口齒科正骨科自院使至醫士皆以所業
　　專科分班侍直曰宫直曰六直其直次曰外班房
　　曰東藥房各以其次更代供使令焉又有効力醫
　　生無定員掌炮製之法院使考其術而進退之又
　　設教習㕔簡御醫吏目之能者二人為教習以課
　　醫人自順治元年初設御醫十人吏目三十人豫
　　授吏目十人醫士二十人十八年省吏目二十人
　　並省豫授吏目員額康熙九年復設吏目豫授吏
　　目各十人十四年省吏目十人三十一年又省豫
　　授吏目六十一年増置醫士二十人雍正元年復
　　増置吏目十人改豫授吏目為吏目七年増置御
　　醫五人八年吏目改為八品九品者各十五人増
　　置食糧醫員三十人凡醫員間有䝉
特㫖加銜者不得過三品
　
　
　
　
　
　
皇朝通典卷二十八
欽定四庫全書
皇朝通典卷二十九
　職官(七/)
　　内務府(總管大臣郎堂郎中/中  員外    主事)　(主事監廣儲司郎/織造  督  㑹計)
　　(司郎中司員外郎員主事/  掌儀  郎中    外郎)　(内總管/主事)　(副内總管/御茶膳房)
　　(總管大臣/藥房主事)　(尚茶尚膳正副侍衛中主事外郎御/内管領  都虞司郎    員)
　　(主事頭目行宫總管郎苑副員千總/統領      慎刑司  中    外郎)　(養鷹狗處/主事  營)
　　(造司郎中外員外郎事主事豐司養心殿造辦處/郎中  員  郎  主    慶    郎中  員外郎)
　　(院主事奉各司庫掌催掌/        宸苑  武備院)　(各司筆帖式府上駟/  盛京内務  官屬)
　　(職太監/  制附)
　　内務府總管大臣無定員以王公大臣兼攝或以
　　侍衛府屬郎中内三院卿
簡用掌理内府之政令凡職員選除財用出入宴饗祭
　　祀膳羞服御賞賚賜予刑罰工作教習訓導之事
　　皆綜理而受其成凡直宿日派總管大臣一人如
　　因事不能入直以郎中等官代之所屬廣儲㑹計
　　掌儀都虞慎刑營造慶豐七司及諸衙門上駟院
　　奉宸苑武備院並隸焉
　國初置内務府順治十一年改置十三衙門曰司禮
　　監尚方司御用監御馬監内官監尚衣監尚膳監
　　尚寶監司設監兵仗局惜薪司鐘鼓司織染局十
　　八年並裁仍設内務府以大臣總管　堂郎中一
　　人　堂主事二人　委署主事一人掌治堂事凡
　　府屬文職陞補(武職隸/都虞司)及章奏文移皆隸焉(康熙/四十)
　　(二年設郎中一員後省雍正十三年復設堂主事/康熙十六年設委署主事雍正元年設後省乾隆)
　　(二十二年復設即以筆帖式補放給以六品/虚銜不出缺各司主事委署主事裁設皆同)　堂
　　筆帖式三十八人　兼司缺筆帖式四人掌理文
　　案(順治十八年設堂筆帖式十六員以後陸續増/設至三十八員各司筆帖式因其事之繁簡以)
　　(定額皆先後裁設兼司/缺筆帖式雍正四年置)　廣儲司總管六庫(銀庫/皮庫)
　　(緞庫衣庫/磁庫茶庫)郎中二人部員兼管六庫郎中二人郎
　　中四人員外郎十二人部員兼庫員外郎六人主
　　事一人委署主事一人司庫十二人無品級司庫
　　十二人筆帖式二十六人總管六庫郎中掌總核
　　六庫出納事務郎中員外郎主事掌分理各庫部
　　員兼庫郎中員外郎掌兼綜庫事以資糾查司庫
　　庫掌儲藏出納初名御用監順治十八年分為銀
　　庫皮庫緞庫衣庫康熙十六年改定為廣儲司四
　　庫二十八年分設磁庫茶庫共為六庫初設郎中
　　三人雍正十三年增設總管郎中二人員外郎初
　　設八人康熙二十八年增設四人部員兼庫郎中
　　員外郎乾隆三十三年設司庫康熙九年設八人
　　二十八年増四人無品級司庫康熙四十四年設
　　自後陸續増設
　寧壽宫總管事務郎中二人員外郎二人主事一人
　　委署主事一人筆帖式四人學習筆帖式四人内
　　管領二人郎中員外郎主事掌稽查看守
　寧壽宫陳設輪流直宿及造具檔册之事内管領掌
　　分地掃除乾隆四十年以
　寧壽宫地方𦂳要𣲖内務府大臣二人専管並設立
　　郎中員外郎主事筆帖式内管領等員以専司其
　　事其檔籍清冊鈐用廣儲司印四十四年增設委
　　署主事一人學習筆帖式四人　織造監督江寧
　　府蘇州府杭州府各一人於内務府司員内
簡用帶原銜管理司庫各一人筆帖式各二人庫使各
　　二人掌分司所駐劄地方供奉
上用緞疋及應用官用緞疋皆監視而督理之嵗終奏
　　銷造冊呈内務府以副冊送廣儲司察覈順治初
　　年設三處織造官監督筆帖式庫使各一人三年
　　更代十八年定一年更代康熙元年各增庫使一
　　人二年奏定三處織造不限年更代各增筆帖式
　　一人六年各增庫使一人　㑹計司郎中二人員
　　外郎六人主事一人委署主事一人筆帖式二十
　　六人催長五人掌核理内府帑項出納之數及莊
　　園地畝户口徭役定其籍而受其要焉初名内官
　　監順治十七年改為宣徽院康熙十六年改定為
　　㑹計司初設郎中三人康熙三十八年裁一人雍
　　正元年復設一人乾隆四十年裁一人員外郎員
　　額順治十七年定初設總催八人後裁尋復設五
　　人後改為催長　内管領掌闗防一人於各司院
　　郎中内揀選兼管協理闗防事務二人於各司院
　　員外郎内揀選兼管内管領三十人副内管領三
　　十人筆帖式八人内管領副内管領掌承應
　内廷灑掃糊飾官三倉出納酒菜器皿皆司之並管
　　理該管領下户口田産官員俸餉兵丁錢糧之收
　　發出入
　國初設内管領四員順治間增十六員康熙二十三
　　年每管領下增設副内管領一員嗣後陸續增置
　　有官三倉酒醋房青菜庫外餑餑房車輛庫家伙
　　倉蠟備倉氷窖蠟票蘇拉處諸専司之事雍正元
　　年以一員管理闗防二員協理闗防事務乾隆十
　　五年以各司院郎中揀選一員掌管理闗防員外
　　郎二員協理闗防事務其掌闗防之内管領仍専
　　司本管領之事　管理三旗納銀莊郎中一人員
　　外郎六人委署主事一人筆帖式十有二人掌三
　　旗各莊之糧税徵收治其賞罰與其優恤之事初
　　由三旗各佐領管理康熙三年設員外郎六人専
　　管十六年隸㑹計司雍正元年另設衙門置郎中
　　一員乾隆元年設主事一人後裁　掌儀司郎中
　　二人員外郎八人主事一人委署主事一人筆帖
　　式二十一人司俎官五人贊禮郎十有七人掌内
　　府祭祀筵宴禮儀樂舞之事初名禮儀監順治十
　　七年改為禮儀院康熙十六年定為掌儀司初設
　　郎中三人員外郎八人康熙三十八年裁郎中一
　　人司俎官初為司胙官設四人後增設一人並改
　　為司俎官贊禮郎初設十二人雍正十年增五人
御茶膳房總管大臣無定員尚膳正尚茶正頭等侍衞
　　各一人二等侍衛各二人尚膳副尚茶副三等侍
　　衛各二人尚膳三等侍衛四人藍翎侍衛七人尚
　　茶三等侍衛三人藍翎侍衛四人主事一人委署
　　主事一人筆帖式十有二人掌敬設
上用茶品供奉
御饌及供應賜茶筵宴之事初設飯房總領茶房總領
　　各三人飯上人三十五人茶上人十七人康熙二
　　十八年定飯上人委署總領一人雍正元年定飯
　　房茶房俱授為二等侍衛飯上人授三等侍衛六
　　人藍翎侍衛七人茶上人授三等侍衛三人藍翎
　　侍衛四人又定茶房侍衛内委署總領一人乾隆
　　八年定飯房茶房二等侍衛内各授一等侍衛一
　　人十五年改飯房為外膳房二十四年改飯房總
　　領為尚膳正副總領為尚膳副茶房總領為尚茶
　　正副總領為尚茶副主事一人雍正二年設
　中正殿管理事務員外郎二人筆帖式四人(内務府/三人外)
　　(旗䝉古/一人)
　雍和宫管理事務郎中一人員外郎一人筆帖式三
　　人掌造辦佛像供應念經事務
　中正殿員外郎康熙三十六年設
　雍和宫郎中等員乾隆九年以司官兼管十六年定
　　為額設
　咸安宫官學管理事務大臣一人協理事務大臣一
　　人(以内大臣充/  簡派兼)滿漢總裁六人(以翰林院官充滿/洲二人漢人四人)
　　管理事務郎中二人員外郎二人筆帖式一人滿
　　洲教習十三人(繙譯六人清語/三人弓箭四人)漢人教習九人官
　　學生一百十八人䝉古學總裁二人管理事務司
　　官二人教習二人官學生二十四人凡内府三旗
　　八旗滿洲䝉古之秀頴者咸與焉雍正七年立乾
　　隆元年定
　咸安宫官學生内務府留三十人增設八旗滿洲各
　　十人十三年增設蒙古官學員額皆陸續增定焉
　景山官學兼管事務司官五人(以郎中員/外郎派充)滿教習九
　　人漢教習十二人官學生三百八十八人
　景山官學掌訓迪内府三旗之俊秀教之書射以作
　　人材康熙二十四年立
御藥房兼管司官二人内管領一人主事一人委署主
　　事一人副内管領二人庫掌二人委署庫掌二人
　　筆帖式十有二人掌詳慎供用藥料和合丸散之
　　事順治十四年設以總管首領太監管理康熙三
　　十年改歸府屬員額陸續増置　都虞司郎中二
　　人員外郎四人主事一人委署主事一人筆帖式
　　二十六人催長八人掌府屬武職陞補及三旗禁
　　旅訓練調遣供應畋漁之禁令初名尚膳監順治
　　十八年改為採捕衙門康熙十六年改定為都虞
　　司初設郎中三人員外郎五人後各裁一人　内
　　務府鑲黃正黄正白三旗䕶軍營䕶軍統領各一
　　人䕶軍㕘領各五人副䕶軍㕘領各五人孔雀翎
　　委署㕘領各三人前鋒委署㕘領各二人鳥鎗䕶
　　軍校各二十人舊營䕶軍校各十三人前鋒䕶軍
　　校各二人前鋒戴藍翎委署䕶軍校各二人舊營
　　戴藍翎委署䕶軍校各五人筆帖式各十人
　圓明園内務府三旗䕶軍營夸蘭達一人䕶軍㕘領
　　各一人副䕶軍㕘領各一人委署㕘領各一人䕶
　　軍校各三人副䕶軍校各一人筆帖式四人䕶軍
　　營統領㕘領等官掌率其屬以宿衛
　宫禁導引扈從及訓練察班之事
　國初每旗編為五甲喇設㕘領一人順治九年立鳥
　　鎗營每旗添設㕘領委署㕘領䕶軍校等員十三
　　年鳥鎗䕶軍撥回舊營以委署㕘領為副㕘領乾
　　隆十三年立前鋒營設前鋒委署叅領䕶軍校等
　　員
　圓明園内三旗䕶軍營夸蘭達及叅領等官掌率其
　　屬以翊衛園苑及訓練稽察之事雍正三年以
　京城内䕶軍營分駐設叅領䕶軍校等員九年設執
　　掌闗防夸蘭達一員
　　熱河
　行宫總管二人(由尚書都統内務府職銜/簡放者仍各帶原品)苑副四人
　　千總十一人副千總二十二人喀喇河屯常山峪
　　兩間房巴克什營荆闗波羅河屯濟爾噶朗圖阿
　　穆呼朗圖張三營等處
　行宫千總各一人副千總各一人王家營釣魚臺黄
　　土坎十八理汰等處
　行宫副千總各一人
　溥仁寺
　普樂寺
　安逺廟
　普陀宗乗廟
　殊像寺千總各一人副千總各一人
　普寧寺
　廣安寺
　羅漢寺把總各二人(㑹典載東路七處西路四處北/路六處千總委署千總各一人)
　行宫總管苑副掌總理翊衞各處
　行宫及陳設稽察之政令千總副千總把總掌典守
　　陳設稽察内圍董率掃除之事熱河總管康熙四
　　十二年設苑副乾隆三十五年設各處千總康熙
　　四十一年以來陸續增設
　　養鷹鷂處管理事務三人(以王公等官御前大/臣侍衞    管理)協
　　辦事務兼鷹上統領二人(副都統一人二/等侍衞一人)藍翎侍
　　衞頭領五人六品職銜副頭領五人筆帖式二人
　　内養狗處頭目二人(兼三等侍衞一人/兼藍翎侍衞一人)副頭目二
　　人外養狗處頭目六人副頭目六人筆帖式三人
　　掌飼養鷹狗随圍進哨以供蒐畋之事鷹房鴉鶻
　　房及養狗處員額俱係
　國初設立乾隆十一年改鷹房鴉鶻房為養鷹處養
　　鴉鶻處三十七年裁養鴉鶻處其員額轉補養鷹
　　處　慎刑司郎中二人員外郎四人主事一人委
　　署主事一人筆帖式二十人掌府屬刑名審讞定
　　擬之事凡審擬罪案皆依刑部律例其有情罪重
　　大者移咨三法司㑹審題結初名尚方司順治十
　　二年改為尚方院康熙十六年改定為慎刑司員
　　額順治以來前後增定　營造司郎中二人員外
　　郎七人主事一人委署主事一人筆帖式二十六
　　人掌繕修工作及薪炭陶冶之事所屬有六庫三
　　作曰木庫司物材曰鐵庫司鑄造鐵噐曰噐皿庫
　　司藤竹木噐曰柴庫司薪材曰炭庫司煤炭石灰
　　曰房庫司凉棚席篷檾麻曰鐵作司打造鐵器曰
　　花爆作司造烟火花爆曰油漆作司繪堊六庫各
　　設庫掌庫守三作皆設司匠領催皆未入流惟鐵
　　作司匠給八品虚銜初名惜薪司順治十八年改
　　為内工部康熙十六年改定為營造司初設郎中
　　三人後裁一人員外郎六人後増一人　官房租
　　庫值年總管内務府大臣一人郎中一人員外郎
　　三人(以各司/兼管)筆帖式七人庫掌一人掌内外城官
　　房之租課按月徵收以供營造司之用初屬營造
　　司管理康熙六十二年立租庫各員額乾隆三十
　　六年以内務府大臣值年管理
御書處管理事務大臣一人兼管郎中員外郎無定員
　　監造一人署監造一人庫掌三人署庫掌六人筆
　　帖式二人掌敬刋
御筆裱搨之事員額康熙四十九年定監造庫掌品級
　　乾隆四十三年定
　武英殿修書處管理事務王大臣一人監造二人庫
　　掌四人署庫掌六人筆帖式四人掌繕刻装潢各
　　館書籍及
　宫殿陳設書籍之事員額康熙十九年定監造庫掌
　　品級乾隆四十三年定設總裁二人(請欽㸃/㫖)提調
　　二人(於纂修内/  奏充)纂修十二人(以翰詹衙門各官/奏充専司校對)
　養心殿造辦處郎中三人員外郎二人主事一人委
　　署主事一人庫掌六人筆帖式十五人掌造辦供
御物件監督工作管理儲藏之事初設造辦活計處管
　　理事務無定員乾隆二十四年定設員額
　　慶豐司郎中一人員外郎八人主事一人委署主
　　事一人筆帖式十五人廏長十人廏副十九人掌
　　蕃息牛羊羣牧供用考成之事順治初年設内牛
　　圏三於
　西華門外設外牛圈三供乳餅牛圏一於
　南苑設牛圏六于豐臺管理牛隻羊隻各設員外郎三人
　　及廏長筆帖式等員康熙十六年歸併掌儀司管
　　理二十二年設慶豐司置郎中二人增置員外郎
　　四人主事一人不隸内務府雍正元年歸併内務
　　府管理乾隆四十年裁郎中一人員外郎二人
　　(臣/)等謹按内務府之制七司各掌府事其餘分建
　　衙門並鑄給闗防印信統轄于總管大臣而不與
　　七司相隸屬惟是事類相近允宜依次分序如
　寧夀宫事務檔册用廣儲司鈐印監督織造由緞庫
　　郎中察覈内管領之錢糧納銀莊之奏銷皆由㑹
　　計司辦理
御茶膳房
　中正殿
　雍和宫管理事務皆掌習禮儀之事而官學藥房附
　　焉官房租庫本由營造分設
御書處
　武英殿修書處
　養心殿造辦處均掌
　内廷書籍典册修造之事兹並遵
大清㑹典成例以類序次惟内三旗䕶軍營
　圓明園䕶軍營暨各
　行宫千總㑹典序官别著於武職篇而奉行則例仍
　　載於都虞司卷以府屬武職陞遷諸事均隸都虞
　　司也兹並從類序於七司之後至府屬之三院及
　盛京内務府官屬並附卷中
　　上駟院兼管事務大臣無定員卿二人掌總理
御廏事務供直扈從應用諸馬政皆總司之及廏屬官
　　員選除賞罰之事所掌有
上乗御馬一廏
　皇子乗馬一廏
　南苑御馬六廏
　御騾二廏小馬一廏駑馬六廏
　儀仗馬一廏又有大淩河牧羣上都達布遜諾爾達
　　里岡愛牧羣各設有總管翼領牧長牧副等員皆
　　歸上駟院統轄上駟院初名
　御馬監順治十八年改為阿敦衙門以大臣侍衛等
　　官管理無定員康熙十六年改為上駟院三十三
　　年額設堂官一人雍正六年定為三品卿職乾隆
　　十四年定為卿二人由侍衛補授一人由内務府
　　司官補授一人　堂郎中一人主事二人委署主
　　事一人掌辦理揀選補放及稽查馬匹錢粮文移
　　檔案之事　左司員外郎一人主事一人委署主
　　事一人掌内外羣廏㳺目處馬駝數目及定議賞
　　罰之事　右司員外郎一人主事一人委署主事
　　一人掌員役俸廪馬駝草豆及稽察奏銷之事(康/熙)
　　(十六年設員外郎四人主事一人二十四年設郎/中一人増設員外郎二人三十三年分為左右二)
　　(司增設主事三人三十八年裁員外郎二人五十/九年設委署主事三人雍正元年増一人尋裁乾)
　　(隆二十二年仍設/委署主事三人)　筆帖式二十二人(員缺自康/熙十六年)
　　(以來陸/續增置)　上駟院侍衛二十一人司鞍長三人掌演
　　習
　御馬　廏長十七人牧長五人副牧長五人牧廏副
　　四十五人䝉古醫生頭目三人掌時其芻牧謹其
　　出入以聼堂司之政令(康熙三十三年設辦理堂/務上駟侍衛四人辦理二)
　　(司事務各二人復増設七人乾隆二年増設六/人廏長牧長以下康熙六十年以來陸續増置)
　　奉宸苑兼管事務内大臣無定員卿二人掌總理
　　苑囿事務及本苑職官遷授陞除之事所隸有
　景山
　瀛臺長河
　玉泉山稻田厰
　南苑
　圓明園
　暢春園
　清漪園等處事務奉宸苑初名尚膳監所管係
　景山
　瀛臺事務康熙十年以内務府總管管理十六年歸
　　併都虞司二十三年設立奉宸苑仍以内務府總
　　管管理印信雍正六年設奉宸苑堂官定為三品
　　卿職乾隆十四年定為卿二人由侍衛補授一人
　　由内務府司官補授一人　郎中二人員外郎四
　　人主事一人委署主事一人苑丞十三人筆帖式
　　十五人
　玉泉山稻田厰庫掌一人筆帖式三人郎中主事掌
　　本苑題奏咨行補授職員之事員外郎掌分管各
　　處園囿河道事務苑丞掌㸔守直宿陳設器皿之
　　事(康熙三十三年設郎中一人乾隆十六年増設/一人員外郎主事俱康熙二十三年設委署主)
　　(事四十年設雍正十二年裁乾隆二十二年仍設/初設催總二人雍正二年以後陸續增設乾隆十)
　　(七年改名總領二十四年改為苑/丞筆帖式  國初以來先後增置)
　南苑郎中一人員外郎二人主事一人委署主事一
　　人苑丞三人苑副六人筆帖式五人郎中員外郎
　　主事掌本苑官職陞除及分管九門草甸圍墻樹
　　木牲獸之事苑丞苑副掌㸔守直宿陳設器皿之
　　事初屬内監管理順治十八年屬採捕衙門康熙
　　二十三年歸併奉宸苑(員額順治十八年/以來先後増設)
　圓明園管理事務大臣無定員郎中一人協理事務
　　郎中一人主事一人委署主事一人苑丞六人苑
　　副十七人筆帖式九人庫掌二人
　長春園　熙春園　綺春園　春熙院管理事務員
　　外郎一人苑丞三人苑副九人筆帖式四人
　暢春園管理事務郎中一人苑丞四人苑副六人署
　　苑副十六人筆帖式六人
　清漪園　静明園　静宜園兼管大臣無定員辦理
　　事務員外郎各一人苑丞九人苑副十人筆帖式
　　四人學習筆帖式二人催長二人郎中員外郎等
　　官分掌園庭事務職守與本院司官同(額圓明園/  雍正三)
　　(年以來先後置設十暢春園額康熙年間定/  清漪園額乾隆  六年以來陸續増定)　織
　　染局員外郎無定員(由總管大/臣  奏委)司庫一人筆帖式
　　三人庫使六人司匠二人領催二人掌織造
上用緞紗染綵繡繪之事順治十八年設康熙三年歸
　　内務府管理乾隆十六年移織染局于
　萬夀山(初設員外郎一人乾隆十六年裁以該萬夀/山總理大臣兼管其辦事員外郎由  大臣)
　　　(奏委司庫以下員缺康熈三年以後陸續増定/  按初制别設有上林苑監監丞一人康熈三)
　　(十七年裁屬官林衡嘉蔬二署設漢署丞各一人/順治十五年裁良牧蕃育二署設漢署丞各一人)
　　(康熙三十七/年裁謹附識)
　　武備院兼管事務大臣無定員卿二人掌總理陳
　　設
御用武備修造器械及賞賜支放之事武備院初名鞍
　　樓以侍衞三人員外郎等官掌理順治十一年改
　　為兵仗局十八年改為武備院康熙五年隸内務
　　府十五年分為鞍庫甲庫氊庫共三庫三十七年
　　分鞍庫為北鞍庫南鞍庫雍正三年以侍衞三人
　　定為正三品卿職乾隆十四年定為卿二人由侍
　　衞補授一人由内務府司官補授一人　郎中二
　　人主事二人委署主事一人筆帖式二十八人(内/四)
　　(庫各二人沙/河氊作二人)掌本院題奏事件核銷錢糧總理四
　　庫收發文移之事(郎中康熙二十一年設主事康/熙十六年設委署主事六十一)
　　(年設後省乾隆/二十二年後設)　北鞍庫員外郎二人庫掌二人署
　　庫掌一人傘房掌葢三人署掌葢三人班領三人
　　署庫掌一人帳房處司幄三人署司幄三人鞍板
　　司匠一人掌供奉
上用鞍轡繖盖幄幕之事傘房帳房處鞍板作皆屬焉
　　　南鞍庫員外郎二人庫掌二人署庫掌一人熟
　　皮作司匠一人掌官用鞍轡各項皮張雨纓縧帶
　　之事熟皮作屬焉(康熙十五年設鞍庫員外郎等/官三十七年分為北南二庫四)
　　(十三年添設員外郎二人初設掌傘帳房頭目匠/役催領等員乾隆二十四年改為掌葢司幄司匠)
　　(員額均先/後増定)　四庫員外郎二人庫掌二人署庫掌
　　一人鋄作司匠三人掌盔甲刀仗旗纛器械之事
　　鋄作屬焉(員額康熙十五年/以後陸續増定)　氊庫員外郎二人庫
　　掌二人署庫掌一人沙河氊作司匠一人司弓三
　　人署司弓三人司矢三人署司矢三人骲頭作司
　　匠一人靴皮作司匠一人掌弓箭靴鞋氊片之事
　　骲頭作靴皮作屬焉(康熙十五年設員外郎及弓/匠協領備箭協領等員乾隆)
　　(二十四年弓箭協領改為/司弓備箭協領改為司矢)
　盛京内務府鑲黄正黄正白三旗佐領各一人驍騎
　　校一人廣儲司承管司庫二人庫使十有六人兼
　　領三旗織造庫催總三人會計司承管催總二人
　　　筆帖式一人掌儀司承管催總二人筆帖式三人
　　　廣寧司承管催總一人都虞司承管催總二人筆
　　　帖式一人營造司承管催總一人堂主事一人委
　　　署主事一人管理三庫内管領一人筆帖式十有
　　　五人三旗内管領一人掌領達一人倉達三人筆
　　　帖式三人掌祗奉
三陵守䕶
　　宫殿凡營葺掃除之宜四時品物薦獻之事咸共其
　　　事粟穀果蓏鱻薧皮革之著於籍者則辨其類而
　　　納之以儲邦用皆佐領率其屬經理之而總其成
　　　于奉天將軍焉
　　盛京内務府鑲黄旗正黄旗佐領順治三年置正白
　　　旗佐領雍正八年置各驍騎校康熙十九年置營
　　　造掌儀都虞三司總催初各置一員乾隆二十九
　　　年各增一員㑹計司總催初置三員乾隆二十九
　　　年省一員廣儲司司庫初置三員後省一員庫使
　　初置十員乾隆九年増六員堂主事内總管等員
　　俱乾隆十九年以來先後增置
　　太監職制
　　四品總管太監銜二曰宫殿監督領侍曰宫殿監
　　正侍(亦有以七品/執守侍充者)　六品副總管銜曰宫殿監副侍(亦/有)
　　(係執守/侍銜者)　首領太監銜二七品曰執守侍八品曰
　　侍監　副首領(八品侍監充亦/有無品級者)　筆帖式(八品侍/監充惟)
　　(敬事房/有之)　太監(無品/級)凡總管首領初定品級皆有
　　正從雍正八年更定品級不分正從乾隆七年定
　　宫内等處太監官職以四品為定又
　頒定則例七條宫殿監處分例十一條又凡例四條
　　各處首領太監處分例十六條永逺遵守錢糧俱
　　按現行則例内額數不許增添其錢糧之額以銀
　　五錢米半斛銀自毎月八兩至二兩凡十三等米
　　自每月八斛至一斛半凡十四等其人之數總管
　　十四人副總管八人首領一百八十九人副首領
　　　四十三人筆帖式四人太監無定額順治年定制
　　　不過千餘其職掌惟敬事房辦理宫内一切事務
　　　禮儀及承行内務府文移并收納外庫錢糧其餘
　　　專掌隨侍守䕶承應灑埽坐更等事
　　　(臣/)等謹按我
　　朝内治修明
世祖章皇帝設立鐵牌裁定内官員數
聖祖仁皇帝御極之初以内官吳良嗣狡譎盡罷十三衙
　　　門其七司三院
特簡内大臣總管合於周官奄寺隸屬太宰之意
　皇上親定條規爵秩永不得至三品
列聖相承訓飭兢兢凡内務府官所司事明以宦官總領
　　　者胥為裁汰奄人不過供掃除使令之役其職制
　　　人數詳載宫史最為肅清云
　
　皇朝通典卷二十九
欽定四庫全書
皇朝通典卷三十
　職官
　　鑾儀衛(掌衛事大臣使鑾儀衛衛五所冠軍使祀/馴象所冠軍    旗手  冠軍使  陪)
　　(冠軍使筆主事/經歴    帖式)
　　鑾儀衛掌衛事大臣一人無定員(以王公滿洲䝉/古武大臣管理)
　　鑾儀使三人(内二人以滿洲蒙古兼授/一人以漢人漢軍兼授)掌供奉
乗輿秩序鹵簿辨其名數與其班列凡祭祀朝㑹
時巡
大閲則率所司而敬供之既事復進而藏之所屬有左
　　右中前後五所分鑾輿馴馬擎葢弓矢旌節旛幢
　　扇手斧鉞班劍戈㦸十司馴象一所分東西二司
　　旗手一衛分左右二司　左所掌所印冠軍使滿
　　洲一人(凡滿洲員額皆以蒙/古兼授各所衛同)掌鑾輿司馴馬司司
　　印雲麾使滿洲二人閑散雲麾使滿洲一人雲麾
　　使漢軍二人治儀正滿洲四人漢軍五人整儀尉
　　滿洲二人漢軍八人掌
乗輿輦輅之事(凡各所衛官制員額/皆順治十一年定)　右所掌所印冠軍
　　使滿洲一人掌擎葢司弓矢司司印雲麾使滿洲
　　二人閒散雲麾使滿洲一人雲麾使漢軍一人治
　　儀正滿洲三人漢軍二人整儀尉滿洲三人掌繖
　　葢儀刀弓矢槍㦸之事　中所掌所印冠軍使滿
　　洲一人掌旌節司旛幢司司印雲麾使滿洲二人
　　閒散雲麾使滿洲一人雲麾使漢軍一人治儀正
　　滿洲三人漢軍二人整儀尉滿洲二人漢軍一人
　　掌麾氅旛幢纛幟節鉞仗馬之事　前所掌所印
　　冠軍使滿洲一人掌扇手司斧鉞司司印雲麾使
　　滿洲二人閒散雲麾使滿洲一人雲麾使漢軍一
　　人治儀正滿洲三人漢軍三人整儀尉滿洲二人
　　漢軍二人掌扇鑪瓶盂杌椅星拂御仗㯶薦静鞭
　　及品級山之事　後所掌所印冠軍使滿洲一人
　　掌班劍司戈㦸司司印雲麾使滿洲二人閒散雲
　　麾使滿洲一人雲麾使漢軍一人治儀正滿洲三
　　人漢軍三人整儀尉滿洲二人掌旗幟立瓜卧瓜
　　吾仗之事　馴象所掌所印冠軍使滿洲一人掌
　　東司西司司印雲麾使滿洲二人閒散雲麾使滿
　　洲一人雲麾使漢軍一人治儀正滿洲二人漢軍
　　二人整儀尉滿洲二人掌儀象騎駕鹵簿鐃歌前
　　部大樂　旗手衛掌衛印冠軍使滿洲一人掌衛
　　事冠軍使漢軍一人掌左司右司司印雲麾使滿
　　洲二人治儀正滿洲二人漢軍二人整儀尉滿洲
　　三人掌金鉦鼓角鐃歌大樂及午門司鐘神武門
　　鐘鼓樓直更之事乾隆七年以鼓手旗尉八十人
　　並頭尉八人𨽻樂部改名署史學習音律又民尉
　　六十人舊以内府匠役閒散人借補者亦改用旗
　　人並𨽻樂部焉　陪祀冠軍使漢軍二人駕儀管
　　理雲麾使漢軍一人治儀正漢軍三人駕庫管理
　　整儀衛漢軍二人各以其事𨽻屬於衛無専領職
　　掌品秩與各所衛同(謹案以上八員雖定制額缺/而與七所之各有司存者不)
　　(同今据現在員數另為/一條次於各所衛之後)　主事滿洲一人經歴漢
　　人一人掌章奏文移(員額俱康熙/十六年定)　筆帖式滿洲
　　七人漢軍三人(員額康熙/十六年定)　鳴贊官四人掌贊鳴
　　鞭初制以本衛官八人兼之乾隆三十七年改定
　　於太常寺鴻臚寺贊禮郎鳴贊官内送衛選擇補
　　用　漢人侍衛無定員乾隆十三年定制每科以
　　武進士簡拔侍衛者𣲖撥數員在衛行走以備差
　　委不為額缺其陞轉仍依侍衛之例初制自順治
　　元年置錦衣衛指揮使等官二年改為鑾儀衛四
　　年罷指揮使置鑾儀使及副使等官五年罷鑾儀
　　副使定鑾儀使滿洲漢人員額各二九年始以内
　　大臣掌衛事康熙三十年省漢人鑾儀使一人所
　　𨽻有軍尉旗尉民尉凡陳設鹵簿儀仗弓矢殳㦸
　　用親軍豹尾槍仗馬用䕶軍蒙古畫角用䝉古畫
　　角軍奉請
乗輿用旗尉擎執各項儀仗用民尉(由内府選充者為/旗尉五城選充者)
　　(為民/尉)奉
輦旗尉百六十八人民尉六十人各執事旗尉二百四
　　十六人民尉一千八百五十六人皆分𨽻各所(乾/隆)
　　(四十四年定凡民尉籍𨽻大興宛平者有缺仍以/兩縣人充補其籍𨽻外州縣者有缺則以包衣閒)
　　(散人等/改補)三旗䝉古布勒器三十人漢軍更夫四十
　　人
　
　
　
　
　
　
　
　
皇朝通典卷三十
欽定四庫全書
皇朝通典卷三十一
　職官(九/)
　　八旗都統(副都統㕘領/佐領驍騎校)　(副㕘領/筆帖式)
　　八旗都統滿洲蒙古漢軍旗各一人　副都統旗
　　各二人分掌滿洲䝉古漢軍二十四旗之政令以
　　宣布教飬整詰戎兵釐治土田稽覈户口　八旗
　　驍騎㕘領滿洲旗各五人䝉古旗各二人漢軍旗
　　各五人　副驍騎叅領各如㕘領之數掌受都統
　　副都統之政令以頒于佐領而行之　八旗佐領
　　滿洲六百八十人䝉古二百有四人漢軍二百六
　　十六人　驍騎校每佐領下一人掌稽所治人户
　　田宅兵籍以時頒其職掌　印務㕘領滿洲旗各
　　二人䝉古旗各一人漢軍旗各二人(於本旗㕘/領内選充)
　　印務章京滿洲旗各八人蒙古旗各四人漢軍旗
　　各六人(於佐領驍騎校/世職内選充)　印務筆帖式滿洲旗各
　　　八人䝉古旗各四人漢軍旗各六人(於生監甲/兵内選充)
　　　随印外郎漢軍旗各一人䝉古旗各一人(於漢軍/官學生)
　　　(内考/充)掌章疏文移案牘及繙譯行遣之事(雍正七/年毎旗)
　　　(設左右司掌闗防叅領章京及司務等員十三年定/俱省改設印務叅領章京筆帖式員額乾隆元年)
　聖朝自龍興東土諸部以次削平歸附日衆
太祖髙皇帝辛丑年始編三百人為一牛录每牛录設額
　　　真一先是我國出兵校獵不論人數衆寡各随族
　　　黨屯寨而行每人各取一矢十人設長一領之其
　　　長稱為牛录額真至是遂以名官尋復定户籍分
　　　為四旗曰黄旗曰白旗曰紅旗曰藍旗以純色為
　　　辨乙卯年以初設四旗為正黄正白正紅正藍増
　　　設鑲黄鑲白鑲紅鑲藍四旗黄白藍均鑲以紅紅
　　　鑲以白合為八旗每三百人設一牛录額真五牛
　　　录設一甲喇額真五甲喇設一固山額真每固山
　　　額真設左右梅勒額真二人以佐之天聰八年改
　　　梅勒額真以下為章京惟固山額真如故其随固
　　山額真行營馬兵定為阿禮哈超哈(此為驍騎/營之始)九
　　年分設蒙古八旗旗色官制與滿洲八旗同崇德
　　二年始立漢軍二旗四年以漢軍二旗分為四旗
　　七年定設漢軍八旗旗色官制與滿洲蒙古八旗
　　同順治十六年鑄給八旗都統二十四印十七年
　　定制固山額真漢字稱為都統梅勒章京漢字稱
　　為副都統雍正元年改八旗都統印滿文固山額
　　真字為固山按班漢名如舊凡八旗序次以鑲黄
　　正黄正白為上三旗正紅鑲白鑲紅正藍鑲藍為
　　下五旗行軍蒐狩以鑲黄正白鑲白正藍四旗居
　　左為左翼正黄正紅鑲紅鑲藍四旗居右為右翼
　　至除授官職公差踐更以上下旗為辨朝祭班列
　　旗籍界址以左右翼為辦京城八旗方位左翼自
　　北而東自東而南鑲黄旗在安定門内正白旗在
　　東直門内鑲白旗在朝陽門内正藍旗在崇文門
　　内右翼自北而西自西而南正黄旗在德勝門内
　　正紅旗在西直門内鑲紅旗在阜成門内鑲藍旗
　　在宣武門内四周星拱以環衛
宸居焉以下管甲喇者即為甲喇章京順治八年定甲
　　喇章京漢字稱為㕘領滿字如舊康熙三十四年
　　每甲喇増置委署㕘領各一人於世爵佐領等員
　　内選用雍正元年改為副㕘領七年又増置左右
　　司掌闗防㕘領旗各二人十三年省至滿洲牛录
　　天命元年始編置八年増編䝉古牛录天聰四年
　　増編漢軍牛录八年制管牛录者即為牛录章京
　　順治十七年定牛录章京漢字稱為佐領分得撥
　　什庫漢字稱為驍騎校滿文如舊佐領所治以三
　　百人為率丁口滋生則逓有増設今以現數計之
　　滿洲佐領鑲黄旗八十六人正黄旗九十三人(内/一)
　　(人半個佐領一人/兼辨畨子事務)正白旗八十六人正紅旗七十
　　四人鑲白旗八十四人鑲紅旗八十六人正藍旗
　　八十四人鑲藍旗八十八人(内一人半/個佐領)蒙古佐領
　　　鑲黄旗二十八人正黄旗二十四人正白旗二十
　　　九人正紅旗二十二人鑲白旗二十四人鑲紅旗二
　　　十二人正藍旗三十人鑲藍旗二十五人漢軍佐
　　　領鑲黄旗四十一人正黄正白二旗各四十人正
　　　紅旗二十八人鑲白旗三十人鑲紅正藍鑲藍三
　　　旗各二十九人佐領之制有世襲有公中世襲佐
　　　領有四等
　　國初各部落長率其屬來歸授之佐領以統其衆爰
　　　及苖裔者曰勲舊佐領其率衆歸誠功在旂常得
賜户口者曰優異世管佐領其僅同弟兄族里來歸因授
　　　之以職奕葉相承者曰世管佐領其户少丁稀合
　　　編佐領兩姓三姓迭為是官者曰互管佐領皆以
　　　應襲者引
見除授公中佐領則以八旗户口蕃衍於康熙十三年以
　　　各佐領撥出餘丁増編佐領使旗員統之有缺則
　　　以本旗不兼部務之大臣世爵及五品以上文武
　　官内簡選除授焉滿洲䝉古每佐領下領催五人
　　驍騎二十人弓匠一人鞍匠或鐡匠一人漢軍每
　　佐領下亦領催一人鳥鎗驍騎四十一人擡鹿角
　　兵八人每旗藤牌兵一百人礟手四十人又定制
　　八旗有值年公署嵗列都統副都統銜名奏請
簡派掌八旗㑹理之事選左右翼官校之賢能者分治
　　之領催驍騎掌書鈔各舉職以從其長課事考成
　　嵗終則㑹已結未結之事彚疏以
聞所屬之稱職者於每嵗更代日咨本旗以應陞註冊
　　立法最為詳備云
　　領侍衛内大臣(内大臣衛散秩大臣衛/清門侍    一等侍)　(御前乾/二等侍)
　　(衛校三等侍衛主藍翎侍衛式親/軍    侍衛處  事  筆帖)
　　三旗領侍衛内大臣六人(鑲黄正黄正白三/旗每旗各二人)掌統
　　領侍衛親軍　内大臣六人散秩大臣無定員俱
　　掌先後
宸御左右翊衛出入扈從
　　國初以八旗將士平定海内鑲黄正黄正白三旗皆
天子所自將爰掄其子弟命曰侍衛用備随侍宿直統以
　　勲戚大臣而宗室之秀外藩之侍子亦咸得以選
　　預環列焉凡輪直殿廷以領侍衛内大臣等總統
　　之若
　朝㑹燕饗
　時巡
　大閲則率其屬以執事領侍衛内大臣皆由
　特簡内大臣亦如之散秩大臣由
　特恩簡授無定額其勲舊後裔世襲者以次承襲
　御前侍衛
　乾清門侍衛俱無定員(於三旗侍/衛内擢用)一等侍衛三旗六
　　十人宗室九人二等侍衛三旗一百五十人宗室
　　十八人三等侍衛三旗二百七十人宗室六十三
　　　人藍翎侍衛三旗九十人漢人侍衛無定員(分一/二三)
　　　(等及藍/翎侍衛)掌宿衛扈從更畨輪直凡六班班分兩翼
　　宿衛
　乾清門
　内右門
　神武門
　寧夀門為内班宿衛
　太和門為外班
行幸駐蹕宿衛如
　宫禁之制扈從前導領侍衛内大臣侍衛班領𢃄領
　　執豹尾槍侍衛佩長把刀侍衛扈從隨行侍衛班
　　領委署侍衛班領侍衛按隊扈從隨行其散秩大
　　臣侍衛什長帯領執纛親軍扈從隨行
大閲則按隊環衛各共其事其分司職守者有粘竿處
　　侍衛三十四人上駟院侍衛二十四人養鷹狗處
　　侍衛九人善撲䖏武備院及諳逹侍衛無定員皆
　　統于三旗員額順治初以漢廕生簡選待衛尋罷
　　康熙二十九年以武進士之嫻騎者擢置侍衛附
　　於三旗三十七年設宗室侍衛雍正三年于藍領
　　侍衛中選其才技為四等侍衛後仍為藍翎侍衛
　　五年定制武進士一甲一名授一等侍衛二名三
　　名授二等侍衛在二甲者得選三等侍衛三甲者
　　選藍翎侍衛七年以宗室侍衛併入三旗舊設三
　　旗印務班領十二人班領十二人乾隆三十六年
　　改印務班領為一等侍衛班領為二等侍衛凡侍
　　衛十人則設之長三旗侍衛什長六十人宗室侍
　　衛什長九人　親軍校鑲黄旗二十五人正黄旗
　　二十六人正白旗二十五人掌率其屬隨侍衛以
　　執事所轄藍翎長三旗各八人親軍鑲黄旗二百
　　七十七人正黄旗二百九十五人正白旗二百八
　　十七人舊設親軍校四十五人後増置乾隆四十
　　年増設委署親軍校七十七人(鑲黄旗二十五人/正黄旗正白旗各)
　　(二十/六人)　主事一人署主事二人(于筆帖式/内題署)　筆帖
　　式三旗各四人貼冩筆帖式三旗各九人掌章奏
　　案牘繙譯文移
　　前鋒統領(㕘領校前鋒侍衛/前鋒    筆帖式)
　　前鋒統領左右翼各一人以王公大臣兼領掌本翼
　　四旗前鋒之政令(鑲黄正白鑲白正藍四旗為左/翼正黄正紅鑲紅鑲藍四旗為)
　　(右/翼)　前鋒㕘領前鋒侍衛左右翼各八人(凡前鋒/營各官)
　　(皆滿洲蒙/古兼用)　委署前鋒侍衛左右翼各四人(以前/鋒校)
　　(或親軍校選委/給五品冠帯)　前鋒校左右翼各四十八人掌
　　督率前鋒警蹕宿衛凡
行幸止頓於
御營一二里外安設卡倫立前鋒旗以為門户列帳守
　　衛以前鋒㕘領前鋒侍衛共四人前鋒校前鋒共
　　百二十人董其役焉初制天聰八年定巴雅喇營
　　前哨兵為噶布什賢超哈順治十七年定噶布什
　　賢噶拉依按班漢字稱為前鋒統領每翼各設一
　　人以總其事焉又
　國初設噶布什賢章京順治十七年定為前鋒㕘領
　　並置前鋒侍衛前鋒校等員額乾隆十七年増置
　　委署前鋒侍衛旗各一人前鋒軍八旗滿洲蒙古
　　每佐領各二人分其半以兼習鳥鎗設立什長隊
　　長以時訓練而黜陟之　隨印協理事務前鋒㕘
　　領侍衛左右翼各一人　随印前鋒校左右翼各
　　二人　隨印筆帖式左右翼各二人掌案牘文移
　　䕶軍統領(叅領領司鑰長圓副叅領䕶軍校領隨官/印㕘  等官    明園䕶軍營統  等)
　　䕶軍統領每旗各一人掌䕶軍之政令　　䕶軍
　　㕘領每旗滿洲十人䝉古四人　内司鑰長署司
　　鑰長每旗各一人(以前鋒㕘領䕶軍㕘領鳥/鎗䕶軍㕘領遴選除授)　副
　　䕶軍㕘領每旗滿洲十人䝉古四人　委署䕶軍
　　㕘領每旗各七人(以䕶軍校選委/給五品冠帯)　䕶軍校滿洲
　　蒙古每佐領各一人掌董率䕶軍守衛
　宫殿門户及
　紫禁城外環列周廬番上宿直傳籌巡警凡禁門扄
　　鑰啟閉以時置籍以騐出入
車駕行幸則宿衛
御營專司網城堆鋪及清道警蹕之禁令　隨印協理
　　事務䕶軍㕘領副䕶軍㕘領每旗各一人　隨印
　　䕶軍校每旗各二人　隨印筆帖式每旗各二人
　　　門筆帖式鑲黄正黄正白三旗各十人掌案牘
　　文移
　圓明園八旗䕶軍營總統無定員以王公大臣兼任
　　掌
　圓明園翊衛之政令　營總䕶軍㕘領每旗各一人
　　　副䕶軍㕘領每旗各二人　䕶軍校每旗各八
　　人　副䕶軍校每旗各八人掌守衛
御園番直巡警凡
車駕出入則率其屬以司清蹕之事　随印協理事務
　　營總䕶軍㕘領各二人　隨印䕶軍校四人　隨
　　印筆帖式八人掌案牘文移初設巴雅喇營統以
　　巴雅喇纛章京順治十七年定漢字稱為䕶軍統
　　領設員額如今制又初設巴雅喇營甲喇章京順
　　治十七年定漢字稱為䕶軍㕘領又設署䕶軍㕘
　　領乾隆十七年復設委署䕶軍㕘領員額䕶軍八
　　旗滿洲蒙古每佐領各十七人初制以上三旗䕶
　　軍㕘領䕶軍校䕶軍等守衛
　禁門下五旗各守王公府門遇
　行圍出征則八旗一例分撥雍正七年始定八旗䕶
　　軍均司禁衛焉又隨印㕘領副㕘領及䕶軍校俱
　　雍正三年定隨印筆帖式初制每旗各一人康熈
　　四十六年省門筆帖式初制未設後増置又
　圓明園八旗䕶軍總統雍正二年始置於
　禁苑周圍建營房八所選
　京中八旗官軍分地駐劄専司宿直以王公大臣統
　　轄營務焉至營總副叅領署副叅領俱雍正三
　　年置叅領雍正十年増置䕶軍校初置八十人雍
　　正十年増置三十二人乾隆十二年又増十六人
　　副䕶軍校雍正七年置初定七十二人十年増置
　　四十人乾隆十二年又増十六人䕶軍三千六百
　　七十二人教飬兵四百八十人又隨印營總䕶軍
　　叅領䕶軍校筆帖式員額俱乾隆十六年置
御營嚮導總統無定員(以前鋒統領䕶軍統/領八旗副都統兼任)　嚮導處
　　叅領侍衛各四人　前鋒校䕶軍校各六人(皆于/前鋒)
　　(䕶軍營/内選用)嚮導之職凡遇
時巡省方以總統一人先期率官校詣
車駕經行之地周覧山川通橋梁夷險隘計程入告
駕行佩櫜鞬前𨗳每日
駐蹕後以次日程途及
駐蹕之所奏
聞交兵部曉諭闔營
回鑾亦如之凡
御營及頓營看營均由嚮導總統先期指示飭所在有
　　司敬謹修治焉(謹按嚮導雖無専設之員非定有/常額者可比然翊衛    警蹕責)
　　(任綦重今以隨時官内簡任者/皆在前鋒䕶軍營    謹附識)
　　歩軍統領(翼尉城協尉/領    門吏)　(副尉縂歩軍校郎城門/門千    員外    主)
　　(事擊司務司筆帖式/逰    都    守備)　(巡捕五營副將/千總  把總)　(叅將/)
　　提督九門巡捕五營歩軍統領滿洲一人以親信
　　大臣兼任之掌京城内外門禁鎻鑰統帥八旗歩
　　軍五營將備以徼巡京師詰禁奸宄平易道路肅
　　清
　輦轂　左右翼歩軍翼尉每翼各一人　八旗歩軍
　　協尉每旗各三人　歩軍副尉每旗各三人掌董
　　率守衛巡警掃除　捕盜歩軍校每旗滿洲三人
　　䝉古漢軍各一人掌緝捕盜賊稽察奸宄　歩軍
　　校每旗滿洲二十一人蒙古漢軍各八人　委署
　　歩軍校每旗滿洲五人䝉古漢軍各二人掌分汛
　　警夜清道詰奸　城門領滿洲十八人漢軍七人
　　　城門吏滿洲十八人漢軍七人　門千總漢軍
　　三十二人掌内城九門外城七門晨昏啟閉之事
　　以嚴出入稽詐偽　歩軍統領衙門員外郎滿洲
　　二人　主事滿洲二人掌勾撿旗營簿書　司務
　　滿洲一人掌稽察簿籍兼理俸餉　筆帖式滿洲
　　十有二人掌文移繙譯　信礟總管滿洲一人
　　司信礟官漢軍旗各一人掌守白塔信礟　巡捕
　　中營副將一人逰撃一人都司一人守備四人千
　　總十人把總二十人　巡捕南營叅將一人逰擊
　　一人都司一人守備五人千總十二人把總二十
　　四人　巡捕北營㕘將一人逰撃一人都司一人
　　守備三人千總八人把總十六人　巡捕左營㕘
　　將一人逰擊一人都司一人守備三人千總八人
　　把總十六人　巡捕右營㕘將一人逰擊一人都
　　司一人守備三人千總八人把總十六人掌分汛
　　防守譏察巡邏緝捕姦匪初置九門歩軍巡捕三
　　營皆領於兵部職方司以漢人主事一員專司政
　　令康熈十三年始改設提督九門歩軍統領一員
特簡八旗大臣綜理其事三十年以巡捕三營併隸於
　　歩軍統領乾隆四十六年以所轄三營地方遼濶
　　増為巡捕五營舊設有協理歩軍統理衙門刑名
　　事務部臣一人乾隆四十三年省如歩軍統領有
　　以都統副都統任者仍用部臣一人協理至翼尉
　　本名總尉康熈十三年置協尉本名副尉順治五
　　年置副尉本名叅尉雍正四年置乾隆十九年俱
　　改今名歩軍校順治中置捕盗歩軍校委署歩軍
　　校俱康熈三十四年置所屬凡領催二千二十八
　　人歩軍一萬八千七百二十六人捕盜歩軍三百
　　二十人乾隆四十六年増歩軍二千二十六人員
　　外郎初置一人康熈六十一年増一人司務雍正
　　十三年増置筆帖式初置四人康熈三十年増四
　　人雍正十三年又増四人又城門領初名城門尉
　　城門吏初名城門校乾隆十九年俱改今名其員
　　額内城每門各二人外城每門各一人門千總初
　　名指揮千户順治四年改置内外城每二人所屬
　　凡門甲三百二十人門軍六百四十人礟手每門
　　各二人又順治十年定置信礮五于白塔山及内
　　九門各置信礮五設信礮官漢軍左右翼各二人
　　以司其事雍正二年改定員額如今制乾隆八年
　　定歸于歩軍統領管轄又
　紫禁城内西筩子河舊置歩軍校二人歩軍四十人
　　以備𦂳急差傳乾隆四十八年増置協尉一員歩
　　軍六十名移駐造辦處外圍地方焉又初制巡捕
　　分南中北三營轄十九汛置官七十員馬歩兵
　　五千一百名乾隆四十六年増為中南北左右五
　　營分設二十三汛所置各汛名目中營汛五曰
　圓明園汛
　暢春園汛
　静宜園汛樹村汛
　樂善園汛南營汛六曰東河沿汛東珠市口汛花兒
　　市汛西河沿汛西珠市口汛菜市口汛北營汛四
　　曰徳勝汛安定汛東直汛朝陽汛左營汛四曰正
　　陽汛東便汛廣渠汛左安汛右營汛四曰阜成汛
　　西便汛廣寧汛永定汛共置官一百七十一員増
　　兵四千九百名合為一萬分馬戰守糧額仍撥兵
　　二千依健鋭營制以時操演訓練武備各置有外
　　委千總把總以司協防操演之事並募民充畨捕
　　人役以伺察旗民牙錯星羅法制益加詳宻焉
　　火噐健鋭虎鎗各營(火器營總統㕘翼長副營總/  鳥鎗䕶軍  領    㕘領)
　　(帖委署䕶軍校總筆帖式長㕘領鋒䕶軍校副筆/  式  健鋭營  統  翼    前  㕘領    叅)
　　(領虎委署㕘領/    鎗營總統)　(前鋒校虎副前鋒校長筆帖式/總領    鎗長  副    筆帖)
　　(式帖委署/筆  式)
　　火器營總統六人(以王公或領侍衛内大臣都/統前鋒統領䕶軍統領兼任)掌
　　教演火器之政令　火器營左右翼翼長各一人
　　　八旗掌闗防營總每旗各一人(委署翼長/二人在内)　鳥
　　鎗䕶軍㕘領每旗各二人兼管礟位每旗各一人
　　　委署鳥鎗䕶軍㕘領每旗各四人　又五品頂
　　帯花翎委署鳥鎗㕘領十人(由鳥鎗䕶/軍校内故)　鳥鎗䕶
　　軍校每旗二十八人　筆帖式每旗各二人(於䕶/軍内)
　　(選/用)掌訓練火器較試以時每嵗秋後於蘆溝橋演
　　放子母礟咸率其屬以從事焉初康熈三十年始
　　置火器營設鳥鎗䕶軍每人各給鳥鎗一八旗各
　　給子母礟五專司練習火器以王公大臣兼領初
　　無定員雍正年間始定置六人乾隆十年以朝陽
　　門内隆福寺前官房一所為火噐營公署三十八
　　年移住一半於廣仁宫後之御河旁列為一營以
　　去城市逺俾得專心訓練焉其所移住御河旁一
　　營兼在昆明湖教習水戰營總乾隆二十九年置
　　鳥鎗䕶軍㕘領初設十六人均以旗員兼任雍正
　　三年省察哈爾八旗䕶領改入火器營定為專設
　　之缺乾隆二十九年省八人又初制有鳥鎗驍騎
　　㕘領二十四人鳥鎗驍騎校一百十二人乾隆三
　　十五年省驍騎㕘領以驍騎校額併入䕶軍校内即
　　以副䕶軍㕘領兼管礟位委署䕶軍㕘領如今額
　　又有鳥鎗藍翎長每旗二十八人八旗滿洲䝉古
　　漢軍每佐領下鳥鎗䕶軍六人礟驍騎一人
　　健鋭營總統無定員(以公侯大/臣兼任)掌健鋭營之政令
　　督率所屬以時訓練　健銳營左右翼翼長各一
　　人　八旗前鋒㕘領每旗各一人　副前鋒㕘領
　　每旗各一人　委署前鋒㕘領每旗各二人(即於/前鋒)
　　(校内/選委)　前鋒校共五十人　副前鋒校共四十人
　　(即於前鋒/内選用)　筆帖式四人(即於前鋒内選/用仍食原餉)　前鋒
　　軍演習水師教習漢人侍衛十人把總十人掌帥
　　領營卒習雲梯馬歩射鳥鎗馳馬躍馬舞鞭舞刀
　　之技毎遇
巡幸則分其軍十之二以共随扈之事又於昆明湖置
　　趕繒船八艘以教水戰駕船駛風咸精於其藝焉
　　乾隆十四年於八旗前鋒䕶軍内簡雲梯精卒千
　　人從征金川功成凱旋
命以其衆特立為健銳雲梯營於香山實勝寺傍建屋
　　以居之其官屬皆設為定額而以公侯大臣兼理
　　營務有缺則請
㫖特簡焉至翼領等官俱乾隆十四年置委署前鋒叅
　　領副前鋒校水師教習侍衛俱乾隆十八年増置
　　水師把總由天津及福建水師營選送天津四人
　　福建八人又藍翎長共五十人前鋒千人委署前
　　鋒千人飬育兵百人水手七十二人
　　三旗虎鎗營總統一人(以公侯領侍衛/内大臣兼任)　三旗總
　　領各二人(以内大臣都統前鋒統領䕶/軍統領副都統侍衛簡用)　虎鎗長
　　每旗各七人　虎鎗副長每旗各七人(均於虎鎗/人内選用)
　　　筆帖式三人　委署筆帖式三人掌以虎鎗翊
　　從凡遇
車駕蒐狩虎鎗總統總領日以十人佩虎鎗於前導侍
　　衛前行安營後偵虎豹出入備伏弩箭犁刀
行田遇大獸則列鎗從之奉
㫖殪虎或追蹤或尋山得則具奏以獻將首先刺虎一
　　二人名奏
聞初康熙二十三年黒龍江將軍進精騎射善殺虎新
　　滿洲四十人至京分𨽻上三旗始制虎鎗營設官
　　以領之三旗虎鎗人共六百人於侍衛㕘領親軍
　　校親軍前鋒校前鋒䕶軍校䕶軍驍騎校驍騎領
　　催及閒散人内選用初制設三百六十人雍正元
　　年増置每旗各八十人内虎鎗人四百八十人學
　　習虎鎗人一百二十人虎鎗總統總領馬褂以黄
　　色鎗長以紅色虎鎗人以白色衿均鑲以青乾隆
　　三年始鑄給闗防焉
　　(臣/)等謹按荀子稱齊之技撃不可以遇魏之武卒
　　魏之武卒不可以值秦之鋭士自古有國家者于
　　兵制常額之外必有選鋒之軍訓練之衆教飬於
　　平時而收其效于一旦以資指臂而壯聲靈所闗
　　甚鉅我
　朝法制周宻軍威整肅康熈中特置火器營以練習
　　鎗礟虎鎗營以格殪猛獸政一令專技精藝熟為
　　前代所未有我
皇上聖武維揚萬方震叠自嵗己巳始以雲梯勝兵剏
　　置健鋭營於香山勁旅如雲無不一當千百復以
　　嵗時
親臨簡閲號令嚴明節制有方屹為干城腹心之選嗣
　　是
王師撻伐所至蕩平搗穴擒渠是軍實宣勞著績仰見
睿謨廣運條畫精詳儲材豫而收效逺洵為超軼前代
　　云
　
　
　
皇朝通典卷三十一
　欽定四庫全書
　皇朝通典卷三十二
　　職官(十/)
　　　宗室封爵(王府官屬/)　(公主府官附/)
　　　宗室封爵十有四等一和碩親王二世子三多羅
　　　郡王四長子五多羅貝勒六固山貝子七鎮國公
　　　八輔國公九不入八分鎮國公十不入八分輔國
　　　公十一鎮國將軍十二輔國將軍十三奉國將軍
　　　十四奉恩將軍
　　天潢宗派以
顯祖宣皇帝本支為宗室伯叔兄弟之支為覺羅宗室束
　　　金黄帶覺羅束紅帶諸王授封以素行為封號和
　　　碩親王親王世子皆金寳龜鈕多羅郡王飾金銀
　　　印麒麟鈕
　　皇子生十五嵗由宗人府請封其爵級出自
　欽定親王郡王適福晉所生子二十嵗後由宗人府請
　　考試親王適子奉
特㫖始封世子其未封世子者與餘子同授封爵餘子
　　考授不入八分公(天命年間立八和碩貝勒共議/國政各置官屬凡朝㑹燕饗皆)
　　(異其禮准入八賜賚必均及是為八分其有功加/至貝子      分如有過降至公仍不入八分)
　　郡王適子奉
特㫖始封長子其未封長子者亦與餘子同授封爵餘
　　子考授一等鎮國將軍貝勒適子降襲貝子餘子
　　考授二等鎮國將軍貝子適子降襲鎮國公餘子
　　考授三等鎮國將軍鎮國公適子降襲輔國公餘
　　子考授一等輔國將軍輔國公適子世襲餘子考
　　授二等輔國將軍不入八分鎮國公適子降襲不
　　入八分輔國公不入八分輔國公適子降襲三等
　　鎮國將軍餘子均考授三等輔國將軍一二三等
　　鎮國將軍適子各降襲一二三等輔國將軍餘子
　　均考授三等輔國將軍一二三等輔國將軍適子
　　各降襲一二三等奉國將軍餘子均考授三等奉
　　國將軍一二三等奉國將軍適子均降襲奉恩將
　　軍餘子均考授奉恩將軍其奉恩將軍既無可降
　　之品級將奉恩將軍適妻所生子但准一子考試
　　承襲奉恩將軍餘子停封為閑散宗室酌量人才
　　優者奏請考試准食雲騎尉俸凡王爵由軍功得
　　者世襲㒺替由
恩封者以次遞降以功加封者自奉恩將軍遞加一等
　　至和碩親王親王有功酌賞金銀其以過降封者
　　自和碩親王遞降一等至奉恩將軍無級可降則
　　為閑散宗室亦月有贍銀嵗給禄米婚喪嫁娶特
　　加
恩賜康熙二十七年定考試法王貝勒以下至奉恩將
　　軍之子應授封者考試國語及馬步射優者封應
　　得之爵平者降一等劣者降二等封授乾隆八年
　　定親王側福晉子考授二等鎮國將軍郡王側福
　　晉子考授三等鎮國將軍貝勒側室子考授一等
　　輔國將軍貝子側室子考授二等輔國將軍鎮國
　　公側室子考授三等輔國將軍輔國公側室子考
　　授一等奉國將軍親王妾媵子考授三等輔國將
　　軍郡王妾媵子考授三等奉國將軍貝勒貝子妾
　　媵子均考授奉恩將軍其餘妾婢所生子為閑散
　　宗室不授封十一年定考試法其學業平庸者降
　　等封授奉恩將軍無級可降如考試降等仍授奉
　　恩將軍停俸三年又定世子之適子
恩封不入八分公如未
恩封與餘子同授封爵餘子考授一等鎮國將軍側福
　　晉子考授三等鎮國將軍妾媵子考授三等奉國
　　將軍長子之適子
恩封一等鎮國將軍如未
恩封亦與餘子同授封爵餘子考授二等鎮國將軍側
　　福晉子考授一等輔國將軍妾媵子考授奉恩將
　　軍三十九年又定親王世爵遞降之法親王遞降
　　　至鎮國公郡王遞降至輔國公貝勒遞降至未入
　　　八分鎮國公貝子遞降至未入八分輔國公鎮國
　　　公遞降至一等鎮國將軍輔國公遞降至一等輔
　　　國將軍俱世襲㒺替四十三年以睿親王有贊翊
　　　功
　特命配享
廟廷追諡續封豫親王肅親王鄭親王克勤郡王子孫皆
　　　復原封號以罪廢之果親王亦還其屬籍四十七
　　　年復定親王之子給以一品章服郡王貝勒以下
　　　俱照䝉古王公台吉塔布囊等嗣子之例給與三
　　　品頂帶其餘閑散宗室一概給與四品頂帶於四
　　　十八年新正
　賜宴
　　乾清宫又廣宗室御史及
陵寢官員額令咸得以才自効云
　　　(臣/)等謹按宗室王公封爵雖與官制不同而杜氏
　　通典及列代史志皆系之職官一門今從其體例
　　詳加詮次並以王府官屬公主府官屬附後
　　長史親王府世子郡王府長子各一人　司儀長
　　貝勒一人掌府中之政令率僚屬以各共府事員
　　額並順治八年定乾隆十八年奏准諸王長史貝
　　勒司儀係首領官若僅於所屬官内補授恐有遷
　　就嗣後員缺於下五旗前鋒䕶軍驍騎各叅領及
　　世職官與所屬應陞人員簡擬正陪送部引
見補授凡王府以下各官自五品以上出缺引
見補授六品以下咨送兵部補授　散騎郎親王府四
　　人世子郡王府三人長子二人掌佐長史理府事
　　皆以世職領之初制每旗各設散騎郎無定員雍
　　正四年定制各王屬下散騎郎仍舊選充貝勒貝
　　子等散騎郎俱停止　䕶衛親王府二十人(一等/六人)
　　(二等六人/三等八人)世子十七人(一等六人二等/五人三等六人)郡王府十
　　五人(一等五人二等/四人三等六人)長子十二人(一等二人二等/四人三等六人)
　　貝勒十人(二等六人/三等四人)貝子六人公四人(俱三等/䕶衛)掌
　　隨䕶宿衛王府䕶衛自二等以下均戴藍翎初制
　　為正品乾隆十九年䕶衛典儀俱改為從品　典
　　儀親王府六人(從四品二人從五品/二人從六品二人)世子五人(從/四)
　　(品一人從五品/從六品各二人)郡王府四人(從五品從六/品各二人)長子三
　　人(從五品二人/從六品一人)貝勒三人(從五品一人/從六品二人)貝子三人
　　(從六品一人/從七品二人)公三人(從七品一人/從八品二人)掌儀節導引
　　五旗王公府屬叅領旗各五人佐領旗各七人驍
　　騎校每佐領下一人掌王府所屬旗籍之政令凡
　　田賦户口出納盈縮之數綜其實而稽之　管領
　　親王府四人郡王府三人掌王府文移及遣委之
　　事　典膳親王府一人郡王府一人掌王府之膳
　　羞　司庫親王府二人郡王府二人掌會計王府
　　之庫藏　司匠親王府四人郡王府四人掌王府
　　繕造修葺之事　牧長親王府四人郡王府三人
　　掌王府之牧事親王府馬羣牧長二人牛羣羊羣
　　牧長各一人郡王府馬羣牛羣羊羣牧長各一人
　　公主府官長史固倫公主府一人(三品/藍翎)和碩公主
　　府一人(四品/藍翎)　䕶衛固倫公主府五人(頭等一人/二等二人)
　　(三等/二人)和碩公主府三人(二等二人/三等一人)　典儀固倫公
　　主府二人(俱六/品)和碩公主府二人(六品一人/七品一人)長史
　　掌府中之政令䕶衛掌隨䕶宿衛府門典儀掌儀
　　節導引凡公主下嫁此項䕶衛員數向未有等級
　　例由陪嫁人户内揀補咨明内務府註册乾隆五
　　十一年定額不必拘定陪嫁人户聴從公主揀放
　　世爵世職(聖賢後裔世職并衍聖公官屬附/)
　　世爵世職之等有九曰公曰侯曰伯曰子曰男曰
　　輕車都尉曰騎都尉曰雲騎尉曰恩騎尉自公至
　　輕車都尉又各有三等(授爵自雲騎尉始雲騎尉/襲一次加一雲騎尉則合)
　　(為騎都尉襲二次再加為騎都尉兼一雲騎尉襲/三次再加為三等輕車都尉襲四次再加為二等)
　　(輕車都尉襲五次再加為一等輕車都尉襲六次/再加為一等輕車都尉兼一雲騎尉襲七次遞加)
　　(至三等男襲八次二等男襲九次一等男襲十次/一等男兼一雲騎尉襲十一次三等子襲十二次)
　　　(二等子襲十三次一等子襲十四次一等子兼一/雲騎尉襲十五次三等伯襲十六次二等伯襲十)
　　　(七次一等伯襲十八次一等伯兼一雲騎尉襲十/九次三等侯襲二十次二等侯襲二十一次一等)
　　　(侯襲二十二次一等侯兼一雲騎尉襲二十三次/三等公襲二十四次二等公襲二十五次一等公)
　　　(襲二十六次内有因陣亡給與者/襲次已完仍授恩騎尉令其世襲)公侯伯子男輕
　　　車都尉騎都尉雲騎尉恩騎尉之爵以褒叙勲績
　　　酬庸懋賞次第其功績之大小而錫以世襲之等
　　國初定世爵自公至拖沙喇哈畨共八等凡授爵自
　　　拖沙喇哈畨始如拖沙喇哈畨加一拖沙喇哈畨
　　　則合為一拜他拉布哷哈畨再加則為拜他拉布
　　　哷哈畨兼一拖沙喇哈畨再加為三等阿逹哈哈
　　　畨遞加至一等阿逹哈哈畨如再加一拖沙喇哈
　　　畨則為一等阿逹哈哈畨兼一拖沙喇哈畨再加
　　　則為三等阿思罕尼哈畨積拖沙喇哈畨二十有
　　　六則為一等公開創功臣䇿勲錫爵與河山共永
　　　封爵在順治七年九年
恩詔以前者世襲㒺替或論功在
詔後立功在
詔前者亦世襲㒺替其給予
敇書注明世次者仍按次承襲自後凡有忠誠宣力懋建
　　　軍功膺授功爵者除奉
特㫖世襲罔替外其餘自拖沙喇哈畨襲一次遞加至一
　　　等公襲二十六次至一等公以上爵無可加令以
　　　適子襲一等公以别子襲其餘爵康熙元年定凡
　　　世爵合并至公侯伯者其子弟承襲時照原繋㡬
　　　人之爵仍與㡬人分襲雍正元年定一二三等公
　　　各錫以美名(如褒績公/忠逹公等)其外戚則倣古恩澤侯義
　　　命為承恩公乾隆元年總理王大臣奏定精竒尼
　　　哈畨以下世爵清文並改用漢文精竒尼哈畨為
　　　一二三等子阿思罕尼哈畨為一二三等男阿逹
　　　哈哈畨為一二三等輕車都尉拜他拉布哷哈畨
　　　為騎都尉拖沙喇哈畨為雲騎尉其清文從舊十
　　　四年定一二三等侯伯亦各錫以美名(如奉義侯/敦惠伯等)
　　　自後膺封爵者凡勲猷殊等皆奉
　特㫖定錫嘉號十五年定自一等公襲二十六次至雲
　　　騎尉襲一次均按所開襲次載入
　誥敇又定陣亡人等子孫襲次已完者賞七品京官令
　　　其世襲㒺替十六年世襲七品官定為恩騎尉與
　　國初所定共為世爵九等　凡軍功議叙授爵戰功
　　　有功牌五等自一等至五等皆全者授雲騎尉多
　　　一倍至數倍者由雲騎尉遞加攻城視城之大小
　　　攻之難易分六等自輕車都尉以次遞减水戰以
　　　舟之大小分三等自騎都尉以次遞减其升降又
　　　各視其官職之大小凖其功之差等而上下焉(詳/見)
　　　(會大清/  典)
　　　衍聖公(世襲正/一品)掌奉至聖孔子闕里廟祀順治元
　　　年題准封爵一如前朝階正一品班列尚書上二
　　　年改
賜三臺銀印十三年依例授光禄大夫十六年依例給清
　　漢文三臺銀印乾隆十四年改給清漢篆文一品
　　三臺銀印有大慶典衍聖公並䝉
錫䕃初公階正一品而䕃子則仍依正二品康熙六十
　　一年始視正一品廕一子五品官著為例　聖賢
　　後裔翰林院五經博士二十七人(正八品/俱世襲)孔氏北
　　宗一人掌奉中庸書院祀南宗一人掌奉衢州孔
　　子廟祀元聖周公後裔二人復聖顔子宗聖曾子
　　亞聖孟子先賢仲子閔子冉子伯牛冉子仲弓端
　　木子言子卜子顓孫子有子周子明道程子伊川
　　程子張子邵子後裔各一人朱子後裔二人先儒
　　韓子後裔一人闗氏後裔三人各掌奉其先世之
　　祀孔氏北宗以衍聖公次子承襲餘並以嫡子襲
　　孔氏顔氏曾氏孟氏東野氏仲氏閔氏冉氏端木
　　氏卜氏言氏顓孫氏有氏博士十五人屬於衍聖
　　公餘各就其家除授有缺則督撫核明應襲之人
　　咨部題請承襲　聖裔太常寺博士一人(正七品/世襲)
　　掌奉聖澤書院祀以衍聖公第三子承襲　聖裔
　　國子監學録二人(正八/品)一奉尼山書院祀一奉洙
　　泗書院祀並由衍聖公於族内選用　聖裔國子
　　監學正一人(正八品/世襲)掌奉儀封聖廟祀順治八年
　　衍聖公奏准世襲如故　聖裔世襲六品官一人
　　掌分獻崇聖祠
　國初仍前代曲阜用孔氏世職知縣乾隆六年山東
　　巡撫白鍾山言曲阜知縣向由衍聖公保舉選用
　　每多瞻徇請在外揀選調補不必拘用孔氏奉
㫖允行以現任世職知縣授為世襲六品官遇有缺出
　　㨂選調補悉照執事官之例　四氏學教授一人
　　(正七/品)學録一人(正八/品)教授掌訓課孔顔曾孟四氏
　　生徒以學録文行兼優厯俸六年者陞補學録掌
　　副教授訓迪生徒於孔氏嵗貢廩生捐貢及廩生
　　内選用初教授學録止由衍聖公保舉咨部除授
　　乾隆二十六年山東布政使奏定令衍聖公將㨂
　　　選應補人員移送撫臣驗㸔送部具題　聖廟執
　　　事官四十人(三品二人四品四人五品六人/七品八人八品十人九品十人)掌凡
　　　祭祀分獻及爵帛香祝之執事雍正四年
特㫖增設各按品級給章服著衍聖公於孔氏子孫内選
　　　擇人品端方威儀嫻雅者報部充補每年各給俸
　　　禄銀二十兩以曾經出仕而退休在籍或身有職
　　　銜而未曾出仕以及貢監生童等皆可入選　司
　　　樂一人掌樂章樂器而教肄樂生　奎文閣典籍
　　　一人掌奎文閣書籍及禮生　屯田管勾一人(以/上)
　　　(並正/七品)掌祀田錢榖之出入祭祀則供其牲牷粢盛
　　　治膳羞醯醢之屬其屬有屯官八員鉅野鄆城平
　　　陽各二人東阿獨山二屯各一人分掌五屯以供
　　　祀事　孔林守衛司百户一人(秩視衛/守備)掌稽察户
　　　籍供其洒掃户役之事主守禮器祭祀則司滌濯
　　　掌犧牲之宰割　知印一人掌書一人書冩一人
　　　掌公府文書信印　奏差一人掌齎衍聖公表箋
　　奏章　隨朝伴官六人(以上並/正七品)掌隨從衍聖公朝
　　覲辦事自司樂以下為兵農禮樂四司初無常員
　　遇朝覲輒咨部給銜乾隆十五年始額定六員以
　　上官皆由衍聖公保舉咨部補授
　
　
　
　
　
　
　
　
　
　
　
皇朝通典卷三十二
欽定四庫全書
皇朝通典卷三十三
　職官(十一/)
　　京尹(府尹使丞治中通判經歴照磨/  副    京縣知縣縣丞主簿)　(司獄/巡檢)
　　(典史/教授)　(牐官/訓導)
　　順天府尹漢人一人掌
　京畿治理凡田賦出納之政以時勾稽㑹直隸總督
　　而上其要於户部凡師行則和雇民車歳以立春
　　前一日率僚屬迎春東郊遂進春於
　宫門退而頒春於民間以勸東作
耕耤則具耒耜絲鞭實青箱以穜稑奉之以從鄉試則
　　充監臨凡考試咸司其供具焉　丞漢人一人掌
　　學校之政令鄉試則充提調官以佐尹而經理之
　　員額俱順治元年定雍正元年以來以部院大臣
　　兼管府事皆由
特簡無定員　治中漢人一人掌供文武鄉試之饔餼
　　製卷以授諸生　通判漢人一人掌京城各市牙
　　儈之籍而𣙜其常税鄉試則治其名簿焉(初設治/中一人)
　　(通判三人推官一人順治六年省/通判二人康熈六年省推官員額)　經歴司經歴
　　漢人一人掌出納文移　照磨漢人一人掌鄉試
　　繕冊彌封之事　司獄司司獄漢人一人掌刑部
　　所送軍流徒罪人收繫而發遣之　崇文門副使
　　漢人一人掌守崇文門庫藏員額俱順治元年定
　　(舊設有知事一人檢校一人康熈六年省庫大使/一人康熈三十九年省崇文門大使一人康熈四)
　　(十年/省)　大興縣知縣一人　宛平縣知縣一人各
　　掌其縣之政令與五城兵馬司分壤而治撫輯良
　　民緝禁姦匪以安畿輔品秩服章視外縣加一等
　　　大興縣縣丞一人　典史一人　巡檢三人　牐
　　官一人　宛平縣縣丞二人　主簿一人　典史
　　一人　巡檢四人　牐官一人咸佐知縣以分掌
　　其事焉(初設有廣禄牐牐官順治十年省張家灣/宣課大使一人康熈四十年省遞運所大)
　　(使一人康熈/三十八年省)　儒學教授滿洲漢人各一人訓導
　　滿洲漢人各一人掌八旗及京師黌序訓課之政
　　(初設府學教授一人訓導六人京衛武學漢人教/授一人訓導二人順治二年省武學訓導員缺三)
　　(年省府學訓導四人康熈四年又省二人十五年/復設府學訓導武學訓導各一人雍正三年改京)
　　(衛武學為順天府武學四年罷武學之制増置儒/學滿洲教授訓導各一人  謹按順天府初止轄)
　　(大興宛平二縣康熈十五年始以昌平良鄉等州/縣併直隸順天府今所屬自大興宛平以外凡州)
　　(縣二十有五設東西南北四路同知以分領之皆/兼統於直隸總督其職制員數已别載入州縣篇)
　　(故不具/於此卷)
　　奉天府尹滿洲一人掌
　留都治化與其禁令　丞漢人一人掌學校考試以
　　為之貳
　國初設遼陽府知府順治十四年改建奉天府置尹
　　一人康熈三年増置丞一人乾隆三十年始以
　盛京侍郎兼管奉天府尹事務皆由
特簡無常員　治中漢人一人　通判滿洲一人
　興京理事通判滿洲一人　儒學教授漢人一人
　　經歴司經歴漢人一人　司獄司司獄漢人一人
　　分掌府屬之政令(治中通判康熈三年置教興京/通判乾隆二十八年置  授經)
　　(歴初皆屬遼陽府順治十四年改隸奉天府旋設/訓導一人後省司獄康熈七年置又初設有奉天)
　　(府推官一人/康熈六年省)　承徳縣知縣滿洲一人　典史漢
　　人一人職掌品秩與大興宛平二縣同員缺俱康
　　熈三年置(舊有縣屬巨流河巡檢一人乾隆四十/二年省所屬府州縣俱詳府縣卷中)
　　總督巡撫
　　總督直隸一人(駐保/定府)江南江西一人(駐江南/江寜府)福建
　　浙江一人(駐福建/福州府)湖北湖南一人(駐湖北/武昌府)四川一
　　人(駐成/都府)陜西甘肅一人(駐甘肅/蘭州府)廣東廣西一人(駐/廣)
　　(東廣/州府)雲南貴州一人(駐雲/南府)掌總治軍民統轄文武
　　考覈官吏修飭封疆直隸初設巡撫後加總督銜
　　後又改為直隸總督仍管巡撫事又有三省總督
　　駐大名府兼轄山東河南又有宣大總督駐山西
　　大同府以宣化府屬之後俱省兩江總督初兼轄
　　河南後定為兩江總督轄江蘓安徽江西湖廣總
　　督初為川湖總督後定為湖廣總督轄湖北湖南
　　四川初設巡撫後裁設總督兼管巡撫事陜甘總
　　督初兼轄四川改轄山西後定為陜甘總督轄陜
　　西甘肅雲貴總督初兼轄廣西後定為雲貴總督
　　轄雲南貴州又河南初設河東總督轄河南山東
　　後省凡總督例兼都察院右都御史銜其應否兼
　　兵部尚書銜由吏部請
㫖定奪間有
擢任大學士奉
特㫖留任者
　　巡撫直隸一人(總督/兼)山東一人(駐濟/南府)山西一人(駐/太)
　　(原/府)河南一人(駐開/封府)江蘓一人(駐蘓/州府)安徽一人(駐安/慶府)
　　江西一人(駐南/昌府)福建一人(駐福/州府)浙江一人(駐杭/州府)湖
　　北一人(駐武/昌府)湖南一人(駐長/沙府)陜西一人(駐西/安府)甘肅
　　一人(總督/兼)廣東一人(駐廣/州府)廣西一人(駐桂/林府)雲南一
　　人(駐雲/南府)貴州一人(駐貴/陽府)掌宣布
徳意撫安齊民修明政刑興革利弊考羣吏之治會總
　　督以詔廢置三年大比獻賢能之書則監臨之其
　　武科則主考試直隸初設順天巡撫正保巡撫宣
　　府巡撫後併定為直隸巡撫以總督兼管江南初
　　設廬鳳巡撫後定為安徽巡撫江西初設南贑巡
　　撫湖北初設鄖陽巡撫後俱省湖南初設偏沅巡
　　撫後改湖南巡撫陜西初設延綏巡撫寜夏巡撫
　　後俱省凡巡撫例兼都察院右副都御史銜其應
　　否兼兵部侍郎銜由吏部請
㫖定奪
　　漕運各官(總督漕運/同知通判)　(巡視漕務/押運通判)　(糧道副管糧/漕標  將以)
　　(下官千領運/守備  總)
　　總督漕運一人掌督理漕輓以足國儲凡收糧起
　　運過淮抵通皆以時稽覈催儧而總其政令(駐劄/淮安)
　　康熈二十一年定制糧艘過淮後總漕隨運北上
　　率所屬官弁相視運道險易調度全漕察不用命
　　者俾舳艫相接畢度天津入
覲述職以重官守　巡視漕務四人掌稽察所巡之地
　　挑淺疏滯䟎程糾弊以肅朝政以給事中御史掄
　　選
簡充一年而代順治初沿明制遣御史廵漕七年裁巡
　　漕御史以糧道逐程分押雍正七年以糧船過淮
　　抵通多有陋規分遣御史二人往淮安稽察二人
　　往通州稽察乾隆二年定制巡漕御史四人一駐
　　淮安巡察江南江口至山東界一駐通州巡察至
　　天津一駐濟寧廵察山東臺莊至直隸界一駐天
　　津巡察至山東界　督糧道江南二人山東河南
　　江西浙江湖南湖北各一人掌監察兑糧督押運
　　艘而治其政令江南江安糧道駐江寧蘓松糧道
　　駐常熟山東糧道駐徳州河南以開歸道兼理及
　　江西浙江福建湖南糧道並駐省城每年糧船起
　　帮督押過淮盤騐畢囬任料理新糧山東河南糧
　　道每年押運抵通雍正四年令總漕於江蘓二糧
　　道内每年委一人親押過山東入牐俟江南糧船
　　盡數過淮即囬本任乾隆四十八年定各省糧道
　　俱押本省糧船抵臨清盤騐方囬本任惟山東糧
　　道上下儧運俟總漕押送尾帮抵臨清然後回任
　　(謹按明時十三省各以布政司𠫭議督糧南國朝/亦沿明制各省並設督糧道以司倉儲江  山東)
　　(河南江西浙江兩湖而外若福建陜西廣東雲南/貴州皆有糧道甘肅有巴里坤糧道然皆非總漕)
　　(所轄于漕/事無與)　管糧同知六人　通判三十二人掌
　　監兑漕糧凡米色之美惡兑運之遲延及運軍横
　　肆苛求衙役需索姦蠧包攬攙和等弊皆司其禁
　　戢之政初漕糧以府推官監兑康熈六年各府推
　　官既裁改委同知通判山東以武定府同知濟南
　　兖州東昌秦安曹州五府通判河南以歸徳衛輝
　　懷慶三府通判江南以江寧蘓州松江鳳陽四府
　　管糧同知蘓州安慶寧國池州太平廬州揚州七
　　府管糧通判松江鎮江徐州三府糧捕通判淮安
　　府軍捕通判浙江以湖州府同知杭州嘉興二府
　　通判江西以南昌吉安臨江三府通判湖北以武
　　昌漢陽黄州安陸徳安荆州六府通判湖南以長
　　沙衡陽岳州三府通判　押運同知通判十六人
　　掌督押糧艘管束運軍禁沿途遲延侵盜攙和之
　　弊山東一人河南一人江南七人(舊制五人乾隆/元年増二人)
　　浙江三人江西二人(舊制一人乾隆/元年増一人)湖北一人(舊/制)
　　(四人乾隆元/年裁三人)湖南一人總漕㑹同督撫於各省同
　　知通判内選委抵通日倉場侍郎送部引
見部給限單管押囬空到淮總漕察覈逾限者㕘處
　　漕標副將一人遊擊一人都司二人守備二人管
　　理塘務一人千總四人把總十人掌催䕶糧艘漕
　　標副將所屬中營都司一人守備二人左營都司
　　一人右營遊擊一人管理塘務一人左右哨千總
　　四人把總十人領運守備五人衛守備九人守禦
　　所千總十三人千總一百八十六人隨帮効力武
　　舉毎帮一人漕糧領運直隸通州左所右所天津
　　左所右所領運千總各一人(均領河/南運)山東濟寧州
　　衛守備一人前後及前左後右漕船四帮任城一
　　帮每帮領運千總二人徳州衛徳州左衛東平守
　　禦所東昌衛濮州所平山前帮後帮領運千總各
　　二人臨清衛山東前帮後帮(領本/省運)河南前帮後帮
　　(領河/南運)薊糧帮(運送直/隸薊州)每帮領運千總二人　江南
　　江安糧道所屬興武江淮二衛守備各一人漕船
　　各九帮淮安衛守備一人漕船四帮大河衛守備
　　一人漕船三帮揚州衛守備一人漕船三帮儀徴
　　一帮徐州衛守備一人本衛漕船一帮河南前後
　　二帮(領河/南運)安慶新安宣州建陽廬州滁州泗州七
　　衛漕船各一帮鳳陽衛守備一人本衛漕船常州
　　一帮原鳳中常州三帮長淮衛守備一人本衛漕
　　船四帮宿州衛二帮每帮領運千總二人　浙江
　　杭州衛漕船四帮嘉興衛湖州嚴州二所各一帮
　　台州温州二衛各二帮每帮領運千總二人紹興
　　處州二衛漕船前帮領運守備各一人千總各一
　　人後帮領運千總各二人海寧衛金衢所領運守
　　禦千總各一人衛千總各一人　江西南昌衛漕船
　　前帮領運守備一人千總一人後帮領運千總二
　　人袁州贑州二衛漕船各一帮領運守備各一人千
　　總各一人九江衛漕船二帮領運千總各二人吉安
　　安福永新撫州建昌廣信鉛山饒州八所漕船各
　　一帮領運守備千總各一人衛千總各一人　湖
　　北武昌衛武昌左衛蘄州黄州襄陽沔陽岳州五
　　衛荆州衛荆州左衛右衛湖南三帮領運千總各
　　一人以上各省各帮每帮隨帮効力武舉一人
　　白糧領運江蘇蘇州府太倉州運白糧船共一帮
　　松江常州二府各一帮浙江嘉興湖州二府各一
　　帮領運千總每帮各二人隨帮効(力/)武舉各一人
　　河道各官(河道總督/知  通判)　(河庫道知河道縣管河同/州同    縣    丞  主)
　　(簿副巡檢下吏目河典史將牐官官河/標  將以  官    營㕘  以下)
　　河道總督江南一人(駐淮安/清江浦)掌黄淮㑹流入海洪
　　澤湖汕黄濟運南北運河洩水行漕及瓜洲江工
　　支河湖港疏濬隄防之事　山東河南一人(駐濟/寧州)
　　掌南河南下汶水分流運河蓄洩及支河湖港疏
　　濬隄防之事　直隸一人掌漳衛入運歸海永定
　　河疏濬隄防之事以總督兼管順治初止設總河
　　一人總理黄運兩河事務駐劄濟寧州康熈十六
　　年以後江南河工𦂳要移駐清江浦雍正二年以
　　河南武陟中牟等縣隄工𦂳要設副總河一人駐
　　劄濟寜州總河兼理南北兩河副總河專理北河
　　七年改總河為總督江南河道副總河為總督河
　　南山東河道分管南北兩河初南北兩總河並兼
　　兵部尚書右都御史銜乾隆四十八年奉
㫖以總河無地方之責况又有道員陞署及簡擢初任
　　之員嗣後但給與兵部侍郎右副都御史銜著為
　　令直隸河道總督雍正八年置河庫道一人河道
　　十一人河庫道駐劄清江浦掌出入河帑而歳要
　　其成於總督江南淮徐河道駐徐州淮揚河道駐
　　淮安山東運河道駐濟寜直隸永定河道駐固安
　　皆掌專理河務山東兖沂曹兼管黄河道駐兖州
　　河南開歸陳道駐開封彰衛懷道駐武陟直隸通
　　永河道駐通州天津河道駐天津清河道駐保定
　　大廣順河道駐大名皆掌分廵所屬而兼理河務
　　其山東運河道河南二道直隸五道又兼掌河帑
　　之出納　管河同知二十七人通判二十五人州
　　同十人州判二十人縣丞七十三人主簿六十九
　　人巡檢二十五人吏目二人典史四人兼管河務
　　知縣十八人江南淮徐河道轄銅沛邳雎宿虹桃
　　源同知四人豐蕭碭宿遷運河通判二人二十四
　　汛州同州判各一人縣丞五人巡檢十人内大􁆡
　　運河二汎各巡檢二人主簿十有二人淮揚河道
　　轄山清裏河山清外河山安海防江防同知五人
　　髙堰山盱桃源安清中河揚河揚糧水利通判六
　　人三十八汛州同州判各三人縣丞十有四人主
　　簿十人巡檢八人又西溪司安豐司管河巡檢各
　　一人山東運河道轄運河郯沂海贑同知二人泇
　　河捕河上河下河泉河通判五人二十八汛州同
　　州判各三人縣丞九人内一丞管二汛主簿十有
　　二人分理泉州州同二人府經歴三人縣丞六人
　　巡檢一人兖沂曹道轄曹單黄河同知一人四汛
　　縣丞一人主簿二人巡檢一人河南開歸道轄上
　　南河下南河同知二人儀考商虞通判二人十二
　　汛州判一人縣丞七人主簿四人彰衛懷道轄懷
　　慶黄河開封上北河下北河同知三人彰徳河務
　　衛輝鹽河懷慶河務曹儀河務通判四人二十汛
　　縣丞八人主簿十人巡檢二人又林縣管河典史
　　一人直隸永定河道轄石景山永定河南岸北岸
　　同知三人三角淀通判一人十五汛州判三人縣
　　丞主簿各五人吏目二人通永河道轄北運河務
　　闗同知一人北運河楊村薊運糧河通判二人十
　　三汛州同一人州判四人縣丞三人主簿五人天
　　津河道轄南運河津軍河間河捕同知二人泊河
　　子牙河通判二人西汛清河故城吳橋管河縣丞
　　各一人東汛景州滄州管河州判各一人天津管
　　河縣丞一人東光交河南皮青静海獻管河主簿
　　各一人青縣管河巡檢一人清河道轄保定河捕
　　同知一人正定糧馬河通判一人分汛兾州祁州
　　安州管河州判各一人武强隆平寧晉兼河務知
　　縣各一人清苑蠡髙陽新安雄安肅新城管河縣
　　丞各一人保定任唐管河主簿各一人滿完方順
　　橋管河巡檢各一人深澤管河典史一人大廣順
　　河道轄廣大漳廣平河務漳河同知三人分汛永
　　年邢臺沙河南河平鄉廣宗鉅鹿唐山内邱任元
　　城大名魏長垣管河縣丞各一人永平成安管河
　　典史各一人凡河務自管河同知以下為專司知
　　縣為兼職各掌沿河堤堰􁆡牐歳修搶修及挑濬
　　淤淺導引泉流并江防海防各工程同知通判總
　　理督率州同州判以下分汛防守　牐官四十三
　　人掌司牐之啟閉以時蓄洩江南十四牐牐官十
　　有一人(内一官/管四牐)山東四十八牐牐官三十一人(内/一)
　　(官管二牐者九一/官管三牐者四)直𨽻一人　江南河標副将
　　二人遊撃一人都司三人守備二人管理塘務一
　　人千總八人把總十有六人管理塘務二人河東
　　河標副将一人遊擊二人都司一人守備二人管
　　理塘務一人千總六人把總十有二人掌催䕶工
　　程江南河標中軍副将一人其屬中軍都司一人
　　管理塘務一人左右哨千總二人把總五人河標
　　左營副将一人其屬中軍都司一人千總二人把
　　總三人右營守備一人千總一人把總二人蕭營
　　都司一人把總二人河標右營游擊一人其屬中
　　軍守備一人左右哨千總三人把總四人河東河
　　標中軍副將一人其屬都司一人管理塘務一人
　　千總二人把總四人河標左營游擊一人其屬守
　　備一人千總二人把總四人右營亦如之　江南
　　河營㕘将一人遊擊二人守備二十人千總十有
　　七人把總三十人葦蕩營㕘将一人守備二人千
　　總二人山東黄運河營守備一人千總五人把總
　　二人東昌徳州二衛管河守備各一人徳州運河
　　南北兩岸管河千總各一人河南豫河懐河二營
　　守備各一人恊辦守備各一人千總四人把總三
　　人直隸永定河河營守備一人千總九人把總十
　　有五人凡河營㕘将以下皆掌河工調遣及守汛
　　防險之事葦蕩營㕘将以下掌採葦蘆以供修築
　　隄埽之用江南河營㕘将轄淮徐營游擊一人九
　　營守備九人二十一汛千總八人把總十有三人
　　淮揚營游擊一人十一營守備十有一人二十六
　　汛千總九人把總十有七人葦蕩營㕘將轄左右
　　營守備千總把總各二人山東黄運河營守備轄
　　七汛千總五人把總二人河南豫河懷河二營守
　　備轄七汛千總四人把總三人直隸永定河營守
　　備轄南北岸淀河三汛千總把總各一人石景山
　　汛千總一人北運河汛千總把總各三人南運河
　　汛千總一人把總八人東淀垡船千總一人西淀
　　垡船把總一人
　
　
　
　
　
　
　
皇朝通典卷三十三
欽定四庫全書
皇朝通典卷三十四
　職官(十二/)
　　司道(布政使/司經歴)　(按察使都守道照巡道庫布政使/理問    事    磨    大使)
　　(倉大使厙按察使司經歴/  各道  大使  倉大使)　(知事/)　(照磨/)　(司獄/)
　　承宣布政使司布政使直𨽻山東山西河南江寧
　　蘇州安徽江西福建浙江湖北湖南陜西甘肅四
　　川廣東廣西雲南貴州各一人掌一省之政司錢
　　穀之出納
　朝廷有徳澤禁令承流宣布以達於有司闔省僚屬
　　以時頒其禄俸滿秩亷其稱職不稱職報督撫以
　　達於吏部十年㑹户版均税役登民數田數以達
　　於户部凡諸政務與督撫㑹議經畫而行之
　國初每省設承宣布政使司置左右布政使各一人
　　順治十八年分江南布政使司為江蘇安徽各二
　　人康熙二年分陜西布政使司為陜西甘肅各二
　　人三年分湖廣布政使司為湖北湖南各二人六
　　年去左右繋銜每省止設布政司一人初以直𨽻
　　近在畿甸不設藩司以口北守道兼山西布政司
　　銜康熙八年増設直𨽻守道一人總司錢穀雍正
　　二年改為布政使乾隆二十五年分江蘇布政使
　　為江寧蘇州各一人　布政使司經歴直𨽻山東
　　山西河南江蘇安徽江西福建浙江湖北陜西四
　　川廣東廣西雲南貴州各一人掌出納文移　理
　　問直𨽻江寧蘇州江西浙江湖南陜西雲南各一
　　人掌勘核刑名　都事河南福建各一人掌受發
　　文移　照磨山西福建浙江湖北甘肅四川廣東
　　各一人掌照刷卷宗　庫大使直𨽻山東山西河
　　南江寧蘇州安徽江西福建浙江湖北湖南陜西
　　甘肅四川廣東廣西雲南貴州各一人掌司庫蔵
　　之出入　倉大使安徽一人掌檢稽倉庫(經歴等/官員額)
　　(俱康熙六年定直𨽻員額雍正二年定理問初各/布政使俱設惟貴州不置康熙三十八年省福建)
　　(廣東廣西四川各一人雍正二年又省山東山西/河南安徽湖北甘肅各一人乾隆二十五年増設)
　　(江寧一人又初置有副理問康熙三十八年省都/事初置福建河南江西山西布政司各一人康熙)
　　(三十八年省江西山西二人照磨初各布政司俱/置康熙三十八年省山東河南廣西雲南江蘇安)
　　(徽江西陜西湖南貴州各一人庫大使初置山西/三人江南湖廣各二人浙江江西福建山東河南)
　　(陜西廣東雲南貴州各二人後省山西二人乾隆/元年又増置直𨽻甘肅四川各一人二十五年増)
　　(設江寧一人又初置有各布政司檢校/庫副使寳源局大使副使等官後俱省)
　　提刑按察使司按察使直𨽻山東山西河南江蘇
　　安徽江西福建浙江湖北湖南陜西甘肅四川廣
　　東廣西雲南貴州各一人掌全省刑名按劾之事
　　振揚風紀澄清吏治大者與藩司㑹議以聴於部
　　院理闔省之驛傳三年大比為監試官大計為考
　　察官秋審為主稿官與布政使稱兩司員額順治
　　年間定江南陜西湖廣分省添設與布政使同初
　　直𨽻不設臬司以大名巡道兼河南按察使銜通
　　永天津道俱兼山東按察使銜霸昌井陘道俱兼
　　山西按察使銜康熙八年増設直𨽻巡道一人總
　　理刑名三十八年省井陘道雍正二年改直𨽻巡
　　道為按察使　按察使司經歴直𨽻山東山西河
　　南江蘇江西福建浙江湖北陜西四川廣東廣西
　　雲南各一人職掌與布政司屬同　知事江西一
　　人掌勘察刑名　照磨安徽福建浙江湖南甘肅
　　廣東貴州各一人職掌與布政司屬同　司獄直
　　𨽻山東山西河南江蘇安徽江西福建浙江湖北
　　湖南陜西四川廣東廣西雲南貴州各一人掌管
　　理繫囚(經歴等官員額俱康熙六年定直𨽻員額/雍正二年定知事初設江西福建山西廣)
　　(東廣西各一人康熙三十八年裁福建山西廣東/廣西各一人照磨每省一人康熙三十八年裁山)
　　(東河南江西廣西雲南江蘇陜西山西湖北/四川各一人又初置有各省檢校後俱省)
　　各道(初制㕘政道從三品副使道正四品㕘議道/從四品僉事道正五品乾隆十八年省去兼)
　　(銜俱改為/正四品)直𨽻口北道霸昌道通永道天津道清
　　河道大名道熱河道各一人山東督糧道濟東泰
　　武臨道登萊青道兖沂曹道各一人山西冀寜道
　　河東道雁平道歸綏道各一人河南開歸陳許道
　　糧鹽道南汝光道河北道河陜汝道各一人江南
　　江安糧儲道蘇松糧儲道常鎮通道松太道鹽巡
　　道鳳廬道寧池太廣道各一人浙江督糧道鹽法
　　道寧紹台道温處道杭嘉湖道金衢嚴道各一人
　　江西督糧道鹽法道廣饒九南道吉南贛寧道各
　　一人福建督糧道鹽法道興泉永道延建邵道汀
　　漳龍道臺灣道各一人湖北督糧道鹽法道荆宜
　　施道安襄鄖道武漢黄徳道各一人湖南糧儲道
　　鹽法長寶道衡永郴桂道岳常澧道辰永沅靖道
　　各一人陜西督糧道鹽法道潼商道漢興道延榆
　　綏道各一人甘肅甘凉道平慶道鞏秦階道蘭州
　　道寧夏道西寧道安肅道鎮廸道各一人四川鹽
　　茶馬道松茂道川東道建昌道永寧道川北道各
　　一人廣東督糧道惠潮嘉道肇羅道雷瓊道南韶
　　連道髙亷道各一人廣西蒼梧道左江道右江道
　　各一人雲南糧儲道鹽法道迤西道迤東道迤南
　　道各一人貴州督糧道貴西道古州道各一人分
　　守分巡及糧儲鹽法各道或兼兵備或兼河務或
　　兼水利或兼學政或兼茶馬屯田或以糧鹽兼分
　　巡之事皆掌佐藩臬覈官吏課農桑興賢能礪風
　　俗簡軍實固封守以倡所屬而亷察其政治
　國初設布政司左右㕘政㕘議曰守道設按察使副
　　使僉事曰巡道有通轄全省者有分轄三四府州
　　者各以職事設立於要地後因時裁設銜額無定
　　均視其陞補之本職為差如由京堂等官補授者
　　為㕘政道由掌印給事中知府補授者為副使道
　　由科道補授者為㕘議道由郎中員外主事同知
　　補授者為僉事道守巡皆同乾隆十八年省去㕘
　　政㕘議副使僉事等銜定為守巡各道　各道庫
　　大使直𨽻山東江西福建浙江湖北湖南雲南各
　　一人江蘇二人倉大使陜西廣東各一人庫倉大
　　使掌各道之庫蔵倉庾皆因所掌之事先後設定
　　員額
　　府州(知府/經歴)　(直𨽻州知州/知事  照磨)　(各府同知課通判使/司獄  宣  司大)
　　(引税課司大使/  批騐所大使)　(倉大使吏檢校各庫大使州茶/長官司  目    直𨽻州  同)
　　(大州判/  使)　(吏目/)　(巡檢/)　(驛丞/)　(閘官/)　(税課司/)
　　各府知府奉天府一人直𨽻山東福建湖北廣東
　　各十人陜西七人江蘇安徽各八人山西河南甘
　　肅湖南各九人浙江廣西四川各十一人江西貴
　　州各十三人雲南十四人掌一府之政統轄屬縣
　　宣理風化平其賦役聴其獄訟以教養萬民凡闔
　　府屬吏皆總領而稽覈之
　國初定制每府設知府一人順治十八年江南分省
　　康熙二年陜西分省三年湖廣分省各以其府分
　　𨽻之嗣後各府互有建置裁併員額亦因之増減
　　焉又初制知府正四品乾隆十八年改從四品
　　同知直𨽻二十四人江蘇二十三人浙江十五人
　　安徽貴州各七人山東十二人陜西六人山西江
　　西各十一人河南甘肅廣西各八人福建湖北廣
　　東四川各十人湖南九人雲南十三人分掌督糧
　　捕盗海防江防清軍理事撫苗水利諸事　通判
　　奉天府一人直𨽻安徽湖北各八人江蘇十六人
　　山東河南各十一人山西浙江江西湖南各十人
　　陜西三人甘肅廣西雲南貴州各六人福建廣東
　　各七人四川九人分掌糧運督捕水利理事諸務
　　均各量地置員以佐知府之政治其有兼理民事
　　直𨽻於各省者其職如各府各直𨽻州之制而品
　　級則同
　國初每府設同知通判或一二人或三四人不等嗣
　　後酌量繁簡因時裁設又各府舊設推官専掌讞
　　獄之事康熙六年裁　各府經歴直𨽻湖北湖南
　　廣西各十人江蘇六人安徽河南廣東各八人山
　　東山西甘肅福建各九人陜西四人浙江雲南各
　　十一人江西四川貴州各十一人　各府知事江
　　蘇三人浙江一人廣西二人雲南五人　各府照
　　磨江蘇五人安徽河南各一人陜西浙江各四人
　　甘肅貴州各二人江西十二人四川十人掌受發
　　文移磨勘卷宗　各府司獄直𨽻四人江蘇安徽
　　河南陜西四川貴州各一人山東十人山西廣西
　　各三人浙江湖北各六人福建廣東各八人湖南
　　二人雲南五人掌察理繫囚　各府宣課司大使
　　江蘇三人　各府税課司大使浙江四人廣東一
　　人　各府倉大使直𨽻二人山西陜西各一人
　　各府檢校江蘇三人　各府庫大使山西一人
　　各府茶引批騐所大使江蘇一人　各府長官司
　　吏目貴州三人各守其職以分理府屬之事
　　各直𨽻州知州直𨽻甘肅各六人江蘇廣東各三
　　人安徽陜西各五人山東福建各二人山西十人
　　四川九人河南湖南雲南各四人江西廣西各一
　　人掌直𨽻州一州之政令其規制與知府同惟無
　　倚郭縣其所治州即以知州行知縣之事
　國初各直𨽻州俱置知州一人嗣後或以府改設析
　　置或以府屬州升或省併入各府其員額亦因之
　　増減焉　各直𨽻州同直𨽻安徽四川各三人江
　　蘇山東陜西甘肅福建各一人河南廣東各一人
　　　州判直𨽻五人江蘇安徽山東陜西廣東廣西
　　各二人山西湖南各四人河南甘肅各三人江西
　　雲南各一人四川七人所掌如府同知通判之職
　　以貳各州而佐其政治其員額因事之繁簡並隨
　　各州升改之制而建置焉　各直𨽻州吏目直𨽻
　　甘肅各六人江蘇廣東各三人安徽陜西各五人
　　山東福建各二人山西十人四川九人河南湖南
　　雲南各四人江西廣西各一人掌禁戢姦宄防䕶
　　獄囚典司簿籍　各直𨽻州巡檢直𨽻山東甘肅
　　江西廣西各一人江蘇七人安徽山西廣東四川
　　各五人福建二人湖南雲南各三人　各直𨽻州
　　驛丞直𨽻山西四川各一人　各直𨽻州閘官山
　　東八人　税課司大使江蘇山東各一人各掌其
　　職與各縣所屬同員額隨州建置復因地裁減如
　　今制焉
　　州縣(知州/巡檢)　(知縣/驛丞)　(各州州同閘州判各吏目丞/庫大使    官    縣縣)
　　(使主簿泊巡檢/    河  所官)　(典史/倉官)　(驛丞/)　(閘官/)　(税課大/)
　　知州順天府五人奉天府四人直𨽻十二人江蘇
　　安徽湖南各三人山東九人山西陜西各五人河
　　南六人甘肅湖北廣東各七人浙江江西各一人
　　廣西十六人四川十一人雲南二十七人貴州十
　　四人掌一州之政治以縣之地大而事繁者升而
　　置之所統轄一如縣制
　國初每州置知州一人嗣後隨地制宜或由特設或
　　由縣升或以屬州升為直𨽻州其員額亦因時而
　　増減焉　州同順天府一人江蘇安徽各三人山
　　東六人河南甘肅江西湖南四川雲南各一人陜
　　西貴州各二人湖北四人廣西十人　州判順天
　　府三人直𨽻七人江蘇甘肅湖南四川各二人山
　　東河南廣西各五人陜西浙江江西各一人湖北
　　廣東雲南各四人貴州三人分掌各州糧馬巡捕
　　之事　州吏目順天府五人奉天府四人直𨽻十
　　三人江蘇安徽湖南各三人山東九人山西陜西
　　各五人河南六人甘肅七人浙江江西各一人湖
　　北廣東各七人廣西二十三人四川十一人雲南
　　二十七人貴州十四人掌輔理各州之刑禁　各
　　州巡檢順天府一人奉天府一人直𨽻四川各五
　　人江蘇廣西雲南各七人安徽六人山東四人山
　　西江西各二人河南浙江各一人湖北廣東各十
　　三人湖南貴州各三人各州驛丞順天府一人河
　　南陜西貴州各一人四川一人各州庫大使順天
　　府一人各州閘官順天府一人江蘇二人山東三
　　人各因所屬分地而掌其職事
　國初每州置州同州判各官因事之繁簡無定員惟
　　吏目每州一人嗣後因時裁設凡縣之升為州者
　　並置各屬員如今制焉
　　各縣知縣順天府十九人奉天府八人(順天府奉/天府京縣)
　　(知縣已/見前卷)直𨽻一百五人江蘇六十二人安徽五十
　　人山東九十五人山西八十八人河南九十四人
　　陜西七十三人甘肅五十二人浙江七十六人福
　　建六十二人江西七十五人湖北六十人湖南六
　　十四人廣東八十一人廣西四十九人四川一百
　　十一人雲南三十九人貴州三十四人掌一縣之
　　政令平賦役聴治訟興教化厲風俗凡養老祀神
　　貢士讀法皆躬親厥職而勤理之
　國初每縣置知縣一人嗣後因地増設或屬於府或
　　屬於直𨽻州繁要則升為州其州之簡者亦改為
　　縣各因時裁置而定其員額焉　各縣縣丞順天
　　府三人直𨽻十八人江蘇五十九人安徽十七人
　　山東三十五人山西五人河南三十三人陜西十
　　五人甘肅廣西各六人浙江四十六人福建二十
　　九人江西五十五人湖北二十三人湖南十三人
　　廣東二十人四川二十一人雲南四人貴州七人
　　　各縣主簿順天府二人直𨽻五人江蘇三十七
　　人安徽陜西甘肅各三人山東河南各十三人山
　　西福建湖北湖南廣東廣西各一人浙江十一人
　　江西二人分掌糧馬征税户籍巡捕之事以佐其
　　縣　各縣巡檢順天府四人奉天府六人直𨽻四
　　十一人江蘇八十五人安徽五十三人山東二十
　　人山西三十三人河南十五人陜西十三人甘肅
　　七人浙江四十人福建六十六人江西八十八人
　　湖北六十八人湖南六十五人廣東一百二十九
　　人廣西六十人四川九十五人雲南十六人貴州
　　四人掌緝捕盗賊盤詰奸偽凡州縣闗津要害並
　　設之　典史順天府十五人奉天府七人各直省
　　員數與知縣同掌監察獄囚如無丞簿則兼領之
　　　各縣驛丞順天府一人直𨽻九人山西河南陜
　　西各六人甘肅江西二人四川一人浙江四人典
　　郵傳迎送　各縣閘官江蘇十一人山東十四人
　　掌瀦洩啟閉事　各縣税課大使江蘇二人浙江
　　三人典商税之事　各縣河泊所官廣東二人掌
　　收魚税　各省倉官奉天府九人
　國初每縣置縣丞各官因事多寡無定員惟典史每
　　縣一人嗣後縣丞因時裁設並因各縣之升改分
　　併而定其員額焉
　
　
　
　
　
皇朝通典巻三十四
欽定四庫全書
皇朝通典巻三十五
　職官(十三/)
　　學政(府學教授府州學學正導縣/學教諭    州縣學訓)
　　提督學政順天山東山西河南江蘇安徽江西福
　　建浙江湖北湖南四川廣東廣西雲南貴州各一
　　人陜西甘肅一人(以侍郎京堂翰林科道部屬等/官由進士出身者充各帶原銜)
　　(品/級)奉天府一人(以奉天府/府丞充)福建臺灣府一人(以臺/灣道)
　　(充/)掌直省學校生徒考課黜陟之事以嵗科二試
　　巡歴所屬府州進諸生而論文藝程品行升其賢
　　者能者斥其不率教者凡興革事宜皆㑹督撫以
　　行之三年而代
　國初各省並設督學道帶按察司僉事銜以各部郎
　　中由進士出身者循資擢用康熙二十三年御史
　　張集疏請慎學政之選
詔下九卿詹事科道㑹議停論俸補授之例凡順天學
　　政缺以侍讀侍講諭徳洗馬等官簡用江南浙江
　　學政以侍讀侍講諭徳洗馬中允贊善等官簡用
　　其餘各省學道將應陞之五部郎中及㕘議道知
　　府等官選擇開列請用嗣後不拘省分凡由翰林
　　科道出身者即為學院由部屬等官者則為學道
　　雍正四年定制各省督學皆改為學院其以部屬
　　簡任者依出身甲第各加翰林院編修檢討銜
　　各府􁨃等儒學教授直𨽻十人奉天二人山東十
　　人山西十人河南九人江蘇八人安徽八人江西
　　十有三人福建十人浙江十有一人湖北九人湖
　　南九人陜甘十有六人四川十有二人廣東十人
　　廣西十有一人雲南十有五人貴州十有三人各
　　州儒學學正直𨽻二十有二人奉天四人山東十
　　有一人山西十有六人河南十人江蘇六人安徽
　　九人江西二人福建二人浙江一人湖北七人湖
　　南七人陜甘二十有三人四川十有八人廣東十
　　人廣西十有六人雲南三十人貴州十有四人各
　　􁨃縣儒學教諭直𨽻一百十有五人奉天一人山
　　東九十有一人山西六十有一人河南九十有八
　　人江蘇四十有六人安徽四十有八人江西七十
　　有五人福建五十有八人浙江七十有六人湖北
　　五十有四人湖南五十有七人陜甘六十有四人
　　四川八十有六人廣東七十有三人廣西四十有
　　二人雲南三十有二人貴州三十有三人各府􁨃
　　州縣等儒學訓導直𨽻一百四十人奉天五人山
　　東一百十人山西九十有五人河南一百五人江
　　蘇五十有九人安徽六十有四人江西九十有一
　　人福建七十有二人浙江八十有八人湖北七十
　　人湖南七十有七人陜甘一百三十有四人四川
　　一百二十人廣東九十有四人廣西六十有三人
　　雲南七十有三人貴州六十人各掌其學校生徒
　　訓廸之事凡儒學官除江蘇安徽兩省通用外其
　　餘例用本省人惟同府州者避不用(初康熙三年/裁各府州訓)
　　(導又大縣裁訓導小縣裁教諭十五年均復設其/後縣有折置者則訓導每移置所析縣而裁省之)
　　(縣亦間存鄉學教諭或訓導焉又初設有各衛武/學訓導康熙三十二年裁都司儒學教授雍正三)
　　(年/裁)
　　鹽政(都轉鹽運使司運使提鹽法道課運同使運/副  運判  鹽課司  舉  鹽  司大)
　　(批騐所大使事庫大使/  經厯  知    巡檢)
　　鹽政長蘆兩淮各一人(由奏差特㫖簡用或都察/院    各帶原銜品級)
　　福建甘肅四川兩廣以總督兼理兩浙雲南貴州
　　均以巡撫管理河東以山西巡撫管理掌理鹽政
　　而糾其屬吏徵收督催之不如法者以時審其價
　　而酌劑之凡鹽賦之奏課與鹽法之宜更者以
聞總督巡撫兼鹽政者亦如之
　國初各省置巡鹽御史後定為鹽政由
特㫖簡充其由都察院奏差者亦以鹽政名之由内務
　　府官員
簡充者仍帶御史銜各省以督撫兼管者皆因地制宜
　　永為恒式焉　都轉鹽運使司運使長蘆山東河
　　東兩淮兩廣各一人　鹽道兩浙福建陜西四川
　　雲南各一人其餘各直省行銷地方鹽法多由駐
　　劄省城守巡道兼理掌督察場民之生計與商之
　　行息而平其鹽價水陸挽運必計其道里時其往
　　來平其貴賤俾商無滯引民免澹食以聴於鹽政
　　及監理鹽政之督撫焉
　國初定兩浙福建運使各一人康熙四十九年改兩
　　浙運使為驛鹽道雍正四年改福建運使為鹽法
　　道　分司運同長蘆山東河東兩廣各一人運副
　　兩浙一人運判長蘆二人山東兩浙各一人兩淮
　　三人掌分司産鹽之地而糾察之輔運使鹽道以
　　分治其事長蘆分司天津運同薊永運判各治場
　　四滄州運判治場二山東分司濵樂運同膠萊運
　　判各治場五兩淮分司泰州運判治場十有一通
　　州運判治場九海州運判治場三河東運同治山
　　西解州安邑縣鹽池一場三兩浙分司寧紹運副
　　治場二十嘉松運判治場十有二廣東分司恵潮
　　汀贛運同治場十有三
　國初定兩淮兩浙長蘆河東山東兩廣運同各一人
　　副使一人兩淮運判四人兩浙長蘆山東河東運
　　判各一人康熙十六年裁各鹽運同副使十七年
　　復設長蘆山東兩浙福建鹽運同知各一人兩浙
　　副使一人三十八年裁兩淮運判一人四十三年
　　裁兩浙福建運同雍正二年増設河東兩廣運同
　　各一人　監掣同知兩淮二人掌掣鹽之政令
　　鹽課提舉司提舉雲南三人分轄鹽井之政職掌
　　與運使所屬分司同
　國初定雲南提舉司三人廣東提舉司一人雲南廣
　　東吏目各一人康熙三十二年裁廣東提舉一人
　　吏目並裁鹽課司大使長蘆山東各十人河東
　　三人兩淮二十三人兩浙三十二人陜西一人廣
　　東十三人福建十八人四川七人雲南九人(初設副使康/熈五十年裁)掌鹽
　　場及池井之務凡直省有沿海及有池之地聴民
　　闢地為場置竈開畦為鹽而授之商或官出帑收
　　鹽授之商而行之以鹽課大使掌其池場之政令
　　與場地之徵收其有井者分掌其政令皆治其交
　　易審其權衡而平凖之日稽其所出之數以杜私
　　販之源(按國初設有衛税課司大/使雍正二年裁謹附識)
　國初設大使之職酌場地池井之多寡而為之額嗣
　　後因時分併増設如今額焉　鹽引批騐所大使
　　長蘆山東兩淮各二人兩浙四人兩廣一人掌批
　　騐鹽引之出入　庫大使長蘆山東兩淮兩浙福
　　建兩廣四川雲南各一人掌鹽課之收納而監理
　　其庫貯　經歴長蘆山東河東兩淮兩浙兩廣各
　　　一人知事長蘆河東兩淮兩浙各一人掌稽核文
　　書　巡檢兩淮二人掌巡察鹽場以上員額康熙
　　　以來陸續定設因其事之繁簡而置員其缺者則
　　以運副運判及課大使兼理其事焉(按有國初别/設  市舶提)
　　(舉其屬有吏目康/熙五年裁謹附識)
　　闗税各差(崇文門監督直左右翼監督縣各直/省闗税  各  省委道府州  監收)
　　闗税各監督京師崇文門正監督一人(以大臣/簡充)副
　　監督一人(由總管内務府/大臣掄選奏充)左翼右翼各一人(以大/臣簡)
　　(充/)直𨽻天津闗一人(以長蘆鹽/政兼管)通州二人(以滿漢/坐糧􁨃)
　　(兼/管)山海闗一人(以四五品滿京堂及各/部院内務府司員差充)張家口殺
　　虎口各一人(以部院司/員差充)潘桃口一人(以多倫諾爾/同知管理)
　　龍泉紫荆竒峰五虎固闗白石倒馬茨溝插箭嶺
　　馬水口各一人(以提督兼管委㕘將/都司守備把總監收)三座塔八溝
　　烏蘭哈達各一人(以理藩院/司員差充)奉天牛馬税一人(以/部)
　　(院司員/差充)中江一人(以及盛京將軍衙門章/京  五部司員差充)山西武
　　元城一人(以巡撫兼管委交/城縣知縣監收)歸化城一人(亦以巡/撫兼管)
　　(委道員/監收)山東臨清闗一人(以山東巡撫兼管委/臨清州知州監收)江
　　南海闗一人(以江蘇巡撫兼管/委松太道監收)滸墅闗一人(以蘇/州織)
　　(造兼/管)淮安宿遷闗一人(以内務府/官員簡充)掦闗一人(以江/蘇巡)
　　(撫兼管委常鎮/揚通道監收)龍江西新闗一人(以江寕織/造兼管)鳳陽
　　闗一人(以廬鳳/道管理)蕪湖闗一人(以安徽巡撫兼管委/安徽寧池太道監收)
　　江西九江闗一人(以廣饒南/九道管理)贛闗一人(以江西巡/撫兼管委)
　　(吉南贛/道監收)福建海闗一人(以福州將/軍兼管)閩安闗一人(以/巡)
　　(撫兼管委福州/府同知監收)浙江海闗一人(以巡撫兼管委/寧紹台道監收)南
　　北新闗一人(以杭州織/造兼管)湖北武昌厰一人荆闗一
　　人(以巡撫兼管/委員監收)湖南辰闗一人(以巡撫兼管委辰/州府知府監收)
　　四川䕫闗一人(以總督兼管委䕫/州府知府監收)打箭鑪一人(以/同)
　　(知兼/管)廣東海闗一人(以内務府/官員簡充)太平闗一人(以巡/撫兼)
　　(管委南韶/連道監收)廣西梧厰潯厰各一人(以巡撫兼管委/梧州潯州各知)
　　(府監/收)掌於水陸㑹衝之地設官置吏頒其治禁以
　　安行旅以通財賄爰繋之税以便詗㡬以佐
　國家經費凡𣙜百貸者為户部分司𣙜竹木及船鈔
　　者為工部分司必行商大賈挾貲貨殖以牟利者
　　乃譏而徵之物有精麤直有貴賤利有厚薄各按
　　其時地以定應徵之數遵部頒科條刋示木榜俾
　　商賈咸知而吏不能欺其有蔵匿奸匪私冐越渡
　　及漏應税之物者俱論如法監督以一嵗報滿則
　　條析經徵之數具疏専達其𨽻督撫經理者嵗周
　　疏報亦如之皆以冊達部部受其要而㑹之定其
　　殿最以
聞初制闗税各差皆以户工二部司員充之尋改差六
　　部司員又改歸地方官管理嗣後隨時斟酌改定
　　或
特簡京員或由部院司員掄選引
見除授或歸督撫總理或以將軍織造鹽政兼理京差
　　由部疏請或更代或留任候
㫖遵行由督撫等兼管者期滿奏明接管皆因地制宜
　　永為恒式焉
　
　
皇朝通典卷三十五
　欽定四庫全書
　皇朝通典卷三十六
　　職官(十四/)
　　盛京將軍等官
　　盛京將軍一人(駐城盛/京)掌鎮撫
　　留都安輯旗民董率文武凡軍師卒戍田莊糧糈之
　　　籍疆域之廣輪闗梁之要隘咸周知其數以時簡
　　　稽而修飭之副都統三人(一駐一盛京一駐錦/州府  駐熊岳城)
　　　各守分地以贊其治初順治元年
世祖章皇帝定都燕京以内大臣一員副都統二員及每
　　　旗駐防章京留守
　　盛京三年改駐防大臣為按班章京給鎮守總管印
　　　康熙元年改為鎮守遼東等處將軍四年改鎮守
　　　奉天等處將軍乾隆十二年改奉天將軍為鎮守
　　盛京等處將軍其副都統二員雍正五年以一員移
　　　駐錦州府又増置熊岳副都統一員
　盛京等處駐防城守尉十人協領十人佐領一百二
　　十四人防禦九十有二人驍騎校二百有四人凡
　盛京駐防之地自將軍所治外其所屬各城曰
　興京曰撫順曰遼陽曰海城曰盖州曰開元曰鐵嶺
　　曰復州曰寧海曰旅順水師營曰岫巖城曰鳯凰
　　城曰錦州府曰熊岳曰小淩河曰寧逺曰中前所
　　曰中後所曰廣寧曰巨流河曰白旗堡曰小黒山
　　曰閭陽驛曰義州邊門十六曰威逺堡曰英峩門
　　曰鹻厰曰旺清曰靉河曰鳯凰城(右俱屬將盛京/兵部而  軍兼)
　　(統/之)曰法庫曰松嶺子曰新臺曰梨樹溝曰白石嘴
　　曰明水塘曰彰武臺曰清河曰白土厰曰九闗臺
　　(右俱將/軍所屬)皆設兵駐守置城守尉協領佐領防禦等
　　官各視兵數多寡定額有差以掌巡防稽察之事
　　又有委官一百人皆以七品冠帶食領催前鋒錢
　　糧乾隆二十七年置
　盛京將軍衙門主事一人筆帖式十有一人各處駐
　　防衙門筆帖式十有三人倉官六人分掌行遣案
　　牘及糧儲出納之事
　　吉林將軍一人(駐吉/林城)掌鎮守吉林烏拉等處地方
　　繕固鎮戍綏和軍民秩祀山川輯寧邊境　副都
　　統五人(一駐吉林一駐寧古塔一駐伯都/訥一駐三姓地方一駐阿勒楚喀)各守分
　　地以贊其治初順治十年始設按班章京於寧古
　　塔以鎮其地康熙元年改按班章京為鎮守寧古
　　塔等處將軍十五年以寧古塔將軍移駐吉林乾
　　隆二十二年改為吉林將軍吉林副都統康熙十
　　五年置三十一年移駐伯都訥雍正三年復置寧
　　古塔副都統順治十年置伯都訥副都統康熙三
　　十一年自吉林移駐三姓副都統雍正十年置阿
　　勒楚喀副都統乾隆二十一年置又初置有拉林
　　副都統一員乾隆三十四年省　吉林等處駐防
　　總管一人協領二十有五人㕘領一人佐領一百
　　十九人防禦八十有一人驍騎校一百十六人管
　　水手四品官二人五品官二人六品官二人凡吉
　　林駐防之地自將軍所治外其所屬各處曰寧古
　　塔曰伯都訥曰三姓曰阿勒楚喀曰拉林曰打牲
　　烏拉曰伊屯曰額木赫索囉邊門四曰巴延鄂佛
　　囉曰伊屯曰克爾素曰布爾圗庫蘇巴爾漢皆設
　　兵駐守置總管協領㕘領佐領防禦等員各視兵
　　數多寡定額有差職掌與
　盛京各駐防同　吉林理事同知一人獄官一人吉
　　林將軍衙門主事一人筆帖式十有二人伯都訥
　　副都統衙門委署主事一人各處駐防衙門筆帖
　　式二十有八人管臺站筆帖式十有八人管倉筆
　　帖式十有二人倉官七人助教十人同知掌旗民
　　獄訟之事主事等官分掌文案郵傳倉儲教習之
　　事初雍正四年設永吉州於吉林長寧縣於伯都
　　訥置知州知縣吏目典史等官俱屬奉天府乾隆
　　元年省長寧縣併入永吉州十二年罷永吉州改
　　設吉林理事同知隸於吉林將軍焉
　　黒龍江將軍一人(駐齊齊/哈爾城)掌鎮守黒龍江等處地
　　方均齊政刑修舉武備綏徠部族控制東陲　副
　　都統三人(一駐齊齊哈爾一駐/墨爾根一駐黒龍江)各守分地以贊其
　　治初康熙二十二年始置黒龍江將軍及副都統
　　二十九年移黒龍江將軍駐墨爾根三十八年復
　　移駐齊齊哈爾城齊齊哈爾副都統康熙三十七
　　年自墨爾根移置墨爾根副都統康熙四十九年
　　置黒龍江副都統康熙二十二年置　黒龍江等
　　處駐防副都統銜總管一人城守尉一人協領十
　　有六人總管七人㕘領一人副總管二十有六人
　　佐領二百三十八人防禦二十有四人驍騎校二
　　百三十一人䕶軍校二人管水手四品官四人五
　　品官二人六品官四人管造船四品官一人五品
　　官一人六品官一人凡黒龍江駐防之地自將軍
　　所治齊齊哈爾外其所屬各處曰墨爾根與黒龍
　　江齊齊哈爾各置水師營曰呼倫貝爾曰呼蘭城
　　曰布特哈曰博爾多皆設兵駐守沿邉卡倫四十
　　有六皆遣官率兵防戍置城守尉總管副總管協
　　領㕘領佐領防禦等官各視兵數多寡定額有差
　　職掌與
　盛京各駐防同　黒龍江將軍衙門主事一人理刑
　　主事一人銀庫主事一人筆帖式十有二人各處
　　駐防衙門筆帖式二十人管臺站筆帖式三十有
　　三人六品官二人臺站官二人管倉筆帖式六人
　　管官屯七品官四人分掌刑名賦餉郵驛倉儲之
　　事雍正四年於黒龍江置㤗寧縣知縣七年省凡
　　旗軍獄訟之事改設理刑主事治之
　　各處駐防(將軍佐副都統禦協領騎城守/尉    領  防    驍  校)
　　直隸保定府城守尉一人防禦四人驍騎校四人
　　　滄州城守尉一人防禦四人驍騎校四人　寳
　　坻縣防守尉一人防禦二人驍騎校一人　東安
　　縣防守尉一人防禦二人驍騎校一人　采育防
　　守尉一人防禦二人驍騎校一人　霸州防守尉
　　一人防禦二人驍騎校一人　固安縣防守尉一
　　人防禦二人驍騎校一方　雄縣防守尉一人防
　　禦二人驍騎校一人　良鄉縣防守尉一人防禦
　　二人驍騎校一人(謹案以上俱稽察九處駐防旗/務大臣所屬故列於熱河宻雲)
　　(山海關三處/副都統之前)
　　熱河副都統一人協領兼佐領五人佐領十五人
　　防禦二十人驍騎校二十人　宻雲縣副都統一
　　人協領四人佐領十六人防禦十六人驍騎校十
　　六人　分駐古北口防守尉一人防禦二人驍騎
　　校四人　昌平州防守尉一人防禦二人驍騎校
　　一人　山海關副都統一人協領兼佐領二人佐
　　領六人防禦八人驍騎校八人　分駐喜峯口防
　　守尉一人防禦二人驍騎校四人　冷口防守尉
　　一人防禦二人驍騎校三人　玉田縣防守尉一
　　人防禦二人驍騎校二人　三河縣防守尉一人
　　防禦二人驍騎校二人　順義縣防守尉一人防
　　禦二人驍騎校一人　永平府防守尉一人防禦
　　二人驍騎校二人　羅文峪防禦一人驍騎校二
　　人(謹按以上三處副都統皆自率所屬專鎮一方/别無將軍都統以節制之其張家口都統惟轄)
　　(察哈爾八旗别見各處辦/事大臣篇中兹不複載)
　　陜西西安將軍一人副都統二人協領兼佐領八
　　人佐領三十二人防禦四十人驍騎校四十人
　　甘肅寧夏將軍一人副都統一人協領兼佐領五
　　人佐領十九人防禦二十四人歩營防禦二人驍
　　騎校二十四人
　　涼州副都統一人協領兼佐領二人佐領六人防
　　禦八人驍騎校八人莊浪城守尉一人佐領四人
　　防禦四人驍騎校四人(謹按各省副都統皆統於/將軍惟涼州副都統不屬)
　　(寧夏將/軍節制)
　　江蘇江寧將軍一人副都統一人協領兼佐領八
　　人佐領三十二人防禦四十人驍騎校四十人分
　　駐京口副都統一人協領兼佐領二人佐領十四
　　人防禦十六人驍騎校十六人
　　浙江杭州將軍一人副都統一人協領兼佐領九
　　人佐領二十三人防禦二十人驍騎校三十二人
　　分駐乍浦副都統一人協領兼佐領五人佐領十
　　一人防禦八人驍騎校十六人
　　湖北荆州將軍一人副都統二人協領兼佐領十
　　人佐領四十六人防禦五十六人驍騎校五十六
　　人
　　廣東廣州將軍一人副都統二人協領兼佐領八
　　人佐領八人防禦三十二人驍騎校三十二人水
　　師營協領一人佐領二人防禦二人驍騎校六人
　　福建福州將軍一人副都統一人協領兼佐領八
　　人佐領八人防禦八人驍騎校十六人水師營協
　　領一人佐領二人防禦二人驍騎校六人
　　四川成都將軍一人副都統一人協領兼佐領五
　　人佐領十九人防禦二十四人驍騎校二十四人
　　山東青州副都統一人協領兼佐領四人佐領十
　　二人防禦十六人驍騎校十六人兼轄分駐徳州
　　城守尉一人防禦四人驍騎校四人(謹按山東駐/防未設將軍)
　　(惟以副都統管領與熱河/宻雲山海闗諸處同例)
　　山西太原城守尉一人防禦四人驍騎校四人(謹/按)
　　(山西城守尉乾隆二十/五年定歸巡撫節制)
　　河南河南城守尉一人佐領十人防禦十人驍騎
　　校十人(謹按河南城守尉乾隆二/十五年定歸巡撫節制)
　　各處駐劄大臣
　　喀爾喀軍營定邊左副將軍一人烏里雅蘇台㕘
　　贊大臣一人科布多㕘贊大臣一人掌喀爾喀四
　　部之軍政凡四部㑹盟㕘贊大臣間嵗分駐㑹覈
　　稽其邊防軍實之事總聽左副將軍裁決具疏以
聞
　　阿勒台烏里洋海散秩大臣二人副都統一人總
　　管四人佐領二十七人驍騎校二十七人
　　庫倫辦事大臣一人掌俄羅斯之徃来明其禁令
　　　司員一人掌庫倫貿易諸務稽察奸宄平其争
　　訟(謹按乾隆四十九年正月奉/二人同辦庫倫事務係出)　(特㫖増𣲖大臣/  簡不在定制)
　　(之内故不/列為額缺)　分駐恰克圗辦事司員一人掌俄羅
　　斯貿易諸務聽節制於庫倫大臣
　　綏逺城將軍一人協領五人佐領二十人防禦二
　　十人驍騎校二十人兼管歸化城土黙特　歸化
　　城土黙特副都統一人㕘領十人佐領四十九人
　　掌歸化城土黙特之軍政以時廵閱邊防編審户
　　冊　右衛城守尉一人防禦四人驍騎校四人
　　游牧察哈爾都統一人副都統一人八旗游牧滿
　　洲理事官八人八旗䝉古理事官九人䕶理都統
　　關防筆帖式二人䕶理軍站印務筆帖式一人八
　　旗總管八人㕘領三人佐領一百一十一人驍騎
　　校一百一十七人䕶軍校一百一十七人捕盗六
　　品官三人掌察哈爾之軍政東西各分四旗西四
　　旗在山西多倫諾爾境東四旗則熱河道所屬境
　　也
　　西寧辦事大臣一人司員一人筆帖式三人掌西
　　寧之軍政凡青海三十六旗之㑹盟一如喀爾喀
　　四部之制間歲舉行聽
簡命大臣裁決具疏以
聞
　　西藏辦事大臣二人司員一人筆帖式一人掌西
　　藏之政令凡噶卜倫代賁第巴堪布皆屬焉有事
　　則與逹頼喇嘛定其賞罰由
特㫖簡𣲖三年更代
　
　
皇朝通典卷三十六
欽定四庫全書
皇朝通典卷三十七
　職官(十五/)
　　新疆各官(伊犁將軍/協辦大臣)　(㕘贊大臣/領隊大臣)　(辦事大臣領/總管  協)
　　　(㕘領侍佐領辦印房章京回筆帖式/卡倫  衛    事郡王    部伯克)　(糧餉官/)
　　總統伊犁將軍一人統掌新疆之軍政山北山南
　　皆聴節制　㕘贊大臣一人(裁設/無定)㕘贊軍務與將
　　軍同駐伊犁　領隊大臣六人分統㳺牧駐惠寧
　　城者一駐惠逺城者五　印房司官二人筆帖式
　　二人糧餉處司官二人筆帖式一人駝馬處司官
　　一人筆帖式一人卡倫侍衛十二人　總管六人
　　副總管七人分理營務錫伯一副一索倫達呼爾
　　一副一察哈爾二副二厄魯特二副三　協領十
　　有二人駐惠寧城者四駐惠逺城者八　佐領一
　　百有八人惠寧城十六惠逺城四十錫伯八索倫
　　達呼爾八察哈爾十六厄魯特二十　防禦五十
　　有六人惠寧城十六惠逺城四十　驍騎校一百
　　有八人各如其佐領之數　署理營務筆帖式十
　　人滿洲蒙古二錫伯二索倫達呼爾二察哈爾二
　　厄魯特二俱經制之缺由伊犁所屬之旗揀補又
　　有領催委署前鋒校或給七品頂帶或給六品頂
　　帶在卡倫侍衛上行走者舊無定額　總理回務
　　頭等台吉三品阿竒木伯克一人總理回部諸務
　　四品伊什罕伯克一人副之　五品噶匝納齊伯
　　克二人掌理田賦　五品商伯克二人掌征輸
　　六品哈子伯克二人掌詞訟　六品都官伯克一
　　人掌逓送兵馬糧餉文案一切官物及分攢差務
　　　七品密喇布伯克六人掌水利　七品明伯克
　　六人掌千戸之征輸一切雜務　七品什和勒伯
　　克一人掌驛館薪芻諸務　七品帕察沙布伯克
　　一人掌巡緝牢獄諸務　七品玉資伯克一人掌
　　百户之征輸一切襍務
　　烏嚕木齊都統一人副都統一人掌烏嚕木齊之
　　軍政滿洲緑營官兵皆屬焉舊惟設安西提標緑
　　旗五營乾隆三十六年始以滿洲兵駐防設㕘贊
　　大臣一人三十八年又設領隊大臣二人四十二
　　年始定為今制　協領六人佐領二十有四人防
　　禦二十有四人驍騎校二十有四人九品筆帖式
　　二人卡倫侍衛三人乾隆三十七年設管理厄魯
　　特官兵總管一人副總管一人佐領四人驍騎校
　　四人四十二年移駐塔爾巴哈台又有管理臺站
　　屯政厰務各員或由陜西甘肅二省除派或由伊
　　犁調撥無定額　庫爾喀喇烏蘇領隊大臣一人
　　舊以侍衛駐劄屬於烏嚕木齊不得自奏事其文
　　移亦由烏嚕木齊轉行不給印信乾隆三十五年
　　始請給印信仍屬烏嚕木齊三十七年始定為今
　　制　管理糧餉官一人又有管理臺站屯政文武
　　各員或由陜西甘肅二省除派或由伊犁烏嚕木齊
　　調撥無常員　塔爾巴哈台㕘贊大臣一人領隊
　　大臣二人乾隆三十年設初駐雅爾後移駐今治
　　　總管一人副總管一人佐領八人驍騎校八人
　　卡倫侍衛十二人印房章京三人筆帖式三人管
　　理糧餉官一人總管舊駐烏嚕木齊乾隆四十二
　　年移駐今治
　　巴里坤領隊大臣一人協領四人佐領十六人防
　　禦十六人驍騎校十六人印房筆帖式二人並乾
　　隆三十九年設(謹按巴里坤今為鎮西府治已列/在郡縣且原𨽻版圖不在新疆之)
　　(數以其為新疆北路之門户而分設駐防亦與新/疆一例故以領隊大臣列新疆卷中其駐守之官)
　　(則各見本門/兹不複載)
　　總管烏什等處㕘贊大臣一人協理大臣一人(裁/設)
　　(無/定)阿克蘇領隊大臣一人掌烏什之政令兼統賽
　　哩木拜城其阿克蘇一城舊别設辦事大臣乾隆
　　三十一年亦併𨽻烏什而裁舊設副都統一人改
　　設㕘贊大臣以阿克蘇大臣移駐其領隊大臣則
　　自喀什噶爾移駐　印房章京二人筆帖式三人
　　管理糧餉官一人印房章京員額乾隆三十一年
　　設筆帖式舊設一員乾隆三十一年増二員管理
　　糧餉官舊調用陜甘二省典史一員亦乾隆三十
　　一年改用部員其换防屯田等官由陜甘二省自
　　副將以下除派舊無常員　協領一人佐領二人
　　防禦二人驍騎校二人䕶送伯克侍衛一人卡倫
　　侍衛十有一人軍臺委署筆帖式十人佐領防禦
　　驍騎校員額俱乾隆三十一年由烏嚕木齊巴里
　　坤調撥移駐卡倫侍衛則舊所設也
　　管理回民五品阿竒木伯克一人六品哈子伯克
　　一人七品明伯克一人七品密喇布伯克一人分
　　理阿克蘇三品阿竒木伯克一人四品伊什罕伯
　　克一人五品噶匝納齊伯克一人五品商伯克一
　　人六品哈子伯克一人六品巴濟吉爾伯克一人
　　六品伯克二人七品訥克布伯克一人七品都官
　　伯克三人七品莫提色布伯克三人七品木特斡
　　里伯克三人七品明伯克二人七品阿爾巴布伯
　　克一人七品帕察沙布伯克一人七品什和勒伯
　　克二人七品伯克三人分理阿克蘇所屬六品阿
　　竒木伯克一人喀勒喀勒六品阿竒木伯克一人
　　七品哈子伯克一人七品密喇布伯克一人七品
　　明伯克二人雅爾巴什七品密喇布伯克一人七
　　品明伯克一人庫庫巴什七品密喇布伯克一人
　　七品明伯克一人阿克雅爾七品密喇布伯克一
　　人七品明伯克一人哈喇塔勒七品密喇布伯克
　　一人七品明伯克一人哈爾噶額密什七品密喇
　　布伯克一人雅爾賽喇木七品明伯克一人愛庫
　　爾七品密喇布伯克一人英額阿里克七品明伯
　　克一人赫色額七品明伯克一人分理賽哩木三
　　品阿竒木伯克一人四品伊什罕伯克一人五品
　　噶匝納齊伯克一人六品哈子伯克一人七品密
　　喇布伯克一人七品明伯克一人分理拜城四品
　　阿竒木伯克一人五品伊什罕伯克一人六品噶
　　匝納齊伯克一人七品密喇布伯克一人七品哈
　　子伯克一人七品明伯克一人凡巴濟吉爾伯克
　　掌税務訥克布伯克掌營建莫提色布伯克掌回
　　衆之教法不與政事木特斡里伯克掌售受田産
　　與其税務阿爾巴布伯克掌差役六品伯克掌修
　　壩管臺七品伯克掌採銅餘伯克與伊犁同名者
　　其所掌並同
　　葉爾𦍑辦事大臣一人協辦大臣一人乾隆二十
　　六年設領隊大臣二人尋省以協辦大臣兼理領
　　隊事務　印房章京二人筆帖式三人委署筆帖
　　式二十人管理糧餉官一人佐領二人驍騎校二
　　人聴差坐卡侍衛十有三人佐領驍騎校員額並
　　乾隆三十六年設由伊犁烏嚕木齊等處調撥侍
　　衛乾隆二十六年設初定十五員後减二員
　　管理回民三品阿竒木伯克一人四品伊什罕伯
　　克一人四品商伯克一人五品密喇布伯克一人
　　五品訥克布伯克一人五品木特斡里伯克一人
　　五品哈喇都官伯克一人五品帕察沙布伯克一
　　人五品哈子伯克一人六品巴濟吉爾伯克一人
　　六品明伯克一人六品都官伯克一人六品莫提
　　色布伯克一人六品什和勒伯克一人六品匝布
　　梯墨克塔布伯克一人六品巴克瑪塔爾伯克一
　　人六品哲博伯克一人六品阿爾巴布伯克二人
　　六品賽特里伯克一人分理托古斯哈特五品阿
　　竒木伯克一人六品哈子伯克一人六品明伯克
　　一人分理英額齊盤五品阿竒木伯克一人六品
　　密喇布伯克一人六品明伯克一人分理哈爾噶
　　里克五品阿竒木伯克一人六品哈子伯克一人
　　六品密喇布伯克一人六品明伯克一人分理和
　　什阿喇布五品阿竒木伯克一人分理伯什恰特
　　五品密喇布伯克一人分理薩納珠五品阿竒木
　　伯克一人分理舒帖五品密喇布伯克一人六品
　　明伯克一人分理裕勒阿里克六品阿竒木伯克
　　一人分理色哩克郭勒五品阿竒木伯克一人六
　　品伊什罕伯克一人六品商伯克一人六品哈子
　　伯克一人六品阿爾巴布伯克一人七品什和勒
　　伯克一人七品巴匝爾伯克一人分理巴爾楚克
　　六品阿竒木伯克一人分理塔克布依六品阿竒
　　木伯克一人分理坡斯恰木六品哈子伯克一人
　　分理阿喇巴特齊六品密喇布伯克一人分理鄂
　　湍楚魯克六品密喇布伯克一人凡匝布梯墨克
　　塔布伯克掌教習經館巴克瑪塔爾伯克掌果園
　　哲博伯克掌修造甲械賽特里伯克掌巡察街道
　　園林果木諸務巴匝爾伯克掌市肆細務餘與伊
　　犁諸處同名者所掌並同
　　和闐辦事大臣二人委署筆帖式二人
　　管理回民三品阿竒木伯克一人四品伊什罕伯
　　克一人五品哈什伯克一人五品木特斡里伯克
　　一人六品哈喇都官伯克一人七品訥克布伯克
　　一人七品莫提色布伯克一人七品木特斡里伯
　　克一人七品都官伯克一人七品哈喇都官伯克
　　一人七品什和勒伯克一人分理額勒齊五品噶
　　匝納齊伯克一人六品哈子伯克一人七品帕察
　　沙布伯克一人七品明伯克一人分理額勒齊屬
　　境七品密喇布伯克一人七品明伯克三人分理
　　玉隴哈什四品阿竒木伯克一人五品商伯克一
　　人六品哈子伯克一人分理玉隴哈什屬境七品
　　密喇布伯克二人七品明伯克二人分理哈喇哈
　　什四品阿竒木伯克一人五品商伯克一人六品
　　哈子伯克一人七品帕察沙布伯克一人七品都
　　官伯克一人分理哈喇哈什屬境七品密喇布伯
　　克三人七品明伯克四人分理齊喇四品阿竒木
　　伯克一人六品哈子伯克一人七品密喇布伯克
　　一人七品明伯克一人分理塔克四品阿竒木伯
　　克一人六品哈子伯克一人分理克勒雅四品阿
　　竒木伯克一人六品哈子伯克一人分理克勒雅
　　屬境七品密喇布伯克一人七品明伯克二人内
　　惟哈什伯克掌採玉哈喇都官伯克掌安設臺站
　　修整兵械餘與伊犁諸處同名者所掌並同
　　喀什噶爾辦事大臣一人協辦大臣一人乾隆二
　　十四年設㕘贊大臣一人總理各回城事務又設
　　領隊大臣一人三十一年移駐烏什改設辦事大
　　臣專司境内之事其協辦大臣則仍二十四年所
　　舊設也　印房章京一人辦理回務章京一人筆
　　帖式一人委署筆帖式六人軍臺委署筆帖式一
　　人管理糧餉官一人印房章京及辦理回務章京
　　員額俱乾隆二十六年設筆帖式二十七年設管
　　理糧餉官亦二十六年設又有駐防滿洲領隊官
　　無常員　總管一人㕘領二人防禦一人驍騎校
　　三人聴差守卡侍衛十有三人總管等官俱乾隆
　　二十四年設侍衛乾隆二十六年設初十五員三
　　十五年移駐塔爾巴哈台二員
　　管理回民三品阿竒木伯克一人四品伊什罕伯
　　克一人四品噶匝納齊伯克一人四品商伯克二
　　人五品哈子伯克一人五品訥克布伯克一人五
　　品莫提色布伯克一人五品木特斡里伯克一人
　　六品巴濟吉爾伯克一人六品明伯克一人六品
　　都官伯克一人六品阿爾巴布伯克一人六品帕
　　察沙布伯克一人六品克埓克雅喇克伯克一人
　　六品什和勒伯克一人六品巴克瑪塔爾伯克一
　　人七品明伯克一人分理牌租巴特四品阿竒木
　　伯克一人七品明伯克一人分理塔什巴里克四
　　品阿竒木伯克一人分理阿斯屯阿喇圖什五品
　　阿竒木伯克一人六品哈子伯克一人七品明伯
　　克五人分理玉斯屯阿喇圖什六品阿竒木伯克
　　一人六品哈子伯克一人七品明伯克一人分理
　　伯什克哷木五品阿竒木伯克一人六品哈子伯
　　克一人六品密喇布伯克一人六品明伯克一人
　　分理提斯衮五品密喇布伯克一人分理阿喇古
　　六品阿竒木伯克一人六品哈子伯克一人分理
　　鄂坡勒六品阿竒木伯克一人分理汗河阿里克
　　六品密喇布伯克一人六品哈子伯克一人七品
　　明伯克一人分理霍爾干六品密喇布伯克一人
　　六品明伯克一人分理克色勒布依六品密喇布
　　伯克一人分理塞爾滿六品密喇布伯克一人分
　　理托庫薩克六品密喇布伯克一人分理托普魯
　　克七品明伯克一人分理岳普囉克七品明伯克
　　一人分理英吉沙爾四品阿竒木伯克一人六品
　　哈子伯克一人六品密喇布伯克一人總理英吉
　　沙爾五處卡倫伯克一人英吉沙爾屬賽哩克七
　　品密喇布伯克一人内惟克哷克雅喇克伯克掌
　　商賈貿易收其税入餘與伊犁諸處同名者所掌
　　並同
　　庫車辦事大臣一人兼轄沙雅爾乾隆二十四年
　　設　印房章京一人筆帖式二人委署筆帖式三
　　人辦理糧餉官一人並乾隆三十一年設章京原
　　設二員三十四年裁一員辦理糧餉官乾隆二十
　　四年設二十六年定以陜甘二省縣丞典史差充
　　管理回民三品阿竒木伯克一人四品伊什罕伯
　　克一人五品噶匝納齊伯克一人五品商伯克一
　　人六品哈子伯克一人七品密喇布伯克二人七
　　品訥克布伯克一人七品明伯克三人七品都官
　　伯克三人七品木特斡里伯克一人七品莫提色
　　布伯克一人七品阿爾巴布伯克一人七品帕察
　　沙布伯克一人七品採銅伯克一人分理沙雅爾
　　三品阿竒木伯克一人四品伊什罕伯克一人五
　　品噶匝納齊伯克一人五品商伯克一人六品哈
　　子伯克一人七品密喇布伯克一人七品訥克布
　　伯克一人七品都官伯克二人七品莫提色布伯
　　克一人七品採銅伯克一人
　　哈爾沙爾辦事大臣一人　印房筆帖式六人管
　　理糧餉官一人又有管理屯政等官由陜西甘肅
　　二省以㕘將㳺撃除派無常員
　　管理庫爾勒回民三品阿竒木伯克一人四品伊
　　什罕伯克一人五品噶匝納齊伯克一人五品商
　　伯克一人六品哈子伯克一人七品明伯克一人
　　七品訥克布伯克一人七品玉資伯克一人六品
　　伯克一人七品伯克一人管理布古爾回民三品
　　阿竒木伯克一人四品伊什罕伯克一人五品噶
　　匝納齊伯克一人五品商伯克一人六品哈子伯
　　克一人七品明伯克一人七品訥克布伯克一人
　　七品玉資伯克一人六品伯克一人七品伯克一
　　人自阿竒木伯克至玉資伯克所掌皆與伊犁諸
　　處同其六品伯克則専司查臺七品伯克則專司
　　採銅均乾隆三十一年設旋因移回户于庫撤滿
　　裁六品哈子伯克一員増四品阿竒木伯克一員
　　併移五品噶匝納齊伯克一員七品玉資伯克一
　　員前往治之後回户仍移歸庫爾勒官制亦仍如
　　舊額
　　吐魯畨辦事大臣一人辦事大臣初駐闢展統緑
　　旗兵三百名乾隆四十二年改定今制移駐吐魯
　　畨　㕘領二人佐領十有五人驍騎校十有五人
　　印房章京一人正八品筆帖式一人委署筆帖式
　　六人乾隆二十六年設印房筆帖式一員後改設
　　章京二員四十一年裁一員其筆帖式一員四十
　　年設委署筆帖式二十六年設初定十三員後裁
　　七員又有聴差各員於内地鎮營員弁内派撥無
　　定額
　　總理回務扎薩克郡王一人協理回務圖撒拉克
　　齊二人分駐羅布淖爾五品伯克三人六品伯克
　　七人(詳見/藩屬)
　　哈密辦事大臣二人掌哈密之屯政與其儲積之
　　數印文稱哈密辦理糧餉大臣而地方諸務亦並
　　治焉　印房章京一人驍騎校一人筆帖式六人
　　總理回衆郡王一人(詳見/藩屬)管轄五堡回民屯衆諸
　　務以聴於大臣(謹按哈密雖舊有之地以其為新/疆南北兩路之門户故列於新疆)
　　(卷/中)
　
　
　
　
　
　
皇朝通典卷三十七
欽定四庫全書
皇朝通典卷三十八
　職官(十六/)
　　提督
　　提督軍務總兵官直𨽻一人山東一人(以巡/撫兼)山西
　　一人(以巡/撫兼)河南一人(以巡/撫兼)江南一人江西一人(以/巡)
　　(撫/兼)福建二人浙江一人湖廣一人四川一人陜西
　　一人甘肅二人廣東一人廣西一人雲南一人貴
　　州一人掌統轄本標官兵及分防營汛節制各鎮
　　閲軍實修武備課其殿最以聴于總督直𨽻提督
　　駐古北口節制馬蘭泰寧宣化天津正定五鎮本
　　標四營山東提督駐濟南府節制兖州登州二鎮
　　本標二營山西提督駐太原府節制太原大同二
　　鎮本標二營河南提督駐開封府節制河北南陽
　　二鎮本標二營江南水陸提督駐松江府節制崇
　　明狼山夀春三鎮本標五營江西提督駐南昌府
　　節制南昌贑州二鎮本標二營福建水師提督駐
　　厦門節制金門海壇南澳臺灣四鎮本標五營陸
　　路提督駐泉州府節制福寧汀州建寜漳州四鎮
　　本標五營浙江水師提督駐寧波府節制黄巖定
　　海温州處州衢州五鎮本標五營湖廣提督駐常
　　徳府節制襄陽宜昌鎮筸永州四鎮本標四營四
　　川提督駐成都府節制川北重慶建昌松潘四鎮
　　本標五營陜西提督駐固原州節制延綏興漢河
　　州三鎮本標五營甘肅甘州提督駐甘州府節制
　　西寧寧夏凉州肅州四鎮本標五營安西提督駐
　　迪化城節制一鎮本標五營廣東提督駐惠州府
　　節制左翼右翼碣石潮州髙州瓊州南澳七鎮本
　　標五營廣西提督駐栁州府節制左江右江二鎮
　　本標五營雲南提督駐大理府節制臨元開化騰
　　越鶴麗昭通普洱六鎮本標五營貴州提督駐安
　　順府節制安籠古州鎮逺威寧四鎮本標四營初
　　提督帶左都督右都督銜者正一品帶都督同知
　　銜者從一品帶都督僉事署都督事者正二品乾
　　隆十八年省都督等銜定為從一品
　　總兵副將
　　總兵官直𨽻馬蘭鎮泰寧鎮宣化鎮天津鎮正定
　　鎮各一人山東兖州鎮登州鎮各一人山西太原
　　鎮大同鎮各一人河南河北鎮南陽鎮各一人江
　　南崇明鎮狼山鎮夀春鎮各一人江西南昌鎮南
　　贑鎮各一人福建金門鎮海壇鎮南澳鎮臺灣鎮
　　福寧鎮汀州鎮建寧鎮漳州鎮各一人浙江黄巖
　　鎮定海鎮温州鎮處州鎮衢州鎮各一人湖廣襄
　　陽鎮宜昌鎮鎮筸鎮永州鎮各一人四川川北鎮
　　重慶鎮建昌鎮松潘鎮各一人陜西延綏鎮興漢
　　鎮河州鎮各一人甘肅西寧鎮寧夏鎮凉州鎮肅
　　州鎮巴里坤鎮各一人廣東左翼鎮右翼鎮碣石
　　鎮潮州鎮髙州鎮瓊州鎮南澳鎮各一人廣西左
　　江鎮右江鎮各一人雲南臨元鎮開化鎮騰越鎮
　　鶴麗鎮昭通鎮普洱鎮各一人貴州安籠鎮古州
　　鎮鎮逺鎮威寧鎮各一人各掌其鎮之軍政統轄
　　本標官兵及分防各營協將弁而受成於提督馬
　　蘭鎮駐遵化州之馬蘭闗本標左右二營同城一
　　營分防三營泰寧鎮駐易州之梁各荘本標左右
　　二營分防九營宣化鎮駐宣化府本標中左右三
　　營同城一營分防二協二十有四營天津鎮駐天
　　津府本標左右二營同城一營分防二十有二營
　　正定鎮駐正定府本標左右二營同城一營分防
　　十有一營兖州鎮駐兖州府本標左右二營分防
　　二協十營登州鎮駐登州府本標左右前三營分
　　防二協九營太原鎮駐平陽府本標左右二營同
　　城一營分防一協十有一營大同鎮駐大同府本
　　標中左右前四營分防一協三十有一營河北鎮
　　駐懐慶府本標左右二營分防七營南陽鎮駐南
　　陽府本標左右二營分防七營崇明鎮駐崇明縣
　　本標中左右竒兵四營狼山鎮駐通州本標中左
　　右三營分防五營夀春鎮駐夀州本標中左右三
　　營分防四營南昌鎮駐南昌府本標前後二營同
　　城二營分防十有一營南贑鎮駐贑州府本標中
　　左右三營同城一營分防十有二營金門鎮駐同
　　安縣本標左右二營海壇鎮駐福清縣之海壇汛
　　本標左右二營南澳鎮駐廣東潮州府之南澳兼
　　屬兩廣總督及廣東提督節制本標左右二營臺
　　灣鎮駐臺灣府本標中左右三營同城一營分防
　　三協三營福寧鎮駐福寧府本標中左右三營分
　　防三營汀州鎮駐汀州府本標中左右三營分防
　　一營建寧鎮駐建寧府本標中左右三營分防一
　　協一營漳州鎮駐漳州府本標中左右三營分防
　　七營同城一營黄巖鎮駐黄巖縣本標中左右三
　　營同城一營分防一協一營定海鎮駐定海縣本
　　標中左右三營同城一營分防一協二營温州鎮
　　駐温州府本標中左右三營同城一營分防三協
　　三營處州鎮駐處州府本標中左右三營分防一
　　協一營衢州鎮駐衢州府本標中左右三營同城
　　一營分防三協三營襄陽鎮駐穀城縣本標中左
　　右三營同城一營分防一協三營宜昌鎮駐宜昌
　　府本標中左前後四營分防一協三營鎮筸鎮駐
　　辰州府之鎮筸五寨司城本標中左右前四營分
　　防二協二營永州鎮駐永州府本標中左右三營
　　分防三營川北鎮駐保寧府本標中左右三營重
　　慶鎮駐重慶府本標中左右三營分防一協五營
　　建昌鎮駐寧逺府本標中左右三營分防十營松
　　潘鎮駐松潘衛本標中左右三營分防一協七營
　　延綏鎮駐榆林府本標中左右三營分防三協二
　　十六營同城一營興漢鎮駐興安府本標中左右
　　三營同城一營分防一協九營河州鎮駐河州本
　　標左右二營分防一協十有二營西寧鎮駐西寧
　　府本標中左右前後五營同城一營分防一協十
　　有二營寧夏鎮駐寧夏府本標左右前後四營同
　　城一營分防二協十有一營涼州鎮駐涼州府本
　　標中左右前後五營同城一營分防一協十有九
　　營肅州鎮駐肅州本標中左右三營同城一營分
　　防二協十有六營巴里坤鎮駐巴里坤城本標中
　　左右三營分防一協三營左翼鎮駐東莞之虎門
　　塞本標中左右三營分防三協四營右翼鎮駐英
　　徳縣本標中左右三營分防二協二營碣石鎮駐
　　惠州府之碣石衛本標中左右三營分防一營潮
　　州鎮駐㨗勝所本標中左右三營同城一營分防
　　一協四營髙州鎮駐髙州府本標左右二營分防
　　三協八營瓊州鎮駐瓊州府本標左右二營分防
　　六營廣東又有南澳鎮兼屬閩浙總督及福建水
　　師提督節制本標左右三營分防一協二營左江
　　鎮駐南寧府本標中左右三營同城一營分防三
　　協五營右江鎮駐泗城府本標中左右三營分防
　　一協三營臨元鎮駐臨安府本標中左右三營分
　　防二營開化鎮駐開化府本標中左右三營分防
　　一協一營騰越鎮駐騰越州本標中左右三營分
　　防二協一營鶴麗鎮駐鶴慶州本標中左右三營
　　分防一協一營昭通鎮駐昭通府本標中左右前
　　四營分防二營普洱鎮駐普洱府本標中左右三
　　營安籠鎮駐南籠府本標中左右三營分防四營
　　古州鎮駐古州本標中左右三營分防二協四營
　　鎮逺鎮駐鎮逺府本標中左右三營分防二協八
　　營威寧鎮駐威寧州本標中左右三營分防二營
　　副將直𨽻督標一人三屯協河屯協山永協河間
　　協通州協大名張家口協獨石口協各一人山東
　　文登協膠州協臨清協沂州協各一人山西蒲州
　　協殺虎口協各一人江南督標一人江寧城守營
　　京口協安慶協太湖協各一人江西九江協袁州
　　協各一人福建督標一人閩安協臺灣協北路協
　　水師協福州城守營興化城守營延平城守營各
　　一人浙江杭州城守營嘉興協湖州協紹興協象
　　山協台州協樂清協瑞安協平陽協金華協嚴州
　　協各一人湖廣督標一人鄖陽協黄州協施南協
　　長沙協洞庭協永順協辰州協靖州協沅州協永
　　綏協衡州協寳慶協各一人四川督標将軍標各
　　一人阜和協䕫州協維州協各一人陜西将軍標
　　一人靖逺協慶陽協潼闗協波羅協神木協定邊
　　協漢中城守營岷洮協各一人甘肅督標一人永
　　固協永昌協中衛協西大通協金塔寺協西安協
　　瑪納斯協哈宻協各一人廣東督標一人廣州城
　　守營肇慶城守營惠州協順徳協香山協春江協
　　南雄協三江口協龍門水師協羅定協黄岡協澄
　　海協各一人廣西義寧協平樂協廣逺協潯州協
　　梧州城守營新太協鎮安協各一人雲南督標一
　　人曲靖協楚雄協永昌協龍陵協維西協各一人
　　貴州清江協大定協銅仁協都勻協上江協黔西
　　協遵義協平逺協定廣協各一人各掌其分地之
　　軍政以整飭行伍㕘將以下之在其分内者胥𨽻
　　焉(凡副將之為總督統理營務者曰督標中軍副/將其為駐防将軍統理營務者曰將軍標中軍)
　　(副將為河道總督漕運總督統理營務及稽核工/汛催䕶漕船者曰河標中軍副將漕標中軍副將)
　　(兹河標漕標副將已别具河/道漕運總督篇内故不贅列)
　　㕘將㳺撃等官
　　㕘將直𨽻八人山東九人山西十有四人河南五
　　人江南十有一人江西六人福建十有四人浙江
　　七人湖廣十有三人四川八人陜西九人甘肅十
　　有二人廣東十有六人廣西六人雲南十有二人
　　貴州七人　㳺擊直𨽻二十有三人山東八人山
　　西七人河南三人江南二十有七人江西六人福
　　建四十有一人浙江二十人湖廣三十有二人四
　　川二十有二人陜西二十有八人甘肅四十有三
　　人廣東二十有八人廣西十有一人雲南十有八
　　人貴州十有五人　都司直𨽻五十有八人山東
　　十有二人山西二十有七人河南六人江南二十
　　有三人江西二十有四人福建十有七人浙江二
　　十有五人湖廣二十有一人四川三十人陜西三
　　十有八人甘肅四十有四人廣東三十有五人廣
　　西十有九人雲南十有六人貴州二十有二人(初/設)
　　(有行掌印都司管田都司僉書及/都司經歴㫁事俱雍正二年裁)
　　守備直𨽻六十有六人山東二十有一人山西二
　　十有七人河南十有七人江南五十有七人江西
　　十有五人福建六十有六人浙江五十有三人湖
　　廣五十有三人四川四十有二人陜西四十人甘
　　肅六十有九人廣東八十人廣西三十人雲南四
　　十有七人貴州五十人　營千總直𨽻一百三十
　　有六人山東四十有七人山西六十有四人河南
　　二十有八人江南一百四人江西三十有二人福
　　建一百四十有一人浙江一百七人湖廣一百三
　　十有四人四川一百二人陜西六十有三人甘肅
　　一百三十有七人廣東一百七十人廣西六十有
　　七人雲南九十有七人貴州一百十有六人　把
　　總直𨽻三百十有四人山東一百人山西一百三
　　十有七人河南六十有一人江南二百十有七人
　　江西九十有四人福建二百八十有三人浙江三
　　百九人湖廣二百七十人四川一百九十有九人
　　陜西一百四十有三人甘肅二百九十有八人廣
　　東三百二十有四人廣西一百八十有一人雲南
　　三百一人貴州二百三十有三人各掌其防汛之
　　軍政練飭營伍以聴于其長(凡㕘將之為提督及/巡撫統理營務者稱)
　　(提標中軍㕘將撫標中軍㕘將游撃之為總兵統/理營務者稱鎮標中軍游擊都司之為副將統理)
　　(營務者稱協標都司其㕘將以下為河道總督漕/運總督并各衙門守禦所官俱散見各門類此不)
　　(贅/入)又設有外委把總直𨽻三百二十有九人山東
　　一百二十人山西二百十有八人河南六十有七
　　人江南三百三人江西九十有四人福建四百六
　　十有三人浙江三百九人湖廣二百七十人四川
　　二百九十有四人陜西二百六十有二人甘肅四
　　百六十有五人廣東三百九十有四人廣西一百
　　八十有一人雲南三百一人貴州二百六十有一
　　人
　
　
　
　
　
　
　
　
皇朝通典卷三十八
欽定四庫全書
皇朝通典卷三十九
　職官(十七/)
　　藩屬各官
　　外藩䝉古科爾沁等二十四部四十九旗喀爾喀
　　四部八十五旗青海四部二十九旗阿拉善厄魯
　　特一旗烏蘭烏蘇厄魯特二旗額濟訥土爾扈特
　　一旗杜爾伯特十六旗每旗扎薩克一人協理旗
　　務二人或四人管旗章京一人副章京二人或一
　　人參領每六佐領則一人佐領每百丁或二百丁
　　或二百五十丁則一人驍騎校每佐領下則一人
　　惟扎薩克掌治一旗之政令或由世襲或由
簡任不拘爵秩䝉古科爾沁等部四十九旗及青海四
　　部落二十九旗毎旗札薩克以王貝勒貝子公台
　　吉為之惟喀喇沁添設一旗以一等塔布囊為之
　　喀爾喀等部八十五旗及杜爾伯特十六旗每旗
　　扎薩克以汗王貝勒貝子公台吉為之阿拉善厄
　　魯特以王及公烏蘭烏蘇厄魯特以貝子額濟訥
　　土爾扈特以貝勒協理旗務掌佐扎薩克之政亦
　　以台吉以上為之自管旗章京以下至驍騎校皆
　　掌統其所屬之衆以聽於扎薩克惟青海達喇嘛
　　察漢諾們汗所屬蒙古分四佐領不統於各旗給
　　印令達喇嘛管轄每旗按丁數編為佐領設佐領
　　一人驍騎校一人領催六人驍騎五十人六佐領
　　設參領一人佐領多者設管旗章京一人副章京
　　二人十佐領以下設章京副章京各一人並於每
　　旗台吉内遴選以原爵兼任如台吉内無人於參
　　領内遴選參領於佐領内遴選佐領於驍騎校内
　　遴選以次遞升(按外藩䝉古自康熈三年以前來/歸者稱内扎薩克自康熈二十七)
　　(年以後來歸者稱外扎薩克設官雖同而分地各/異其大别有三一為漠南科爾沁等部一為漠北)
　　(喀爾喀四部一為青海四部若阿拉善厄魯特額/濟訥土爾扈特皆在寧夏甘肅邊外亦漠南地杜)
　　(爾伯特在喀爾喀疆理之内烏蘭烏蘇又喀爾喀/賽音諾顔部所轄也故以漠南漠北青海等部區)
　　(别為/三)　回部哈密一旗扎薩克一人協理旗務一
　　人管旗章京一人副章京一人參領二人佐領十
　　三人吐魯畨一旗扎薩克一人協理旗務二人管
　　旗章京一人副章京二人參領二人佐領十五人
　　伯克十人凡回部之乆經内屬者一如䝉古之制
　　編為旗分設扎薩克以下等官哈密扎薩克以功
　　晉郡王貝勒吐魯畨晉郡王(按哈密吐魯畨二部/雖並膺王封而實佐)
　　(我駐劄大臣共理庶政故互見於新疆各官屬而/其屬則冠以    天朝之品秩仍存諸部之舊稱)
　　(謹具列於此至於爾扈徳威遐布西域蕩平二萬/餘里安屯置郡土    特復率衆輸誠全部歸順)
　　(其間量材授職品秩昭然而悉其區簡大臣往/臨其政故並列新疆卷中而識    别如右云)
　　土司各官
　　甘肅土指揮使八人指揮同知七人指揮僉事八
　　人土千户八人正千户一人副千户二人土百户
　　九人青海千户一人百户二十四人百長二十六
　　人西藏百户十六人百長十人　内土指揮使河
　　州衛一人狄道衛一人平畨縣三人西寧縣三人
　　指揮同知河州衛一人平畨縣一人西寧縣一人
　　碾伯縣四人指揮僉事平畨縣一人西寧縣二人
　　碾伯縣三人洮州􁨃二人土千户河州保安撒喇
　　四房一人保安撒喇族五一人平畨縣一人武威
　　縣一人永昌縣一人古浪縣一人碾伯縣一人大
　　通縣一人正千户平畨縣一人副千户平畨縣一
　　人洮州㕔一人土百户河州癿藏一人平畨縣二
　　人碾伯縣二人岷州四人青海竒克巴彦南稱族
　　千户一人阿里克族百户二人格爾吉族百户三
　　人䝉果爾津族邕希葉布族百户各一人玉樹族
　　百户四人蘇魯克族尼牙木錯族庫固察族稱多
　　族百户各一人扎武族百户二人下扎武族下阿
　　拉克沙族上隆壩族下隆壩族蘇爾莽族多倫尼
　　托克安都族百户各一人葉爾吉族阿薩克族列
　　玉族阿永族拉爾吉族丹巴族巴彦南稱界綽庫
　　爾族桑博爾族隆東族百户各一人洞巴族百長
　　三人上隆壩族百長一人下隆壩族百長三人阿
　　拉克碩族百長四人附住玉樹界内噶爾布族附
　　住扎武界内班石族白利族哈爾受族吹冷多爾
　　族巴彦南稱界内拉布庫克百長各一人西藏納
　　克書貢巴族納克書色爾查族納克書畢魯族納
　　克書奔頻族納克書拉克什族納克書達格魯克
　　族勒納夥爾族卭布納克魯族夥爾族百户各一
　　人卭布噶魯族卭布色爾查族百户各二人格魯
　　克族上岡噶魯族夥爾遜提嘛爾族百户各一人
　　白臘岡扎嘛爾族撲錯族三查族三納拉巴族上
　　阿查克族下阿查克族上多爾樹族下多爾樹族
　　夥爾彭他嘛族夥爾拉塞族百長各一人雍正十
　　三年覆准清理西寧玉樹納克書等畨子分界安
　　插其千人以上之部落設千户一人百户以上之
　　部落設百户一人千户之下設百長五人或六人
　　百户之下設百長三人或四人各給號紙凡土司
　　各掌其所屬畨夷軍民之政自知府以下至典史
　　為文職𨽻於吏部騐封司自宣慰指揮使以下至
　　千户百户為武職𨽻於兵部武選司而各省文武
　　大員統轄焉各以其土之所有為貢或三年一貢
　　或五年一貢其承襲按其支𣲖宗圖定其當襲者
　　不容混冐順治初定土司承襲由督撫具題將該
　　土司宗圖親供司府州鄰印信甘結及舊敇印號
　　紙送部親身赴京兵部查騐明確方准承襲康熈
　　十一年題准土司襲職子弟年滿十五嵗方許承
　　襲未滿十五嵗者督撫報部將土司印信事務令
　　本族土舍䕶理俟年滿督撫題請承襲又題准土
　　官襲職傳其親身赴京取具地方官保結並宗圖
　　呈報該督撫保送到日許其承襲雍正三年覆准
　　各處土司文武官員嫡長子孫承襲本職其支庶
　　子弟有馴謹能辦事者俱許本職土官詳報督撫
　　具題請
㫖酌量給與職銜令其分管地方事務其所授職視土官
　　　各降二等如文職土官係知府則所分者給通判
　　　職銜係通判則所分者給縣丞銜武職係指揮使
　　　則所分者給指揮僉事銜本土官係指揮僉事則
　　　所分者給與正千户銜四年覆准土司土目有隨
　　　師効力應行議敘之員止就原土職加銜如宣慰
　　　使司宣撫使司安撫使司則有各司使副使同知
　　　僉事等員招討司則有招討使副招討使長官司
　　　則有長官副長官等銜指揮司則有指揮使同知
　　　僉事正千户副千户百户等銜均照原官品級以
　　　次陞授遞加至宣慰使指揮使而止如有餘功准
　　　其隨帶仍令以本土職管事及襲替時亦以原職
　　　承襲(各員額在國初以來隨時置設亦時有裁改/今以現  部冊為定各省並同又初宣慰招)
　　　(討二司設有經/厯雍正二年裁)
　　　四川土通判二人土知事一人土巡檢二人土副
　　　巡檢一人宣慰使五人副使一人宣撫使五人副
　　使三人安撫司二十人副使三人長官三十有七
　　人副長官三人千户四十人土千總二人土百户
　　一百六十有三人　内龍安府土通判一人土知
　　事一人石砫土通判一人水草坪牟托土巡檢各
　　　一人竹木坎土副巡檢一人軍民宣慰使司一曰
　　明正長河西魚通寧逺宣慰使一人宣慰使司五
　　曰董卜韓胡曰布拉克㡳曰巴旺曰梭磨各宣慰
　　使一人曰徳爾格忒宣慰使副使各一人宣撫使
　　司五曰卭部曰沙罵曰綽斯甲並宣撫使一人曰
　　裏塘宣撫使一人副使二人曰巴塘宣撫使一人
　　副使一人安撫司二十曰長寧曰加渇瓦寺曰沃
　　日曰𤓰别曰木裏曰單東革什咱曰巴底曰瓦述
　　餘科曰竹窩曰綽倭曰霍耳綽倭曰霍耳章谷曰
　　霍耳孔撒曰霍耳甘孜磨書曰霍耳咱䕶曰霍耳
　　林葱曰上納奪各安撫司一人曰喇滚曰下瞻對
　　曰春科各安撫使一人副使一人長官司三十有
　　七曰阿都長官一人副長官一人曰静州曰隴木
　　曰岳希曰實大闗曰松岡曰卓克塞曰党壩曰威
　　龍州曰普濟州曰昌州曰沈邊曰冷邊曰瓦述崇
　　喜曰瓦述毛了曰瓦述曲登曰瓦述色他曰瓦述
　　更平曰霍耳納林冲曰霍耳白利曰霍耳東科曰
　　春科髙日曰上瞻對曰蒙葛結曰中瞻對茹色曰
　　泥溪曰平茶洞曰平夷曰蠻夷曰沐川曰九姓曰
　　河東曰嘉克杜時述曰石耶峝曰邑梅各長官一
　　人曰地壩曰馬喇各副長官一人曰咱哩曰松坪
　　曰雙則紅凹寨曰班佑寨曰川柘寨曰佘灣寨曰
　　祈命寨曰寒盼寨曰商巴寨曰谷爾壩那浪寨曰
　　竹當寨曰包子寺寨曰甲多寨曰墨蒼寨曰阿强
　　寨曰呷竹寺曰丢谷寨曰雲昌寺曰沙壩曰阿思
　　洞寨曰峩眉喜寨曰七布寨曰毛革阿按寨曰麥
　　雜佘灣寨曰松林地曰暖帶密曰暖帶田壩曰酥
　　州曰黎溪州曰迷易所曰鹽井衛中所曰左所曰
　　右所曰古柏樹曰瓦述寫達曰瞻對峪納曰上納
　　奪曰中郭羅克押落寨曰中阿樹曰上瞻對撒敦
　　土千户各一人曰河西曰雷波千萬貫土千總谷
　　　一人曰沙卡阿業曰木噶媽寺猛呷阿他曰瓦七
　　立曰惡落曰白桑曰惡熱曰上八義曰下八義曰
　　沙悞石曰作蘓策曰八哩籠壩曰上渡噶喇佳寨
　　曰中渡亞出卡曰他咳曰索窩籠巴曰惡拉曰八
　　烏籠曰拉里曰姆朱曰樂壤曰上渣壩惡叠曰上
　　渣壩卓泥曰中渣壩熱錯曰中渣壩業窪石曰中
　　渣壩沱曰下渣壩莫藏石曰扒桑曰木轆曰革窪
　　卡巴曰呷那工㺯曰吉增卡桑阿籠曰魯密東谷
　　曰普共碟曰郭宗曰結藏曰初把曰祖卜柏哈曰
　　昌拉曰堅貞曰達媽曰格桑曰本滚曰長結杵尖
　　　曰長結松歸曰白隅曰梭布曰達則曰卓籠曰窪
　　黑曰阿招曰膩乃窠曰旁阿孤曰明州樂土曰油
　　　石洞穵希曰大羊腸曰斡田壩曰麻栁壩曰輸沃
　　曰冷紀曰阿細柘弄寨曰巴細蛇任壩寨曰上作革
　　寨曰合壩獨雜寨曰轄幔寨曰下作革寨曰物藏寨
　　曰熱當寨曰磨下寨曰甲凹寨曰阿革寨曰郎惰安
　　出寨曰下泥巴曰熱霧曰拈佑曰叠溪閫外曰沙壩
　　曰大姓黑水曰小姓黑水曰叠溪閫内小姓曰松坪
　　曰料林坪曰野猪塘曰白石村曰前後山曰六翁曰
　　老鴉漩曰阿得橋曰白路曰虚郎曰苖出曰大村曰
　　糯白瓦曰窩卜曰迤東大鹽井曰熱即哇曰中村曰
　　架州曰三大支曰河西地曰繼事田曰長村曰大石頭
　　曰者保曰紅卜苴曰普隆曰披砂曰鹽井衛前所曰後
　　所曰上撒路曰中撒路曰下撒路曰崇路各謨寨曰作
　　路生納寨曰上勒凹曰下勒凹曰瓦述更平曰瓦述
　　墨科曰霍耳孔撒科則曰蘇述曰霍耳圖根滿牒曰
　　籠壩曰雜谷馬竹卡曰瓦述色他曰上郭羅克曰下
　　郭羅克曰上阿樹曰下阿樹曰小阿樹曰鵲箇寨曰
　　雲多曰儀蓋曰麻林曰瓦述毛茂丫曰上臨卡石曰
　　下臨卡石曰岡裏曰桑隆曰上蘓阿曰下蘓阿曰
　　郭布曰桑阿籠百户各一人曰三舍羊峝曰瓦述
　　更平東撒曰雜竹卡曰東署曰革賫曰下革賫曰
　　黎州大田百户各二人曰上納奪黎窩百户三人
　　曰上革齎百户四人
　　廣西土知州二十六人土州同一人土州判一人
　　土知縣四人土巡檢十二人長官二人副長官一
　　人　内土州知州二十六人曰南丹州那地州田
　　州歸徳州果化州忠州萬承州全茗州憑祥州下
　　石西州太平州安平州茗盈州結安州佶倫州龍
　　英州都結州鎮逺州江州思州上下凍州下雷州
　　上映州思陵州向武州都康州土州同一人曰上
　　蘭州土州判一人曰陽萬州土知縣四人曰忻城
　　曰羅陽曰羅白曰上林土巡檢十二人曰上龍司
　　曰湖潤寨曰白山司曰興隆司曰那馬司曰定羅
　　司曰舊城司曰下旺司曰安定司曰都陽司曰古
　　零司曰遷隆峝長官司二曰永順長官一人副長
　　官一人曰永定長官一人
　　雲南土知府四人土同知一人土通判二人土知
　　事一人土經厯一人土知州四人土州同四人土
　　州判二人土縣丞五人土主簿二人土巡檢十有
　　九人土典史一人土驛丞三人宣慰使一人指揮
　　使二人宣撫使五人副宣撫使二人安撫使三人
　　長官三人副長官三人土守備四人土千總二十
　　有八人土把總五十有五人　内土府知府四人
　　曰景東府曰永寧府曰蒙化府曰孟定府土同知
　　一人曰廣南府土通判二人曰麗江府曰鶴慶州
　　土知事一人曰景東府土經厯一人曰開化府土
　　州知州四人曰富州曰北勝州曰灣甸州曰鎮康
　　州土州同四人曰姚州曰順州曰北勝州曰鎮南
　　州土州判二人曰新興州曰鎮南州土縣丞五人
　　曰雲南曰平彛曰新平曰南澗曰楚雄土主簿二
　　人曰雲南曰定逺土巡檢十九人曰練象闗曰南
　　平闗曰定西嶺曰青索鼻曰鳳羽鄉曰上江觜曰
　　下江觜曰箭杆場曰蒲陀崆曰納更山曰三岔河
　　曰保甸曰猛麻曰猛猛曰觀音山曰鎮南闗曰阿
　　雄闗曰回蹬闗曰沙矣舊土典史一人曰浪穹土
　　驛丞三人曰板橋驛曰在城驛曰觀音山軍民宣
　　慰使司宣慰使一人曰車里指揮使二人曰整欠
　　曰孟艮宣撫使司宣撫使五人曰千崖曰隴川曰
　　南甸曰耿馬曰孟連副宣撫使二人曰盞達曰遮
　　放安撫使司安撫使三人曰潞江曰猛夘曰芒市
　　長官司長官二人曰户撒曰腊撒副長官三人曰
　　十二闗曰那樓茶甸曰虧容甸土守備四人曰儒
　　林等里一人麗江府一人迭巴二人土千總二十
　　八人曰儒林等里曰永豐等里曰斗門磨沙曰喇
　　博曰猛遮曰普藤曰檜溪阿興曰六庫曰老窩曰
　　江邊曰格咱曰泥西曰魯掌登埂曰鎮逺各一人
　　曰寳寧縣曰麗江府曰神翁曰奔子欄曰阿墩子
　　各二人曰元江州四人土把總五十五人曰納更
　　司曰寳寧縣曰永豐等里曰定南等里曰岩旺曰
　　他旦曰老是達曰猗邦茶山曰猛腊曰易武曰猛
　　阿曰猛籠曰打羅曰猛海曰猛混曰頂針曰猛旺
　　曰整董曰猛烏曰耿馬曰洗馬溪曰漕潤曰臨城
　　曰瀾滄江曰其宗喇普曰奔子欄曰阿墩子曰次
　　竹曰古勇曰明光闗曰鎮逺曰橄欖壩曰烏得各
　　一人曰六困曰大塘闗曰威逺各二人曰迭賓十
　　六人
　　貴州土同知二人土通判一人土推官一人土吏
　　目一人土縣丞五人土主簿二人土巡檢二人長
　　官司長官六十六人副長官二十一人　内鎮逺
　　府土同知土通判土推官各一人獨山司土同知
　　一人重安司土吏目一人安化縣土縣丞土主簿
　　土巡檢各一人餘慶縣土縣丞土主簿各一人印
　　江縣甕水司草塘司土縣丞各一人盤江司土巡
　　檢一人長官司六十五曰爛土曰麻嚮曰豐寧上
　　曰豐寧下曰上馬橋曰方畨曰卧龍畨曰小龍畨
　　曰金石曰大龍畨曰程畨曰小程畨曰羅畨曰韋
　　畨曰養龍曰大平伐曰小平伐曰新添曰沙營曰
　　施溪曰邦水曰樂平曰平定曰楊義曰八舟曰中
　　林騐洞曰古州曰新化曰亮寨曰頂營曰蠻夷曰
　　慕役曰虎墜曰大谷龍曰小谷龍曰羊腸曰平伐
　　曰岩門曰宣化曰龍里長官各一人曰盧畨曰都
　　坪曰都素曰黄道溪長官各二人曰木𤓰曰底寨
　　曰白納曰都匀曰歐陽曰湖耳曰省溪曰烏羅曰
　　卭水十有五洞蠻夷曰提溪曰沿河佑溪曰朗溪
　　曰潭溪曰洪州泊裏曰乖西曰平頭著可各長官
　　一人副長官一人曰偏橋長官一人左右副長官
　　二人曰石阡曰新西堡曰康佐副長官各一人思
　　南府隨府屬辦事長官一人
　　　僧錄道錄等司
　　　僧錄司左右善世各一人左右闡教各一人左右
　　　講經各一人左右覺義各一人掌釋教之事　各
　　　直省府屬曰僧綱司都綱一人副都綱一人州屬
　　　曰僧正司僧正一人縣屬曰僧㑹司僧㑹一人各
　　　掌其屬釋教之事　道錄司左右正一各一人左
　　　右演法各一人左右至靈各一人左右至義各一
　　　人掌道教之事　各直省府屬曰道紀司都紀一
　　　人副都紀一人州屬曰道正司道正一人縣屬曰
　　　道㑹司道㑹一人各掌其屬道教之事(按善世正/一俱正六)
　　　(品闡教演法俱從六品講經至靈俱正八品覺義/至義俱從八品餘俱未入流各司其業不與職官)
　　　(並列謹/附識)
　　本朝凡緇黃之持修精進者俱䝉
特恩錫以國師禪師真人之號非正員不具載惟正一嗣
　　　教真人
　　國初曾授以光祿大夫
誥命乾隆十二年議定正一真人有統率龍虎山上清
　　　宫道衆之責秩視太醫院院使為正五品令其世
　　　襲三十一年正一真人來朝京師
　特㫖加恩晉視三品秩世襲如故其僧道等官自天聰
　　　六年始設順治年間定品制悉仿明舊謹依㑹典
　　　體例附於品官之後云
　
　
　
　
　
　
　
　
　
　皇朝通典卷三十九
欽定四庫全書
皇朝通典卷四十
　職官(十八/)
　　文武官階
　　文職正一品曰光禄大夫從一品曰榮禄大夫正
　　二品曰資政大夫從二品曰通奉大夫正三品曰
　　通議大夫從三品曰中議大夫正四品曰中憲大
　　夫從四品曰朝議大夫正五品曰奉政大夫從五
　　品曰奉直大夫正六品曰承徳郎從六品曰儒林
　　郎正七品曰文林郎從七品曰徴仕郎正八品曰
　　修職郎從八品曰修職佐郎正九品曰登仕郎從
　　九品曰登仕佐郎若吏員出身者其從六品正七
　　品俱為宣徳郎不及九品者為未入流初制一品
　　正從俱光禄大夫從三品為中大夫後改定凡官
　　階五品以上為
誥授六品以下為
敕授武官亦如之
　　武職正一品曰建威將軍從一品曰振威將軍正
　　二品曰武顯將軍從二品曰武功將軍正三品曰
　　武義將軍從三品曰武翼將軍正四品曰昭武都
　　尉從四品曰宣武都尉正五品曰武徳騎尉從五
　　品曰武徳佐騎尉正六品曰武畧騎尉從六品曰
　　武畧佐騎尉正七品曰武信騎尉從七品曰武信
　　佐騎尉正八品曰奮武校尉從八品曰奮武佐校
　　尉正九品曰修武校尉從九品曰修武佐校尉初
　　制正從一品俱榮禄大夫正二品曰驃騎將軍從
　　二品為驍騎將軍正三品為昭勇將軍從三品為
　　懷逺將軍正四品為明威將軍從四品為宣武將
　　軍正五品為武徳將軍從五品為武畧將軍正六
　　品為昭信校尉從六品為顯忠校尉正七品為奮
　　力校尉經乾隆二十年改定公侯伯及正一品俱
　　光禄大夫從一品為振威大夫正二品為武顯大
　　夫從二品為武功大夫正三品為武義大夫從三
　　品為武翼大夫正四品為昭武大夫從四品為宣
　　武大夫正五品為武徳郎從五品為武畧郎正六
　　品為武信郎從六品為武信佐郎正七品為奮武
　　郎嗣以文職正一品起至從九品共十八階武職
　　從一品起至正七品共十二階多寡懸殊體制未
　　協經乾隆五十一年增設階品改定
封典名號用昭畫一焉
　國朝定命婦之制凡封贈一品之妻為一品夫人二
　　品妻夫人三品妻淑人四品妻恭人五品妻宜人
　　六品妻安人七品妻孺人八九品止封本身
　　(臣/)等謹按續通典承杜佑通典之例備載散官葢
　　金元及明皆以官階為散也
　本朝增設官制凡文職十八階武職亦照文階釐定
　　並為十八階初制凡遇
　覃恩及三年考滿均給封贈康熙九年停三年考滿
　　之例止遇
　覃恩按品頒給一品封贈三代二品三品封贈二代
　　四品至七品封贈一代凡貤封贈者聽均論服制
　　不准旁推其八品以下亦得貤封贈父母
　　禄秩
　　宗室嵗支俸銀禄米親王(銀一萬兩/米六千石)世子(銀六千/兩米三)
　　(千/石)郡王(銀五千兩米/二千五百石)長子(銀三千兩米/一千五百石)貝勒(銀二/千五)
　　(百兩米一千/二百五十石)貝子(銀一千三百兩/米六百五十石)鎮國公(銀七百/兩米三)
　　(百五/十石)輔國公(銀五百兩米/二百五十石)一等鎮國將軍(銀四百/一十兩)
　　(米二百/五石)二等鎮國將軍(銀三百八十五兩米/一百九十二石五斗)三等
　　鎮國將軍(銀三百六十兩/米一百八十石)一等輔國將軍兼一雲
　　騎尉(銀三百三十五兩米/一百六十七石五斗)一等輔國將軍(銀三百/一十兩)
　　(米一百五/十五石)二等輔國將軍(銀二百八十五兩米/一百四十二石五斗)三
　　等輔國將軍(銀二百六十兩/米一百三十石)一等奉國將軍兼一
　　雲騎尉(銀二百三十五兩米/一百一十七石五斗)一等奉國將軍(銀二/百一)
　　(十兩米一/百五石)二等奉國將軍(銀一百八十五兩/米九十二石五斗)三等
　　奉國將軍(銀一百六十/兩米八十石)奉恩將軍兼一雲騎尉(銀/一)
　　(百三十五兩米/六十七石五斗)奉恩將軍(銀一百一十兩米五十/五石  謹按親王以下)
　　(奉恩將軍以上俱係宗室封爵不入品/秩内其俸銀俸米現據户部則例編載)八旗世職
　　嵗支俸銀禄米一等公(銀七百兩米/三百五十石)二等公(銀六/百八)
　　(十五兩米三百/四十二石五斗)三等公(銀六百六十兩/米三百三十石)閑散公(銀/二)
　　(百五十五兩米一/百二十七石五斗)一等侯兼一雲騎尉(銀六百三/十五兩米)
　　(三百一十/七石五斗)一等侯(銀六百一十兩/米三百五石)二等侯(銀五百/八十五)
　　(兩米二百九/十二石五斗)三等侯(銀五百六十兩/米二百八十石)閑散侯(銀二/百三)
　　(十兩米一百/一十五石)一等伯又一雲騎尉(銀五百三十五/兩米二百六十)
　　(七石/五斗)一等伯(銀五百一十兩米/二百五十五石)二等伯(銀四百八/十五兩米)
　　(二百四十/二石五斗)三等伯(銀四百六十兩/米二百三十石)伯品級官(銀二/百五)
　　(兩米一百/二石五斗)一等子又一雲騎尉(銀四百九十五兩/米二百四十七石)
　　(五/斗)一等子(銀四百一十兩/米二百五石)二等子(銀三百八十五/兩米一百九十)
　　(二石/五斗)三等子(銀三百六十兩/米一百八十石)一等男又一雲騎尉
　　(銀三百三十五兩米/一百六十七石五斗)一等男(銀三百一十兩米/一百五十五石)二
　　等男(銀二百八十五兩米/一百四十二石五斗)三等男(銀二百六十兩/米一百三十石)
　　一等輕車都尉又一雲騎尉(銀二百三十五兩米/一百一十七石五斗)
　　一等輕車都尉(銀二百一十兩/米一百五石)二等輕車都尉(銀/一)
　　(百八十五兩米/九十二石五斗)三等輕車都尉(銀一百六十/兩米八十石)騎都
　　尉又一雲騎尉(銀一百三十五兩/米六十七石五斗)騎都尉(銀一百/一十兩)
　　(米五十/五石)雲騎尉(銀八十五兩米/四十二石五斗)恩騎尉(銀四十五/兩米二十)
　　(二石/五斗)以上世爵俸禄俱由都統咨部支領其曽經
　　効力行間致仕者或給半俸或給全俸由兵部奏
　　請凡八旗武職皆同其或授外省文職者如世爵
　　之俸浮於外俸於任所支領外俸其世爵銀米仍
　　留京支領若與外俸相等及外俸浮於世爵者俸
　　銀均在任所支領其世爵禄米仍准留京(乾隆三/年定)
　　其或授外省武職者世爵禄米照文員例留京支
　　領(乾隆四/年定)漢世爵俸禄各由本省支給咨部察核
　　凡擢用京營外省及選授侍衛者均食全俸其發
　　標効力未經受職及自願効力非
命往者均給半俸實授始給全俸如奉
　㫖令其回籍及不能供職並未及嵗承襲在家閑住者
　　　均停給俸(雍正十/三年定)至在京文武官員俸銀滿洲漢
　　　人俱一例按品頒發禄米即照俸定數每俸銀一
　　　兩支禄米一斛正從一品(銀一百八十/兩米九十石)正從二品
　　　(銀一百五十五兩/米七十五石五斗)正從三品(銀一百三十兩/米六十五石)正從
　　　四品(銀一百五兩米/五十二石五斗)正從五品(銀八十兩/米四十石)正從六
　　　品(銀六十兩/米三十石)正從七品(銀四十五兩米/二十二石五斗)正從八品
　　　(銀四十兩/米二十石)正九品(銀三十三兩一錢一分四釐/米一十六石五斗五升七合)從
　　　九品(銀三十一兩五錢米/十五石七斗五升)未入流俸銀禄米與從
　　　九品同又雍正五年二月議准
　　盛京五部及守䕶
陵寢文武各官俸銀照京員正俸一體頒給又十三年議
　　　准凡
　　内府及王公府屬佐領照八旗佐領一體頒給俸禄
　　　又乾隆元年四月奏准七品筆帖式嵗支俸銀三
　　　十八兩八品二十八兩九品二十一兩禄米照俸
　　　支給又凡在京官員於正俸外加倍賞給曰恩俸
　　　其數與正俸同雍正五年二月奉
諭㫖令乾清門侍衛照品加給俸銀一倍禄米不必加給
　　　又六年二月奉
諭㫖吏户兵刑工五部堂官除差往外省署印外俸銀俸
　　　米著加倍給與其署理之大臣亦照此賞給若遇
　　　罰俸案件將分外所給之俸不必入議又乾隆元
　　　年六月奉
　諭㫖禮部堂官照五部堂官例給與雙俸又八月奉
　諭㫖從前在京文官俸入未足供其日用屢厪
皇考聖懷是以雍正三年
特㫖增添漢官俸米而各部堂官又加
恩給與雙俸其餘大小各員俸銀俱仰體
皇考加恩臣工之意仿照雙俸之例加一倍賞給俾得用
　　　度從容專心官守所給恩俸自乾隆二年春季為
　　　始又近奉
　特㫖凡在京文武各官降級革職留任者其應得俸米
　　　仍照原品支領以示體恤至八旗官員養亷之設
　　　自雍正五年二月奉
諭將兩淮鹽課羡餘銀每旗賞給一千兩分撥都統副都
　　　統等員各有差三月又將兩浙鹽課羡餘銀賞給
　　　一萬兩分撥前鋒統領䕶軍統領等員各有差至
　　　乾隆十年奉
　特恩議定今制凡嵗給在京旗員養亷領侍衛内大臣
　　　(九百/兩)滿洲都統(七百/兩)䝉古都統漢軍都統前鋒統
　　　領䕶軍統領(六百/兩)滿洲副都統歩軍統領(五百/兩)蒙
　　　古副都統漢軍副都統歩軍翼尉内大臣散秩大
　　　臣鑾儀使上駟院卿奉宸院卿武備院卿(四百/兩)叅
　　　領(六十/兩)副叅領前鋒侍衛印房官(四十/兩)至各直省
　　　大小文員俸銀俱照在京文員正俸按品支領在
　　　外武職俸銀正一品(九十五/兩有竒)從一品(八十一/兩有竒)正二
　　　品(六十七/兩有竒)從二品(五十三/兩有竒)正從三品(三十九/兩有竒)正從
　　　四品(二十七/兩有竒)正從五品(一十八/兩有竒)正從六品(一十四/兩有竒)
　　　正從七品(一十二/兩有竒)薪銀正從一品正從二品(一百/四十)
　　　(四/兩)正從三品(一百二/十兩)正從四品(七十/二兩)正從五品(四/十)
　　　(八/兩)正從六品正從七品(三十/二兩)乾隆十八年改提督
　　　為從一品總兵官為正二品各按品給俸如制至
　　　直省文員養亷之設始於雍正二年山西巡撫諾
　　　岷奏請以耗羡之存公者即其贏餘定為各官養
　　　亷嗣後各省大吏俱奏請仿效其法䝉
世宗憲皇帝次第允行逮我
　皇上御極之初復增定佐雜各官養亷其多寡之數詳
　　　見户部則例廪禄門内兹不悉載
　　　(臣/)等謹按
　　國朝定制於俸禄之外加給外吏養亷仰見
　加惠臣工及杜止貪墨之至意若夫酌耗羡之多寡分
　　　差務之繁簡同一省而官有等差同一官而數有
　　　等差自督撫司道以至佐貳雜職為數遞減不等
　　皆核其籍於户部至八旗武職大臣及各員舊給
　　親兵隨糧直省武職自提鎮至將弁舊有親丁名
　　糧另詳兵典又考杜典及五朝典秩禄後復有職
　　田一門
　國初勲臣皆給莊田以代廪禄尋即按品給禄其莊
　　田之數詳見田賦不另載
　　秩品(滿漢文職/)　(滿漢武職/)　(土官武職/)
　　滿漢文職
　　正一品
　　太師　太傅太保
　殿閣大學士(初定滿洲一品漢人二品後俱改為/正二品兼各部尚書銜今定正一品)
　　從一品
　　少師　少傅　少保　太子太師太子太傅
　　太子太保　各部院尚書　都察院左右都御史
　　(初制尚書都御史滿洲俱一品漢人俱二品後俱/改為二品康熙六年復改滿洲為一品九年俱定)
　　(為正二品雍正八/年俱升為從一品)
　　正二品
　　太子少師太子少傅　太子少保　各省總督
　　(加尚書銜/者從一品)　各部院左右侍郎(初制滿洲漢軍二/品漢人三品順治)
　　(十六年俱改三品康熙六年復改滿洲為二品九/年定俱為正三品雍正八年升為從二品乾隆十)
　　(四年復升/為正二品)　内務府總管(初定三品今/定正二品)
　　從二品
　　内閣學士(初定滿洲漢軍二品漢人三品後改為/正五品以兼禮部侍郎銜從侍郎品級)
　　(為正三品今/定從二品)　翰林院掌院學士(初定正五品以/兼禮部侍郎銜)
　　(從侍郎品級為正三品今定從二品無/專員以閣部大臣翰林出身者領之)　各省巡
　　撫(加侍郎銜/正二品)　布政使司布政使
　　正三品
　　都察院左右副都御史　宗人府府丞　通政使
　　司通政使(滿洲初係二品後改為三品/復改為二品今定為正三品)　大理寺
　　卿(滿洲初係二品後改為三品/復改為二品今定為正三品)　詹事府詹事
　　太常寺卿　順天奉天二府府尹武備院卿
　　上駟院卿　奉宸苑卿
　　孔廟三品執事官　按察使司按察使
　　　從三品
　　　光禄寺卿　太僕寺卿　都轉鹽運使司運使
　　　正四品
　　　通政使司副使(滿洲初係三品/後改為正四品)　大理寺少卿(滿/洲)
　　　(初係三品後改為四品復/改為三品今定為正四品)　詹事府少詹事　太
　　　常寺少卿　太僕寺少卿　鴻臚寺卿(滿洲初係/三品後定)
　　　(為正/四品)順天奉天二府府丞　四品
太廟尉
陵寢掌闗防官
陵寢尚茶正
陵寢尚膳正
　　孔廟四品執事官　各省守巡道
　　　從四品
　　　内閣侍讀學士(初係三品後改為從五品兼太常/寺卿銜尋停兼銜後定為從四品)
　　　翰林院侍讀學士(初係從五品後定為/從四品侍講學士同)翰林
　　　院侍講學士　國子監祭酒(滿洲初係三品後定/為從四品兼太常寺)
　　　(少卿銜後/停兼銜)　都轉鹽運使司同知　各府知府(初/係)
　　　(正四品今/定從四品)
　　　正五品
　　　左右春坊左右庶子　通政使司叅議(滿洲初係/四品後定)
　　　(為正/五品)　光禄寺少卿(滿洲漢軍初係四/品後定為五品)　六科給
　　　事中(滿洲初係四品康熙二年改為七品六年復/為四品九年定俱為正七品雍正七年升為)
　　　(正五/品)　宗人府理事官(初係三品後改為四/品今定為正五品)　各
　　　部院郎中(滿洲初係三品後改為五品復改/四品復改為三品今定為正五品)　五
　　　品
壇尉　五品
太廟尉　順天奉天二府治中　内務府管領　欽天監
　　　監正(滿洲初係四品後改/為三品今定為五品)　太醫院院使
陵寢副掌闗防官
　　孔廟五品執事官
　　盛京鳯凰城迎送官　各府同知　鹽運監掣同知
　　從五品
　　翰林院侍讀(初係六品後定為/從五品侍講同)　翰林院侍講
　　司經局洗馬　各道監察御史(滿洲漢軍初係三/品順治十六年改)
　　(為七品康熙六年改為四品九年復為正七品雍/正七年定滿洲由員外郎漢軍由郎中升授漢人)
　　(由内閣侍讀編修檢討郎中員外郎補授者為正/五品由中行評博行取知縣補授者為正六品乾)
　　(隆十七年俱/改為從五品)　鴻臚寺少卿　内閣侍讀(初係四/品今改)
　　(為從/五品)　宗人府副理事官　各部院員外郎(滿洲/初係)
　　(四品後改為五品復改/為四品今定為從五品)　鹽運使司副使　鹽課
　　提舉司提舉　各州知州
　　正六品
　　左右春坊左右中允　國子監司業　各部院主
　　事(滿洲初係四品後改為六品/復改為五品今定為正六品)　宗人府經歴(初/係)
　　(四品後改為五品/今定為正六品)　都察院經歴　都察院都事
　　大理寺左右寺丞(滿洲漢軍初係四品後改為六/品復改為五品今定為正六品)
　　　内務府副内管領　内務府司俎官　武備院
　　掌葢　武備院庫掌　奉宸苑六品苑丞　奉宸
　　　苑六品庫掌　太常寺寺丞　六品
壇尉　欽天監監副(滿洲初係三品後改為/四品今定為正六品)欽天監春夏
　　　中秋冬官正　太醫院院判　王府管領
　　孔廟六品執事官　京府通判　京縣知縣　兵馬
　　　司指揮　神樂署署正　六品朝鮮通事
　　盛京管官屯六品官
　　盛京管千丁六品官
　　盛京管理琉璃窑官　各府通判
　　　從六品
　　　左右春坊左右贊善　翰林院修撰　光禄寺署
　　　正(初係四品改為六品復改/為五品今定為從六品)　欽天監滿洲五官
　　　正　王府典膳　王府馬羣牧長　布政使司經
　　　歴　布政使司理問　鹽運司運判　各州同知
　　　正七品
　　　翰林院編修　通政使司知事(初係四品後/定為正七品)　通
　　　政使司經歴　大理寺左右評事(滿洲漢軍初係/四品改為七品)
　　　(復改為五品後/定為正七品)　内閣典籍(滿洲漢軍初係正五/品後改為從八品今)
　　　(定為正/七品)
　皇史宬尉　太常寺博士　太常寺典簿　七品
堂子尉　國子監監丞　太僕寺滿主簿　各部寺内務
　　　府司務　武備院司弓　武備院司幄　上駟院
　　　廐長　上駟院牧長　奉宸苑七品苑丞　奉宸
　　　苑七品苑副　奉宸苑七品庫掌　孔顔曾孟四
　　　氏儒學教授
　　孔廟七品執事官
　　孔廟司樂
　　孔廟管勾
　　孔廟典籍　京府儒學滿漢教授　京府儒學滿訓
　　　導　兵馬司副指揮　京縣縣丞　各部院衙門
　　　七品筆帖式　七品朝鮮通事
　　盛京管理驛站官
　　盛京管千丁七品官　按察使司經歴　各縣知縣
　　　　各府儒學教授
　　　從七品
　　　翰林院檢討　内閣撰文辦事中書舍人　中書
　　　科中書舍人(滿洲初係四品/後定為從七品)　國子監助教　國
　　　子監博士　詹事府主簿　光禄寺典簿　光禄
　　　寺各署署丞(初係六品康熙九/年定為從七品)　鑾儀衛經歴
　　　順天府經歴　奉天府經歴　京府儒學漢訓導
　　　　太常寺各祠祭署奉祀　欽天監五官靈臺郎
　　　　王府司庫　布政使司都事　鹽運司經歴
　　　各州州判　衛經歴
　　　正八品
　　　翰林院五經博士　國子監學正　國子監學録
　　　　欽天監主簿　各部院衙門八品筆帖式　八
　　　品朝鮮通事　太常寺協律郎　太醫院御醫
　　　八品
堂子尉　内務府司匠　武備院司矢　武備院司匠
　　奉宸苑八品苑丞　奉宸苑八品苑副
　孔廟八品執事官　布政使司庫大使　按察使司
　　知事　各府經歴　同知經歴　各縣縣丞　各
　　州儒學學正　各縣儒學教諭　鹽課司大使
　　鹽運使批騐所大使　各部院司務(初係從九品/今定為正八)
　　(品/)
　　從八品
　　翰林院典簿　國子監典簿　欽天監五官挈壺
　　正　太常寺各祠祭署祀丞　神樂署署丞　太
　　醫院八品吏目　王府司匠　王府牛羣牧長
　　王府羊羣牧長　布政使司照磨　鹽運使知事
　　　各府州縣儒學訓導
　　正九品
　　禮部太常寺
　盛京讀祝官(初係五品後/定為正九品)　内務府太常寺
　盛京贊禮郎(滿洲初係四品改為九品後改為/六品復改為五品後定為正九品)　各
　　部院九品筆帖式　寳泉寳源局大使　㑹同館
　　大使　欽天監五官監候　欽天監五官司書
　孔廟九品執事官　按察使司照磨　各府知事
　　茶馬司大使　各縣主簿
　　從九品
　　翰林院待詔　國子監典籍　四譯館正教序班
　　　太常寺司樂　鴻臚寺鳴贊　鴻臚寺序班
　　工部内務府製造庫司匠(初係七品後/定為從九品)　欽天監
　　博士　欽天監五官司晨　刑部司獄　京府照
　　磨　京府司獄　太醫院九品吏目　府宣課司
　　大使　布政司庫大使　按察司司獄　道庫大
　　使　各府照磨　同知照磨　各州吏目　府税
　　課司大使　各府司獄　通判司獄　巡檢司巡
　　檢
　　未入流
　　翰林院孔目　内務府庫掌　内務府署庫掌
　　内務府監造　奉宸苑未入流苑丞　奉宸苑未
　　入流苑副　禮部鑄印局大使　兵馬司吏目
　　崇文門副使　各府檢校　各縣典史　府庫大
　　使　鹽茶大使　驛丞　批騐所大使　鹽運司
　　庫大使　州縣税課司大使　牐官　遞運所大
　　使　河泊所所官　道倉大使　州庫大使　州
　　倉大使縣倉大使　營倉大使　長官司吏目
　　(謹按以上厯年裁省各官其/沿革具詳各職篇中謹識)
　　滿漢武職
　　正一品
　　領侍衛内大臣
　　從一品
　　内大臣　八旗滿洲䝉古漢軍都統　外省駐防
　　將軍　烏嚕木齊都統　察哈爾都統　提督
　　正二品
　　左右翼前鋒統領　八旗䕶軍統領　提督九門
　　　巡捕五營歩軍統領　八旗滿洲蒙古漢軍副都
　　　統　鑾儀使　外省駐防副都統　總兵
　　　從二品
　　　散秩大臣　副將(謹按舊有署副將今停下署/叅將遊撃部司守備並同)
　　　正三品
　　　一等侍衛　冠軍使　火器營翼長　健鋭營翼
　　　長　歩軍翼尉　包衣䕶軍統領
　　圓明園營總　鳥鎗營總　前鋒叅領　䕶軍叅領
　　　驍騎叅領
陵寢總管　圍場總管　黒龍江總船礮水手總管　察
　　　哈爾總管　城守尉　王府長史　叅將
　　　從三品
　　圓明園包衣營總　包衣䕶軍叅領　包衣驍騎叅
　　　領　吉林叅領　黒龍江叅領　察哈爾叅領
　　　駐防協領　王府一等䕶衛　游撃(初係正三品/後改從三品)
　　　正四品
　　　二等侍衛　雲麾使　前鋒侍衛　副䕶軍叅領
　　　　副鳥鎗䕶軍叅領　副前鋒叅領　副驍騎叅
　　　領　佐領　歩軍協尉　信礮總管
　　南苑總管
陵寢副總管
陵寢司工匠　圍場翼長　上都達布遜諾爾達里崗愛
　　　總管　太僕寺馬厰駝厰總管　防守尉　駐防
　　　叅領　黒龍江吉林等處管水手四品官　貝勒
　　　府司儀長　都司(初係正三品後改為從三品復/改正四品又改從三品今定正)
　　　(四/品)
　　　從四品
　　　城門領　包衣副䕶軍叅領　包衣副驍騎叅領
　　　　包衣佐領(原列正四品查包衣副叅領係從四/品佐領與副叅領體制相等乾隆五)
　　　(十一年/改正)　察哈爾副叅領(原列正四品查察哈爾/叅領係從三品副叅領)
　　　(應列從四品以符體制/乾隆五十一年改正)　察哈爾佐領(原列正四/品乾隆五)
　　　(十一年/改正)　王貝勒府四品典儀　王府二等䕶衛
　　　正五品
　　　三等侍衛　治儀正　歩軍副尉　歩軍校　監
　　　守信礮官
　　南苑門章京
陵寢防禦
陵寢管理燒造磚瓦官　分管佐領　葢州牛莊二處滿
　　　洲掌印防禦　闗口守禦　防禦　黒龍江吉林
　　　等處管水手五品官　守備
　　　從五品
　　　四等侍衛　委署前鋒叅領　委署䕶軍叅領
　　　委署鳥鎗䕶軍叅領　王貝勒府五品典儀　王
　　　公府三等䕶衛　守禦所千總　河營委署守備
　　　正六品
　　　藍翎侍衛　整儀尉　親軍校　前鋒校　䕶軍
　　　校　鳥鎗䕶軍校　驍騎校　監造火藥官
陵寢祭祀供應官　太僕寺馬厰駝厰翼長　黒龍江吉
　　林等處管水手六品官　門千總　營千總(原例/從六)
　　(品乾隆五十/一年改正)
　　從六品
　　委署歩軍校　内務府六品翎長　王貝勒貝子
　　府六品典儀　衛千總(原例正六品乾隆/五十一年改正)
　　正七品
　　城門吏　弓匠固山達
　盛京游牧正尉　太僕寺馬厰駝厰固山達　七品
　　廕監生　把總
　　從七品
　盛京游牧副尉　貝子公府七品典儀
　　正八品
　盛京養息牧左右翼長　八品廕監生　外委千總
　　從八品
　　委署親軍校　委署前鋒校　委署䕶軍校　委
　　署驍騎校　副䕶軍校　公府八品典儀
　　正九品
　　各營藍翎長　外委把總
　　從九品
　　太僕寺委署固山達　額外外委
　　(臣/)等謹按八旗世爵查㑹典不載入官品内其公
　　侯伯以下品級制度子爵視一品官男爵視二品
　　官輕車都尉視三品官騎都尉視四品官雲騎尉
　　視五品官恩騎尉本為七品官改設另詳世爵世
　　職篇
　　土官武職
　　正三品
　　指揮使
　　從三品
　　宣慰使　指揮同知
　　正四品
　　指揮僉事
　　從四品
　　宣撫使
　　正五品
　　千户
　　從五品
　　宣撫副使　安撫使　副千户
　　正六品
　　長官　百户
　　從六品
　　安撫副使
　　正七品
　　副長官(土官文職自知府同知以下至巡檢等官/俱與直省官品同其武職品級據現在官)
　　(數另編/如右)
　
　
皇朝通典卷四十
　欽定四庫全書
　皇朝通典巻四十一
　　禮(吉一/)
　　　(臣/)等謹按杜佑通典首載歴代沿革禮於前次為
　　　開元禮纂於後誠以經制文章與儀節度數並相
　　　輔以行也欽惟我
　　朝
列聖相承重熙累洽規模隆盛載在册府垂法萬世有
　大清會典則例以詳其制度有
　皇朝禮器圖式以著其形模悉經
　睿裁訂定損益折衷至為賅備至於儀文秩序條理燦
　　　然則
　大清通禮一書準彛章而垂定式並非前代禮書所能
　　　及其萬一焉謹考
　　典文次第纂紀為
　皇朝禮典二十二卷凡五禮序次條目於杜典並有更
　　　定增刪各於本門加案聲明其儀注悉以通禮為
　　　準云
　　　郊
天
　　　(臣/)等謹按杜典郊天一門凡冬至大祀孟春祈穀
　　　並入焉今考漢代以後祈穀禮多不行而正月之
　　　祀且與冬至相混二祭不分相沿已乆
　本朝郊
天之禮冬至
圜丘孟春
祈穀鉅典並修敬勤之義斯為至矣伏惟
列聖事
天之誠迥超前代凡
郊壇大禮嵗皆
親詣具著典策我
　皇上精䖍昭格膺
鴻眷而集
　繁釐自
　臨御以來無嵗不
　躬親祀事珥筆之臣有紀纂所不能盡者兹篇於冬至
南郊孟春
祈穀敬詳
肇舉之隆儀以及增修之懋制兼稽
列聖升配舊典悉為恭載如左
　　　天命元年貝勒以下諸臣奉上
太祖髙皇帝尊號立國建元行焚香告
天禮
　　　天聰十年王貝勒以下諸臣奉上
太宗文皇帝尊號是年始建
圜丘于
　　盛京徳盛門外制九成周圍一百十丈南門三東西
　　　北門各一
太宗率王貝勒以下文武羣臣齋戒三日於四月乙酉以
　　　太牢
親祀
南郊建國號曰大清改元崇徳是為
　本朝祀
天於郊之始舊例以生太牢祭告即以祭肉分給衆官
太宗諭曰古帝王當未知火食之前即行祭天之禮是以
　用生牢致享後世特踵而行之未之有易耳况以恭祀
上天之胙分給衆官令各於其家享之是反汚䙝也可熟
　而薦之祭畢即於
上帝神位前分享乃為潔誠於是定制祭
天用太牢熟薦十一月乙丑冬至大祀
天於
圜丘時將征朝鮮並告出征是為冬至大祀
圜丘之始七年冬至以
駐蹕納蘭遣官恭代齋戒如禮停止行獵
　　　順治元年十月乙卯朔
世祖章皇帝定鼎燕京
親祀
南郊告祭
天
地即皇帝位是年定制毎嵗冬至大祀
天於
圜丘以
　大明
　夜明
　星辰
　雲雨風雷為四從壇配享又定制毎年正月上辛日祭
上帝於
大享殿祈穀禮儀與冬至大祀同惟不設
　從壇神位不燔柴
圜丘在正陽門外南郊形圓象天南向三成内壝形圓周
　　　百有六丈四尺門四外壝形方周二百十丈一尺
　　　門四壝北門後為
皇穹宇南向形圓左右廡各五間圍垣形圓周五十六丈
　　　六尺八寸南向門三壝外圍垣門四東曰泰元南
　　　曰昭亨西曰廣利北曰成貞門北為
祈穀壇形圓南向三成上建
大享殿(今改為殿/  祈年)　制圓左右廡各九間内壝周百九十
　　　丈七尺二寸門四北門後為
皇乾殿殿五間壝外圍垣門四南接成貞門内外圍垣二
　　　重内垣周千二百八十六丈一尺五寸外垣周千
　　　九百八十七丈五尺西向門二南北並列南入
圜丘北入
祈穀壇十一月丁未冬至大祀
天於
圜丘
親詣行禮二年十月定
郊祀齋戒及設玉帛祝文香亭儀注三年四月設守視
天壇
地壇
　社稷壇官員四年三月禮部奏言
　　國初定制祀
南北郊及
　社稷壇向例俱用生牢今應如舊惟
南郊以胙牛一進
上得
㫖照舊例如朕親祀則照例進胙牛遣官則止五年十一
　　　月戊辰冬至大祀
天於
圜丘奉
太祖髙皇帝配享八年三月定祭祀齋戒例四月定諸王
　　　羣臣陪祭扈從及送
駕接
駕儀注六月定制凡祀
圜丘
方澤先期三日遣公侯伯一人眂牲前二日遣禮部堂官
　　　省牲十三年七月禮部奉
諭㫖致祭
天
地不可不䖍嗣後凡祭
圜丘
方澤朕於五鼓出宫爾部先期一日奏聞十四年正月辛
　　　亥祈穀於
上帝奉
太祖高皇帝配享二月
諭禮部
南郊祀
天理宜嚴重祀前一日朕親宿齋宫祀前五日朕親詣眂
　牲如遣官恭代亦著詣壇齋宿眂牲是年以後眂牲之
　　　禮前期五日遣官恭代為常三月禮部奉
諭㫖禮莫重於祀
天孝莫大於尊
親朕纘承鴻緒恪修典禮毎嵗
郊祀皆奉
太祖髙皇帝配享今思
太祖受命
上天肇興帝業
太宗繼志述事丕振皇猷功徳並隆咸宜崇祀以後冬至
　祈穀祭
天俱奉
太宗同
太祖配享夏至祭
地亦奉
太祖
太宗配享著為定制部臣議奏肇行配享大典攸闗現今
　　　夏至在邇冬至尚遥若先
方澤而後
圜丘於序少紊若俟冬至
太宗配
天之後明嵗舉行
方澤配享禮為期太逺應不俟冬至夏至即恭製
太祖
太宗神牌擇吉先行
太宗配享
圜丘
祈穀壇之禮隨行
太祖
太宗配享
方澤之禮奏上悉如所議至日
親詣行禮恭奉
太宗文皇帝神位配享十七年二月
諭禮部帝王奉
天子民禮隆禋祀享
帝大典所闗尤重必儀物克備乃足昭對越之誠向來
郊祀惟冬至用燔柴禮
祈穀壇未經舉行雖祀典原有等差而同為祀
上帝典禮不宜有異嗣後
祈穀亦行燔柴禮四月己酉合祀
天
地
　百神於
大享殿先是二月
諭禮部帝王父
天母
地禋祀大典務求至當朕稽考舊章洪武初原係孟春合
　祭南郊至嘉靖年間始定分祭冬至祀
圜丘夏至祭
方澤春分朝
　日秋分夕
　月而合祭之禮遂止朕思合祭之禮原以畢萃神祇普
　薦馨香不宜竟廢今欲祗申昭事之誠毎年孟春合祭
天
地
　日
　月及諸神於
大享殿但禮關重大爾部詳議以聞部臣議合祀事宜奏
　　　上奉
諭㫖合祭典禮已定於孟春舉行今雖時序已過大典肇
　修理應本年即舉爾部擇期速議又
諭孟春祈穀向例於
大享殿今
大享殿合祭以後祈穀禮於
圜丘舉行(謹按是年之後合祀旋罷殿舉行/祈穀禮仍於      大享)十八年正月
　　　己未
聖祖仁皇帝登極遣官告祭
昊天上帝㝷以諸臣詳議祀典請罷禁中
上帝壇及
大享殿合祀從之十一月丙子冬至
聖祖仁皇帝大祀
天於
圜丘
親詣行禮
　　　康熙六年十一月
諭朕惟自古帝王建極綏猷保民圖治莫不以懋昭先徳
　祗盡孝誠為務朕纘承丕基躬親庶政恭惟
世祖章皇帝功徳兼隆當崇配享是用上稽前典下協輿
　情謹告
天
地
宗
　社率諸王貝勒文武羣臣於康熙六年十一月七日丁
　　　未冬至大祀
天於
圜丘恭奉
世祖章皇帝配享祀日
聖祖仁皇帝親詣行禮是月丙辰即舉行配享
方澤禮九年正月辛丑祈穀於
上帝奉
世祖章皇帝配享十二年八月禮部奉
諭㫖議奏歴代致祭時辰俱未畫一詳定請照
太宗文皇帝時
壇
廟用黎明
　夕月壇用酉時又言歴代致齋俱於别殿今凡遇祭祀
皇上應於别殿齋戒從之二十五年十二月禮臣議請大
　　　祀陪祀官員不照加級止論職掌有失儀者監察
　　　御史及禮部指名題㕘其他中祀亦如此例行疏
　　　上從之二十八年十二月
諭祈穀祝文毎年皆用定式既為民祈求宜直抒情事去
　嵗直𨽻亢旱已經蠲免賑濟但三冬雨雪甚少朕心仍
　切焦勞此祝文該衙門將朕肫懇卹民之意切實撰擬
　進覽二十九年正月辛丑祈穀於
上帝
親詣行禮
御製祝文曰臣纘承鴻業撫育烝黎惟貴粟重農先務是
　亟荷
天之眷歴紀順成率土元元乆沾樂利頃者嵗行在已旱
　暵為憂畿甸之間阻饑尤甚臣覩災饉閔此窮簷宵旰
　省惟中情惶惕殫心賑救罔敢暇寜顧時閲三冬同雲
　鮮應側席減膳倍篤焦勞兹者候屆上辛田功肇始伏
　念
天心仁愛必軫民力艱難茍非
錫以豐穰何由共登康乂敢因祈嵗展竭悃誠兾昭事之
　精䖍荷
穹蒼之鑒格謹率臣僚以玉帛牲醴粢盛庶品恭祀
上帝仰祈
右兹將享時若雨暘用觀百穀之登溥洽三農之慶尚饗
　　　四十六年十一月丁丑冬至大祀羣臣請遣官恭
　　　代弗許
諭内大臣大學士九卿等
郊祀大典諸臣以天時嚴寒請朕勿親詣行禮朕身體强
　健歩履安和毫不知倦若果稍有患苦即遣皇太子或
　大臣代行典禮何不可之有今身既無恙可欺妄乎况
　年齒漸增正欲乘未老之時躬親行禮耳四十八年正
　　　月辛巳祈穀於
上帝
御製祝文曰臣仰承
眷命撫育萬方念切民生亟圖康乂兩年以來江浙地方
　遭罹水旱民失生業去嵗山東河南亦因被旱田禾歉
　收又去冬至今乾暵無雪臣雖抱病心切靡寧遡自順
　治二年以迄今日垂七十載承平日乆生齒既繁野無
　曠土縱當大穫之嵗猶慮民食不充倘或偶遇旱潦則
　臣雖竭力殫思蠲租散賑而窮鄉僻壤豈能保無轉於
　溝壑之人在臣憂國憂民之念即始終不渝而雨澤應
　期實惟
上天仁愛愚民是賴兹者時屆上辛春耕將舉臣理應躬
　詣齋次祗修祀事但今幸荷
天佑疾漸痊愈而肅將大禮尚未克勝身雖不能致齋而
　為萬民懇切禱祈之誠敢用攄布仰籲
洪庥特命臣僚潔蠲敬戒䖍備玉帛牲醴粢盛庶品恭祀
上帝伏兾
昭鑒俾雨暘時若百穀用成三農宏濟尚饗五十年十一
　　　月戊戌冬至大祀羣臣以
聖躬違和請遣官恭代報可㝷奉
諭㫖朕躬安好如常必親祭方展誠心朕今年已六十行
　禮時兩旁人少為扶掖可也至日遂
親詣行禮五十四年正月辛酉祈穀於
上帝是年正月十日上辛尚未立春
諭㫖以從前亦有用次辛下辛致祭者令諸臣議之乃以
　　　正月三十日下辛行禮十一月己未冬至大祀
天於
圜丘用
御定雅樂(詳見/樂典)五十七年十一月乙亥朔冬至大祀遣官
　　　恭代先是
諭大學士等十一月冬至祀
天明日即應齋戒朕因足乏力來至湯泉身雖在此瞻望
郊壇不能釋懷爾等傳諭太常寺令將齋戒銅人照常送
　至乾清門朕在此照常齋戒其祭祀人員齋戒務令恭
　敬五十八年十一月庚辰冬至大祀
天於
圜丘命親王恭代仍
親往瞻拜行禮先是
諭大學士等敬
天尊
祖所闗重大年來因多病足痛不能親往遣大臣恭代今
　冬至齋戒之時朕足雖不得力潔誠之念有餘擬於祭
　祀之前升
壇瞻仰省視俎豆量力跪拜退處幄次俟恭代親王行禮
　畢然後回宫此係創行之禮如漢大臣以從無此典引
　據書史為言朕年已老在位六十年矣豈易得此例乎
　　　諸臣覆奏
聖體初愈天氣嚴寒請停
親祭又奉
諭㫖朕必親往前者偶未親祭王以下公以上俱不齋戒
　此次著照常齋戒隨朕前往不必隨朕行禮朕行禮時
　不必贊禮作樂俟拜畢至更衣幄次派出親王偕衆行
　禮禮畢朕乃回宫將朕親詣之處著書於祝文内六十
　　　一年十一月
世宗憲皇帝登極冬至大祀遣大臣恭代行禮
　　　雍正元年正月辛卯祈穀於
上帝
世宗憲皇帝親詣行禮九月
諭禮部自古祖功宗徳制在不祧饗帝饗親理應並舉報
　本之情罔極配
天之典宜隆我
皇考聖祖仁皇帝允宜崇祀
郊壇克配
上帝以後冬至祈穀祭
天祗奉
聖祖仁皇帝同
太祖髙皇帝
太宗文皇帝
世祖章皇帝配享夏至祭
地亦如
南郊祈穀禮祗奉配享其詳議以聞十一月辛丑冬至大
　　　祀
世宗憲皇帝親詣行禮恭奉
聖祖仁皇帝配享二年正月辛巳祈穀於
上帝奉
聖祖仁皇帝配享七年正月
詔嚴
壇
廟演禮之禁部臣議奏凡祭祀執事等官當在凝禧殿演
　　　禮如有特加祭典先期於神樂觀演習從之十二
　　　月奉
諭㫖定例正月上辛日祈穀於
上帝若上辛在初五日以前則於次辛行禮雍正三年五
　年俱以次辛祈穀仍舊章也但思元旦朝賀者朕躬之
　禮儀上辛祈穀者祀
天之大典明年正月初二日上辛禮部請於十二日中辛
　行祈穀禮朕思以正月而論則十二日為中辛若以立
　春後而論則為下辛矣因朝賀筵燕而展祈穀之期朕
　心深有未安著於初二日上辛行禮先期照例敬謹齋
　戒停止朝賀筵燕嗣後若逢元旦上辛則於次辛祈穀
　如在初五日以前或值初七日
世祖章皇帝忌辰著兩奏請㫖八年十一月冬至大祀前
　　　期奉
諭朕自臨御以來毎值
圜丘大祀必親詣行禮至誠至敬以展對越
上帝之悃忱今年冬至之日恭遇
皇考聖祖仁皇帝忌辰禮部太常寺引康熙三十九年及
　四十五年正月初七日祭
祈穀壇恭遇
世祖章皇帝忌辰遣官恭代之例奏稱今年
郊祀之期應照此例遣官恭代朕為此五中輾轉今年不
　親行
郊祀之禮於心甚為不安其如何得展朕心而又符合典
　則著大學士九卿敬謹妥議具奏大學士等奏言記稱
　　　君子之祭必身親莅之有不能親則使人攝可也
　　　周禮春官亦稱大祭祀若王不親則攝祀唐宋之
　　　制大祀與國忌同日者樂備而不作然議者謂饗
　　　神不可無樂未若攝祀之當乎禮也應仍遣官恭
　　　代以展明禋奏上從之十二年十二月奉
諭㫖前太常寺奏請於雍正十三年正月初十日恭祭
祈穀壇今順天府尹奏於雍正十三年正月十二日進春
　朕思祈穀乃新春典禮似不應在立春以前其定議以
　聞部臣請以次辛二十日行禮從之十三年九月
　皇上紹登大寳逾三月後羣臣以祀典上請奉
　諭㫖
郊
廟大祀朕不敢因一已孺慕之私情有缺
天
祖禘嘗之鉅典所議朕詣行禮甚是但先期齋戒所以潔
　　齊心志對越
神明朕意齋戒之日即當素服冠綴纓緯其視祝版亦當
　　照例用禮服以昭敬謹
　　　乾隆元年正月辛丑祈穀於
上帝
　皇上親詣行禮十二月
　諭禮部仰惟
皇考世宗憲皇帝徳並髙深恩覃海宇駿烈鴻功垂裕萬
　　世允宜配享
郊壇永崇禋祀朕思來年三月升祔
太廟之後配享之禮理宜敬謹舉行第其時夏至伊邇冬
　　至尚遥敬稽我朝舊制順治十四年三月
世祖章皇帝恭奉
太宗配享
圜丘翌日配享
方澤康煕六年十一月丁未時屆
南郊
聖祖仁皇帝恭奉
世祖配享越十日配享
方澤兩朝典制均係特行禮隆儀備燦垂史冊且稽之經
　　𫝊成周郊祀后稷以配天宗祀文王於明堂以配上
　　帝即月令所謂季秋大享帝也召誥三月丁巳用牲
　　于郊釋者謂非常祀而祭天以告即位也又宋仁宗
　　皇祐二年以大慶殿為明堂合祭天地三聖並侑一
　　如南郊圜丘之儀則是古來因事郊祀之禮不必定
　　在二至之時明矣我朝舊制盡孝盡誠與古符合來
　　年
世宗憲皇帝配
天大禮宜遵照奉行於是禮部議奏上奉
　諭㫖爾部具奏
皇考配享
天壇儀注朕敬謹詳閲内稱配享時朕恭奉
神牌陞壇奉安於東三青幄次並未議及祗見
上帝之儀朕思升祔
太廟時先行祗見
列祖
列后禮畢然後陞座今配享
圜丘亦應先行祗見
上帝禮然後陞座於理方協議政王大臣等遵
　㫖議奏增入祗見
上帝儀夏至配享
方澤祗見
皇地祇俱遵此儀至上辛配享
祈穀壇不必再行祗見禮疏入從之二年四月甲戌大祀
天於
圜丘奉
世宗憲皇帝配享三年正月辛酉祈穀於
上帝奉
世宗憲皇帝配享四年正月初四日上辛
祈穀之期以前三日齋戒時值元旦改用次辛於十四日
　　　行
祈穀禮七年十一月辛巳冬至大祀
　皇上親詣行禮前期奉
　諭朕惟
郊壇祭祀必致誠敬以薦明禋歴來前期齋戒悉遵舊制
　　住宿别殿今
郊壇建有齋宫若於致祭之期親詣齋宫更為祗肅該部
　　詳酌妥議具奏自是定制
大祀前一日
　皇上親詣齋宿又是年始定乘輦之制舊例皆
　御禮輿至是禮臣議奏
郊祀典禮最鉅是以歴代制度車輦儀仗備列尊崇所以
　　　肅明禋而重禮制也周禮祀天用玉輅晉宋以後
　　　並皆遵循無異唐宋參用大輦或乘輦自齊宫赴
　　　壇或祀畢御輦還宫雖儀節間有不同皆乘輦輅
　　　今
　親祀
南郊前期詣
　　齋宫請
　御玉輦為宜從之十一年正月以上辛在初四日照四
　　　年之例改用次辛日行
祈穀禮十二年十一月丁未冬至大祀後六日奉
　諭㫖古天地大祀前期有百官受誓戒之禮周官冡宰
　　祀五帝則掌百官之誓戒唐宋則掌以太尉或於尚
　　書省或於朝堂明初誓於中書省後於闕門宣制嘉
　　靖中則親御奉天殿百官朝服聽誓戒所以聳衆聽
　　而致肅共儆怠玩典至重也國朝祀典太常寺先期
　　行文出示葢本古人誓戒遺意而集衆宣示儀章未
　　舉朕思八政祀居其首而大祀莫重於郊嗣後有事
　　於
圜丘
方澤
祈穀
雩祭應於午門前宣誓戒陪祀之王公文武大臣官員朝
　　服齊集跪聽行禮以明齋明嚴敬之義大學士㑹同
　　該部稽古具儀以聞㝷具儀奏上行如儀十二月奉
　㫖議定
郊壇大祀省視
神位上香及省視牲器之禮㝷大學士等遵
　㫖議奏
　皇帝詣
　　齋宫日詣
皇穹宇
皇乾殿
皇祇室内上香次詣
壇視
壇位又次
　閲籩豆畢詣
　　齋宫從之十三年正月奉
　諭㫖國家敬
天尊
祖禮備樂和品物具陳告豐告潔所以將誠敬昭典則也
　　考之前古籩豆簠簋諸祭器或用金玉以示貴重或
　　用陶匏以崇質素各有精義存乎其間歴代相承去
　　古寖逺至明洪武時更定舊章祭品祭器悉遵古而
　　祭器以甆代之惟存其名我朝
壇
廟陳設祭品亦用甆葢沿前明之舊
皇考世宗憲皇帝時考按經典範銅為器頒之
　　闕里俾為世守曾宣示羣臣穆然見古先遺則朕思
壇
廟祭品既遵用古名則祭器自應悉用古制一體更正以
　　備隆儀著大學士㑹同該部稽核經圖審其名物度
　　數制作欵式拆衷至當詳議繪圖以聞朕將親為審
　　定敕所司敬謹製造用光禋祀稱朕意焉十月奉
　諭朕敬
天尊
祖寅承毖祀
壇
廟祭器聿既稽考古典親為釐定命所司準式敬造質文
　　有章精潔告備自今嵗
圜丘大祀為始灌獻陳列悉用新成祭器展䖍敬焉古者
　　崇郊享則備法駕乘玉輅以稱鉅典國朝定制有大
　　駕鹵簿行駕儀仗行幸儀仗其名㕘用宋明以來之
　　舊而旗章麾葢視前倍簡今稍為增益更定大駕鹵
　　簿為法駕鹵簿行駕儀仗為鑾駕鹵簿行幸儀仗為
　　騎駕鹵簿合三者則為大駕鹵簿
南郊用之
方澤以下皆用法駕鹵簿五輅酌仿周官及唐宋遺制金
　　玉象革各如其儀乘用亦自今嵗
南郊始光昭羽衛用肅明禋諭所司知之十四年五月内
　　　閣奉
　諭㫖朕於
兩郊大祀先御齋宫以齊一思慮聞之記曰齋者耳不聽
　　樂孔子曰三日齋一日用之猶恐不敬二日伐鼓何
　　居言不敢散其志也今齋宫宵漏下鳴畫角嚴鼓以
　　為節雖異於宫懸合奏而吹角鼓鼜軍中之容豈所
　　謂專致其精明者歟此葢相沿前明弊典未更後此
　　嚴更鼓角不當用之齋次大學士其㑹同禮部定議
　　以聞大學士等遵
　㫖議定嗣後
　　齋宫吹角嚴鼓悉行停止以昭肅穆是月
　皇上以夏至大祀
方澤詣
　　齋宫齋宿
　命大學士等議修
兩郊壇宇㝷遵
　㫖議奏及時興修疏上
　上命和親王海望王安國三和總理其事十五年正月
　諭和親王等
圜丘壇上張幄次及陳祭品處過窄既議鼎新可將
圜丘三層臺面仍九五之數量加展寛則執事者得以從
　　容進退益昭誠敬至椶薦向係滿鋪則臺面可以不
　　用琉璃著改用金甎益經乆矣王等奏上
　特命大學士等議奏大學士等奏言
郊壇規制其意貴乎法古而數貴乎合宜謹案易大傳曰
　　　天數二十有五葢一三五七九皆竒屬陽而五為
　　　中數九為老陽是故洛書用五統竒大易用九䇿
　　　筮煌煌
　聖諭仍九五之數量加展寛至為精當查明時上成用
　　　五丈九寸當九五之數稍渉牽合而三成用十二
　　　丈則於竒義無取今據奏以古尺計度臺面上成
　　　徑九丈為取九數二成徑十五丈為取五數極為
　　　妥協惟三成徑十九丈雖亦為竒數然非由九而
　　　生謂為仍取九數未盡脗合擬請三成面徑用古
　　　尺二十一丈取三七之數上成為一九二成為三
　　　五三成為三七則天數一三五七九于此而全且
　　　合三成徑數共四十五丈於九五之數尤為脗合
　　　再考古尺制起黄鍾數協九九我
聖祖仁皇帝審元音而定以作樂我
　皇上重
郊壇而推以制禮義既法古而數更合宜應如所奏照依
　　律吕正義所載古尺制度上成面徑九丈二成面
　　徑十五丈惟三成面徑二十一丈確核今尺按數
　　興修又查壇面甎塊原制上成圓面九重自一九
　　遞加環砌以至九九其義甚精允宜仍舊至二成
　　七重三成五重圍甎不拘未免參差臣等酌議壇
　　面既加展寛二成三成擬合亦用九重遞加環砌
　　二成自九十至一百六十二三成自一百七十一
　　至二百四十三體制方為整齊再查金甎向例不
　　過見方二尺餘今上成鋪面毎塊長濶至三尺五
　　六寸誠難燒造應如所奏用艾葉青石敬謹成造
　　俾保永逺堅固又前奉
聖諭臺靣椶薦滿鋪是以改用金甎若欄板則係露明
　　不便易用青石應請仍用琉璃成造至原奏稱瑠
　　璃欄板毎塊長四尺五寸有餘難以燒造臣等伏
　　思欄板扇數加多則尺寸自然減少擬請三成欄
　　板共用三百六十扇應周天度數上成毎面十八
　　　扇四面計七十二扇毎扇之長得今尺二尺三寸
　　　餘二成毎面二十七扇四面計一百八扇毎扇之
　　　長得今尺二尺六寸餘三成毎面四十五扇四面
　　　計一百八十扇毎扇之長得今尺二尺二寸餘則
　　　扇數加多尺寸減少自然易於成造而毎成毎面
　　　亦皆與九數相合總計三百六十較之二百一十
　　　有六取義尤為明顯再查原奏三成徑數俱係古
　　　尺而所定中心圓面週圍㱘面及九重之長則皆
　　　係今尺至三成臺髙現今上成髙五尺七寸二成
　　　髙五尺二寸三成髙五尺並欄柱長濶髙厚踏垜
　　　寛深亦係今尺臣等逐項悉按古尺核算略為增
　　　減皆與九數相合如此則
郊壇重典制崇法象數協乾元允足昭
　盛代之宏規垂萬年之鞏固矣謹繪圖列數恭呈
　御覽奏上允之嗣因琉璃欄板難以成造經總理上程
　　　大臣奏明易用青白石須彌座用旱白玉石為欄
　　　板柱子添安出水龍頭至十八年工竣十六年正
　　　月初三日上辛係在立春以前改用次辛日行
祈穀禮九月總理工程和親王等奏臣等奉修
兩郊壇宇伏見
祈穀壇匾額舊書大享二字殿與門相同竊疑名義未協
　　　詳考明史紀載縁前明初建大祀殿合祀天地至
　　　嘉靖中定南北郊二至分祀罷大祀殿不用其後
　　　致仕揚州同知豐坊疏請復古明堂大享之制葢
　　　傅㑹孝經嚴父配天語以迎合大禮之議時明世
　　　宗已尊生父興獻王為皇帝因並議稱宗以配上
　　　帝明堂秋享即於大祀殿行之改大祀為大享此
　　　殿與門得名所自始也
　　國朝既定
南北郊祀奉
祖宗升配爰舉祈穀之禮行禮之地即明之大享殿是以
　　　舊有題額襲用未改謹案大享之名見於禮記月
　　　令篇葢指季秋報祀而言與孟春祈穀異義仰惟
　皇上釐定典禮式煥
郊壇理合仰請
　聖訓别薦嘉名庶於祭義協應
　上命大學士等議奏大學士等奏言
祈穀壇額實起前明嘉靖中原取季秋享帝之説以崇興
　　　獻王已非成周明堂本制而殿宇告成以後毎嵗
　　　大享咸在元極寳殿隆慶初並罷元極享禮是即
　　　在前明時固已徒存虚名矣考祭法列叙禮神之
　　　處於祭天曰泰壇於祭地曰泰折於祭日曰王宫
　　　於祭月曰夜明雖郊壇不屋無事標題然循名足
　　　以見義未有不相應者宋儒朱子有言為壇而祭
　　　謂之天祭於屋下謂之帝天與帝其實一也隨地
　　　而異其名耳
　　國朝孟春祈穀
上帝因殿行事準諸朱子所論屋下祭帝義例正自相通
　　　敬稽禮部毎嵗恭進祝冊於冬書某日冬至大祀
天於
圜丘於春書某日祈穀典式備極昭著獨殿與門襲用大
　　　享名號實覺未協仰請
　皇上欽定嘉名俾昭
　盛典㝷奉
　諭㫖改曰祈年十九年三月大學士等奏午門外宣讀
　　　誓戒之禮令各衙門恭録
　敕諭製牌收貯毎遇
兩郊大祀太常寺豫奏通行令於致齋日恭設堂中隨時
　　　仰瞻其宣讀之儀請停止從之二十三年正月以
　　　上辛在初四日仍照四年十一年之例改用次辛
　　　日行
祈穀禮二十四年十一月庚戌冬至大祀
天於
圜丘是嵗西師告捷回部悉平時在冬至之前奉
　諭㫖殊勲克奏茂典應修
郊
廟告功宜申昭報時當長至朕方躬祀
圜丘其敇所司敬舉受釐宣捷之忱載諸祝冊用申懇欵
　　告祭
太廟朕親行展事
方澤
　社稷照例遣親王恭代二十九年十二月
　諭禮部前經該部請於正月初五日舉行祭辛典禮但
　　初五日在立春以前為時尚早應俟立春後初辛舉
　　行於義方協所有
祈穀壇典禮於十五日舉行三十五年三月奉
　諭先期赴
壇時
神位前允宜躬親展謁其省視籩豆應按例專遣臣工莅
　　視不必更行請㫖至赴
壇所經道路向由
　昭亨門外降輦步入第步履遥逺當質明行事轉恐失
　　儀嗣後應改由
　廣利門入於向時祭畢乘輦處降輦三十七年十一月
　　　丙寅冬至大祀詣
　　齋宫以石街積雪鑾儀衛奏請暫仍舊例乘用禮轎
　　　從之先是奉
　諭朕御極以來夙夜孜孜惟以敬
天報本為念毎屆
郊壇大祀必躬親昭事用展悃誠三十七年於兹未敢稍
　　懈向來詣
壇行禮日由降輦進至拜位以迄薦獻禮成中間履蹈升
　　降儀節最為繁重朕惟䖍恪以臨無有愆忽今自念
　　春秋已逾六旬其於動容周旋差不能及前此之從
　　容中節幸朕躬康彊如昔仍得祗循儀度經乆不渝
　　第思敬意所持貴乎内外交養若精力過勞恐心志
　　轉未能純一與其拘于行走末節弗克致其寅恭且
　　或因此而憚於親詣何如酌損步陟繁文得專於升
　　馨告備時肅將劼毖更足以嚴對越而抒誠愫乎自
　　古帝王履帝位而臻壽考者載籍曾不多覯我朝景
　　運遐昌化成熙洽上荷
昊蒼鴻眷
列祖貽庥朕周甲已逾勵勤未怠真可謂國家祥瑞之大
　　者兹特降此㫖非敢自惜其勞惟期要之於乆從此
　　更增年嵗當永矢此昭格之誠我世世子孫承庥衍
　　慶即可奉此為法守且知朕六十嵗以前不憚經曲
　　之繁六十嵗以後兾申専壹之敬初無二致也所有
　　升降次數及降輦步行之逺近無闗大體諸儀節應
　　如何酌定合宜之處著大學士㑹同各該衙門敬謹
　　詳悉妥議具奏大學士等奏言
郊祀前一日
　皇上先期莅
　　齋宫乘步輦入自西天門由
　　齋宫南
　御禮轎至神道西降輿步入琉璃左門詣
皇穹宇上香禮成仍於降輿處
　御禮轎還
　　齋宫其視
壇位即令原遣視牲之親王恭代行禮祀日
　皇上自
　　齋宫乘步輦行至神道西階下幄次相對處降輦升
　　　階由
　櫺星左門步入禮成仍於降輦處
　御禮轎還宫其行禮時
　皇上初升至二成拜位立贊引官奏陞
壇
　皇上升階上香畢還至二成拜位行迎
神禮典儀官唱奠玉帛
　皇上升階行奠玉帛禮還就讀祝位立以次進俎三獻
　　　及飲福受胙禮成仍還至二成拜位行謝
福胙及送
神禮並酌議
祈穀前一日
　皇上乘輦入西天門於
　　齋宫東
　御禮轎至西磚城左門間降輿步入琉璃左門詣
皇乾殿上香其視
壇位即令視牲之親王恭代祀日
　皇上自
　　齋宫乘輦至東北甬道適中處
　御禮轎至南磚城門外神道西降輿由左門步入就幄
　　　次自
祈年左門入行禮禮成仍於降輿處
　御禮轎還
　　齋宫至酌減行禮升降儀節與
圜丘儀同從之三十八年正月以上辛值元旦改用次辛
　　　於十一日行
祈穀禮三十九年正月
　諭朕臨御以來恒以敬
天報本為要不敢稍有怠惰凡
壇廟大祀必親詣行禮自降輦以至禮成一切典禮必敬
　　必誠四十年來未敢少有怠忽而一切禮儀宜盡之
　　處靡不加增至三十七年朕年逾六旬始敕大學士
　　及該部將降輦步行之逺近及升降之無闗鉅典者
　　酌減一二葢欲稍減步履之小節蓄養精力期於大
　　典益致恪恭亦因朕年逾六旬始如此酌量節減所
　　以益矢誠敬也萬世子孫其敬識朕意於諸大祀設
　　非年至六旬一切典章斷不可稍減倘䝉
上天眷佑年逾六旬方可遵朕現在所行舉行將此永著
　　為例四十年四月
　諭朕毎遇
郊壇大祀必親詣行禮歴四十年如一日弗敢稍有懈弛
　　一切儀文典禮悉本誠敬之心仰期
昭格凡諸升降拜獻弗愆於儀實有可以自信者惟是行
　　禮時諸皇子向不在陪祀之列無由知朕恪恭將事
　　之忱著於本年冬至
南郊令諸皇子在旁侍立敬謹觀瞻祀事既蕆並令就
壇位前恭閲朕所進之爵皆安奉端正無稍偏欹俾共體
　　朕所以展
精禋而答
鴻貺者實在乎是其敬承毋忽四十二年正月以上辛在
　　　初四日仍照四年十一年二十三年之例改用次
　　　辛日行
祈穀禮四十三年八月
　皇上恭謁
祖陵至
　　盛京
　命修葺
　　盛京
天壇四十四年十一月
　諭
南郊典禮最為繁重恐過勞生憊轉非所以將誠意因思
正位晉獻香帛爵自當躬致申䖍至
配位
列祖
列宗惟上香仍前親奉其獻爵進俎諸禮則命諸皇子恭
　　代庶得少節煩勞以専心祼薦即自今嵗冬至為始
　　　四十五年正月以上辛在初二日應於隔年齋戒
　　　時值祫祭
太廟改用次辛日行
祈穀禮四十六年十二月
　諭本月二十三日内閣進呈禮部具題壬寅各
壇
廟祭祀齋戒日期一本冊開正月十四日次辛祀
祈穀壇所擬甚屬不當天子父
天母
地祗承之義不可稍弛從前雍正七年恭奉
皇考世宗憲皇帝諭㫖以定例正月上辛若在初五日以
　前則改於次辛但元旦朝賀乃朕躬之禮儀若因此而
　展祈穀之期於心實有未安著於上辛行禮煌煌
聖訓實屬萬世不刋之論朕御極以來遇正月初三日以
　　前上辛因必須隔年齋戒是以改用次辛其有初四
　　日上辛亦改用次辛行禮者則因
聖母皇太后祝釐初祉朕於元辰躬率王公大臣拜賀
東朝儀節不容稍缺至明嵗正月初四日上辛並非向年
　　可比矣該部何得亦改次辛况冬至南郊禮成有於
　　次日受賀者所謂禮縁義起而義以方外尤必敬以
　　直内如謂臣下意在尊君不敢輕易朝正令典亦當
　　備查往例具奏請㫖乃禮部遽行題達何昩昩一至
　　於此至閣臣職司票擬於此等典禮攸闗之章疏何
　　以並不細心請㫖擬簽必待朕自行看出耶所有禮
　　部堂官著交部嚴加議處大學士著交部察議至祀
　　典本屬吉禮而上辛
祈穀尤嵗首鉅儀乃該部必於二十三日具題閣臣亦即
　　於是日呈進朕雖不以責備而諸臣疎忽若是可為
　　不知仰體朕懷矣所有明嵗
祈穀行禮仍用上辛並著為令將此通諭中外知之又奉
　諭㫖禮莫大乎敬
天義莫隆於
郊祀前以禮部具題壬寅年祭祀
壇
廟各日期將
祈穀行禮改用次辛所擬不當已明降諭㫖仍用上辛矣
　　孟春
祈穀所以迓陽氣而兆農祥考諸經傳葢指孟春以後之
　　上辛雍正年間恭奉
皇考聖諭飭禮臣定議允宜永逺遵守敬思其義若上辛
　　在立春前舉行與來陽之義未為精當又上辛設在
　　正月初三日以前則當於舊臘隔年齋戒而
太廟祫祭實為合饗大禮即宫中拜
神亦屬國朝定例若於齋戒期内照舊舉行於専一致敬
　　之道似猶未協其應如何斟酌古今益臻明備並百
　　世遵守可行之處著大學士九卿詳晰妥議具奏尋
　　　大學士等奏言上辛
祈穀以立春後所得之辛始為上辛若立春後之辛尚在
　　　上年十二月内則仍用正月之上辛以符嵗首之
　　　義至正月初四日上辛應於初一日齋戒起是日
　皇上未入齋宫之前
　　宫中拜
神
奉先殿行禮均可各昭誠敬即毋庸改期從之又奉
　諭㫖朕自臨御以來毎遇
郊祀大典無不蠲潔躬承四十六年如一日仰荷
昊蒼眷佑壽越古稀仍當躬親行禮而一切登降禮儀步
　　履究覺稍遜於前若遣官恭代非朕勤於躬親昭事
　　之初心而勉强將事復於精一凝承之意轉有未盡
　　因諭該部前往敬視
祈穀壇宿齋宫詣
壇瞻拜日降輦處兹據福隆安等奏請擬由
皇乾殿西墻門外降輿較為近便等語應如所奏交各該
　　衙門遵照辦理此朕仰體
上天眷愛朕躬長申寅恪之意將來朕子孫纘緒凝庥有
　　壽登古稀者亦可欽承朕志於
郊壇大祀毎嵗躬行率由此典以上邀
皇天眷顧之隆庶幾無疆惟庥永膺
昊貺垂裕萬年將此通諭中外知之四十九年正月
　諭朕臨御以來祗承寅畏於
郊
壇大典罔不恪恭將事親詣行禮本年正月初五日上辛
祈穀因去嵗所患氣滯舊恙偶發誠恐登降儀節或愆轉
　　不足以昭誠敬此次著派皇六子永瑢恭代行禮朕
　　仍在齋宫敬謹齋宿屆期親詣
大髙殿行禮凡
南郊
祈穀及
列聖升配儀節並具
　大清通禮
　
　
　
　
　皇朝通典卷四十一
　欽定四庫全書
　皇朝通典卷四十二
　　禮(吉二/)
雩祀
　　　(臣/)等謹按古者龍見而雩以為百糓祈膏雨是孟
　　　夏之雩乃毎嵗常行之典至遇旱而禱則為大雩
　　　我
　　朝
列聖相承旰食宵衣勤求民瘼凡遇水旱
躬詣
圜丘祈禱即古大雩之義乾隆七年
　上命禮臣集議定制毎嵗孟夏行
常雩禮儀與冬至大祀同旱至季夏祈禱既遍乃奉
　特㫖敬舉
大雩所以為民請命者益致精䖍敬稽典制詳載于篇又
　　　凡祈雨之事義與雩同謹從類紀云
　　　順治十四年四月
世祖章皇帝以旱禱於
圜丘先期率羣臣致齋三日官民衣淺淡色服禁屠宰不
　　　理刑名至日
皇帝素服詣
圜丘不設鹵簿不除道不奏樂不設
配位不奠玉不飲福受胙餘行禮如常儀遣官致祭
方澤
　社稷壇
　神祇壇應時大雨越三日遣官行告謝禮十七年六月
諭禮部今夏亢𤾉日久農事堪憂朕念致災有由痛自刻
　責榖為民天非雨不遂竭誠祈禱積有日時乃精誠未
　達雨澤尚稽晝夜焦心不遑啟處兹卜於月之十三日
　預行齋戒黎明步至
南郊於夜子刻祭告
圜丘懇祈甘霖速降以拯災黎若仍不雨則再行躬禱務
　回
天意又
諭祭告為民請命應先詣
郊壇潔誠齋戒十三日步至
南郊即於彼處齋戒三日以十五日之夜祭告至日
皇帝率諸王文武羣臣素服步至
南郊齋宿是日早四際無雲頃之隂雲宻布甘霖大沛越
　　　三日行祭告禮於
圜丘祭畢雨復降越四日遣官行告謝禮
　　　康熙十年四月旱
聖祖仁皇帝禱雨於
圜丘前期致齋三日素服詣
壇致祭旋以甘霖霑足遣官報謝如儀十七年六月
諭禮部朕惟天人感召理有固然人事失於下則天變應
　於上捷如影響豈曰㒺稽今天氣亢𤾉禾苖枯槁朕夙
　夜靡寧力圖修省躬親齋戒䖍禱甘霖爾部擇期具儀
　來奏前期致齋至日
聖祖仁皇帝自西天門步行至
壇行禮時甘霖大沛仍步出西天門乗馬回宫自後十八
　　　年四月十九年四月皆以祈雨
親詣
圜丘行禮得雨告謝並同二十六年五月
諭九卿等曰京師為天下根本之地乃幾月不雨朕甚憂
　之欲躬行祈禱大小臣工宜盡誠齋戒毋循故事至期
　　　素服乗馬自西天門步行至
壇行禮
御製祭文曰臣以眇躬仰承
天眷撫育羣黎兢兢業業惟恐隕越邇者自春徂夏雨澤
　愆期京輔亢𤾉深懐疚懼良由𦕈躬不徳政未咸宜大
　小臣工㒺盡厥心惟君臣之咎於億兆何辜前者循省
　已過詔告四方而靈雨尚未霑足浹旬仰望彌切焦勞
　兹特潔蠲吉日率勵羣工實圖洗心齋祓將事呼籲
上帝切望
慈庥伏兾
俯鑒誠懇大沛甘霖俾兆民之咸蘓惟邦家之有慶引領
郊壇尚祈
昭格謹告祭畢
回鑾甘霖立降越日遣官告謝如儀五十五年五月
駐蹕熱河以天旱減膳齋戒
諭京師䖍誠祈雨越七日雨始復常膳
　　　(臣/)等謹按
聖祖仁皇帝六十年中祈禱雨澤精誠感格史不勝書伏
　　　考康熙五十六年冬
諭諸皇子及大臣等曰京師初夏毎少雨澤朕臨御五十
　六年約有五十年祈雨毎至秋成悉皆豐稔昔年曽因
　暵旱朕於宫中設壇祈禱長跪三晝夜日惟淡食不御
　鹽醬至第四日步詣
天壇䖍禱油然忽作大雨如注步行回宫水滿兩鞾衣盡
　霑濕後各省人至始知是日雨徧天下又
諭人言每月十八二十二十二二十四等日往往有雨宜
　及此數日祈禱朕以為既知有雨而後禱此心便已不
　誠矣恭誦
聖言仰見祈禱之誠有堯湯所弗逮者敬稽史冊所載謹
　　　識於此
　　　雍正元年五月旱
世宗憲皇帝減膳䖍禱甘霖立沛二年二月
親詣
　　黒龍潭祈雨越數日
親祭
　歴代帝王廟甘雨大􁨭羣臣衣盡霑濕各加
恩賜
御製喜雨詩羣臣恭和九年六月旱
命設壇祈禱即日大雨
　　　(臣/)等謹按
世宗憲皇帝十三年中偶值亢旱無不齋居䖍禱立沛甘
　　　霖感格之誠昭垂史冊謹載數事以見
聖心之敬
天愛民始終如一日云
　　　乾隆八年四月始行常雩禮於
圜丘先是御史徐以升奏言按春秋傳曰龍見而雩盖古
　　　者有雩祭之典所以為百穀祈膏雨也祭法曰雩
　　　宗祭水旱也月令仲夏之月命有司祈祀山川百
　　　源大雩帝用盛樂命百縣雩祭百辟卿士有益於
　　　民者以祈榖實是為常雩乃若偶逢亢旱則又有
　　　雩周禮稲人旱暵共其雩歛春秋書雩二十有一
　　　故有一月而再雩者旱甚也是又因旱而雩義雖
　　　不同要之雩祭之典自古有之考雩字為吁嗟求
　　　雨之義其制則為壇於南郊之旁故魯南門為雩
　　　門是雩壇實有其地矣自西漢之世雩禮始廢旱
　　　則禱祀天地宗廟晉永和時議制雩壇於國南郊
　　　梁武帝始移於東郊又改燎柴而從坎瘞唐太宗
　　　又雩祀於南郊宋制孟夏雩祀昊天上帝前明雩
　　　壇在泰元門外是歴代皆雩也我
　　朝禮制具備㑹典載有
　躬禱之儀獨於雩祭尚未設有壇壝似屬缺典雖
郊祀亦有
　雲雨風雷之神與
　嶽鎮海瀆之位而禮必有所専設乃於祈禱之典似更
　　　覺誠敬周詳伏乞
　敇下禮臣博求典故詳考制度於京城之内擇地建立
　　　雩壇倣古龍見而雩之禮毎年及期擇日致祭偶
　　　遇亢旱愆陽雨澤稀少即於此望告
　嶽鎮海瀆及諸山川能出雲雨者以祈求雨澤毋庸於
　　　各宫觀處祈禱再者祈雨祈晴事同一體倘有雨
　　　水過多祈求開霽之處請照祭法雩宗祭水旱之
　　　例亦於雩壇致禱庶誠敬克伸於典禮似為允協
　　　至於直省州縣亦應並設雩壇俾展祈求之典疏
　　　上
　詔禮臣詳議尋議奏孟夏龍見擇日行常雩禮祀
昊天上帝於
圜丘以
列聖配享
　四從壇從祀於下前期禮部奏請
　皇上親詣行禮或遣親王恭代孟夏後旱則祈
　天神
　地祇
　　太嵗壇次祈於
　社稷壇次祈於
太廟皆七日一祈不雨或小雨不足還從各壇祈禱如初
　　　旱甚乃大雩祀
昊天上帝於
圜丘先經祈禱
太廟既已䖍告
列祖此次不設
配位仍設
　四從壇於下雨足則報祀或已齋未祈而雨及所曽經
　　　祈禱者皆報祀如常儀其以前望祭四海之禮可
　　　以停止再考古大雩用舞童二佾衣元衣各執羽
　　　籥歌雲漢之詩今䝉
　皇上倣雲漢詩體御製歌詩八章
　聖念懇誠
　宸章剴切從古未有應令舞童習歌交内務府製辦教
　　　演若久雨祈晴之處歴考前代皆無禜祭雩壇之
　　　禮請倣春秋左傳鼓用牲於社及文獻通考禜祭
　　　國門之禮但伐鼓禜祭於京師國門視水来涌集
　　　最多之門而祭仍雨不止則伐鼓用牲祭於社毋
　　　庸於各壇祈禱至直省州縣所有耕耤田中皆設
　　　有壇祀應令於孟夏擇日行常雩禮或有亢旱亦
　　　每七日先祭界内山川次祭社稷致齋䖍禱雨澤
　　　但不得用大雩之禮其或淫潦為災則伐鼓用牲
　　　禜祭城門以祈晴霽不必另設雩壇至京師雨𤾉
　　　愆期
　皇上於大内祈禱其専承祈禱之官
　天神
　地祇
　社稷
　　太嵗各壇遣王大臣一人
太廟
上帝遣親王一人應陪祀各官皆一體齋戒詣壇行禮如
　　　遇
　皇上親詣
圜丘王以下俱陪祀疏上皆從之是嵗初舉雩祭
　皇上已降㫖親詣行禮太醫院臣奏
　聖體微患初愈不宜勞動左右大臣言
　皇上誠敬之心至肫至切足以昭格
穹蒼雩祭為常行之典不必今嵗一定
　親行乃遣恒親王𢎞晊恭代行禮九年四月
　皇上親詣
圜丘行常雩禮先五日奉
　諭雩祭之典所以為百榖祈膏雨也從前定議禮儀悉
　　照恭祀
圜丘之制行朕思目下畿輔雨澤愆期此次舉行雩祭正
　　望恩迫切之時非每夏常雩可比其先期前詣齋宫
　　及祭畢回鑾朕俱御常服不乗輦不設鹵簿不作樂
　　　以示䖍誠祈禱為民請命之意二十四年四月常雩
　皇上親詣行禮以天時亢旱步行致禱先三日奉
　諭㫖日者恭逢雩祀農民望澤正殷朕宵旰靡寧仰祈
靈貺宜從抑損以懋寅承前期詣
壇齋宿所司應設法駕鹵簿一概停止視
壇位拈香時服常服至翼朝由齋宫步行恭詣幄次行禮
　　　五月
　皇上步禱
　社稷壇
　御製祝文薦玉行禮(詳見稷/  社)六月大雩於
圜丘前五日奉
　諭㫖朕躬祭
方澤值祈雨之時竭誠籲懇未獲甘霖夏至已踰迫不可
　　待後日即進宫徹膳䖍齋思過待
命十一日敬舉大雩之禮以祈
天佑
　御製祝文曰臣奉
命嗣服今二十四年無嵗不憂旱今嵗甚焉曩雖失麥可
　　望大田兹尚未種赤地里千嗚呼其恵雨乎常雩步
　　禱未䝉
靈佑
　方社
方澤均漠弗佑為期益迫嗟萬民誰救敢辭再凟之罪用
　　舉大雩以申前奏嗚呼其恵雨乎
上天仁愛生物為心下民有罪定宥林林百辟卿士供職
　　惟欽此罪不在官不在民實臣罪日深然
上天豈以臣一身之故而令萬民受災害之侵嗚呼其恵
　　雨乎謹以臣身代民請
命昭昭在上言敢虚佞計窮力竭辭戅誠罄油雲沛雨
居歆賜應嗚呼其恵雨乎謹告先一日
　皇上乗馬詣
　　齋宫齋宿正祭日戴雨纓冠素服步詣
圜丘壇行禮越日大雨霑足乃令直𨽻總督飭所屬有司
　　　勸種晩禾酌借牛具耔種以待秋成二十八年四
　　　月微旱值常雩行禮
　皇上躬致祈禱禮成得雨復以雨未霑足
　親詣玉泉及
　　黒龍潭祈雨並遣官䖍禱
天神
地祇各壇尋得渥雨報祀如禮三十二年四月常雩後
　　十日
親詣
　黑龍潭祈雨並遣官䖍禱
天神
地祇各壇尋得大雨報祀如禮三十五年四月微旱常
　　雩後旬日餘
親詣
　黒龍潭祈雨並遣官致禱
天神
地衹各壇得雨報祀如禮四十三年四月常雩行禮
皇上以雨澤稀少
躬致祈禱越十日復
親詣
　黒龍潭祈雨並遣官致祭
　天神
　地祇各壇請雨逾七日再禱如初又遣官往石匣龍潭
　　　䖍祈尋得渥雨均報謝如禮凡
雩祀儀節具
　大清通禮
　　　(臣/)等謹按乾隆八年
　皇上肇舉雩祀以来孟夏常雩嵗皆
　親詣惟
　巡幸之年遣官恭代二十四年六月旱甚
　特行大雩之禮並
　御製禱雨告風文仁愛相通感孚即應至每嵗常雩間
　　　值望雨之時
　詣齋宫日不乗輦不設鹵簿次日步行赴
壇
　躬致誠祈甘膏即沛或以偶未優霑復
　親禱龍潭以期渥􁨭並
　敇禮臣按例䖍申祈請精誠感格無不立應
　　記注所書有不能盡述者兹恭纂數次于篇以見
　敬勤之至五十年來常如一日又自畿輔以至各省雨
　　　澤或稍愆期即馳
　詢地方大吏並再三
　申諭毋許諱飾一經奏報優霑即
　御製詩篇以誌喜慰恭誦之下仰見
　聖心肫切所由感召
天和綏豐屢慶億萬斯年常膺
昊貺焉
　　　(臣/)等又按杜典有大享明堂一條考明堂之制始
　　　於成周歴代有之而制度迄莫能定漢儒所述如
　　　大戴禮白虎通蔡邕之説各不相符朱子謂郊者
　　　古禮明堂者周制葢周公以義起之其不必强行
　　　於後代可知矣我
　　朝
南郊大祀
列聖配
天極尊崇之鉅典明堂之制不復建立洵為超軼前古此
　　　條謹從刪去
　朝日　　夕月
　　　順治八年六月定春分秋分朝
　日夕
　月之禮先是初定祀典以日月從祀
天壇罷春秋二分祀事至是年禮臣請照舊典以春分秋
　　　分日致祭於從祀
天壇外仍立
　朝日壇於朝陽門外東郊立
　夕月壇於阜城門外西郊從之又定
　朝日壇以春分日夘時致祭值甲丙戊庚壬年
　皇帝親詣行禮餘年遣官
　夕月壇以
北斗七星
木火土金水五星
二十八宿
周天星辰共為從壇配享于秋分日酉時致祭值丑辰
　　未戌年
皇帝親詣行禮餘年遣官
　　雍正四年奏定
朝日壇向係露祭請照
社稷壇之例於
壇下别設神龕以備風雨並香鑪上増設鑪盖
　　乾隆三年七月
諭今年
夕月壇舊例係遣官之年但朕即吉之後初次舉行朕
　親詣行禮以展誠敬四年禮部奏
夕月壇舊於酉時前六刻申時三刻請
駕至
壇尚隔酉時二刻此次
親詣
月壇行禮謹擬於酉時前四刻申時五刻請
駕至
壇適合致祭之時從之十一年二月春分
皇上親祭
朝日壇以次日日食不乗輦不設鹵簿不奏樂凡
朝日
夕月儀具
大清通禮
天神　　地祇
　　(臣/)等謹按杜典朝日夕月後别立禋六宗一條其
　　禮迄於後魏而止自唐以後罕有述者伏考我
　朝祀典有
神祇壇以禱水旱有
　太嵗壇以祭時並與六宗義合又雲雨風雷之祀
世宗憲皇帝聖諭取義六宗尤炳然不易者兹謹分為
　天神
　地祇等門詳載於後
　　　順治元年立
　天神壇於
　先農壇之南以祀
　雲師
　雨師
　風伯
　雷師立
　地祇壇於
　天神壇之西以祀
　五嶽
　五鎮
　啟運山
　積慶山
天柱山
隆業山
四海
四瀆
　京畿名山大川
　天下名山大川嵗遇水旱則遣官祗告祈禱有應則
　　報祀十四年以祈雨遣官致祭
天神
地祇得雨報謝如儀十六年停祭
積慶山
　　康熙二年封鳳臺山為
昌瑞山設位
地祇壇二十九年以祈雨遣官致祭
天神
地祇得雨報謝如儀
　　雍正十年以祈雨遣官致祭
天神
地祇得雨報謝如儀
　　乾隆元年封泰寧山為
永寧山設位
地祇壇二年六月
諭天時亢旱已逾兼旬見在䖍誠祈禱尚未得霈甘霖
　朕心深為憂惕
天神
地祇壇應竭誠致祭著禮部太常寺即察明典禮具奏
　舉行禮部等遵
㫖議上遣官致祭
天神
地祇得雨報謝如儀七年五月旱
命於
神祇壇祈雨増用樂章(詳見/樂典)十七年禮臣奏言
神祇壇本無専祀惟祈雨則祗告於壇而不奏樂自乾
　　隆七年始増設樂章揆之一應因事祗告之禮均
　　不作樂殊未畫一至甘雨霑足報祭之時僅用酒
　　果脯醢與祈告相同又與報祭之禮未稱請嗣後
　　各壇告祭停止作樂至報祭時均應加籩豆牲牢
　　即將
神祇壇樂章用於報祭
詔令更議之尋奏言凡祈雨之祭時當待澤孔殷蠲誠
　　致禱與因事祗告之禮原有不同儀文自宜周備
　　今奉
諭㫖祭祀用樂以導和氣而格神祇乃事神之禮與齋
　戒徹懸其義各異且樂足以宣通隂陽之氣祈雨致
　祭仍當用樂為是應遵
㫖仍用樂章奏上從之二十八年四月京師微旱遣官
　　致祭
天神
地祇尋得雨報祭如禮三十二年四月三十五年五月
　　　四十三年四月均以微旱遣官致祭得雨報祀如
　　　儀凡祈祀報祭儀節具
　大清通禮
　　太嵗
　　　順治元年定毎嵗致祭
　　太嵗壇之禮
　　太嵗殿在
　先農壇東北正殿祀
　　太嵗之神兩廡祀
　　十二月將之神每年正月初旬􁁸吉及十二月嵗除
　　　前一日遣官致祭初春為迎嵗暮為祖祖迎之禮
　　　嵗有常舉遇水旱則遣官祭告祈禱報祀如儀
　　　康熙二十九年以旱祈雨遣官致祭
　　太嵗之神尋得雨行報謝禮三十五年二月
聖祖仁皇帝親征噶爾丹遣官致祭
　　太嵗之神
　　雍正十年以旱祈雨遣官致祭
　太嵗之神尋得雨報祭如儀
　　乾隆元年十二月祭
　太嵗壇遣親王行禮舊例遣太常寺堂官主祭是年
　　太常寺照例題請奉
㫖遣親王行禮次年孟春亦如之二年六月以旱祈雨
　　遣官致祭
　太嵗之神尋得雨報祭如儀十六年禮部奏各壇祀
　　神均有上香之儀
　太嵗月將同屬天神則升馨求陽不應與他祭異况
　　偶逢祈雨致祭儀注見載上香其春冬二祭應行
　　上香禮兩廡分獻並同從之十八年禮部奏
　太嵗暨
　十二月將神牌請於殿廡内供奉設神座於神龕前
　　祭時請神牌奉安神座祭畢復龕恭遇
皇上祀
先農禮成至
　太嵗殿上香時神牌安奉殿内不請出龕奉
㫖太嵗月將神牌照所奏安奉又是嵗禮部奏
　太嵗殿現在樂章乃新正嵗除通用與祈禱雨澤之
　　義全不相渉應交樂部别撰照
神祇壇皆用豐字以昭畫一從之(詳見/樂典)二十年定
　太嵗壇改遣親王郡王行禮二十一年太常寺奏承
　　祭之官既改遣親王郡王而兩廡分獻仍如舊例
　　派㕔員行禮於體制未協請嗣後用太常寺堂官
　　分獻臨時奏派從之二十八年四月三十二年四
　　月三十五年四月四十三年四月均以微旱遣官
　　致祭
　太嵗壇尋得雨報祀如禮儀具
大清通禮
風師　　雨師等祠
　　(臣/)等謹按杜典六宗之外又有風師雨師及諸星
　　　等祠我
　　朝定禮以
　雲雨風雷為
南郊從位又専立
　天神壇以祀
　雲雨風雷之神
　北斗五星二十八宿周天星辰之神並從祀於
　夕月壇已於各門詳載兹不重述惟
　風神
　雲神
　雷神均特建廟宇於
　　京師又時應宫崇祀
　龍神恭繹
世宗憲皇帝聖諭亦即以為
　雨神謹彚著於篇並附直省特祀之典即以風師雨師
　　　等祠一條移併於此
　　　雍正元年奉
世宗憲皇帝諭㫖以西苑紫光閣北前後殿改建為時應
　　　宫前殿奉
　四海
　四瀆龍神後殿中奉
　　順天佑畿龍神兩旁左右奉十有七省
　　龍神毎嵗以六月十三日致祭遣内務府官行禮五
　　　年遷直省
　　龍神位奉於各省増修後殿以奉
　　八方龍神六年二月奉
諭㫖朕惟風雨時若百物繁昌皆由誠敬感格
天心用能福祐下民時和嵗稔而司天號令長養阜成風
　神之貺厥功尤懋頻年以来朕䖍祀龍神有祈必應歴
　有明驗因思風神巽順和煦茂時育物亦宜特隆祀典
　以答洪庥考之周禮大宗伯以槱燎祀風神虞書禋于
　六宗劉歆鄭康成之説咸謂六宗之内風神其一也歴
　代各建壇兆至宋祥符間曽立風伯廟近代及本朝俱
　列
南郊四配之中典禮具備今欲於都城和㑹之地特建廟
　宇因時禱祀以展朕為民祈福之誠應如何攷據禮儀
　相度營建之處禮工二部㑹同内務府詳議具奏部臣
　　　等奏言伏查周禮以槱燎祀風師註鄭康成以風
　　　師為箕星即虞書六宗之一孔安國蔡沈洪範傳
　　　皆云箕星好風而馬端臨郊社考亦謂周制以立
　　　春後丑日祭風師於國城東北葢東北為箕星位
　　　次丑亦應箕之位也漢劉歆等議立風伯廟於東
　　　郊而東漢縣邑常以丙戌日祀風伯於戌地唐開
　　　元禮則遵周制就箕星之位為壇祭之宋仍唐制
　　　祥符間建風伯廟迨元及明亦各有祀典臣等㑹
　　　同詳議於都城内東北擇得
　　景山東邊當東北箕星之位建廟甚宜其廟宇規制
　　　倣時應宫酌量營建毎年於立春後丑日致祭由
　　　内務府敬謹備辦奏上允之乃封
　風神為應時顯佑風伯之神廟曰宣仁廟前殿奉
　風伯之神後殿奉
　八風之神又河臣齊蘇勒疏言淮安府清河縣清口地
　　　方乃洪澤湖水出口敵黄之所從前建有
　風神廟官民行旅皆致祭禱至於洪澤一湖諸水總滙
　　　全頼高堰大堤以為保障惟此堤工最忌西風鼓
　　　浪自昔傳有日費斗金之説比年毎逢大汛從無
　　　西風湖工平穏轉險為安皆由我
皇上念切民生懐柔百神感召
天和之所致也伏查水道河神凡有捍災禦患者俱䝉
敇賜爵號以彰神庥惟兹
　風神福國佑民潜維黙䕶
　神功既懋褒錫宜隆伏乞一體
敇封以崇祀典禮部覆議從之乃封為清和宣恵風伯之
　　　神七年二月奉
諭㫖朕惟雲雨風雷之神代天司令俾百昌萬寶普含膏
　澤以錫福於烝民厥功並懋朕恭承
天眷恪修祀典為四海蒼黎仰祈嘉祐已經特建廟宇崇
　祀龍神風伯而雲師雷師尚闕専祀嘗攷虞書禋于六
　宗之文漢人以乾坤六子釋六宗震雷巽風均列禋祀
　而易曰雷以動之風以散之則風雷之發生萬物功實
　相等禮記曰天降時雨山川出雲周禮亦以五雲辨年
　嵗是雲與雷皆運行造化同昭
天貺者也前代及本朝
南郊大祀雲雨風雷俱列從壇之次式隆配享典禮亦既
　備矣邇年以来雲物兆祥雷行應候茂育庶彚宣暢陽
　和庇國佑民之徳靈應顯然今欲特建廟宇䖍奉雲師
　雷師之神因時禱祀敬迓洪庥以展朕為民祈福之意
　禮工二部詳議具奏部臣奏言伏查尚書洪範五行傳
　　　曰雷首長萬物為出入又論衡曰雷出地則長飬
　　　華實發揚隠伏宣盛陽之徳易乾卦曰雲行雨施
　　品物流形左傳凡分至必書雲物以辨年嵗是雲
　　師雷師錫福蒼生厥功甚著唐天寶五載増雷師
　　于雨師之次毎嵗於立夏後申日致祭宋元因之
　　明集禮増雲師於風師之次郡縣立雷雨壇於稷
　　壇西風雲壇於社壇東明㑹典載秋分後三日合
　　祭雲雨風雷壇今
雷師廟宇應建於西方立夏後申日致祭
雲師廟宇應建於東方秋分後三日致祭從之尋擇地
　　營建其規制祭儀俱倣宣仁廟乃封
雲師為順時普䕃雲師之神廟曰凝和廟
雷師為資生發育雷師之神廟曰昭顯廟十三年封廣
　　東邊海郡縣廟祀
風神為宣仁昭泰風伯之神封甘肅蘭州府廟祀
雷神為顯仁應瑞之神並春秋致祭從督撫諸臣請也
　　(臣/)等謹按杜典有大䄍一門䄍古作蜡其典自元
　　明以来久已停止我
　朝臣工有以蜡祭請者奉
皇上諭㫖詳悉指示不必舉行今謹載
聖諭於篇中以見酌古凖今折衷盡善之至意焉
　　乾隆十年十二月
諭大學士等國家崇報之文明禋肇薦考議周詳凡祀
　典所闗羣神咸秩即如雩祭諸禮事繫農桑近復議
　行有舉無廢皆以為民也邇年以來諸臣工有以蜡
　祭為請朕追惟舊制酌古準今有宜於詳慎者考大
　蜡之禮昉於伊耆三代因之所以報萬物之成也雖
　咏於詩詳於禮記周官而古制夐逺傳註參錯難以
　折衷所謂八蜡配以昆蟲後儒謂其害稼不當與祭
　月令祈年於天宗蜡祭也註云日月星辰則所主又
　非八神至謂合聚萬物而索饗之其神甚多尤難定
　位且蜡與臘冠服各殊有謂臘即蜡者有謂蜡而後
　臘者是古制已不可考終無定衡至於後世自漢臘
　而不蜡此禮已湮魏晉以来迄於唐宋時行時止或
　溺於五行之説甚且天帝人帝及於龍麟朱鳥多至
　百九十二座議者以為失先王之禮逺矣蘓軾曰迎
　貓則為貓之尸迎虎則為虎之尸近於倡優所為是
　以子貢觀於蜡言一國之人皆若狂以其沿習日久
　迹類於戲也葢祀於南郊已不合於古制而蜡於四
　郊則惟順成之方始祭較量區别叢雜瑣細於義有
　乖於禮未洽於神為䙝自元明以来停止此典實有
　難以舉行之處况蜡祭諸神如先嗇司嗇日月星辰
　山林川澤今皆祀於各壇廟原於典文無闕即民間
　秋成之後休息農功祀神報賽大扺借蜡之遺意以
　盡其閭井歡洽之情猶有吹豳擊鼓之風亦皆聴從
　民便未嘗禁止是蜡祭原行於民間但田夫萃處雜
　以嬉戲各隨其鄉之風尚初不責以儀文若朝廷議
　祀潔蠲䖍享必嚴肅整齊何至有一國若狂之論可
　知此祭即古亦閭閻相沿之舊俗詎可定以為郊廟
　典禮如以為有祈無報則方春而祈榖冬又有事於
圜丘禮謂郊之祭為大報天又云萬物本乎天大報本也
　　豈得謂之有祈無報乎况二仲薦馨並崇社稷班固
　　所謂為天下求福報功者具在陳祥道所謂大社國
　　社農之所報在焉今
　社稷壇春秋兩祀祈報之禮已備至義近於重複事渉
　　於不經者即下之禮臣亦難定議因諸臣但泥古制
　　多未深攷是以特降此㫖俾共知之
　　　(臣/)等謹按杜典有靈星一門攷漢立靈星祠以天
　　　田主穀農祥晨見而祭之配以后稷盖即祈榖之
　　　意我
　　朝定制列星為
圜丘從位孟春祈榖則已及之后稷為
　太稷配位春秋祈報祭典具備靈星之祀誠無事於複
　　　舉矣此條謹從删去
　
　皇朝通典卷四十二
　欽定四庫全書
　皇朝通典卷四十三
　　禮(吉三/)
北郊
　　　(臣/)等謹按方丘祭地見於周官杜典因之是也其
　　　附神州后土則以神州為北郊誤分祭地為二且
　　　神州之説出自鄭注䜟緯之説未可為據至於漢
　　　代渭陽汾隂后土祠祀更為不經唐宋相沿至明
　　　始輟
　　國朝定制夏日至大祭
地於
方澤是為
北郊法古垂後準禮經而超百代矣欽維
列祖親祀
方丘鉅典煌煌允與
圜壇並重
　皇上臨御以來歳必
　躬親展祀每以夏至正當盼雨之時
　寅衷黙禱旋即甘􁬴渥霑仰見昭格之
　忱五十年來精誠如一謹稽
北郊祀典並
列祖升配大禮恭著於篇而原書附見之神州后土則謹
　　　從刪去云
　　　順治元年定每歳夏日至大祭
地於
方澤以
　五嶽
　五鎮
　四海
　四瀆為四從壇配享
方澤在安定門外北郊形方象地方折四十九丈四尺四
　　　寸深八尺六寸寛六尺澤中貯水方澤北向二成
　　　上成方六丈下成方十丈六尺均髙六尺内壝方
　　　二十七丈二尺正北三門東西南各一門外壝方
　　　四十二丈門與内壝同南門後
皇祇室五間北向圍垣正方周四十四丈八尺北向一門
　　　内外圍垣二重内垣周五百四十九丈四尺北三
　　　門東西南各一外垣周七百六十五丈西向門三
　　　角門一又西有坊一曰泰折街(雍正二年改/名廣厚街)八年
　　　尊封
肇祖原皇帝
興祖直皇帝陵山為啟運山
景祖翼皇帝
顯祖宣皇帝陵山為積慶山(十六年奉移積慶山二陵/祔啟運山停      從祀)
太祖髙皇帝陵山為天柱山
太宗文皇帝陵山為隆業山附
　四從壇配享十四年三月壬子大祀
地於
方澤奉
太祖髙皇帝
太宗文皇帝配享
世祖章皇帝親詣行禮
　　　康熙元年五月戊寅夏至大祀
地於
方澤
聖祖仁皇帝親詣行禮二年尊封
世祖章皇帝陵山為昌瑞山從祀
　三陵山之次六年十一月丙辰大祀
地於
方澤奉
世祖章皇帝配享
　　　雍正二年五月癸卯夏至
世宗憲皇帝大祀
地於
方澤奉
聖祖仁皇帝配享
　　　乾隆元年五月丙午夏至大祀
地於
方澤
　皇上親詣行禮是月尊封
世宗憲皇帝陵山為永寧山從祀
　四陵山之次二年五月辛亥夏至大祀
地於
方澤奉
世宗憲皇帝配享
　皇上親詣行禮恭奉
世宗憲皇帝神位行參拜
皇地祇禮禮畢安奉
配位如儀八年五月癸未夏至大祀
方澤先期致齋於
　　齋宫定制
兩郊皆有
　　齋宫是歳修葺
北郊齋宫齋宿如禮九年五月戊子夏至大祀
方澤先奉
　諭㫖去歳親葺齋宫先期一日住宿但彼處樹木新植
　　尚未成隂天氣炎熱扈從人多不免有病暍者今歳
　　炎熱甚於舊歳此次不必前詣壇内齋宿仍在宫内
　　齋宫住宿將來遇親祭之年該衙門兩請候㫖俟樹
　　木成隂仍照例齋宿壇内此次前往致祭正當祈雨
　　之時不乘輦不設鹵簿傳諭各衙門知之十一年四
　　　月
　諭今歳夏至致祭
地壇齋宫樹木漸次成隂扈從人等已有憩息之所况逢
　　時雨之後天氣清凉朕仍照原議前往
壇内齋宫住宿十四年五月
　諭稽古明禋肇祀
郊壇各以其色
地壇方色尚黄今
皇祇室乃用緑瓦葢沿前明舊制未及致詳朕思
南郊大饗殿在勝國時合祀
天
地山川故其上覆以青陽玉葉次黄次緑具有深意且
南郊用青而
地壇用緑於義無取其議更之至
兩郊壇宇雖歳加塗塈而經閲久逺應敕所司省視所當
　　修整者敬謹從事大學士㑹同各該衙門詳考典章
　　具議以聞尋大學士等奏言謹考禮經所載
兩郊義類甚著故祭分二至以順隂陽之時壇釐南北以
　　　從隂陽之位制别方圜以則隂陽之象惟辨色亦
　　　然春官以玉作六器以禮天地四方蒼璧禮天黄
　　　琮禮地牲帛各從其器之色所謂依類求神者也
　　　制禮從類辨色從方原屬不易之道又况棟宇檐
　　　桷乃以藏
神祇而昭妥侑其義尤謹明代南北兩郊分祀而
皇祇室編次緑瓦臣等詳檢一切禮書並無考據查緑乃
　　　青黄間色誠如
　聖諭於義無取坤卦天元地黄考工記天謂之元地謂
　　　之黄二者係乾坤正色今
北郊壇甎壝瓦及牲帛幃幄色俱用黄乾隆十三年遵
　㫖議定籩豆成式
地壇祭器亦用黄質製造契合古制寧
神與歆
神不當有異應請易葢琉璃黄瓦庶與坤卦黄中之義相
　　　符若夫
兩郊壇宇歳修向有著令而經閲久逺金碧采章或日久
　　　不鮮階級甎甓間有損缺堊赤間有漫漶均宜遵
　㫖修整及時興工奏上從之十五年五月夏至大祀
方澤以祈雨不乗輦不設鹵簿與九年同自後凡值祈雨
　　　皆如此例是年奏准
方澤二成臺面琉璃惟中含六六隂數其餘皆係凑合於
　　　義無取請照
圜丘壇制鋪石就壇面鑿眼以備安設幄次其石數一成
　　　正中仍照舊制用三十有六八方均以八八積成
　　　縱横各二十四路二成倍上成八方八八之數半
　　　徑各八路庶與偶數相應而甎式匀稱益堪永久
　　　十六年修理
北郊
皇祇室擇吉興工前期遣官告祭
天
地
太廟後殿
奉先殿
　社稷屆期詣
皇祇室以奉請
神位祗告
皇地祇
列聖
　從壇神位禮部尚書率太常寺官恭奉各
神牌至暫奉
神位所敬謹安設十七年
北郊工竣擇吉恭請
神位還御
皇祇室遣官詣暫奉
神位所祗告
皇地祇
列聖
　從壇神位禮部尚書率太常寺官恭奉各
神牌還御奉安畢行一跪三叩禮其祗告
天
地
宗
　社俟
南郊工竣日舉行三十二年禮部奏夏至恭祭
地壇齋宿齋宫恭候
　欽定奉
　諭宫内齋宫齋宿嗣後不必請㫖三十六年太常寺奏
　皇上親詣行禮向由北門入禮畢由西門還宫今仰請
　皇上由西門入禮畢仍由西門還宫從之三十七年十
　　　一月大學士等遵
　㫖議准郊
天儀注並酌定
方澤壇行禮儀節
　皇上初陞至二成拜位立贊引官奏陞壇
　皇上陞階上香還至二成拜位行迎
神禮典儀官唱奠玉帛
　皇上陞階行奠玉帛禮還就讀祝位立以次進俎三獻
　　　及飲福受胙禮成仍還至二成拜位行謝
福胙及送
神禮
　　　(臣/)等謹按是年大學士等遵
　㫖議定
壇
廟大祀
　親詣行禮升降儀節酌減合宜所奉
　聖諭已於
南郊篇中恭載又三十九年有
　年逾六旬始如此酌量節減之
　諭並詳著
南郊篇云
　　　四十三年八月
　皇上恭謁
祖陵至
　　盛京
　命修葺
　　盛京
地壇四十五年五月定
北郊大祀
　親詣
正位晉獻香帛俎爵至
配位
列祖
列宗前惟
　躬詣上香獻帛其獻爵進俎則
　命諸皇子恭代一如
南郊之禮
　　　(臣/)等謹按乾隆四十四年
南郊大祀
　上以年屆七旬因稍省繁勞專心祼薦定為
　親承恭代之禮所奉
　聖諭已恭載於
南郊篇中至四十五年
北郊大典一如此禮舉行云
　　　四十八年五月
　諭朕臨御以來祗畏寅恭凡遇
壇
廟大祀無不恪誠齋祓親詣行禮兹屆夏至
北郊於十九日進宫齋戒適因氣滯舊病作痛現在令醫
　　加意調攝尚未全痊誠恐升降儀節有愆轉不足以
　　昭誠敬此次朕即在御園齋戒派皇六子永瑢敬謹
　　恭代行禮若臨期氣體全安朕仍親往肅恭莅祀凡
北郊儀節具
　大清通禮
　社稷
　　　(臣/)等謹按古者建國之制社稷為先祈福報功祀
　　　典最重我
　　朝定制
　社稷壇為大祀凡
列聖以來
親祭
　社稷壇者
　　國史所書不可勝紀兹惟恭載最初一次以見
徳馨誠格有終始如一者焉我
　皇上臨御五十年來凡春祀
　社稷皆
　躬詣行禮惟遇
　巡省之歳遣官恭代至每年
　巡幸塞外舉行大獮之典秋祀
　社稷皆遣官恭代又二十四年
　皇上以
親祭
社稷壇儀注無薦玉之禮
諭以玉庇嘉穀於答隂之義為稱
敕所司用玉將事載入㑹典禮儀益為隆備兹悉恭紀
　　於篇
　　順治元年定祭
社稷壇之禮每歳春秋仲月上戊祭
太社
太稷之神同壇同壝
太社以
　后土勾龍氏配
太稷以
　后稷氏配
社主用石半埋土中(今全/埋)
稷主用木仍設
太社
　太稷
　　后土勾龍氏
　　后稷氏神牌祭於
　壇上壇在
　　午門之右八年二月戊戌祭
　太社
　太稷
世祖章皇帝親詣行禮飲福受胙如
圜丘例八月上戊值
太宗文皇帝忌辰行禮畢仍易素服
　　　康熙元年二月戊申祭
　社稷壇
聖祖仁皇帝親詣行禮三年八月上戊恭遇
太宗文皇帝忌辰改期中戊致祭
　社稷壇十六年二月戊申
親祭
　社稷壇定制祭日遇雨
　皇帝於拜殿内門檻南行禮陪祀王公在殿外中甬路
　　　兩旁各官在王公後行禮是日雨太常寺以舊例
　　　請
命仍照常處行禮二十一年二月戊子
親祭
　社稷壇前期齋戒恭值
太皇太后聖節於行禮之後補行慶賀
　　　雍正元年二月戊午祭
　社稷壇
世宗憲皇帝親詣行禮二年閏四月以平定青海告祭
　社稷行獻俘禮六年議定
　太社
　太稷神牌均髙二尺五寸神座尺有五寸共髙四尺籩
　　　豆案僅髙尺有二寸較各壇稍低應將神座加髙
　　　一尺安奉
　神牌共髙五尺以符土為五數之古制其籩豆等案應
　　　加髙尺有三寸共二尺五寸以符五五之數
　　配位神牌各髙二尺四寸神座髙尺有四寸籩豆案
　　　髙尺有二寸應將神座及籩豆案均増髙一尺以
　　　符體制十年三月
詔直省郡縣修
　社稷壇敬謹行禮先是定制直省均設壇壝以祀
　社稷至是奉
諭㫖直隸各府州縣設立壇墠致祭
　社稷及
　風雲雷雨山川城隍之神每歳春秋展祀以崇報享典
　至重也從前初建之時有司或視為具文規制未必周
　備又未必及時修葺是以僻逺之郡縣規模簡畧禮儀
　草率者往往有之甚非肅將禋祀之本意也著禮部行
　文各省督撫飭府州縣敬謹修理以重祀典
　　　乾隆元年二月戊辰祭
社稷壇
皇上親詣行禮二年閏九月奉
諭㫖大清律載各府州縣
社稷山川風雲雷雨諸神所在有司以時致祭所以肅
　祀典而迓休和禮至重也省㑹之地督撫司道駐劄
　同城向不與祭專屬府州縣官行禮督撫司道均有
　封疆守土之任自當䖍奉明禋為民祈報凡春秋致
　祭督撫應率領闔屬文武大小官員敬謹行禮提鎮
　道員駐劄之地一體率屬陪祭其如何分别班次派
　員監禮及修整壇壝祭器之處該部詳議具奏奏上
　　通飭行之八年七月
頒發各省
壇廟祝文十八年奏定増撰
社稷壇祈雨報祭樂章皆以豐為名(詳見/樂典)二十年六月
　　以平定準噶爾獻俘
社稷壇十月再行獻俘禮俱遣親王將事二十一年五
　　　月増
　社稷壇望瘞樂章(詳見/樂典)二十四年五月
　諭朕此次親詣
　社稷壇祈求雨澤禮部所開儀注内無薦玉之禮詢其
　　原委則係相沿舊規並無意義可考夫玉以庇䕃嘉
　　穀使無水旱之災載在傳記且於答隂之義更為相
　　稱著飭所司敬謹用玉將事
　御製祝文曰臣聞人事失於下
天變應於上兹亢暘之示警洵贊化之無能言念昨年秋
　　霖缺而冬雪乏逮至今歳春望霈而夏未霑歴四時
　　之久矣嗟三農其如何常雩步禱弗䝉矜不敢再三
　　之凟羣祀親藩徒致籲益増宵旰之憂敬念
　右壇為祈報之所載稽祭義司土穀之精蠲吉䖍齋攄
　　忱躬懇為民請命願代萬姓之災責已惟誠奚啻六
　　事之舛重舉答隂之典冀施甘雨之滂雲作雷隨毋
　　俾箕伯侵軼犧成粢潔尚敷帝里休和殷佇
　神歆立沛祥􁬴謹告祭日
　皇上戴雨纓冠素服自右門由右路至御輦處步行詣
　壇行禮二十五年正月以平定回部獻俘
　社稷壇如二十年之禮三十七年大學士等遵
　㫖議淮郊
天儀注並酌定
　社稷壇行禮儀節有司先設幄次於拜殿内
　皇上乗輦由闕右門入東北門至
　社稷壇外門外
　御禮轎入右門循㦸殿東行至拜殿東階下降輿升階
　詣
　壇行禮禮成升輿亦如之
　　　(臣/)等謹按是年大學士等遵
　㫖議准郊
天儀注並酌定
　社稷壇行禮儀節又三十九年奉
　諭年逾六旬始如此酌量節減並恭載於
南郊篇内兹不重述云
　　　四十一年二月
　諭
　社稷壇之有拜殿原以備致祭之日或有風雨也今年
　　偶值雨所司移拜位香案於殿中餘仍列於
　壇上是朕獨得蔽棟宇而
　神位牲醪並皆露設非所以昭妥侑朕心深切不安
　社稷之制不設棟宇以承天陽祗就壇壝而言至
　神牌平日原係尊藏
　神庫未嘗不在屋宇之内則祭享時偶因風雨移奉殿
　　内又有何嫌忌乎且拜殿甚寛想當締造之初未必
　　不預為臨時移奉計祗以未嘗經之事所司遂依例
　　陳設不知所據嗣後祭時或遇大風雨所有
　神位祭器應如何移就拜殿之處著大學士九卿㑹同
　　太常寺敬謹詳議具奏尋大學士等遵
　㫖議奏如祭日請
　駕前十刻值風雨太常寺將祭品樂簴移設拜殿奉安
　神牌於殿内致祭若驟遇風雨謹用
　神龕覆設
　神位另設香案於拜殿奏請
　皇上於拜殿行禮從之四月以平定兩金川獻俘
　社稷壇如二十五年之禮凡祭
　社稷壇儀節具
　大清通禮
堂子
　　大内祀神
　　　(臣/)等謹按
　欽定滿洲祭神祭天典禮一書知
堂子之祭為我
　聖朝敬事
天神之令典凡遇大事及每歳元旦春秋二季有祈有報
　　　又凡大出征必告凱旋則列纛而拜皆
　親詣行禮祀典尊崇敬誠慤著謹考典文與
郊
　社以義相從
　　大内之祀即以類載儀節備詳永垂億禩焉
　　國朝初建
堂子在
　　盛京撫順門外
太祖髙皇帝建國之初有謁拜
堂子之禮
　　　天聰九年八月
太宗文皇帝以征察哈爾奏凱師還
親詣
堂子行拜
天禮崇徳元年五月大軍征明
太宗文皇帝
親率王貝勒等詣
堂子行禮拜纛出師是嵗定制每年元旦
皇帝率親王以下副都統以上及藩王等詣
堂子上香行三跪九拜禮十二月
親征朝鮮出師之日設鹵簿吹螺奏樂
親詣
堂子行禮於
堂子外建立八纛吹螺奏樂拜纛啟行次年班師詣
堂子行禮七年三月以錦州捷聞
親率王貝勒等詣
堂子行禮
　　　順治元年四月
世祖章皇帝命王貝勒帥師平定中原
親詣
堂子奏樂行禮拜纛出師九月既定燕京即建
堂子於長安左門外玊河橋東街門北向内門西向正中
　　　為祭
神殿南向前為拜
天圜殿殿南正中設
　　大内致祭立杆石座次稍後兩翼分設
　　皇子致祭立杆石座次親王郡王貝勒貝子公各以
　　　次序列北向東南為
　上神殿南向
　　　康熙十三年正月以吳三桂叛逆遣大將軍王等
　　　帥師出征
聖祖仁皇帝親詣
堂子行禮祭纛以行十四年閏五月以平定察哈爾凱旋
聖祖仁皇帝率大將軍王暨諸大臣詣
堂子行禮三十五年二月
親征噶爾丹率諸王大臣詣
堂子行禮祭纛出師六月凱旋詣
堂子行禮五十七年十一月以遣大將軍王等帥師出征
　　　䇿旺阿喇布坦
御太和殿設鹵簿出征大將軍王等以下俱戎服不出征
　　　者蟒服以從詣
堂子行禮乃鳴角祭纛啟行
　　　雍正七年六月以大兵進𠞰準噶爾遣大將軍出
　　　師北路
世宗憲皇帝率大將軍以下及諸王大臣詣
堂子行禮祭纛出師
　　　乾隆十三年十一月以遣大學士經畧金川
　皇上率經畧大學士及王公大臣等詣
堂子行禮祭纛出師次年凱旋祗告如禮十四年五月奉
　諭㫖
堂子之祭乃我朝先代循用通禮所祭之神即
天神也
列祖膺圖御宇既稽古
郊禋而燔柴典重舉必以時
堂子則舊俗相承遇大事及春秋季月上旬必祭
天祈報歳首最先展禮定鼎以來恪遵罔怠且不易其名
　　重舊制也考諸經訓祭天有郊有類有祈穀祈年禮
　　本不一兵戎國之大事故命遣大將必有事於
堂子正類祭遺意而列纛行禮則禡也我
祖宗於行營中或别有征討不及歸告
堂子則望祭而列纛行事其誠敬如此朕思出師告遣則
　　凱旋即當告至乃
天
地
宗
　社俱已祝冊致䖍且受成太學而
堂子則弗之及祠官疎畧如
神貺何祀典攸闗彞章宜備著議政王大臣詳議具奏朕
　　親為裁定王大臣等遵
　㫖議上大兵凱旋
　皇帝告祭
堂子之禮請載入㑹典從之十九年四月
　諭禮部等衙門王公等建立神杆理應按照爵秩等次
　　設立整齊以肅觀瞻著每翼作為六排每排六分以
　　未分封皇子等列於前其次則親王郡王貝勒貝子
　　公等分為六層設立神杆皇子内已受封爵者其神
　　杆視所封爵立於應立之處所有石座不必移動神
　　杆各按爵次更換每年修整一次交禮部㑹同内務
　　府總管查看繪圖進呈著為例尋禮部等衙門議奏
　　　謹遵
　諭㫖神杆立座每翼為六排每排為六分
　　皇子神杆列於前其次親王郡王貝勒貝子公各按
　　　排建立但查左翼親王現有七位今一排建立六
　　　杆應將第七位親王神杆列於次排郡王之首其
　　　郡王貝勒貝子公俱按次接續右翼親王四位郡
　　　王六位貝勒二位貝子一位公十七位人數多寡
　　　不一不能每排俱得六人之數應將親王列於前
　　　其次郡王貝勒貝子公按一排六分之數通融接
　　　續敘立奏入從之四十三年八月
　皇上恭謁
祖陵至
　　盛京
　命修葺
　　盛京
堂子四十七年正月初四日祭
祈穀壇仍於初一日
　親詣
堂子行禮先是定制元旦行禮值
祈穀壇齋戒將可否展期於初五日行禮之處具奏得
　㫖遵行是年以元旦行禮禮成還宫時尚在未入齋戒
　　　以前仍導迎作樂用昭大典凡儀節制度詳具
　大清㑹典及
　欽定滿洲祭神祭天典禮
　　大内祭
神之禮肇自
　　盛京既恭建
堂子以祀
天又於
　　清寧宫正寢恭設
神位以祀
神至順治元年定為
　　坤寧宫祭
神之禮皆如
　　清寧宫例每日奉朝祭
神位於祭
神殿西位東向日昧爽行禮奉夕祭
神位於西北南向申刻行禮惟齋戒忌辰並禁止屠宰等
　　　日期不祭餘日皆祭每月朔則祭
神翼日則祭
天季春季秋月朔(或二四八十月/或上旬諏吉)則立杆大祭前期一二
　　　日
　　宫内報祭大祭之日恭請
神位於
堂子内祭畢復請入
　　宫大祭翼日則祭
天春夏秋冬四季則有獻神之祭均用馬牛金幣祗薦如
　　　禮歳於十二月二十六日恭請
神位供於
堂子正月初二日自
堂子恭請
神位入
　　宫四月初八日浴佛節請
神至
堂子禮畢請
神還
　　宫其儀節並詳
　大清㑹典及
　欽定滿洲祭神祭天典禮
　
　
　
　
　
　
　
　
　
　
　
　皇朝通典卷四十三
欽定四庫全書
皇朝通典卷四十四
　禮(吉四/)
　　山川
　　(臣/)等謹按禮經所載五嶽四瀆望秩隆焉其餘山
　　川之神亦咸崇報享
本朝定制義法悉協敬稽祀典於
嶽鎮海瀆有
時巡展祭有因事遣祭有所在専祭於
　名山大川有奉
特典
崇建廟祀者並著於篇至於封祀龍神原非即海瀆之
　　本神而昭徳報功載在祀典相沿已乆即鹽井之
　　神亦與山川義近謹從類附惟黒龍潭玉泉龍神
　　宜在京都祀典之列另立専門故不以附於此篇
　　順治元年定禮以
　五嶽
　五鎮
　四海
　四瀆配享
方澤壇又立
　地祇壇以
　五嶽
　五鎮
　四陵山
　四海
　四瀆之祇為正位以
　　京畿名山大川
　　天下名山大川之祇為從位凡
　嶽鎮海瀆所在地方有司嵗以春秋仲月諏日致祭祭
　　　東嶽泰山於山東泰安州(今升/為府)祭西嶽華山於陜
　　　西華隂縣祭中嶽嵩山於河南登封縣祭南嶽衡
　　　山於湖廣衡山縣祭北嶽恒山於直隸曲陽縣(移/祭)
　　　(見/後)祭東鎮沂山於山東青州府祭西鎮吳山於陜
　　　西隴州祭中鎮霍山於山西霍州祭南鎮㑹稽山
　　　於浙江㑹稽縣祭北鎮毉巫閭山於遼東廣寧衛
　　　(今改/為縣)祭東海於山東萊州府望祭西海於山西蒲
　　　州(今升/為府)祭南海於廣東廣州府望祭北海於河南
　　　濟源縣(移祭/見後)祭河瀆於蒲州祭江瀆於四川成都
　　　府祭淮瀆於河南唐縣祭濟瀆於濟源縣三年加
　　　封
　　黄河龍神為顯佑通濟金龍四大王之神封
　　運河龍神為延庥顯應分水龍王之神令河道總督
　　　以時致祭八年正月
世祖章皇帝親政遣官致祭
　嶽鎮海瀆定制恭遇
　慶賀大典頒布
　恩詔則遣官致祭
　嶽鎮海瀆以各衙門四品以上堂官将事諏吉将行先
　　　期陳祝文香帛於
　　中和殿
皇帝親閱遣之十七年三月以科臣粘本盛條奏下禮部
　　　議覆改祀
　北嶽於山西渾源州
　　　康熙六年七月
聖祖仁皇帝親政遣官致祭
　嶽鎮海瀆十六年四月
命内大臣覺羅武黙納侍衛費耀色等詣長白山審騐明
　　　晰酌行祀禮九月奉
諭㫖長白山發祥重地竒蹟甚多山靈宜加封號永著祀
　典以昭國家茂膺神貺之意禮部奏請依嶽鎮之例封
　　　為
　長白山之神照五嶽例春秋致祭令寜古塔将軍遣官
　　　在黒龍江地方望祭遇有
　慶典即令祭北鎮官前徃望祭奏上從之十八年五月
　　　以湖南用兵屢㨗咸言湖神助順
敇封為
　　洞庭湖之神遣官致祭二十一年二月以平定雲南
　　　遣官致祭
　嶽鎮海瀆
　長白山三月
聖祖仁皇帝東巡
　　盛京
駐蹕吉林烏喇地方於松花江岸東南設幄次望祭
　長白山之神二十二年正月遣官往祀
　　雞公山神令有司春秋致祭二十三年十月
聖祖東巡
躬祀
　泰山之神至黄河遣官祭
　　河神廟十一月遣官致祭
　嶽鎮海瀆
　長白山嗣是
東巡及
南巡所過名山大川均照例致祭二十五年五月副都御
　　　史徐元珙疏言祀典所載致祭北海尚沿宋明舊
　　　制於河南濟源縣係在京之南於義未合况北嶽
　　　已改祀渾源州則北海應請改祀於混同江庶方
　　　位允協下部議行之二十七年十月以
孝莊文皇后升祔
太廟遣官致祭
　嶽鎮海瀆
　長白山三十五年封
　　大沽海口之神遣官致祭時由天津海道運米
　　盛京以備賑濟海神効靈往來迅駛立廟天津春秋
　　　致祭三月
聖祖仁皇帝北征
駐蹕噶爾圖遣大學士致祭
　　山川之神及出卡倫遣祭域外
　　山川之神
聖駕至克嚕倫河遣祭
　　河神均與因事遣祭
　嶽瀆禮同三十六年二月
西巡至保徳州及横城均遣官致祭
　　河神凡所過名山大川均遣官致祭七月以平定朔
　　　漠致祭
　嶽鎮海瀆
　長白山三十七年七月以霸州等處新河告竣
賜名永定河封為
　　永定河之神建廟於盧溝橋祀之九月
聖祖仁皇帝東巡遣大學士致祭
　　松花江之神三十九年六月河臣疏言江南安東縣
　　　海口攔黄壩拆去水勢流通海神効靈請建廟崇
　　　祀
詔改名大通口封為
　　大通口海神春秋致祭四十年正月加
　　黄河龍神昭靈効順封號四十二年三月
聖祖仁皇帝五十萬夀遣官致祭
　嶽鎮海瀆
　長白山是年
聖祖仁皇帝巡幸山西經過
駐蹕地方應祭
　嶽瀆均遣官致祭又
西巡至潼闗遣官致祭
　西嶽華山四十三年二月封
　淮神為長源佑順大淮之神五十二年三月
聖祖仁皇帝六十萬夀遣官致祭山川如四十二年之禮
　　　五十七年十二月以
孝惠章皇后升祔
太廟遣官致祭
　嶽鎮海瀆
　長白山六十年三月以
御極六十年大慶遣官致祭山川如五十二年之禮六十
　　　一年建
　　江海潮神廟於浙江之尖山春秋致祭十一月
世宗憲皇帝登極遣官致祭
　嶽鎮海瀆
　長白山
　　　雍正元年二月以恭上
聖祖仁皇帝尊諡遣官致祭
　嶽鎮海瀆
　長白山十二月以
冊立
皇后遣官致祭如禮二年八月加
　四瀆封號江瀆曰涵和河瀆曰潤毓淮瀆曰通佑濟瀆
　　曰永恵均遣官齎送祭文香帛令督撫布政使大
　　員致祭又加
　四海龍神封號東海曰顯仁南海曰昭明西海曰正
　　恒北海曰崇禮均遣官齎送祭文香帛令地方官
　　致祭又加
　大沽海口神廣恵封號加
　洞庭湖神涵元匯利封號均致祭如儀又封雲南各
　鹽井神為普潤龍王之神令地方官立廟春秋致祭
　　三年三月封山東臨清州
　河神為福漕漳河之神館陶縣
　河神為恵濟漳河之神又封
　青海水神為靈顯青海之神先是大軍西征道經青
　　海於塞外嚴寒之候湧泉濟軍督臣奏請封號從
　　之並令委官致祭又河南撫臣奏言百泉之上
　衛源神祠通漕濟運請列祀典從之五年二月以黄
　　河澄清遣官分往江南清河河南武陟两縣致祭
　　河神廟五月重修江南宿遷縣皁河
　　河神廟春秋致祭十二月遣官致祭
　河源之神於河州口外六年封河東
　　鹽池神為昭恵阜裕鹽池之神七年建
　江神廟於湖北武昌府春秋致祭又封浙江蛟門山
　　龍神為涵元昭泰鎮海龍神又封寧夏大渠
　　龍神為寧渠普利龍王之神八月建
　　海神廟於浙江海寧縣(今升/為州)先是奉
諭㫖朕惟古聖人之制祭禮也凡山川嶽瀆之神有功徳
　於民生能為之禦災捍患者皆載在祀典葢所以薦歆
　昭格崇徳報功也雍正二年浙江海塘潮水沖決發帑
　修築比年以來塘工完整災沴不作居民安業今年潮
　汛盛長㡬至泛濫官民震恐幸而水勢漸退隄防無恙
　此皆神明黙垂䕶佑恵我蒸民者也兹特發内帑十萬
　於海寧縣敇建海神之廟以崇報享著該督遴委賢員
　度地鳩工務期制度恢宏規模壮麗崇奉祀事用答明
　神庇民禦患之休烈尋建廟工成
御製碑文
敇加寧民顯佑浙海之神封號遣官致祭是年又建
　　湘江神廟於湖南長沙府春秋致祭又建
　河源神廟於甘肅河州加封為開津廣濟佑國庇民昭
　　　應河源之神先是奉
諭㫖古稱黄河之神上通雲漢光啟圖書禮曰三王之祭
　川也皆先河而後海此之謂務本惟神澤潤萬國福庇
　兆民自古及今功用昭著我朝自定鼎以来仰荷神庥
　尤為彰顯至於澄清於六省之遥閲歴於七旬之乆稽
　諸史冊更屬罕聞朕思江南河南等處皆有廟宇而河
　源相近之處向来未建専祠考河源發於崑崙地隔遥
　邉人稀境僻其流入内地之始則在秦省之西寧地方
　朕意欲於此地特建廟宇専祀河源之神九卿詳議具
　奏尋議於河州口外擇地建廟春秋致祭
御製碑文勒石從之又封直隸
　　滹沱河神為長源永濟滹沱河神春秋致祭九年建
　　永定河神恵濟廟於石景山遣大臣致祭十年閏五
　　　月建望祭
　長白山享殿於温徳亨山(今名望/祭山)七月建
　　洪澤湖神廟於髙家堰春秋致祭是年又封廣西興
　　　安縣陡河
　　海陽山神為安流襄績海陽山神十一年封廣西鬰
　　　林州
　　泉神為昭徳沛澤泉源之神十三年九月
　皇上登極遣官致祭
　嶽鎮海瀆
　長白山十一月以恭上
世宗憲皇帝尊諡遣官致祭山川如禮
　　　乾隆元年八月奉
　諭㫖南北河工與浙江海塘闗繫國計民生最為𦂳要
　　當朕即位元年咸慶安瀾理宜䖍修祀典以答神貺
　　　部臣議於清河武陟海寧三處
　　神祠照例齎送祭文香帛令總督致祭又令直隸總
　　　督往石景山致祭
　　永定河神從之二年四月以恭奉
世宗憲皇帝配享
南郊遣官致祭
　嶽鎮海瀆
　長白山十二月以
　冊立
　皇后恭上
皇太后徽號遣官致祭山川如禮三年立
　　海神廟於江南寳山縣春秋致祭八年八月
　皇上東巡
　　盛京遣官致祭
　北鎮毉巫閭山
　長白山十二年六月
　諭内閣奉
聖母皇太后懿㫖泰山靈嶽坤徳滋生近在魯邦宜崇報
　享朕不敢違爰遵
慈訓親奉
鑾輿秩於岱宗旋蹕青齊觀風布澤以昭崇
　聖法
祖教孝省方鉅典大學士等㑹議以聞尋議奏古者因名
　　　山以升中原有燔柴之禮
聖祖仁皇帝因儀文度數書闕有間議封禪者尤多不經
特允廷議以祀五嶽禮致祭今
　皇上東巡致祭泰山應遵康熙二十三年之例舉行惟
　　　是致祭方嶽向未用樂謹案周禮大司樂奏蕤賓
　　　歌函鍾舞大夏以祭山川是山川之祭自古用樂
　　　今
　特舉盛典秩於岱宗請用中和韶樂令儒臣増撰樂章
　　　太常協律郎率樂生豫習備用從之十三年二月
　諭稽古巡狩翕河喬嶽典禮攸隆朕兹親祀
　孔廟有事於
　泰山其嶽瀆等祀皆宜薦馨用申誠敬著各該督撫就
　　近遴委大員致祭
　東巡至泰安日
　親詣
　嶽廟於配天門降輿由仁安門入三上香行一跪三拜
　　　禮翼日致祭如儀十四年四月以平定金川恭上
皇太后徽號遣官致祭山川如二年之禮十五年九月以
　冊立
　皇后恭上
皇太后徽號遣官致祭山川如十四年之禮十月
　皇上巡幸中州
　親詣
　嵩嶽廟上香翼日致祭均與十三年祭
　岱宗禮同並以
御道所經遣官致祭
河瀆及
　衛源神祠十六年二月
皇上南巡江浙凡
鑾輿所經於山東遣官致祭
泰嶽又
親詣
岱廟行禮於江南則
河瀆
淮瀆
江瀆之神皆遣官致祭並
親祭清河
　河神廟至浙遣官祭
　海神廟及
南鎮㑹稽山如禮又凡往返渡河渡江致祭之處皆
親詣上香行禮嗣是
　南巡所過名山大川均致祭如禮(二十二年二十七年/三十年四十五年四)
　　　(十九年六次/  南巡並同)　是年六月封
　　永定河神為安流廣恵之神廟名恵濟即将盧溝橋
　　　石景山二處舊廟酌加修葺工竣遣官告祭並飭
　　　有司春秋展祀十二月以
皇太后六旬萬夀恭上
徽號遣官致祭山川如十五年之禮十九年八月
　皇上東巡
　　盛京望祭
　長白山渡松花江祭
　　江神九月祭
　北鎮毉巫閭山嗣是
　東巡
　　盛京均致祭如禮(四十三年四十八年/  四巡  盛京並同)　又吉林東
　　　門外有望祭
　北海之處遣官致祀如儀二十年六月以平定伊犁恭
　　　上
皇太后徽號遣官致祭山川如十四年之禮是嵗以遣大
　　　兵西征所過之山一曰阿勒台山一曰珠爾庫柱
　　　山一曰博克達山一曰阿拉克山皆以
　詔㫖讀文致祭二十二年三月
　皇上南巡駐蹕杭州奉
　諭㫖浙海之神自雍正八年海塘告成時
特加褒封
敇於海寧縣地方建廟崇祀邇年以來海波不揚塘工鞏
　　固朕省方浙中親臨踏閲見大溜直趨中小亹两岸
　　沙灘自為捍禦濱海諸邑得慶安瀾利及生民實資
　　神明顯佑應於杭州省城之觀潮樓敬建海神之廟
　　以昭朕崇徳答佑至意應行事宜該部查例具奏禮
　　　部奏言悉遵雍正八年
敇建海寧海神廟事宜舉行從之乃建廟於觀潮樓
　敇封為平潮利渉浙海之神嗣是
　南巡皆
　親詣行禮(二十七年三十年四十五年四十九年禮/南巡至海寜並    親詣  海神廟行)
　　　四月
　皇上親臨徐州閲視河工以河溜刷深神明黙佑令地
　　　方官建
　　河神廟於雲龍山之北加封為顯佑通濟昭靈効順
　　　廣利安民金龍四大王之神二十四年十一月以
　　　蕩平回部遣官致祭山川如二十年之禮二十五
　　　年定西域山川祀典每嵗春秋令駐劄大臣致祭
　　　其祭文香帛由京師齎往二十六年十二月以
皇太后七旬萬夀恭上
徽號致祭山川如十六年之禮三十二年三月
　諭東西二淀為畿輔匯萃清流之所邇年瀦蓄安恬節
　　宣有藉近淀村莊田土泛溢無虞而菰蒲魚蠏之饒
　　利頼於民生者更大兹者春巡郊甸循覽河堤鳳艇
　　乗流祥飈助順尤足徴神貺之昭宜建専祠用答靈
　　佑著該督方觀承卜地興工特崇廟祀以示妥神報
　　功之典三十五年八月
　皇上六旬萬夀遣官致祭山川如禮三十六年二月以
　　　新葺
　泰山祠廟蕆工恭逢
皇太后八旬大慶
　皇上祇奉
安輿瞻禮
　岱廟並
　親詣
　嶽頂行上香禮十二月以恭上
徽號遣官致祭山川如二十六年之禮三十九年四月封
　　　陜西
　　太白山神為昭靈普潤太白山之神建祠祀之四十
　　　一年二月以平定两金川集勲奏凱
　皇上親奉
皇太后東巡展禮
　泰岱四月以恭上
徽號遣官致祭山川如三十六年之禮四十二年二月陶
　　　莊開放引河工成
　命建
　　河神廟嵗以春秋致祭
　御製碑文紀之八月定两金川山川祀典毎嵗春秋致
　　　祭十月陕西撫臣奏請修葺
　華嶽廟從之四十三年八月
　諭海為衆水朝宗最昭靈應乃各處
　海神咸有廟祀惟
　北海自山海闗至盛京一帶向未専建廟宇以隆禋祀
　　尚屬闕典朕此次詣盛京恭謁
祖陵蹕途循海而行瞻望甚近宜先申䖍祭以迓靈庥著
　　該部於濱海地方擇地望祭派莊親王永瑺行禮所
　　有應行事宜各衙門即速照例備辦並著周元理於
　　山海闗澄海樓相近處所度地建立
　北海神廟即行繪圖呈覽候朕降㫖發帑興工俾廟貎
　　崇閎以妥
　神佑又
　諭遼河雙源遥引合而為巨流河襟帶神臯恬波涵潤
　　實為陪都境内大川朕恭謁
祖陵蹕路所經舟梁利渉緬念
　　河神之功甚溥顧該處向無祠祀典尚闕焉著邁拉
　　遜徳成㑹同将軍府尹於勘估城工之便在瀕河髙
　　阜處所度地計工奏聞請帑専建
　　河神廟以昭妥侑九月
　諭渾河發源遥逺自東北來入英莪邉門西流㡬及千
　　里㑹遼入海縈䕶
三陵滋演萬年
靈脈長川襟帶並衛陪都厥功甚鉅自宜䖍崇廟祀以答
　　神庥著交邁拉遜徳成㑹同将軍府尹於盛京城東
　　度地鳩工奏聞請帑興建
　　河神廟以昭妥侑又
　諭前已降㫖於山海闗之澄海樓旁建立
　北海神廟兹稽考祀典北海原於河南濟源縣望祭河
　　南地屬中州且非濱海固於事理未協嗣經改於吉
　　林東門外望祭雖屬北境然距海尚逺亦非所宜所
　　有春秋秩祀及遇告祭典禮自應恭移於此以協方
　　位至吉林之松花江導源長白襟帶神臯為本朝
發祥之地綿演億萬載
景祚靈長厥功甚鉅自宜䖍崇廟祀用迓神庥已諭令吉
　　林将軍福康安於吉林城外濱江處所度地鳩工興
　　建
　　松花江神廟其一切祀事即照從前望祭
　北海之制著禮部載入㑹典遵行四十五年二月
　皇上南巡渡河日
　親詣陶莊
　河神廟瞻禮
　　(臣/)等謹案四十二年陶莊開放引河工成
敇建廟宇以答
　神貺至是年二月初十日
親臨瞻禮以儀封漫工未成
黙致䖍禱適引河放溜奏至
御製詩以誌事十一日儀封两壩自行合龍即告工成
　　詳見
御製河復記仰惟
聖神感召之速丕應傒志誠為史冊所罕聞
　　四十五年八月
皇上七旬萬夀遣官致祭山川如三十五年之禮四十
　　七年二月
命侍衛阿彌逹馳往西寧務窮河源致祭
河神三月
諭朕前嵗南巡駐蹕金山即敬書金山靈區安瀾恒佑
　宏仁廣濟至徳尊神牌位供奉神祠及回鑾渡江時
　雖有風濤而御舟稳渡實頼神佑不可不崇昭秩祀
　以答靈庥著該部載入祀典嗣後毎遇致祭之期著
　該部封香帛祝文送往交該督撫親詣金山寺行禮
　　四十八年三月河南撫臣奏言重修
中嶽廟告成請
賜碑記
御製詩一章叠庚午禋祀詩韻
命勒石四十九年十一月河南蘭陽睢寧新堤并引河
　　工成
命建
　河神廟於南岸
御製碑文記之五十年正月以
御極五十年嘉慶叠臻遣官致祭山川如四十五年之
　禮(是年遣祀致祭北海改/於山海關    定為制)凡致祭山川儀節具
大清通禮
　　　耤田
　　　順治十年三月
詔舉行
　先農祀典十一年二月
世祖章皇帝行耕耤禮
親祭
　先農壇壇在正陽門外
　　太嵗壇西南壇北為正殿東南為
　　觀耕臺臺前為耤田東北為
　　神倉前為収穀亭定制嵗以清明節後亥日祭
　先農壇禮成即行
　耕耤禮及秋玉粒告成所司以
　聞擇吉収貯
　　神倉以供
天
地
宗廟
　社稷之粢盛
　　　康熙十一年二月
聖祖仁皇帝行耕耤禮
親祭
　先農壇前期遣官祗告
奉先殿
　　　雍正二年二月
世宗憲皇帝行耕耤禮
親祭
　先農壇
躬耕三推畢復加一推
頒發新製三十六禾詞使工歌左右隨行禮畢王以下行
　　　慶賀禮停止筵宴自是每嵗皆
親耕如儀是年耤田内産瑞榖一莖四穂者三本一莖三
　　　穂者三本一莖两穂者十二本順天府尹張令璜
　　　奏進羣臣請宣付史館從之次年所産尤多有至
　　　一莖九穂者
　　豐澤園所植稻亦然並以羣臣表賀宣付史館四年
　　　八月
諭國以民為本民以食為天朕念切民依舉行耕耤之禮
　殫竭精誠為民祈穀於
上帝乃雍正二年三年耤田特産嘉禾今嵗所産自一莖
　雙穂至九穂皆碩大堅好異於常穀朕見之心甚慰悦
　特令宣示廷臣葢實有見於天人感召之理㨗於影響
　無纎毫之或爽朕以至誠肫懇之心毎嵗躬耕耤田以
　重農事即䝉
上帝降鑒叠産嘉穀以昭休應豈人力之所强為乎禮曰
　天子為耤千畆諸侯百畆則耕耤之禮亦可通於臣下
　矣朕意欲地方守土之官俱行耕耤之禮使之知稼穡
　之艱難悉農民之作苦量天時之晴雨察地力之肥磽
　凡為官者存重農課稼之心凡為農者無茍安怠惰之
習於飬民務本之道大有禆益九卿詳議具奏尋奏上
　　請令奉天府尹各直省督撫及府州縣衛官於所
　　治地方擇潔淨之地設立
先農壇及耤田自雍正五年為始毎嵗仲春亥日各率
　　所屬行禮如儀所収米粟敬謹収貯以供祭祀之
　　粢盛其祭
先農壇之禮如祭
社稷凡大小武職官與文職官一體與祭俾知耕耤鉅
　　典從之又以吉林黒龍江二處将軍皆有民社之
　　任令照直省之例建立
先農壇致祭耕耤以重農事
　　乾隆三年三月
皇上行耕耤禮前期六日
幸豐澤園演耕至日
親祭
先農壇遂詣耤田行三推禮畢復加一推禮成
上御齋宫王以下行慶賀禮五年三月禮部奏
親耕典禮原可間嵗舉行今逄閏嵗春寒更衣行禮不
　　無過於煩勞請暫行停止其致祭
先農壇遣官行禮從之八年二月
諭向來
先農壇親祭始用中和韶樂遣官則同小祀之例不用
　中和韶樂按
日
月壇中祀雖遣官仍用中和韶樂惟不飲福受胙朕思
　國家之大事在農
先農壇宜在中祀之列此次遣親王恭代即著照
日
月壇之例用中和韶樂永著為令十三年三月
皇上東巡是年致祭
先農壇遣官恭代順天府府尹率屬行耕耤禮自後恭
　　遇
　時巡省方遣官恭代順天府府尹率屬行耕耤如禮十
　　　九年三月重修
　先農壇先是奉
　諭朕毎嵗親耕耤田而
　先農壇年乆未加崇飾不足稱朕祗肅明禋之意今
兩郊大工告竣應将
　先農壇宇修繕鼎新其外壖隙地老圃於彼灌園殊為
　　䙝瀆應多植松柏榆槐俾成隂鬱翠庻足以昭䖍妥
　靈該部㑹同查明具奏總理工程王大臣等遵
　㫖詳議次第修繕疏上從之二十三年二月
　諭吉亥耤畆所重劭農黛耜青箱畚鎛蓑笠咸寓知民
　　疾苦之意而設棚懸綵以芘風雨義無取焉吾民涼
　　雨犁而赤日耘雖襏襫之尚艱豈炎濕之能避且片
　　時用而過期撤是中人數十家之産也其飭除之三
　　　十七年三月
　皇上行耕耤禮臣工以
　聖夀六旬以上請遣官恭代不許嗣是
　親耕皆依古制三推弗行加一之禮又是年大學士等
　　　遵
　㫖議准郊
天儀注並酌定
　躬詣
　先農壇行禮儀節
　皇上御禮轎自外北天門入内北天門循
　　太嵗殿後轉至
　先農壇東北隅降輿詣
　壇行禮禮成仍於降輿處
　御禮轎詣
　　太嵗殿上香
　　　(臣/)等謹案是年大學士等遵
　㫖議准郊
天儀注並酌定
　先農壇行禮儀節三十九年奉
　諭年逾六旬始如此酌量節減謹詳載
南郊篇云
　　　四十七年三月
　皇上親祭
　先農壇行耕耤禮五十年三月
　皇上親祭
　先農壇行耕耤禮十月
　諭每嵗春三月應祭
　先農壇行耕耤禮禮部俱先期将祭祀日期及一應事
　　宜預行具題雖屬照例辦理但國家典禮以實不以
　　文朕臨御以來兢兢以敬
天勤民為念
郊
壇大祀無不躬親即耤田親耕亦從未嘗稍憚煩勞雖本
　　年夀已七十有五猶親舉三推之典惟是春秋已髙
　　或恐步履稍遜若二三年後自揣精力如常偶一舉
　　行豈非熙朝盛事至本年甫經親行耕耤明嵗應否
　　躬莅自應候朕酌行乃禮部仍照例具題竟似每嵗
　　俱應親詣行禮者然豈不轉為具文耶我國家受
命延洪純嘏敷錫世世子孫若能皆似朕之敬勤不倦自
　　必景祚綿長享國乆逺朕所用古稀天子之寶特於
　　乾清宫存貯一分若我子孫内有享永祚而登上夀
　　者亦得鈐用此寶洵為社稷靈長之福嗣後我子孫
　　繼承奕禩惟當不懈益勤凡遇親耕典禮若年在六
　　十以内禮部自應照例具題年年躬行耕耤若年逾
　　六十令禮部先期以親莅或遣官之處具本題請庶
　　鉅典不尚虚文而展禮益昭誠敬著為令凡耕耤祭
　先農儀具
　大清通禮
　　　先蠶
　　　乾隆元年建
　先蠶祠於安定門外北郊毎嵗季春已日遣太常寺卿
　　　一人以少牢致祭七年七月大學士鄂爾泰等奏
　　　言古制天子親耕南郊以共粢盛后親蠶北郊以
　　　共祭服我
　皇上親耕耤田以示重農至意乾隆元年議建先蠶祠
　　　宇所以經理農桑之道至為周備今又
　命議親蠶典禮伏思躬桑親蠶歴代遵行但蠶壇向在
　　　安定門外前明以來遺址乆經罷廢考唐宋時后
　　　妃親蠶多在宫苑之中伏讀
聖祖仁皇帝御製耕織圖序於豐澤園之北治田數畦環
　　　以溪水隴畔樹桑旁立蠶舍是育蠶之事
聖祖仁皇帝親加講求今逢重熙累洽禮明樂備之時親
　　　蠶大典闗係農桑自應遵
　㫖舉行以光典禮請交内務府禮部詳議奏上從之乃
　　　建
　先蠶壇於
　　西苑之東北壇東南為
　先蠶神殿西向壇東為
　　觀桑臺前為桑園浴蠶河在宫墻之東自北垣流入
　　　由南垣出設閘啟閉木橋二蠶署蠶室均在橋之
　　　東西向定制
　皇后親蠶之年豫日設立
　先蠶西陵氏神位於蠶壇之上前二日
　皇后於正殿致齋至日以一太牢
　親祀行三獻禮翼日(蠶未生/則􁁸日)
　皇后詣桑壇行
　躬桑禮蠶事畢蠶母率蠶婦擇繭之圓潔者貯筐恭獻
　　　以告蠶事之登擇吉
　皇后復詣蠶壇親臨織室行繅三盆手禮遂布於蠶婦
　　　之吉者使繅而朱緑元黄之以供
郊
廟黼黻之用(蠶母二人於内外命婦中擇髙年􁋯禮儀者/充之蠶婦二十七人擇内苑熟悉蠶事者充)
　　(之/)九年三月
皇后親饗
先蠶壇翼日行
躬桑之禮十一年二月
諭從前建立蠶祠未議皇后親蠶之禮是以照祭祀例
　遣官今既舉行皇后親蠶典禮若遇不行親祭之年
　自應遣妃一人恭代所有行禮儀注大學士㑹議具
　奏尋議上嗣後每年
皇后親蠶或遣
　妃恭代禮部兩請具題如遇遣
　妃恭代之年著内務府請
㫖十四年二月
諭禮部奏稱本年三月内先蠶祭期請照例遣妃致祭
　此於禮意未協夫妃所恭代者代皇后也有皇后則
　妃可承命行事皇貴妃未經正位中宫則親蠶之禮
　尚不當舉行何得遣妃恭代應照皇帝不親行耕耤
　順天府尹致祭
先農之例於内務府總管或禮部太常寺堂官奉宸苑
　卿内酌派一人致祭方足以明等威而昭儀制是年
　　遣内務府堂官行禮十六年三月吉已宜饗
先蠶恭逢
皇上南巡禮部先期奏請照
皇后不行親祭之年遣
　妃一人恭代奉
㫖皇后行禮後再遣妃恭代是年仍遣内務府堂官行
　　禮儀具
大清通禮
　
　
　
　
皇朝通典卷四十四
　欽定四庫全書
　皇朝通典卷四十五
　　禮(吉五/)
太廟
　　　(臣/)等謹按杜典於天子宗廟一門具詳歴代建廟
　　之制欽惟
　本朝
列祖以來
太廟尊崇之典逺隆前代敬稽大禮一為
升祔入
廟一為加上
尊諡一為恭進
冊
寶謹彚著於篇中至時享祫祭並倣杜典之例各列一門
　　　云
　　　天聰十年四月
太宗文皇帝受尊號建國大清改元崇徳即
　　盛京立
太廟於撫近門東崇徳元年四月追尊
始祖為
澤王
高祖為
慶王
曽祖為
昌王
祖為
福王恭上
太祖尊諡曰
承天廣運聖徳神功肇紀立極仁孝武皇帝
廟號
太祖
皇太后尊諡曰
孝慈昭憲純徳貞順成天育聖武皇后
　前殿安奉
太祖
太后神位
　後殿安奉
四祖神位
太宗文皇帝親行
大饗之禮
　　　順治元年九月
世祖章皇帝定鼎燕京立
太廟於
　　端門左南嚮恭奉
太祖承天廣運聖徳神功肇紀立極仁孝武皇帝神主
孝慈昭憲純徳貞順成天育聖武皇后神主
大行皇帝神主奉安
太廟十月恭上
大行寛温仁聖皇帝尊諡曰
應天興國弘徳彰武寛温仁聖睿孝文皇帝
廟號
太宗前一日遣官祭告
天
地
　社
　稷至日遣官祭告
太廟二年七月恭進
太祖武皇帝
孝慈武皇后
太宗文皇帝玉
册玉
寶奉安
太廟五年四月以重修
太廟遣官祗告恭奉
神牌暫安
　後殿六月工成遣官祗告奉安
神位於
　正殿十一月追尊
太祖以上四世
始祖澤王為
肇祖原皇帝
始祖妣為
原皇后
曽祖慶王為
興祖直皇帝
曽祖妣為
直皇后
祖昌王為
景祖翼皇帝
祖妣為
翼皇后
考福王為
顯祖宣皇帝
妣為
宣皇后
世祖章皇帝親詣
　後殿奉安
神位致祭如時享儀七年二月恭上
大行皇太后尊諡曰
孝端正敬仁懿莊敏輔天協聖文皇后八年正月恭奉
孝端正敬仁懿莊敏輔天協聖文皇后神主升祔
太廟前一日遣官祗告至日
世祖章皇帝親詣恭代行祗見
太祖武皇帝
孝慈武皇后
太宗文皇帝禮恭奉
神主奉安於
太宗文皇帝神位之次行大饗禮如儀九年二月恭進
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后
孝端文皇后玉
册玉
寶奉安
太廟十年正月
太廟懸慶成燈定制每歳懸燈自正月初七日起至十七
　　　日止十八年正月
聖祖仁皇帝登極三月恭上
大行皇帝尊諡曰
體天隆運英睿欽文大徳弘功至仁純孝章皇帝
廟號
世祖十一月恭奉
世祖體天隆運英睿欽文大徳弘功至仁純孝章皇帝神
主升祔
太廟
聖祖仁皇帝恭代行祗見
太祖武皇帝
孝慈武皇后
太宗文皇帝
孝端文皇后禮恭奉
神主奉安於
太祖武皇帝神位之西旁東嚮行大饗禮如儀是月恭進
世祖章皇帝玉
册玉
寶奉安
太廟
　　　康熙元年四月恭改上
太祖承天廣運聖徳神功肇紀立極仁孝睿武弘文定業
高皇帝
孝慈昭憲敬順慶顯承天輔聖高皇后
尊諡恭加上
太宗應天興國弘徳彰武寛温仁聖睿孝隆道顯功文皇
帝尊諡先是禮部奉
聖祖仁皇帝諭我國家誕膺
天命撫御寰區實由
太祖皇帝神功聖徳肇造丕基
太宗皇帝偉烈顯謨恢宏大業暨
世祖章皇帝克紹鴻緒奄有多方朕以眇躬纘承大統追
　思
祖宗貽謀燕翼啓佑無疆欲抒孝悃仰報
隆庥稽考古制宜進
尊稱以昭功徳於奕世茲宜加上
太祖皇帝尊諡為二十字加上
太宗皇帝尊諡為十八字庶展朕追享孝思應行典禮爾
　部即詳察開列具奏其舉行之期或在
世祖章皇帝
祔享之前或在
祔享之後著一併察例具奏禮臣奏言加上
太祖皇帝
太宗皇帝尊諡典禮重大似應在
世祖章皇帝
祔享之後再為舉行得
㫖是至是舉行恭進
册
寶奉安如儀二年五月恭上
慈和皇太后尊諡曰
孝康慈和莊懿恭惠崇天育聖皇后九年閏二月
諭禮部
慈和皇太后誕育朕躬未遂孝養思慕之忱每切於懐雖
　已上
尊諡但今升祔
大廟配食
皇考典禮重大其應進
諡號著議政王貝勒大臣九卿科道會同詳議具奏尋議
　　　上
太祖高皇帝
皇后稱
高皇后
太宗文皇帝
皇后稱
文皇后今
慈和皇太后配祀
世祖章皇帝前上
孝康慈和莊懿恭惠崇天育聖尊諡亦宜加上
尊諡為
章皇后得
㫖是五月恭奉
孝康慈和莊懿恭惠崇天育聖章皇后神主升祔
太廟十三年恭進
孝康章皇后玉
册玉
寶奉安
太廟二十七年十月恭上
大行太皇太后尊諡曰
孝莊仁宣誠憲恭懿翊天啓聖文皇后是月恭奉
孝莊仁宣誠憲恭懿翊天啓聖文皇后神主升祔
太廟大臣二人恭奉
世祖章皇帝
孝康章皇后神主避立於旁
聖祖仁皇帝恭奉
孝莊文皇后神主奉安於拜位恭代行祗見
太祖高皇帝
孝慈高皇后
太宗文皇帝禮恭奉
神主奉安於
孝端文皇后神位之次大臣二人恭請
世祖章皇帝
孝康章皇后神主奉安於拜位
聖祖仁皇帝恭代行祗見禮大臣二人奉安
世祖章皇帝
孝康章皇后神主於寶座行大饗禮如儀三十三年恭進
孝莊文皇后玉
册玉
寶奉安
太廟五十七年三月恭上
大行皇太后尊諡曰
孝惠仁憲端懿純徳順天翊聖章皇后十二月恭奉
孝惠仁憲端懿純徳順天翊聖章皇后神主升祔
太廟先是奉
諭㫖
皇太后係朕嫡母神牌升祔
太廟應安奉於
慈和皇太后神牌之上王大臣等遵
㫖議奏得
㫖是五十九年恭進
孝惠章皇后玉
册玉
寶奉安
太廟六十一年十一月
世宗憲皇帝登極
　　　雍正元年二月恭上
大行皇帝尊諡曰
合天弘運文武睿哲恭儉寛裕孝敬誠信功徳大成仁皇
帝
廟號
聖祖八月恭加上
太祖承天廣運聖徳神功肇紀立極仁孝睿武端毅弘文
定業高皇帝
孝慈昭憲敬順仁徽慶顯承天輔聖高皇后
太宗應天興國弘徳彰武寛温仁聖睿孝敬敏隆道顯功
文皇帝
孝端正敬仁懿哲順莊敏輔天協聖文皇后
孝莊仁宣誠憲恭懿至徳翊天啓聖文皇后
世祖體天隆運定統建極英睿欽文大徳弘功至仁純孝
章皇帝
孝惠仁憲端懿慈淑純徳順天翊聖章皇后
孝康慈和莊懿恭惠温穆崇天育聖章皇后
尊諡於
太廟並恭上
仁孝皇后尊諡曰
仁孝恭肅正惠安和儷天襄聖皇后
孝昭皇后尊諡曰
孝昭靜淑明惠正和欽天順聖皇后
孝懿皇后尊諡曰
孝懿温誠端仁憲穆奉天佐聖皇后先是大學士等奉
世宗憲皇帝諭朕仰荷
祖宗眷佑纘承大統恭上
皇考聖祖仁皇帝尊諡敬念
太祖高皇帝
太宗文皇帝
世祖章皇帝
三聖相承功高徳盛載考典章加上
尊諡因念
孝莊文皇后肇基翊運啓佑
兩朝朕在沖齡備膺慈愛
孝康章皇后誕育
先皇懿徽流慶
孝惠章皇后徳隆福厚篤愛朕躬朕意亦宜並加
尊諡但追尊固出至情而推崇必遵定禮爾等酌古準今
　會同確議俾朕得稍展思慕之誠又念
仁孝皇后作配
皇考孝敬寛仁坤儀懋著
孝昭皇后恪恭温順樹範宫闈
孝懿皇后徽音淑徳慈撫朕躬恩勤備至均應恭上
尊諡以昭示萬年内閣九卿翰詹科道會同詳察典禮具
　奏尋議上得
㫖是至是舉行
世宗憲皇帝親詣行禮是月恭上
大行皇太后尊諡曰
孝恭宣惠温肅定裕贊天承聖仁皇后九月恭奉
聖祖合天弘運文武睿哲恭儉寛裕孝敬誠信功徳大成
仁皇帝神主
孝誠恭肅正惠安和儷天襄聖仁皇后神主
孝昭靜淑明惠正和欽天順聖仁皇后神主
孝懿温誠端仁憲穆奉天佐聖仁皇后神主
孝恭宣惠温肅定裕贊天承聖仁皇后神主升祔
太廟先是王大臣等奏恭請
四后同祔
聖祖廟
尊諡並加仁字又奏恭上
仁孝仁皇后尊諡仁字重複謹請改易恭上
孝誠恭肅正惠安和儷天襄聖仁皇后尊諡奉
諭曰朕惟
母后升祔
太廟大典攸闗欲伸臣子之孝思必準前代之成憲務得
　情理允協乃可昭示萬年諸王大臣等奏請
四后同祔
太廟引據宋朝太宗真宗四后祔廟之禮朱子及有宋諸
　儒皆以為允當覽奏既得展朕孝敬無窮之心復合前
　代斟酌盡善之典不覺悲慰交集恭維
孝誠仁皇后元配
宸極
孝昭仁皇后
孝懿仁皇后繼位中宮
孝恭仁皇后誕育朕躬母儀天下按先儒祔廟之議一元
　后一繼后一本生以次並列今
母后升祔位次當首奉
孝誠仁皇后次奉
孝昭仁皇后次奉
孝懿仁皇后次奉
孝恭仁皇后如此庶於古禮符合而朕心亦安矣至是升
　　　祔
太廟
世宗憲皇帝恭代行祗見
列祖
列后禮於
太宗文皇帝神位之次以次奉安
神位行大饗禮如儀六年十二月恭進
太祖高皇帝
孝慈高皇后
太宗文皇帝
孝端文皇后
孝莊文皇后
世祖章皇帝
孝惠章皇后
孝康章皇后
聖祖仁皇帝
孝誠仁皇后
孝昭仁皇后
孝懿仁皇后
孝恭仁皇后玉
册玉
寶奉安
太廟
世宗憲皇帝親詣行禮先是大學士等遵
㫖議奏
列祖
列后玉
寶修平舊篆敬鐫加上
尊諡新造玉
册並舊進玉
册一同珍奉至是告成恭進如儀十三年九月
　皇上登極十一月恭上
大行皇帝尊諡曰
敬天昌運建中表正文武英明寛仁信毅大孝至誠憲皇
帝
廟號
世宗恭上
孝敬皇后尊諡曰
孝敬恭和懿順昭惠佐天翊聖憲皇后
　　　乾隆元年正月
　諭國家式崇
太廟並
奉先殿妥侑
列祖神靈歳時祗薦明禋典禮允宜隆備今
廟貎崇嚴而軒櫺榱桷年乆未經増飾理宜敬謹相視慎
　　重繕修以昭黝堊示新之敬著該部㑹同内務府詳
　　議具奏三月恭加上
太祖承天廣運聖徳神功肇紀立極仁孝睿武端毅欽安
弘文定業高皇帝
孝慈昭憲敬順仁徽懿徳慶顯承天輔聖高皇后
太宗應天興國弘徳彰武寛温仁聖睿孝敬敏昭定隆道
顯功文皇帝
孝端正敬仁懿哲順慈僖莊敏輔天協聖文皇后
孝莊仁宣誠憲恭懿至徳純徽翊天啓聖文皇后
世祖體天隆運定統建極英睿欽文顯武大徳弘功至仁
純孝章皇帝
孝惠仁憲端懿慈淑恭安純徳順天翊聖章皇后
孝康慈和莊懿恭惠温穆端靖崇天育聖章皇后
聖祖合天弘運文武睿哲恭儉寛裕孝敬誠信中和功徳
大成仁皇帝
孝誠恭肅正惠安和淑懿儷天襄聖仁皇后
孝昭靜淑明惠正和安裕欽天順聖仁皇后
孝懿温誠端仁憲穆和恪奉天佐聖仁皇后
孝恭宣惠温肅定裕慈純贊天承聖仁皇后
尊諡於
太廟先是
　諭禮部尊祖孝親誼應並重報本追逺禮有加隆茲者
　　恭上
皇考大行皇帝尊諡緬維貽燕之謨宜備追崇之典
太祖高皇帝
太宗文皇帝肇造洪基創垂大業
世祖章皇帝統一方夏撫有萬邦駿烈鴻猷敷揚莫罄
皇祖聖祖仁皇帝深仁厚澤淪浹寰區乆道化成功齊覆
　　載朕自沖齡仰䝉
慈愛宮庭撫育厚眷獨鍾仰思
聖徳之難名恒念
洪恩之莫報夫
宗廟之徽稱有制而報本之忱悃無窮應詳查典禮酌古
　　準今恭議加上
太祖
太宗
世祖
聖祖尊諡以展孝思此朕追慕之至情崇先之特典後世
　　子孫不得奉為成式又敬念
列祖尊諡既已加崇
列后並應恭議加上爾等詳酌典禮敬議具奏尋議上得
　㫖是至是
　躬詣
太廟致祭行禮二年三月恭奉
世宗敬天昌運建中表正文武英明寛仁信毅大孝至誠
憲皇帝神主
孝敬恭和懿順昭惠佐天翊聖憲皇后神主升祔
太廟
　皇上恭代行祗見
列祖
列后禮畢奉安
神主於西旁
世祖章皇帝神位之次行大饗禮如儀三年二月興工修
太廟先期
　親詣祗告恭奉
　後殿
四祖
四后神牌
　中殿
列祖
列后神牌暫安
　前殿六月
　後殿工竣恭奉
四祖
四后神牌還御前一日
　親詣祗告九月
　中殿工竣恭奉
列祖
列后神牌還御前一日
　親詣祗告四年九月
　前殿工竣致祭
太廟
　皇上親詣行禮如祫祭儀是月恭進
太祖高皇帝
孝慈高皇后
太宗文皇帝
孝端文皇后
孝莊文皇后
世祖章皇帝
孝惠章皇后
孝康章皇后
聖祖仁皇帝
孝誠仁皇后
孝昭仁皇后
孝懿仁皇后
孝恭仁皇后加上
尊諡重造玉
册改鐫玉
寶
世宗憲皇帝
孝敬憲皇后新製玉
册玉
寶奉安
太廟
　皇上親詣行禮四十二年三月恭上
大行皇太后尊諡曰
孝聖慈宣康惠敦和敬天光聖憲皇后五月恭奉
孝聖慈宣康惠敦和敬天光聖憲皇后神主升祔
太廟
　皇上恭代先行祗見
列祖
列后禮次行祗見
世宗憲皇帝
孝敬憲皇后禮奉安
神位致祭如儀是月恭奉
孝聖憲皇后玉
册玉
寶奉安
太廟四十七年七月
　諭前以
太廟尊藏
列朝寶册係隨時鐫造玉質顔色不能一律整齊特命英
　　廉福隆安將和闐貢玉慎選良工敬造
列朝寶册一分以奉
太廟其舊藏之
册寶恭送盛京
太廟尊藏以昭
祖
宗功徳之成於萬代意深逺也今據將
列聖寶册敬謹鐫造完成奏聞請㫖朕惟我國家受
天庥命
列聖相承玉檢金繩䖍申
對越自朕躬繼序以來仰荷
上蒼眷佑中外䝉庥迄今年逾古稀日理萬幾孜孜不倦
　　無日不以敬
天勤民為念皆祗承
祖宗之彛訓永維
餘慶篤念
前徽所有此項鐫成
寶册本年孟冬時享閲視祝版之日著禮部堂官謹敬安
　　設中和殿俟朕親加閲視後次日於朕行禮以前先
　　派宗室親王齎捧供奉一切應行儀注俱照
升祔之禮並着該衙門先期詳議具奏其舊藏一分
册寶仍照前㫖於明歳敬諏吉日再行簡派皇子恭送
　　盛京
太廟尊藏以志文謨武烈顯承佑啓之盛禮部等遵
　㫖議定奏上從之十月孟冬朔恭奉新造
册
寶尊藏
太廟
　皇上親詣行禮如儀四十八年七月奉
　㫖派皇十一子皇十五子皇十七子及怡親王永琅等
　　　恭送舊藏
册
寶至
　　盛京
太廟尊藏九月
　皇上駕至
　　盛京入
太廟詣
册寶案前行禮如儀
　　　(臣/)等謹按杜典於天子宗廟後有后妃廟以下諸
　　　條其典為今之所無並從删去惟親王以下家廟
　　　應從
　大清通禮之例退列於吉禮之末至
升祔禮内
列聖
列后神主有製造書冩掃青等儀載在
　大清通禮茲不複述云
　時享(薦新附/)
　　　(臣/)等謹按杜典時享一門附入薦新葢詳厯代之
　　　制即隨文以見也欽惟我
　　朝禮制隨時酌定條理具備當
太宗文皇帝建國之初每歳清明除夕
親祭
太祖陵寢是即時享之始洎崇建
太廟歳凡元旦清明中元除夕
萬夀節則以祭且薦新焉
世祖章皇帝定為四孟月及清明除夕
萬夀節之制
太廟祭禮歳有七皆時享也敬考
　　典策備載是篇迨後舉行祫祭則除夕之祭歸於祫
　　　祭門恭載又恭建
奉先殿以後凡遇
慶辰令節及每月薦新之禮俱於
奉先殿恭行謹立
奉先殿一門於後詳述其儀若夫
列聖以來世隆
躬祀
　皇上敬勤紹緒五十年來每歳
　親享
太廟
　對越申䖍
　聖孝之隆有紀載所不能盡者云
　　　崇徳元年四月
太宗文皇帝親享
太廟五月有以新櫻桃獻者
命薦於
太廟又
命凡新進果品五穀皆先薦
太廟然後進御著為令七月中元節
親享
太廟自後中元節致享並同十二月除夕祭
太廟自後除夕致享並同三年正月祭
太廟自後元旦致享並同十月
萬夀節祭
太廟自後恭遇
聖節致享並同五年二月清明節祭
太廟自後清明節致享並同
　　　順治元年九月定制
太廟時享每歳孟春於正月上旬諏吉孟夏孟秋孟冬皆
　　　於朔日行禮又定
宗廟樂章六奏用平字二年正月定
萬夀節祭
太廟儀二月禮部奏言凡遇清明等節
　　盛京
四祖廟令守廟總管官獻酒果從之(謹按是時於崇盛京/      太廟  稱為)
　　　(祖廟云四/)閏六月禮部以秋祭
太廟奏上得
㫖
太廟
　　盛京
四祖廟俱以七月朔用牛羊致祭七月時享
太廟
世祖章皇帝親詣行禮自後時享皆
親詣如儀三年正月定制
　　盛京
祖廟於歳除清明及慶賀祭如
　　京師例牲用生四年三月内院禮部會同議奏祭
太廟應薦熟牛至於進
上胙肉應停止得
㫖依議八年二月定制
親享
太廟飲福受胙如祀
圜丘禮三月定制祀
太廟齋戒三日
上親詣或遣官恭代俱於
　　太和殿設齋戒牌銅人各衙門亦設齋戒牌
　　大内及宗室并齋戒官之家不祀神六月定歳暮之
　　　祭大月於二十九日小月於二十八日其清明祭
　　　各官不必陪祀十三年六月定制祭
太廟日
駕於黎明出宮
　　　康熙元年正月時享
太廟
聖祖仁皇帝親詣行禮自後每歳時享皆
親詣如儀十二年九月定祭
太廟時用黎明先期齋戒
皇帝於别殿致齋十二月定執事官及樂舞生之數二十
　　　四年正月
聖祖仁皇帝親享
太廟禮畢
諭曰往見贊禮郎宣讀祝版至朕名聲輒不揚父前子名
　前經所載朕對越之次惟懼誠敬稍有未至無以昭格
　神靈為子孫者通名於祖父豈可涉於慢易嗣後俱應
　高聲朗讀無庸顧忌又
諭内閣學士等曰前見
太廟致祭時執事官奉福胙由兩神位間趨走於尊
祖敬
宗之意未協且亞獻禮唱為次獻亦與漢文不符爾等會
　同禮部察例奏聞尋議奏執事各官應從外旁趨走唱
　　　次獻應改為亞獻得
㫖是
　　　雍正元年正月時享
太廟
世宗憲皇帝親詣行禮自後行禮皆
親詣如儀又
命
廟祭派王二人散秩大臣御史各二員部屬侍衛各四員
　稽察失儀及扈從人等任意行走著為例八年正月
諭初五日時享
太廟但朕頰旁偶長小熱顆二三日即可平復展期初十
　日至期
親詣行禮十一年正月
諭享祀
太廟向無上香之儀朕意應確議増添至奠帛獻爵時恭
　立拜位無跪獻之儀大學士會同禮部酌古準今敬謹
　定議尋議奏唐以前典制尚有三代焫蕭之禮至宋代
　　　始有上香之儀並於每位前跪三上香其奠帛獻
　　　爵亦如之爵以三獻明洪武定制無上香奠帛之
　　　儀爵兩獻亦不跪至嘉靖改從宋制
　本朝會典因洪武所定而酌増之有奠帛有三獻爵而
　　　無上香之儀臣等敬謹詳議大祀莫重於
郊壇而孝享莫大於
配
天至
宗廟宜與
　社稷壇同查祭
　社稷壇時
皇上親詣
　大社
　大稷前跪上香則
太廟上香自應一例至奠帛獻爵
太廟
　社稷俱不親獻是以
皇上於拜位前恭立所以亞於
郊壇也似應仍照舊儀奏上從之十三年九月
　皇上登極是月定三年内享
太廟儀
　皇上親詣或遣官恭代俱用禮服作樂先期齋戒用素
　　　服冠綴纓緯
　視祝版用禮服
　　　乾隆元年正月時享
太廟
　皇上親詣行禮自後時享皆
　親詣如儀二年七月時享
太廟是日大雨奉
　㫖令陪祀王公於戟門分獻官陪祀百官於兩廡廊下
　　　行禮十二年十月
　諭曰向來祭享
太廟獻爵獻帛例用侍衞及太常寺官朕御極後俱令用
　　宗室人員葢因宗支繁衍實惟
祖徳所貽
一氣感孚昭格尤為親切且使駿奔走執豆籩有事為榮
　　亦得服習禮儀陶鎔氣質意葢有在但演習禮節奉
　　常實所専司宗室既非所屬未必聽其指授嗣後每
　　逢祭祀之期著派宗人府王公一人前往監視俾進
　　退優嫻執事有恪以昭誠敬十三年正月
　命審定
壇
廟祭器仿古製造大學士等遵
　㫖議定
太廟之籩編竹為之以絹飾裏頂及縁均髤漆畫以文采
　　　豆與簠簋皆用木髤漆飾以金玉豋用陶鉶則範
　　　銅而飾以金貯酒以尊孟春時享用犠尊孟夏時
　　　享用象尊孟秋時享用著尊孟冬時享用壺尊歳
　　　暮大祫用山尊皆範銅為之獻酌用玉爵十七年
　　　禮部等奏定
太廟後殿奠帛獻爵一如
　前殿用宗室官之制均用覺羅官又奏定祭
太廟日遇雨雪分獻官陪祀王公於兩廡廊下戟門行禮
　　　陪祀百官於左右門行禮三十七年十一月大學
　　　士等遵
　㫖議定
郊天儀注並議定時享
太廟儀節
　皇上詣
廟時乘輦由闕左門入西北門至
太廟北門外
　御禮輿入左門循東牆行至㦸門外東堦下降輿步入
　　　左門陞陛進
　殿行禮禮成升輿亦如之凡時享
太廟儀具
　大清通禮
　　　(臣/)等謹按乾隆三十七年大學士等遵
　㫖議定
郊天儀注並議定時享祫祭
太廟儀節三十九年奉
　諭年逾六旬始如此酌量節減謹詳載
南郊篇云
大祫
　　　(臣/)等謹按杜典列禘祫一門以叙厯代禘祫之制
　　　其為典禮本未能合一又衆説紛紜不皆合於古
　　　訓我
　　朝定制行祫祭而未嘗行禘祭洪維
世祖章皇帝推本
太宗文皇帝除夕享
廟之精意定為祫祭之禮每歳之中大祫時享為祭有五
　　　典制明備五年一禘之祭誠無俟於舉行矣且自
世祖章皇帝肇舉祫祭以來
聖祖仁皇帝
世宗憲皇帝歳皆
親詣行禮
　皇上御極五十年來思切奉
先禮隆追逺每歳祫祭必
　親詣行禮茲恭書最初一次以見例至於合享即吉之
　　　禮敬惟
世宗憲皇帝聖作於前
　皇上聖述於後
　孝治之隆超越萬古謹彚紀於篇
　　　順治十六年七月
世祖章皇帝定
太廟祫祭之制每年歳除前一日奉
　後殿
列祖
列后神牌
　中殿
列聖
列后神牌於
　前殿行大祫禮前一日遣官祗告其致齋視牲請
　閲祝文等儀均與時享同是年
世祖章皇帝親詣行禮十七年三月
飭工部修造祫祭
神位器皿十二月祫祭
親詣如儀十八年正月
聖祖仁皇帝登極十二月祫祭
太廟
親詣行禮
　　　康熙元年十二月祫祭
太廟
聖祖仁皇帝親詣行禮自後每歳暮祫祭皆
親詣行禮間遣官恭代如儀四十年十二月祫祭
太廟禮成
諭曰朕自御極以來一切祀典必敬謹齋戒躬親展祭以
　盡昭事之誠四十年於茲矣每當臨祭之時朕無一事
　不敬此禮部太常寺起居注官所共知從來祭祀登降
　起立莫不如常這次行禮將畢㣲覺頭眩朕之身體稍
　遜於前於此可見祀典闗係重大朕恐精力偶有不周
　諭諸大臣等著議奏自是間行遣官恭代如儀
　　　雍正元年十二月祫祭
太廟
世宗憲皇帝親詣行禮自後歳暮祫祭皆
親詣如儀二年十二月吏部尚書朱軾言
皇上至仁大孝居喪三年猶如一日今服制已滿請祫祭
太廟即吉釋哀得
㫖朕覽朱軾所奏當之甚愧朕受
皇考四十餘年顧復深恩罔極莫報諒隂三年祗以黙盡
　一㸃私情非謂厯代帝王不能行之事朕能行之思欲
　立法定制以垂令名也且如祭祀朝會大禮不容乆曠
　者朕亦勉徇諸王大臣之請照常舉行惟有齋居素服
　悲哀思慕盡一已之誠於宮禁之中古人云禮之至者
　無文哀之深者無節朕自嗣統以迄於今撫時生感觸
　物増悽僾見愾聞潸然出涕情不容以自禁心不能以
　自覺遑論其合於古制否乎昔
世祖
聖祖皆以沖齡登極一時禮制容有未備設
世祖
聖祖踐阼之日已若朕躬之年則盡禮盡制必有朕所萬
　不能逮者今朕抱歉之處尚多敢云盡禮乎至所奏三
　年以來深山窮谷無不哀思戀慕遏密八音等語此乃
皇考六十餘年深仁厚澤浹髓淪肌四海臣民哀痛廹切
　感激思慕愈乆不忘出於人心之自然非有所禁約而
　然也夫以薄海内外凡有知識之倫尚且哀慕不忘如
　此况躬為子臣欲報昊天罔極之徳其終身哀慕復何
　時能已耶朕之衷曲非欲表暴於人特因奏章過於稱
　揚朕心滋媿故畧為宣寫以示中外三年二月
世宗憲皇帝以
聖祖仁皇帝服制二十七月期滿
親詣
太廟行祫祭禮禮成
諭順天府尹直省督撫朕惟古昔帝王以孝治天下誠以
　孝者天之經地之義民之則也故魯論云慎終追逺民
　徳歸厚矣朕以眇躬纘承大統永惟
皇考聖祖仁皇帝顧復洪慈恩徳罔極中心哀痛什伯恒
　情以日易月實所不忍特以
郊
廟大祀朝會重典不容乆曠時亦勉從諸王大臣之請遵
　禮舉行惟於宫庭内素服齋居黙盡此心每撫時觸景
　輒増悽愴僾見愾聞之際哀發於中潸然出涕古人云
　情之至者無文哀之至者無節實非有所倣而行亦非
　欲以立法定制垂譽於天下後世也終身孺慕寧有已
　時今諸臣據二十七月即吉之文合詞公請祫祭釋服
　朕以禮制情勉允所請於雍正三年二月十二日祫祭
太廟釋服即吉伏念
皇考聖祖仁皇帝御極六十一年深仁厚澤普遍寰區
賓天之日凡京畿直省海澨山陬士農工賈白叟黄童莫
　不號呼哀泣孺慕之誠三年有如一日今舉行吉禮應
　敷告天下朕嗣位以來惟日兢兢嚴恭寅畏不敢怠息
　庶幾克荷
皇考聖祖仁皇帝付託之重羣黎百姓受
皇考聖祖仁皇帝教育深恩當勉勵忠誠勤守職業言慈
　言孝克友克恭農夫盡力於田畝工商致精於器用毋
　尚奢侈毋事㳺惰共期歸真還樸比戸可封以無負
皇考六十餘年培養漸摩之至徳於朕奉先思孝之心實
　有賴焉該地方官遍行曉諭俾薄海黎庶咸悉朕意十
　　　三年九月
　皇上登極十二月祫祭
太廟
　皇上親詣行禮
　　　乾隆元年十二月祫祭
太廟
　皇上親詣行禮自後每歳暮祫祭皆
　親詣如儀二年十一月禮臣奏言古禮天子三年喪畢
　　　合先祖之神而饗之謂之吉祭今
世宗憲皇帝服已二十七月請於
　親詣
泰陵釋服後祫祭
太廟恭行吉禮得
　㫖於十一月二十四日
　親詣
太廟行祫祭禮三十七年十一月大學士等遵
　㫖議准
郊天儀注並定祫祭
太廟行禮儀節
　皇上親詣
肇祖原皇帝位前上香至
列祖
列宗位前
　欽派皇子親王分詣同時上香畢仍各復其位行禮如
　　　常儀又酌定
　詣
廟時降輦降輿各儀節並與時享同凡歳暮祫祭
太廟儀具
　大清通禮
　　　(臣/)等謹按康熙年間御史李時謙疏請舉行禘禮
聖祖仁皇帝命下九卿等會議禮部尚書張玉書等議曰
　　　臣等綜考禮制言禘者不一有謂虞夏禘黄帝殷
　　　周禘帝嚳皆配祭昊天於圜丘者有謂祖之所自
　　　出為感生帝而祭之於南郊者有謂圜丘方澤宗
　　　廟為三禘者先儒皆辨其非而言宗廟之禘又不
　　　一說有謂禘祭止及毁廟不及親廟者有謂長發
　　之詩為殷之禘雍之詩為周之禘而親廟與毁廟
　　皆兼祭者惟唐趙匡陸淳皆以為禘異於祫不兼
　　羣廟王者既立始祖之廟又推始祖所自出之帝
　　而以始祖配之故名為禘至於三年一祫五年一
　　禘經無明文其說始於漢儒而後之議禮者咸宗
　　之漢唐宋所行禘禮亦莫考始祖之所自出止於
　　五歳之中行一祫一禘兩大祭於其宗廟而已大
　　抵夏商以前有禘之祭而其制未詳漢唐以後有
　　禘之名而與祫無别惟周以后稷為始祖以帝嚳
　　為所自出之帝而太廟之中原無帝嚳之位故祫
　　祭不及帝嚳至禘祭時乃特設帝嚳之位以稷配
　　焉行於後代不能盡合故宋神宗諭廷臣議罷禘
　　禮明洪武初御史答禄與權請舉禘祭衆議亦以
　　為不必行詔從其議至嘉靖中乃立虚位祀皇初
　　祖帝而以太祖配享事屬不經禮亦旋罷洪惟我
　國家受
天顯命
世徳相承定鼎之初追上
四祖尊稱以
肇祖原皇帝始基王迹故立廟崇祀以
肇祖始夫太廟之中以受命之君為太祖允宜特尊者也
　　　我
太祖高皇帝功徳隆盛與天無極自當為
太廟萬世之祖上而推所自出則締造之業
肇祖為最著今
太廟祭祀四孟分祭於
　前殿
　後殿以各伸其尊歳暮祫享於
　前殿以同將其敬一歳之中自
肇祖以下屢申裸獻仁孝誠敬已無不極五年一禘之祭
　　　不必舉行從之仰見
　聖朝禮制折衷盡善垂法於億萬世焉謹附識於此
　　　功臣配享
　　　(臣/)等謹按
太廟時祫典有專隆茲已敬登於
太廟之次至兩廡配享之禮則以侑食
廟庭敬從附載並叙其䝉
　　國厚恩列廡先後之次以昭勲伐又如開國時諸王
　　　近邀
　曠典追復封號並
　令配享用顯功宗謹詳録
　聖諭於篇仰見我
　皇上彰闡忠勲
　恩眷宗親之至意焉
　　　崇徳元年四月以武功郡王禮敦巴圖魯配享
太廟設位東廡(王妃/並配)以直義公費英東宏毅公額亦都配
　　　享
太廟設位西廡
　　　順治元年以武勲王揚古利配享
太廟設位西廡九年六月追諡功臣圖爾格為忠義公圖
　　　賴為昭勲公配享
太廟設位西廡十一年三月以多羅慧哲郡王額爾衮多
　　　羅宣獻郡王界堪多羅通達郡王雅爾哈齊配享
太廟設位東廡(王妃/並配)
　　　雍正二年正月以大學士一等公諡文襄圖海配
　　　享
太廟設位西廡圖海子孫等具疏謝
恩
世宗憲皇帝諭曰此出自
聖祖皇考所遺恩㫖爾祖茂著功勲爾等其法祖報効各
　相奮勉是年定功臣配享儀八年五月以怡賢親王允
　　　祥配享
太廟設位東廡是年定王配享儀九年追加直義公費英
　　　東為信勇公忠義公圖爾格為果毅公昭勲公圖
　　　賴為雄勇公文襄公圖海為忠達公
　　　乾隆十年以大學士鄂爾泰配享
太廟設位西廡遵奉雍正十三年
世宗憲皇帝遺詔舉行十五年二月以定邊左副將軍固
　　　倫額駙喀爾喀扎薩克和碩超勇襄親王策凌配
　　　享
太廟設位西廡先是䝉古親藩未有與配享者
　諭以王係
兩朝勲舊名勒旂常宜膺特典且示中外一體之意
　特令配享並照和碩親王之例崇祀賢良祠二十年四
　　　月以致仕大學士張廷玉配享
太廟設位西廡奉
　諭致仕大學士張廷玉厯事
三朝宣力年乆勤勞夙著受恩最深前以其年屆八旬精
　　神衰憊特加體䘏准令退休實朕優念老臣本懐至
　　於配享
太廟一事係奉
皇考世宗憲皇帝遺詔遵行而恩禮攸隆則非為臣子者
　　所可要請及朕賜詩為劵又不親赴宮門謝恩自不
　　得不示以薄譴用申大義今張廷玉患病溘逝要請
　　之愆雖由自取
皇考之命朕何忍違且張廷玉身在
皇考時勤慎贊襄小心書諭原屬舊臣宜加優䘏應仍謹
　　遵
遺詔配享
太廟以彰我國家酧奬勤勞之盛典四十三年正月奉
　諭睦親彰善王政宜先繼絶昭屈聖經所重朕自臨御
　　以來間日恭閲
列祖
列宗實録一册因得備知
祖宗創業艱難及爾時懿親藎臣勤勞佐命底定中原偉
　　伐殊功實為從古所未有而當時策勲錫爵榮號崇
　　封所以酧答者本從優厚迨其後或有及身縁事旋
　　被降削者或有子孫承襲更易封號者迄今平情凖
　　理若不為之溯述闡揚追復舊恩於心實有未愜因
　　念睿親王多爾衮當開國時首先統衆入闗掃蕩賊
　　氛肅清宮禁分遣諸王追殱流冦撫定疆陲一切創
　　制規模皆所經畫尋奉迎
世祖車駕入都定國開基以成一統之業厥功最著顧以
　　攝政有年威福不無專擅諸王大臣未免畏而忌之
　　遂致殁後為蘇克薩哈等所搆授款於其屬人首告
　　誣以謀逆經諸王定罪除封其時我
世祖章皇帝實尚在沖齡未嘗親政也夫睿王果萌異志
　　則方兵權在握何事不可為且呉三桂之所迎勝國
　　舊臣之所奉止知有攝政王耳其勢更無難號召即
　　我滿洲大臣心存忠篤者自必不肯順從然彼誠圖
　　為不軌無難潜鋤異已以逞逆謀乃不於彼時因利
　　乗便直至身後以斂服僣用黄龍衮指為覬覦之證
　　有是情理乎况英親王阿濟格其同母兄也於追捕
　　流賊囘京時誆報李自成身死且不候
㫖班師睿王即遣員斥責其非並免王公等往迎之禮又
　　因阿濟格出征脅令巡撫李鑑釋免逮問道員及擅
　　至鄂爾多斯土黙特取馬㑹議其罪降為郡王平日
　　辦理政務秉公持正若此是果有叛志無叛志乎又
實録載睿王集諸王貝勒貝子公大臣等遣人傳語曰今
　　觀諸王貝勒大臣但知謟媚於予未見有尊崇
皇上者予豈能容此昔
太宗升遐嗣君未立英王豫王跪請予即尊位予曰爾等
　　若如此言予當自刎誓死不從遂奉
皇上纘承大統似此危疑之時以予為君予尚不可今乃
　　不敬
皇上而媚予予何能容自今以後有盡忠
皇上者予用之愛之其不盡忠不敬事
皇上者雖媚予予不爾宥也且云
太宗恩育予躬所以特異於諸子弟者葢深信諸子之成
　　立惟予能成立之每覽
實録至此未嘗不為之墮淚則王之立心行事實能篤忠
　　藎感
厚恩深明君臣大義尤為史册所罕覯使王彼時如宋太
　　宗之處心積慮則豈肯復以死固辭而不為邪說揺
　　惑耶乃王之身後乆抱不白之寃於泉壤心甚憫焉
　　假令當時王之逆跡稍有左驗削除之罪果出於我
世祖聖裁朕亦寧敢復翻成案乃實由宵小奸謀搆成寃
　　獄而王之政績載在
實録皆大有功而無叛逆之跡又豈可不為之昭雪乎昨
　　於乾隆三十八年因其塋域乆荒特勅量為繕葺並
　　准其近支以時祭掃然以王之生平盡心王室尚不
　　足以慰彼成勞朕以為應加恩復還睿親王封號追
　　諡曰忠補入
玉牒並令補繼襲封照親王園寢制度修其塋墓仍令太
　　常寺春秋致祭其原傳尚有未經詳叙者並交國史
　　館恭照
實録所載敬謹輯録添補宗室王公功績傳用昭彰闡忠
　　勲至意又如豫親王多鐸從睿親王入闗肅清京輦
　　即率師西平流冦南定江浙實為開國諸王戰功之
　　最乃以睿親王之誣獄株連降其親王之爵其後又
　　改封信郡王雖至今承襲罔替但以王之勲績超邁
　　等倫自應世胙原封以彰殊眷豈可以風影微𤯝輒
　　加貶易乎朕以為應復其原封又諸王中披堅執銳
　　拓土開疆共成一統之業者如禮親王代善後改封
　　康親王鄭親王濟爾哈朗後改封簡親王肅親王豪
　　格後改封顯親王克勤郡王岳托後改封平郡王當
　　時俱茂著壯猷克昭駿烈載在宋盟今其子孫所襲
　　均非始封之名外人不知妄疑宗藩當國家締造時
　　有大勲勞而後人均不得長延帶礪似為闕典即其
　　本支承家襲慶以去祖漸逺幾忘其先世錫封之由
　　弗克顧名奮效所係於宗室子孫者甚重况功臣世
　　封内如揚古利之英誠公費英東之信勇公額亦都
　　之果毅公俱以本號相傳其子孫承襲者各能溯勲
　　閥以宣偉績不失故家喬木之遺今以親賢世胄竟
　　改其初封嘉號何以垂詒奕禩示酬庸追本之義乎
　　朕以為應復其原號著交軍機大臣㑹同宗人府悉
　　心妥議具奏其餘宗室諸王貝勒等如有顯著功績
　　其封爵後經降奪者除本人身罹重愆自不當復邀
　　優典若係承襲之子孫獲咎議處者僅當斥其本身
　　而不當追貶其祖宗封爵方為平允亦著一併㑹查
　　議奏再配享
太廟諸王僅有通達武功慧哲宣獻四郡王其
太祖
太宗
世祖時戮力行間櫛風沐雨之親藩如向所舉數人皆未
　　之及葢由當時議禮諸王各懐私意遂爾没其勲伐
　　不得同侑馨香豈足以彰公道所有睿親王禮親王
　　鄭親王豫親王肅親王克勤郡王俱著補置牌位配
　　享
太廟用以妥功宗而昭渥典至通達郡王係
顯祖之子武功慧哲宣獻三郡王係
景祖之子當時雖身與配享苐以宗支而論則已在覺羅
　　之列是以宗室王公表傳内未經列傳但思宗室傳
　　既限於支派國史傳又以屬在宗潢令此四王無所
　　附麗亦覺欠缺著併交國史館查明四王事實補為
　　立傳列於國史諸大臣傳之前即或當時紀載簡少
　　其功績無由稽核無妨不拘詳畧各立一傳以徴信
　　實並將此通諭知之尋宗人府㑹同軍機大臣議奏
　　　禮親王代善睿親王多爾衮鄭親王濟爾哈朗豫
　　　親王多鐸肅親王豪格克勤郡王岳托奉
　㫖配享
太廟所有東廡叙次禮親王應在宣獻郡王之下睿親王
　　等以次列叙得
㫖依議是年又奉
諭超勇親王額駙策凌移於東廡怡賢親王之次凡功
　　臣配享儀具
大清通禮
　　(臣/)等謹按杜典功臣配享之後有天子七祀一條
　　葢於五祀外増司命泰厲為七惟或祀行廢井或
　　祀井廢行厯代相沿制各不同且四時分祭各於
　　其所而歳暮合祀則即廟庭之中為位以祭其地
　　亦復不一今考我
　朝自順治八年定制每歳正月祭
　司户之神於
　宮門外道左南向四月祭
　司竈之神於
　大内大庖前中道南向六月祭
　中霤之神於文樓前西向七月祭
　　司門之神於
　　午門前西角樓東向十月祭
　　司井之神於
　　内府大庖井前南向中霤門二祀太常寺掌之户竈
　　　井三祀内務府掌之其歳暮合祭之禮於是年停
　　　止十五年十二月復行合祭於
太廟西廡階下
　　神位俱東向遣太常寺堂官致祭十八年正月奉
㫖停其祭祀經議政王大臣奏罷
太廟階下合祭之祀從之自後不復舉行謹附載於此以
　　　存典故至杜典雜議數條今無可採或有附見本
　　　門者亦無庸析出並從删去
　
　
　
　皇朝通典卷四十五
　欽定四庫全書
　皇朝通典卷四十六
　　禮(吉六/)
奉先殿
　　　(臣/)等謹按
　本朝
奉先殿與
太廟同尊每嵗
　萬夀聖節元旦冬至及
　　國有大慶則於
　前殿祭饗如遇
　册立
　册封
　經筵
　耕耤
　謁
陵
　省方諸典則於
　後殿祗告又
列聖聖誕
列聖
列后忌辰上元清明霜降嵗除等日立春端陽重陽等節
　　　曁孟夏八日並於
　後殿上香行禮每月薦新朔朢祭獻每日早晚燃香燭
　　　禮制備極周詳敬考
　典䇿自
世祖章皇帝以來凡
親享
奉先殿及
躬詣上香祗告行禮嵗無虚月
　皇上繼述彌勤紹
庭展拜禮用家人
　　記注所垂筆難罄載仰見我
　聖朝
世徳相承
仁孝之誠典文之備真堪垂憲萬古謹稽
奉先殿禮制彚為一篇以次於
廟禮之後
　　　順治十三年十二月
世祖章皇帝命建
奉先殿於
　　景運門之東立
　前殿
　後殿均九間南嚮如
太廟寢制禮部奉
諭㫖朕考往代典制嵗時致享必於
太廟至於晨昏謁見朔朢薦新節序告䖍聖誕忌辰行禮
　等事皆另建有奉先殿今制度未備孝思莫伸朕心歉
　然爾部即察明舊典具奏尋以次年正月興工十四年
　　　正月禮部奏
奉先殿初安
神位
皇上親詣致祭内大臣侍衛内府官隨行禮太常寺贊禮
　　　官贊禮樂舞生作樂各司其事以後
親詣致祭俱行家人禮内大臣侍衛内府官不與陪祀應
　　　令内府官贊禮作樂如前行禮其元旦冬至
萬夀係大節諸册封係大禮及月朔朢俱應
親詣致祭内府官贊禮作樂其供獻與
太廟大祀同立春上元四月初八日端陽重陽係尋常節
　　　忌辰清明霜降十月朔係哀慕日期
親詣致祭均不贊禮作樂七夕不致祭止如常供中元中
　　　秋係朢日常祭日期不必重行毎月隨時薦新
上躬詣供獻但係常例供獻不必請
神位於
　前殿即於
　後殿供獻
上享
太廟或祭畢俱應上香燭於
奉先殿行躬告禮得
㫖
奉先殿初次行禮宜用祝文餘俱如議是年定每日供獻
　　　湯飯果五盤肉五盤上香行禮又定
御經筵前期
行幸前期
還宫次日均於
　後殿讀祝祗告十一月
奉先殿告成恭奉
太祖髙皇帝
孝慈髙皇后
太宗文皇帝
孝端文皇后神牌奉安
奉先殿
世祖章皇帝親詣行大饗禮如儀又
諭
奉先殿恭祭
太祖
太宗未經合祭
四祖朕之孝思猶為未盡嗣後遇元旦
皇太后聖夀及朕誕辰恭請
太廟後殿
四祖
四后神位於
奉先殿合享祀畢仍恭送
神位於
太廟後殿十七年五月
諭工部
奉先殿享祀
九廟稽考往制應除東西夾室行廊中建敞殿九間斯合
　制度前興工時該衙門未加詳察連兩夾室止共造九
　間殊為不合今宜於夾室行廊外中仍通為敞殿九間
　以合舊制爾部即㑹同宣徽院詳議具奏尋遵
㫖議上興工改建十八年正月
聖祖仁皇帝登極十一月恭奉
世祖章皇帝神牌升祔
奉先殿前期祗告是日升祔
太廟禮成
聖祖仁皇帝詣
奉先殿奉安
神位行大饗禮如儀
　　　康熙元年四月以加上
太祖
太宗廟號尊諡恭奉改題加上
廟號尊諡神牌奉安於
奉先殿後殿遣大臣行禮六年十一月恭奉
孝康皇后神牌升祔
奉先殿
聖祖仁皇帝親詣行大饗禮如儀九年七月加上
孝康章皇后廟號恭奉改題加上
廟號神牌奉安於
奉先殿後殿前期遣官祗告至日
聖祖仁皇帝親詣行禮十一年二月
聖祖仁皇帝行耕耤禮前期遣官祗告
奉先殿定為例十三年定
奉先殿早晩㸃香燭停止每日供獻每月薦新令内務府
　　　掌儀司官於
　後殿上香行禮十四年正月奉
仁孝皇后神牌升祔
奉先殿前期
親詣祗告是日遣官行大饗禮如儀十五年定
冊封等日停止大饗遣官於
　後殿祗告十八年四月奉
孝昭皇后神牌升祔
奉先殿一如
仁孝皇后祔饗儀五月恭修
奉先殿暫奉
列聖
列后神牌奉安於
太廟中殿
仁孝皇后
孝昭皇后神牌並寳座仍奉安
奉先殿東旁一間用黃幄籠罩遮以歩障自是暫輟朔朢
　　　時令祭饗毎月令内府官照常薦新有事則告二
　　　十年二月以
奉先殿工竣恭奉
列聖
列后神牌還御
聖祖仁皇帝親詣致祭行禮二十七年十月恭奉
孝莊文皇后神牌升祔
奉先殿
聖祖仁皇帝親詣行大饗禮奉安
神位如儀二十八年十一月奉
孝懿皇后神牌升祔
奉先殿一如
仁孝皇后祔饗儀三十八年十二月
諭元旦諸臣俱齊人衆煩擾從
太廟請捧
四祖神牌往來朕心不安著大學士内務府禮部太常寺
　會議具奏尋議奏請嗣後元旦
萬夀聖節停止奉請
太廟後殿
四祖神牌即於
太廟後殿一如
奉先殿儀列籩豆讀祝奠帛獻爵遣官行禮從之五十七
　　　年十二月恭奉
孝惠章皇后神牌升祔
奉先殿是日遣和碩諴親王允祉恭代行禮
　　　雍正元年七月以加上
列祖
列后
尊諡恭奉改題加上
尊諡神牌奉安於
奉先殿行大饗禮如儀九月恭奉
聖祖仁皇帝神牌
孝恭仁皇后神牌升祔
奉先殿是日升祔
太廟禮成
世宗憲皇帝詣
奉先殿恭捧
聖祖仁皇帝神牌親王四人恭捧
孝誠仁皇后
孝昭仁皇后
孝懿仁皇后
孝恭仁皇后神牌奉安於
奉先殿行大饗禮如儀三年七月
諭禮部據奏八月二十三日
皇妣孝恭仁皇后服制期滿請照
皇考聖祖仁皇帝釋服之禮祫祭
太廟頒諭中外等語朕叠遭
皇考
皇妣大事追念㒺極深恩莫由仰報三年以來秪於宫禁
　中齋居素服黙盡思慕哀戚之忱非敢自謂遵循古禮
　更不欲宣播於衆也父母之䘮人子之心則一而帝后
　之禮國家之制則殊今八月二十三日屆
皇妣孝恭仁皇后釋服之期著擇日於
奉先殿告祭自行家禮至於頒諭中外可不必行八月
世宗憲皇帝躬享
奉先殿釋服即吉九年奉
㫖嗣後恭遇
聖祖仁皇帝聖誕於
奉先殿後殿上香致祭十三年奉
㫖祭
奉先殿遵
太廟四孟時享之禮增上香儀
　　　乾隆元年三月以加上
列祖
列后
尊諡恭奉改題加上
尊諡神牌奉安於
奉先殿行大饗禮如儀是年奉
　㫖
列祖聖誕均應如
聖祖仁皇帝聖誕儀於
奉先殿後殿上香致祭
世宗憲皇帝升祔
奉先殿後
聖誕日亦上香致祭二年三月恭奉
世宗憲皇帝神牌
孝敬憲皇后神牌升祔
奉先殿是日升祔
太廟禮成
　皇上親詣
奉先殿行大饗禮奉安
神位如儀七月以修
奉先殿興工恭奉
列祖
列后神牌暫安
太廟
　皇上親詣
奉先殿祗告八月
　諭今因修
奉先殿恭請
列祖
列后神牌暫安奉
太廟中殿八月初九日
太宗文皇帝忌辰十一日
太祖高皇帝忌辰此二日朕親詣
太廟中殿行禮著總理事務王大臣㑹同禮部查明禮儀
　　具奏和碩莊親王允禄等奏言向來恭遇
列祖
列后忌辰
　皇上親詣
奉先殿俱用素服至時享及告祭
太廟
　皇上親詣俱用朝服並無素服入
廟之制再禮部等前奏
奉先殿興工告成之間朔朢一切祭祀俱遵康熙十八年
　　　修
奉先殿例彼時遇
列祖
列后忌辰
聖祖仁皇帝未嘗親詣
太廟中殿今
太祖
太宗忌辰未便於
太廟素服行禮應請停止從之十月以
奉先殿工竣恭奉
列祖
列后神牌還御
　皇上親詣
奉先殿致祭行禮十七年七月和碩莊親王允禄等奏臣
　　　等伏查
　本朝
孝誠仁皇后山陵禮畢升祔
奉先殿未附
太廟縁
　本朝既建
奉先殿與
太廟同尊是以
孝誠仁皇后大禮酌定升祔
奉先殿以安神爽臣等原議
　孝賢皇后神牌升祔
太廟祗係據依戴禮今敬謹詳考具奏伏候
　訓示奉
　諭㫖
　孝賢皇后神主遵照
孝誠仁皇后之例奉安
奉先殿十月
　皇上以
　孝賢皇后升祔
　親詣
奉先殿祗告是日遣親王行禮四十二年五月恭奉
孝聖憲皇后神牌升祔
太廟禮成升祔
奉先殿
　皇上親詣
　前殿行大饗禮如儀是日派出
　　皇子一人恭捧
孝聖憲皇后神牌進
　後殿又派出
　　皇子一人恭捧
　孝賢皇后神牌先出祗竢
孝聖憲皇后神牌至恭捧
　孝賢皇后神牌跪接候過隨行進右第二間寢室
　　皇子恭捧
孝聖憲皇后神牌行祗見
世宗憲皇帝
孝敬憲皇后禮
　　皇子恭代行三跪九叩禮恭捧
孝聖憲皇后神牌奉安
寶座
　　皇子恭捧
　孝賢皇后神牌行祗見
孝聖憲皇后禮
　　皇子恭代行三跪九叩禮畢恭捧
　孝賢皇后神牌出進左第三間寢室奉安原位如儀凡
　　　致祭
奉先殿及上香祗告諸儀具
　大清通禮
夀皇殿
　　　(臣/)等謹按杜典宗廟門厯叙唐以前廟制即附載
　　　原廟於内以其事本畧故無専條至唐宋以後别
　　　廟之建神御之奉典制遞増
　欽定續通典詳考為原廟一門以補杜典之所未備體
　　　例洵為盡善我
　　朝既建
奉先殿與
太廟同申孝享儀文隆備已於前篇恭述至崇奉
聖容之禮則
夀皇殿
恩佑寺
安佑宫
永佑寺先後建立
　　宫中
　　苑中
神御式憑如親
陟降洪惟
世宗憲皇帝孝思垂則禮展
家庭我
　皇上繼述心䖍追隆
世徳恭繹
　御製各碑記仰見
　仁孝誠敬之心無乎不達煌煌鉅典有非前代原廟之
　　　制所能擬其萬一者矣兹恭紀
夀皇殿於前即恭紀
恩佑寺
安佑宫
永佑寺於後與
奉先殿典禮並隆焉
　　　雍正元年四月
世宗憲皇帝恭奉
聖祖仁皇帝御容於
夀皇殿中殿殿在
　　景山之東北先是奉
諭朕受
皇考深恩四十餘年未嘗逺離
皇考升遐無由再瞻色笑今追想音容宛然在目御史莽
　鵠立精於寫像昔日隨班奏事常覲
聖顔
皇考有
御容數軸今
皇考年高
聖顔微異於往時著莽鵠立敬憶
御容悉心薰沐圖寫尋莽鵠立恭繪
聖祖仁皇帝御容成捧進於
　　養心殿
世宗憲皇帝瞻仰依戀悲慟不勝
命俟
梓宫發引後敬謹供奉於
夀皇殿至是
親詣行禮自後嵗時奠獻日以為常遇
聖誕忌辰元旦令節
世宗憲皇帝皆先詣
奉先殿復詣
夀皇殿展謁奠獻著為定禮凡
親享
親祫
太廟禮成後及
奉先殿行禮後皆
親詣
夀皇殿兼詣
恩佑寺(佑寺見恩/      後)以時奠獻月必
瞻禮或月至三詣焉四年五月
孝恭仁皇后三週忌辰
世宗憲皇帝詣
夀皇殿行禮
　　　乾隆元年正月元旦
　皇上詣
夀皇殿行禮自後嵗必
　親詣如儀十月恭奉
世宗憲皇帝御容於
夀皇殿東室
　皇上親詣行禮自後香燈供獻日以為常與
　中殿儀同二年八月
世宗憲皇帝二週忌辰
　皇上詣
夀皇殿行禮復詣
雍和宫
御容前瞻拜行禮前二日
　皇上詣
雍和宫供奉
世宗憲皇帝御容以是年興修
奉先殿恭請
列祖
列后神牌暫安奉
太廟中殿恭遇
世宗憲皇帝忌辰定例素服不入
廟爰有
雍和宫特供
御容之禮至十一月祫祭
太廟即吉後専奉
御容於
夀皇殿三年八月
世宗憲皇帝忌辰
　皇上恭奉
皇太后慈輿詣
泰陵致祭先詣
夀皇殿行禮啟
　鑾自後恭遇
　謁
陵
　省方啟
　蹕囘
　鑾皆行禮於
夀皇殿四年八月
世宗憲皇帝忌辰
　皇上詣
夀皇殿行禮自後嵗如
聖祖仁皇帝忌辰儀恭行五年八月
　皇上萬夀聖節詣
夀皇殿行禮如諸令節儀著為定禮七年十二月定毎年
　　　除夕
夀皇殿供九如燈一對十四年正月
　諭内務府移建
夀皇殿於
　　景山前正中如
安佑宫規制(佑宫見安/      後)尋諏吉興工於是冬告成
　御製重建
夀皇殿碑記曰予小子既敬循
夀皇殿之例建
安佑宫於圓明園以奉
皇祖
皇考神御重垣廣墀㦸門九室規模畧備而嵗時朔朢來
　　禮夀皇聿瞻殿宇嵗乆丹雘弗煥且為室僅三較安
　　佑翻遜巨麗予心歉焉葢夀皇在景山東北本明季
　　遊幸之地
皇祖常視射較士於此我
皇考因以奉
神御初未擇山向之正偏合閟宫之法度也乃命奉宸發
　　内帑鳩工庀材中峯正午甎城戟門明堂九室一仿
太廟而約之葢安佑視夀皇之義夀皇視安佑之制於是
　　宫中苑中皆有獻新追永之地可以抒忱可以觀徳
　　傳不云乎歌於斯哭於斯則夀皇實近法宫律安佑
　　為尤重若夫敬奉
神御之義則見於安佑宫碑記兹不複述惟述重建本意
　　及興工始末嵗月葢經營於己巳孟春而落成於季
　　冬上澣之吉日云敬作頌曰惟堯巍巍惟舜重華
祖
考則之不競不絿仁漸義摩
祖
考式之𢎞
仁皇仁明
憲帝憲小子職之是繼是繩曰明曰旦小子恧之天遊雲
　　殂春露秋霜予心惻之
考奉
祖御於是夀皇予仍即之制廣向正爰經爰營工勿亟之
　　陟降依憑居歆攸寧羮墻得之佑我後嗣綿禩於萬
　　匪萬億之觀徳於兹無然畔援永欽識之十五年五
　　　月内閣奉
　諭㫖
夀皇殿恭奉
皇祖聖祖仁皇帝
皇考世宗憲皇帝聖容朕以時躬詣行禮愾聞僾見得申
　　逮事之忱仰惟
太祖
太宗
世祖聖容
列后聖容向於體仁閣函奉尊藏未獲修嵗時展謁之禮粤
　　稽前代安奉神御或於宫中别殿或於寺觀浄宇
　　本無定所國家縁情立制宜極明備周詳敬念
列祖創垂顯承斯在永懐
先澤瞻仰長新式衷
廟祫之儀期協家庭之制應即於
夀皇殿増修丹雘恭迎
列祖
列后聖容敬謹奉安於嵗朝合請懸供肅将祼獻以昭誠
　　慤所有應行典禮著大學士㑹同内務府王大臣等
　　詳悉具議以聞七月和碩莊親王等議奏恭查
太廟四孟時享嵗除祫祭俱用太牢籩豆
奉先殿前殿朔朢用籩豆
奉先殿後殿節令用果品今
夀皇殿恭懸
聖容暨恭收
聖容之日請如
奉先殿後殿節令果供致祭大祭之日如
奉先殿前殿朔朢獻磁器籩豆供品致祭每嵗除夕恭請
列祖
列后聖容恭懸供獻如儀元旦大祭行禮作樂樂章用
奉先殿前殿朔朢樂章初二日如除夕供行禮畢恭收
聖容即
殿尊藏元旦
　皇上詣
奉先殿行禮後詣
夀皇殿行禮除夕初二日俱
　命皇子輪班行禮嵗秋季開晾
聖容飭宫殿監督領侍等派内監敬謹執事十二月恭繪
列朝
聖容成大祭
夀皇殿
　皇上親詣行禮
恩佑寺
　　　雍正三年四月
世宗憲皇帝敬即
　　暢春園建
恩佑寺四年三月恭奉
聖祖仁皇帝御容於
恩佑寺自後月必展拜或兩詣三詣焉
　　　乾隆八年十一月
　皇上恭迎
聖祖仁皇帝御容敬奉於
安佑宫中室(佑宫詳安/      後)
　　　(臣/)等謹按雍正三年
世宗憲皇帝敬即
　　暢春園建
恩佑寺以奉
聖祖仁皇帝御容葢
　　宫中則詣
夀皇殿
　　苑中則詣
恩佑寺
聖心思慕之誠永言惟則我
　皇上御極之初既恭奉
世宗憲皇帝御容於
夀皇殿東室復即
　　圓明園建
安佑宫恭奉
世宗憲皇帝聖容葢
　　苑中則時曕
聖祖仁皇帝聖容於
恩佑寺時瞻
世宗憲皇帝聖容於
安佑宫猶我
世宗憲皇帝純孝之聖心也繼又擴
安佑宫制恭迎
聖祖仁皇帝御容於
恩佑寺䖍奉於
安佑宫中室奉
世宗憲皇帝御容於
安佑宫東室於是
　　苑中瞻仰
聖容始専禮於
安佑宫
兩聖神御瞻對同申
　聖人之孝永垂無極矣謹詳識於此
安佑宫
　　　乾隆三年二月
　皇上敬奉
世宗憲皇帝御容於
安佑宫五年四月
　命重建
安佑宫
　大殿九室如
太廟規制七月興工八年十一月告成
　御製
安佑宫碑文曰序昭穆以祀其先祖有功而宗有徳建報
　　本之義為萬古之經者宗廟之制三代以上即有之
　　繼人之志述人之事者所當謹也設衣裳以如其生
　　朔有酌而朢有獻盡事親之禮抒不匱之思者原廟
　　之制西漢以來始有之繼人之志述人之事者弗敢
　　廢也後世神御殿亦猶漢原廟之義耶然漢之原廟
　　不過月出衣冠一遊耳至宋之時乃有神御之名葢
　　奉安列朝御容所也上元結燈樓寒食設秋千其視
　　漢為已備矣而崇建徧郡國奉祀或禪院識者多議
　　其非禮焉我
皇祖聖祖仁皇帝在位六十餘年恩澤旁覃僻邑窮谷圓
　　頂方趾之衆飲其徳而不知子孫臣庶躬被教育者宜
　　其謳歌慨慕而無已思也是以雍正元年我
皇考世宗憲皇帝謹就大内夀皇殿奉安
御容朔朢瞻禮牲新時薦而於
皇祖所幸暢春園亦陳薦如禮非輕為此創舉也我
皇祖有非常之澤及天下是以
皇考合天下之情亦以非常之禮報之有漢宋備物備禮
　　之誠而無宋代徧及郡國祀繁致䙝之譏也予小子
　　嬛嬛在疚顧諟
皇考之陟降勅明旦凛紹庭良法美政布在方䇿者謹守
　　而弗敢失既就夀皇殿東室䖍奉
皇考御容以配
皇祖念兹圓明園我
皇考向日遊觀在囿在沼之地也其何忍恝視爰擇爽塏
　　之地具殿廡之規為室九敬奉
皇祖御容於中奉
皇考配東一室匪惟予小子罔極之思羹牆之慕藉以稍
　　抒亦欲使後世子孫凛覲揚之志勤堂構之基所為
　　禮以義起有其舉之莫敢廢也鳩工於乾隆庚申而
　　蕆事於癸亥所司以碑文請乃序其事如左而繫之
　　以詩懿兹苑囿
皇考所作土階茅茨遵堯之約匪誇丹雘有窅谿壑匪沸
　　管絃有唳雲鶴詎美之求惟
聖所樂我龍受之中心惕若宅是廣居九有是度
祖武斯繩宏規敢畧爰相其地載斟載酌爰創其模載經
　　載落廟貌巖巖堂皇綽綽有閑旅楹有挺松桷周之
　　以郛其郛嶽嶽環之以池其池㶁㶁其水何有鳶飛
　　魚躍其宇何有網軒珠箔
神御孔安心乎莫莫來覲來齋曰朢曰朔於萬斯年予誠
　　永托是年定
安佑宫供享儀恭請
聖祖仁皇帝御容安奉
　中室
世宗憲皇帝御容安奉
　東一室先期欽天監謹諏十一月十九日辰時安奉吉
　　　至日内務府大臣率屬蟒袍補服赴
恩佑寺
清浄地恭備彩亭駕衣從
恩佑寺預備龍旗御仗鼓樂恭迎
聖祖仁皇帝御容進
　　圓明園西南門過
清浄地恭請
世宗憲皇帝御容同進
安佑宫安奉恭引
　皇上供享行禮如儀每嵗春正月
　皇上幸圓明園駐蹕之初詣
安佑宫行禮上元日亦如之恭遇
　大駕謁
陵
　省方秋獮自苑
　啟鑾及還
　駐蹕皆詣
安佑宫行禮
永佑寺
　　　(臣/)等謹按康熈四十二年熱河建
　　避暑山莊
聖祖仁皇帝嵗臨避暑遂秋獮於木蘭用綏拊䝉古藩部
　　　我
　皇上法
祖巡邊講武嵗駐
　　山莊式崇
　寶構䖍奉
聖祖仁皇帝神御名曰
永佑繼又於寺樓
　東室敬奉
世宗憲皇帝御容每嵗
　躬謁紀以詩章
　皇上紹
庭對越之思彌切於
　繼
序
　省方之日兹用敬謹編載以誌
　聖孝於無斁焉
　　　乾隆十五年
　皇上於
　　避暑山莊
　躬度平敞地規建
永佑寺以奉
聖祖仁皇帝御容是年鳩工至十六年秋告成明年増建
　　　後樓至十八年夏工竣
　御製
永佑寺碑文曰昔如來以法王御世宏濟人天徧現十方
　　虚空不住顧其安立道塲必在靈山寶地鷲峯鹿苑
　　精舍莊嚴葢聖蹟所留尤福祐之所聚矣我
皇祖聖祖仁皇帝以無量夀佛示現轉輪聖王福慧威神
　　超軼無上
省方覽勝乃睠熱河建山莊為
清暑地因巖壑自然之勢示茅茨不剪之規
養性怡神從容綜理而風雷之所鼓動雨露之所涵濡神
　　化周通不疾而速猶佛之林間燕坐灑落安禪而說
　　法則聲震大千慶生則施洽羣有也予小子蚤年隨
　　侍仰見我
皇祖清晏娛遊無逸乃逸對時育物天地同流至於今彈
　　指三十餘年秋獮之餘時復稅駕於此松雲如舊榱
　　桷翹瞻感
陟降之在庭思報
恩而薦福遂即山莊内萬樹園之地創立精藍爰名永佑
　　固不特鐘魚梵唄足令三十六景借證聲聞我
皇祖聖日所照千秋萬嵗後子孫臣庶無不永如在之思
　　是即釋迦之耆闍崛山金剛法座天龍擁䕶相好依
　　然而朕之繩
武寜
親祝釐養志者於是乎託庶其無忝
前志云爾二十七年以毎嵗秋中
　　駐蹕山莊八月二十三日届
　世宗憲皇帝忌辰
　皇上思慕齋居時殷僾愾爰恭奉
聖容於寺樓之
　東室至日
　上䖍詣瞻拜用申依戀樓西偏精藍三楹額曰
　　寫心精舍
　上謁
神御時每
　臨憩焉至是恭奉
世宗憲皇帝神御於
　東室自後每嵗
　駕臨山莊先詣
永佑寺
　瞻謁及中元日
　親詣行禮恭遇
世宗憲皇帝忌辰
　上䖍詣瞻拜一如
安佑宫之禮
　　　(臣/)等謹按
夀皇殿恭安
列聖
列后神御惟除夕元旦敬奉
　瞻禮至
　　圓明園之
安佑宫
　　避暑山莊之
永佑寺則祗奉
聖祖仁皇帝
世宗憲皇帝御容而未及
列后惟
　　養心殿及
　　圓明園之東佛堂
世宗憲皇帝時曽恭奉
孝恭仁皇后神位
　皇上因亦遵奉
孝聖憲皇后神位自四十二年以後恭遇
孝聖憲皇后聖誕令辰及上元節日皆詣
夀康宫佛前展禮並瞻仰
寶座行禮至
　　圓明園之
　長春仙館
　　避暑山莊之
　松鶴齋為
孝聖憲皇后舊日
寢宫則皆
　敬詣
寶座前行禮又於
　　暢春園之
恩佑寺側敬建
恩慕寺奉佛以報
慈恩仰見我
　皇上聖心追慕永言不匱之誠于是乎在葢以禮縁義
　　　起恪奉
前規未増
神御之奉四十三年正月十四日
　御製詩有式禮敢遵
神御屢之句
　注云
夀康宫遵奉
慈闈頤慶年乆其地宜留為萬萬年奉養東朝所居奕禩
　　所當敬守若於此安奉
聖母御容
神位何以示垂貽乆逺之圖是以不敢輕率議加以協
舊典又
恩慕寺瞻禮詩注以
　　暢春園及
　　避暑山莊之
　松鶴齋亦與
夀康宫相同未敢増奉
御容屢見於篇伏讀之下益以見
　皇上孝思維則而
　訓示億萬年之意至深且逺也恭述
　御製詩注詳識於此
　
　
　
　
　
　
　
　
　
　皇朝通典卷四十六
　欽定四庫全書
　皇朝通典卷四十七
　　禮(吉七/)
　謁
陵
　　　(臣/)等謹按杜典上陵一門旁註拜掃及諸節上食
　　　　附伏惟
　聖朝尊
祖敬
宗孝思肫切
太宗文皇帝屢詣
山陵祗修時享
聖祖仁皇帝親政以後仰承
世祖章皇帝遺志三詣
　　盛京祗謁
祖陵至於
孝莊文皇后
暫安奉殿
世祖章皇帝
孝陵展謁之禮嵗必舉行
世宗憲皇帝御宇嵗修謁
陵之禮
　皇上御極五十年來
東陵
西陵嵗時展謁且復四詣
　　盛京
　親謁
三陵禮儀至為崇備敬謹敘次以昭
世徳相承
　至誠至孝之義焉凡
陵寢祭祀之典别為一門恭附於後
　　　天聰六年十二月
太宗文皇帝率諸貝勒大臣詣
太祖陵行時享禮九年十二月
上率諸貝勒大臣詣
太祖陵以察哈爾舉國來歸兼獲玉璽上瑞及莽古爾泰
　　　等逆黨伏法告十年三月清明節
上率諸貝勒大臣祭
太祖陵崇徳四年四月以征明大捷祭告
福陵
親詣行禮
　　　順治十年五月
世祖章皇帝諭内三院朕仰承
天眷統一區宇深惟我
太祖高皇帝肇造艱難
太宗文皇帝大勲克集誕佑朕躬以有今日自登極以來
　睠懐
陵寢輙思瞻謁但彼時朕年沖幼未獲舉行毎屆祀期瞻
　仰在
天之靈徘徊几筵不禁隕涕以致寢食俱廢日夜靡寕今
　將躬詣
山陵稍展孝思議政諸王大臣滿漢九卿等官其詳議以
　聞即傳諭禮部知之尋和碩鄭親王濟爾哈朗等奏言
皇上思念
太祖
太宗日夜靡寧孝思誠篤虞舜之大孝武王之達孝不是
　　　過也兹欲躬詣
山陵稍展孝思臣等仰體
聖心敢不恭承但思我
皇上為天下臣民之主親政以來因革損益各當
天心
太祖
太宗在天之靈必然欣慰見今南方用兵吏治尚未全飭
　　　民生尚未全寧一日萬幾靡不出自
親裁若
聖駕逺行奏報未免稽遲稍需嵗月再議舉行亦不為晚
　　　伏望
皇上以
太祖
太宗安定天下之心為心天下太平百姓歌詠
聖徳即是
太祖
太宗之徳永永與
天罔極其為
聖孝更大矣疏入得
㫖覧王等奏欲朕以
太祖
太宗安定天下之心為心具見為國悃忱但朕追念
深恩昊天罔極顧瞻
山陵以日為年即今未可必行擬于來年躬詣爾諸王大
　臣勿阻朕誠禮部屆期預行擇吉具奏十一年三月和
　　　碩承澤親王碩塞等奏言近承
聖諭擇期躬詣
太祖
太宗山陵仰見
皇上睠懐罔極之孝思但近因畿内水災方遣大臣賑濟
　　　又南方弗靖屢發禁兵若
聖駕逺行旦夕奏報未免稽遲仍當稍緩俟南征大兵回
　　　京方可㳟謁䟽入得
㫖朕瞻仰
山陵久思恭謁慕戀之誠無忘寤寐四月内朕必親往尋
　　　和碩鄭親王濟爾哈朗等復奏言
聖駕躬詣
山陵奉
㫖定於四月十一日啟行但經行郡縣值民間粒食方艱
　　　恐難供應伏願稍需日月俟物力少紓然後恭謁
　　　以展孝思䟽入得
㫖朕本欲早謁
山陵以紓戀慕今覽王等奏暫停此舉俟於七月間行七
　　　月
諭禮部朕方在沖齡即值
先帝晏駕終天抱恨時刻靡諼夢想音容涕泗横集自元
　年定鼎以來綏輯多方焦心勞思不遑寕晷顧瞻
陵寢渺在天涯雖嵗時祭祀齋沐遣官而朕躬未行恭謁
　追慕之殷以日為嵗毎臨餐廢箸中夜以興所以擇吉
　東行必不獲已兹復思
太祖
太宗創造丕基付託朕躬纉承匪易目今方隅未靖師旅
　繁興兼之旱澇頻仍小民失所一應養兵恤民措置規
　畫朕與諸司夙夜圖維猶虞不給東行往返未免延曠
　時日有稽政務欲専心化理則難展至情若亟遂孝思
　又慮乖民望再四躊躇我
太祖
太宗原以天下生民為念如天下未安無以上慰
太祖
太宗在天之靈朕心亦何能安為此今嵗停止東行俟他
　年有暇再行展謁爾部即行傳知九月遣輔國公班布
　　　爾善等恭代致祭
福陵祝文曰恭荷
皇祖考
皇祖妣鴻庥獲承
天眷慶衍眇躬繼登大位十有一年翹望
山陵曷勝瞻戀頃於八月謹卜吉期䖍申祭謁第念
太祖
太宗創興大業及兹纘承付託甚重今者方隅未靖水旱
　頻仍生民未得其所凡卹兵養民籌度未遑誠慮往來
　道逺動需時日或致有悞國事上負
皇祖考
皇祖妣乂安天下之至意用是勉從羣議暫止兹行俟嵗
　之暇必當躬往反覆思維不勝愾慕中心感傷兹遣官
　恭代用將悃誠伏祈
神靈昭鑒
昭陵祝文同
　　　康熙九年閏二月
聖祖仁皇帝諭禮部
皇考升遐倐經十載罔極之思時恫於懐
山陵在望未一展祭尤切悽愴朕擬於今歲八月恭行謁
陵禮又奉
太皇太后㫖思念情殷亦欲詣
陵朕敬遵
慈命躬侍前往應行典禮爾部詳議具奏八月
聖祖仁皇帝恭奉
太皇太后
仁憲皇太后率
孝誠仁皇后祗謁
孝陵啟鑾前一日
躬詣
太廟祗告及詣
陵之日
太皇太后駕入
隆恩門至
明樓階前降輿
仁憲皇太后駕入
隆恩門至
隆恩殿階東南降輿
孝誠仁皇后至
隆恩門燎爐旁降輿公主等至
隆恩門外階下下車馬扈從婦女至三洞橋迤南下車馬
太皇太后於方城上東旁坐祭酒舉哀
仁憲皇太后率
孝誠仁皇后暨公主等於
明樓前正中行六肅三跪三拜禮隨舉哀祭酒時行三拜
　　　禮禮畢奉
太皇太后陞輿還
　　行宫
聖祖仁皇帝至下馬石牌降騎王以下各官均在五洞橋
　　　迤北下馬
躬謁行禮出乗騎還
　　行宫次日於
隆恩殿行大饗禮又次日於
寶城前設黄幄行焚楮讀文致祭禮
聖駕回鑾至京日
親詣
太廟祗告越二日
御太和殿設鹵簿大駕王以下文武各官咸朝服進表慶
　　　賀自後
躬謁
孝陵嵗必一行或至再三詣焉九月
諭禮部
太祖高皇帝創建鴻圖肇興景運
太宗文皇帝丕基式廓大業克宏迨
世祖章皇帝誕昭功徳統一寰區即欲躬詣
太祖
太宗山陵以天下一統致告用展孝思因盜賊未靖師旅
　繁興暫停往謁朕以眇躬纘承鴻緒上托
祖宗隆庥天下底定盜賊戢寕兵戈偃息每念
皇考未竟之志朝夕寢食不遑寧處本欲先詣
太祖
太宗山陵再詣
世祖山陵因奉
太皇太后慈命以
世祖升遐十年未得一詣
陵寢於本年八月前往朕是以恭侍
太皇太后先詣
孝陵展謁禮成言旋今欲仰體
皇考前志躬詣
太祖
太宗山陵以告成功展朕孝思著議政王貝勒大臣内院
　九卿科道各官會議具奏尋議政王大臣等議請暫停
　　　疏上得
㫖謁
陵典禮闗係甚大今且暫行停止其舉行日期著候㫖行
　　　十年正月
諭禮部朕仰體
世祖章皇帝遺志欲躬詣
太祖
太宗山陵展祭以告成功前命議政王貝勒大臣等會議
　議政王等以去年各處多有水旱災荒且為時甚迫應
　用之物預備不及具題暫行停止今思
太祖
太宗創業垂統功徳隆盛
山陵在望刻不能忘去年恭謁
孝陵禮成今已數月若再久延孝思莫殚朕懐靡寧兹當
　海内無事欲乘此躬詣
福陵
昭陵以告成功用展孝思事闗大典著議政王貝勒大臣
　内閣九卿科道各官會議具奏爾部即遵諭行九月
聖祖仁皇帝啟鑾詣
　　盛京謁
陵前期
親詣
太廟祇告至
　　盛京先謁
福陵次謁
昭陵翼日恭詣
福陵
昭陵隆恩殿行大饗禮次日於
福陵
昭陵隆恩殿前設黄幄焚楮帛行讀文致祭禮禮畢
還行宫遣王大臣前詣
永陵致祭如儀其致祭
福陵
昭陵時
　諸妃園寢照常致祭頴親王克勤郡王功臣直義公費
　　　英東宏毅公額亦都武勲王揚古利忠義公圖爾
　　　格墓各遣大臣祭酒
回鑾時
親詣
福陵
昭陵行告辭禮
聖駕往返均詣
孝陵祭酒行禮至京日祗告
太廟禮畢
還宫次日
御太和殿設鹵簿大駕王以下文武各官咸朝服進表慶
　　　賀
頒詔天下二十年三月奉移
孝誠仁皇后
孝昭仁皇后梓宫安塟陵寢
聖祖仁皇帝親謁
孝陵行禮次至
皇后陵奠酒自後
聖駕謁
孝陵畢次至
皇后陵奠酒儀同十一月以雲南報捷
親謁
孝陵二十一年二月以雲南底定
親謁
永陵
福陵
昭陵告祭前期祗告
奉先殿
啓鑾至遵化州詣
孝陵祭酒三月至
　　盛京恭謁
福陵
昭陵並諏日行焚楮帛讀文致祭禮次日行大饗禮如儀
　夀康太妃
　宸妃
　懿靖大貴妃園寢皆
親詣祭酒
　康惠淑妃以下遣王等祭酒頴親王克勤郡王功臣費
　　　英東揚古利額亦都圖爾格墓遣大臣讀文致祭
　　　貝勒以下奉恩將軍以上一品官墓遣官祭酒
駕至
　　興京恭詣
永陵行謁見禮次日行大饗禮如儀
永陵内武功郡王恪恭貝勒墓遣大臣於
殿外兩旁設筵致祭禮成賞賚
永陵居住官員兵丁各有差次詣黑龍江地方望祭
　長白山四月至
　　盛京詣
福陵
昭陵祭酒回鑾五月至遵化州復詣
孝陵祭酒回京日祗告
奉先殿其王以下文武各官表賀奉
㫖停止二十二年十一月以平定海疆
親謁
孝陵二十七年四月奉
孝莊文皇后梓宫於
暫安奉殿五月
聖祖仁皇帝恭謁
暫安奉殿行禮次謁
孝陵自後
聖駕謁
暫安奉殿次謁
孝陵儀同二十八年十月奉
孝懿仁皇后梓宫於陵寢
親詣
暫安奉殿
孝陵祭酒次至
皇后陵祭酒三十五年二月以
親征噶爾丹謁
暫安奉殿
孝陵行禮三十七年七月以平定噶爾丹恭奉
仁憲皇太后謁
陵先期
諭大學士等曰朕三次親征𠞰滅噶爾丹皆
祖宗庇佑所致朕奉
皇太后躬詣盛京謁
陵告祭但此時秋禾盛長若由山海闗而行恐致踐蹈田
　畝可取道口外前往至是
啟鑾出古北口經䝉古諸部落至松花江及吉林烏拉之
　　　地九月至
　　興京展謁
永陵行禮武功郡王恪恭貝勒墓遣官奠酒賞守
陵官員人等銀幣有差至
　　盛京謁
福陵
昭陵翼日行大祭禮
親臨功臣揚古利費英東額亦都墓奠酒賜守
陵官員人等銀幣有差
回鑾入山海闗十一月謁
暫安奉殿
孝陵行禮次至
皇后陵奠酒禮成奉
皇太后回京五十七年四月奉安
孝惠章皇后梓宫於
孝東陵十二月
親謁
孝東陵奠酒讀文致祭畢旋詣
暫安奉殿
孝陵舉哀奠酒行禮如儀六十年正月
聖祖仁皇帝以御極六十年大慶命
世宗憲皇帝詣
　　盛京祭
福陵
　　皇子
　　皇孫祭
永陵
昭陵
諭大學士等曰諸王大臣為朕在位六十年奏請慶賀而
　於典禮之大者並未議及朕在位六十年皆
祖宗積德隂佑所致幸而六十年來一無所失應先往盛
　京行大祭典禮但朕今年近七旬不能親謁
三陵應遣阿哥等恭代告祭俟上元節後朕親往
孝陵恭行大祭禮其祭
陵撰文即將朕㫖纂入(謹按昭陵總永陵盛京/          稱)　(福陵三/)
　　　(陵/)二月
親謁
暫奉安殿
孝陵
孝東陵行禮次至
皇后陵奠酒次日行大饗禮如儀
　　　雍正元年四月
世宗憲皇帝恭謁
暫安奉殿
孝陵
孝東陵次謁
孝誠仁皇后
孝昭仁皇后
孝懿仁皇后陵是日奉安
聖祖仁皇帝梓宫於
景陵饗殿八月
親謁
暫安奉殿
孝陵
孝東陵遂詣
景陵饗殿行禮九月奉安
聖祖仁皇帝梓宫於
景陵寶城地宫
孝恭仁皇后同日祔塟二年二月以清明節
親謁
景陵至日恭謁
暫安奉殿祭酒行禮以次恭謁
孝陵
孝東陵行禮如儀三年十一月奉移
孝莊文皇后梓宫安葬於
昭西陵是月
世宗憲皇帝親謁
昭西陵次謁
孝陵次謁
孝東陵次謁
景陵行禮自後謁
陵儀同
　　　乾隆元年正月
　皇上恭謁
昭西陵
孝陵
孝東陵
景陵禮成
　諭王大臣等曰朕恭謁
祖陵敬瞻
廟宇規模崇整妥侑攸昭惟是榱題丹雘多閲年所似應
　　重加藻飾以肅觀瞻但
陵寢闗係重大宜詳稽典制敬謹酌議方可舉行朕思
祖宗福祚綿長萬年垂裕
山陵廟貎
靈爽式憑為子孫者以時修葺庶足以展孝思如典制應
　　行則追逺崇先誼當均切
永陵
福陵
昭陵殿宇並應一體修繕著總理事務王大臣敬謹定議
　　具奏尋奏上諏吉興工二年十月以修理
陵寢工程告竣
　親謁
昭西陵
孝陵
孝東陵
景陵行禮是年奉安
世宗憲皇帝梓宫於
泰陵
孝敬憲皇后同日合葬三年二月以清明節
　躬詣
泰陵展謁行禮十一月
　諭王大臣九卿等曰上年修理
三陵工程告竣朕特降諭㫖躬親展謁經王大臣九卿等
　　議於來年秋間前往嗣奉
皇太后懿㫖朕詣盛京時
皇太后亦親往㳟謁
祖陵正擬降㫖交王大臣等會議今思近年畿輔收成歉
　　薄雖行營一切所需俱係官辦絲毫不以累民而沿
　　途經過地方預先購備如米糧草束之類恐致價值
　　髙昻於民間未便應俟豐稔之年朕另降諭㫖前往
　　展謁四年九月
　諭曰朕奉
皇太后懿㫖欲叩謁
祖陵以展誠切朕奏奉天路逺且俟一二年之後今年請
　　先謁
孝陵
景陵行禮已蒙
俞允其起程日期著欽天監選擇具奏一切應行事宜著
　　各該衙門先期備辦至日
　皇上恭奉
皇太后展謁
昭西陵
孝陵
孝東陵
景陵行禮如儀八年七月
　皇上㳟奉
皇太后詣
　　盛京恭謁
祖陵先期大學士等議奏
永陵殿宇稍狹拜褥照例鋪設
殿外其降
神之初應請
　皇上躬親上香以展誠孝以達馨聞再舊例祭
昭陵因帛案前隙地雖窄原有跪獻帛畢擇隙地行三拜
　　　之例似與典禮未協恭按各
陵隆恩殿大祭原與
太廟禮同㑹典載
　躬饗
太廟獻帛官跪獻帛三叩獻爵官立獻畢各退並未載有
　親獻禮儀此次
　躬謁
祖陵請遵照
太廟親祭典禮行從之前期
　親詣
奉先殿祗告
　啟鑾
　　興京恭謁
永陵儀與康熙二十一年禮同次日行大饗禮如儀禮成
　　　賞守
陵官員兵丁等有差是日
永陵内附塟之武功郡王恪恭貝勒墓各遣官致祭附近
　　　之覺羅等祖塋皆遣官往奠
　駕至
　　盛京恭謁
福陵儀與康熙十年禮同次日行大饗禮成即往謁
昭陵儀與謁
福陵同次日行大饗禮如儀
　夀康大妃
　宸妃
　懿靖大貴妃
　康惠淑妃並公主園寢各遣官致祭
　躬謁
祖陵禮成擇日
　親臨功臣之墓奉
　㫖朕親奠克勤郡王等園寢據禮部援引
皇祖聖祖親奠功臣墳墓之例隨駕之皇子王等皆隨行
　　禮此次隨駕之皇子王貝勒等應隨行禮具奏朕已
　　降㫖依議竊思從前隨駕之皇子王等皆係
皇祖子孫是以均隨行禮此次隨行之王貝勒内有朕之
　　叔輩或朕之兄弟輩非從前隨駕之皇子王等可比
　　每祭酒時亦隨行禮似屬未便朕親臨祭酒功臣即
　　為寵榮之至克勤郡王園寢王貝勒等仍隨往功臣揚
　　古利等墳墓不必隨往此後朕之子孫若隨來朕降
　　㫖遵行再䝉古王額駙王大臣墳墓皆不必隨往著
　　令禮部記載是日
　親臨克勤郡王功臣揚古利費英東額亦都之墓各祭
　　　酒三爵又親王貝勒以及大臣等墓以次遣官往
　　　奠
　回鑾次日
　親詣
奉先殿告祭越二日行慶賀禮十四年二月
　諭曰金川大兵奏捷畨酋歸誠皆䝉
列祖
皇考在天之靈黙佑朕躬致此嘉慶理宜展謁
陵寢以告成功擬於三月十三日起程恭謁
孝陵
景陵禮畢即由馬蘭峪前徃易州恭謁
泰陵所有應行一切事宜各衙門照例敬謹預備三月
　皇上恭謁
昭西陵
孝陵
孝東陵
景陵
泰陵行禮如儀十五年八月
　諭曰朕恭承
慈命繼冊中宫慶典既成禮宜祗謁
先陵兹於八月十七日自京師起程恭詣
景陵行禮旋由海子西至
泰陵行禮畢取道保陽巡幸豫省所有應行典禮所司敬
　　謹預備屆期
　皇上恭奉
皇太后祗謁
昭西陵
孝陵
孝東陵
景陵行禮九月奉
皇太后恭謁
泰陵行禮十七年七月
　皇上恭謁
昭西陵
孝陵
孝東陵
景陵行禮畢次至
　孝賢皇后梓宫前奠酒越日奉安
　孝賢皇后梓宫於陵寢自後
　聖駕恭謁
昭西陵
孝陵
孝東陵
景陵禮畢均隨詣
　孝賢皇后陵奠酒十九年七月
　皇上恭奉
皇太后自
　　避暑山莊啟行恭謁
祖陵九月至
　　興京謁
永陵次日行大饗禮賞守
陵官員兵丁有差遣官致祭附葬之武功郡王恪恭貝勒
　　　墓暨附近覺羅等祖塋
　駕至
　　盛京先謁
福陵次謁
昭陵皆於次日行大饗禮賞守
陵官員兵丁有差遣官致祭
　夀康太妃
　宸妃
　懿靖大貴妃
　康惠淑妃並公主園寢禮儀均與八年同
皇太后謁
陵行禮並如八年儀又遣官致祭克勤郡王功臣揚古利
　　　費英東額亦都墓禮成
　回鑾祗告
奉先殿
　御太和殿行慶賀禮如儀是年定展謁
祖陵之日
　皇上素服行禮大祭日
　皇上禮服凡陪祀及執事大臣官員咸朝服二十年五
　　　月
　諭曰平定準噶爾捷聞此皆仰蒙
皇祖
皇考謨烈顕承
福貽宗社故得膚功迅奏荒服敉寧理應敬詣
橋山躬申告祭因今春甫經展謁而目下青苗彌望農事
　　方殷車駕所經恐滋踐蹈然朕仰慰
先靈之意實切於衷告
廟之典宜躬詣行禮
孝陵著遣皇子永璋
景陵著遣皇子永珹
泰陵著遣皇子永琪前往代行告祭又
　諭曰準噶爾用兵一事上年朕詣盛京恭謁
祖陵時具已䖍誠黙禱今仰邀
列祖福佑迅奏膚功荒服敉寕慶洽中外實我大清萬年
　　宗社無疆之庥理應告祭
三陵躬申謝悃惟是東巡尚未逾嵗不欲以清塵除道重
　　煩我邠岐父老
永陵著派皇子永璋
福陵著派皇子永琪
昭陵著派皇子永珹代行告祭禮今秋諸皇子隨侍熱河
　　即就近取道前往俾其周厯遼瀋仰思
祖宗肇興之烈禮成後並可於奉天行圍校獵用習武事
　　而昭
家法所有應行預備事宜著行文各該衙門照例辦理二
　　　十四年十月
　諭曰將軍富徳等奏報巴達克山汗素爾坦沙將小和
　　卓木霍集占逆屍獻出並生擒之俘馳送京師殊勲
　　克奏茂典應修恭惟盛京
三陵理宜親謁但以序屆冬寒恐勤屬車之衆特遣親王
　　前往恭代
東陵
西陵即擬恭赴展謁而計程往返適屆
慈寧萬夀慶辰以明年獻嵗諏日親詣行禮(謹按陵/昭西)
　　　(后孝陵稱/  陵總)　　(孝東陵/  東陵)　　　(景陵稱/泰陵)　(孝賢皇/    西)
　　　(陵/)二十五年二月
　皇上恭謁
東陵
泰陵八月
　諭曰明年恭逢
皇太后七旬萬夀欽奉
懿㫖來嵗春和䖍諏吉日祗謁
泰陵用申誠悃欽此所有應行典禮著該衙門照倒敬謹
　　預備二十六年二月
　皇上恭奉
皇太后祗謁
泰陵二十八年二月
　皇上恭謁
東陵三月恭謁
泰陵二十九年二月
　皇上恭謁
泰陵三十一年二月
　皇上恭謁
東陵
泰陵三十三年二月
　皇上恭謁
泰陵三十四年十二月
　諭明嵗為朕六十慶節祗循彝典躬詣
東陵
西陵復據楊廷璋奏直𨽻臣民情殷瞻就籲請歡奉
慈輦巡莅天津以申祝
釐望幸之忱已降㫖允行隨即奏聞
聖母兹䝉
皇太后以後嵗為
八旬萬夀亦欲於明春同朕展謁
兩陵禮成再幸津門朕敬承
懿㫖益切欽愉謹涓吉於來年二月十八日恭奉
皇太后聖駕啓鑾所有應行典禮著各該衙門敬謹預備
　　　三十五年二月
　皇上奉
皇太后鑾輿恭謁
東陵
泰陵三十八年三月
　皇上恭謁
泰陵禮成後恭奉
皇太后鑾輿巡幸天津閱視河工三十九年二月
　皇上恭謁
東陵四十一年二月以兩金川蕩平大功告成
　皇上恭謁
東陵
泰陵四十二年四月恭奉
孝聖憲皇后梓宫奉安於
泰東陵寶城地宫九月
　皇上恭謁
泰陵
泰東陵是月奉
　諭㫖盛京乃我朝定都創業之地
永陵
福陵
昭陵
巍然在望
皇祖聖祖仁皇帝御極六十一年曾經三次展謁
孝思追逺常切欽承朕自乾隆八年及十九年恭謁
祖陵以來迄今已二十餘年遥企
橋山每深依戀常時恭閲
太祖
太宗實録敬惟
開創艱難
佑啓萬年統緒兹際
重熙累洽之庥溯念
前勞輙不禁愀然淚下而
松雲蔥鬰向惟再莅瞻仰心甚歉焉朕現在精力如前尚
　　堪逺渉擬於明嵗秋間前詣盛京恭謁
祖陵以申積悃所有蹕路往來俱由内地出山海闗而行
　　於置頓安營較為妥便尚在二十七月之内途次不
　　行圍至盛京時不陞殿不筵宴朝鮮國毋容遣使朝
　　賀其扎薩克䝉古王公等亦無容朝覲至啓鑾日期
　　屆時再降諭㫖四十三年正月
　皇上恭謁
泰陵
泰東陵致祭行禮三月清明節
　皇上恭謁
泰陵
泰東陵七月
　聖駕啓鑾展謁
祖陵八月至
　　興京恭謁
永陵次日致祭行禮至
　　盛京先謁
福陵次謁
昭陵翼日致祭行禮畢
　臨克勤郡王墓功臣揚古利費英東額亦都墓各酹酒
　　　九月奉
　諭嗣後毎閱三年即派皇子二人恭謁
祖陵屆期著軍機大臣請㫖四十四年正月
　皇上恭謁
泰陵
泰東陵四月
　皇上恭謁
泰陵
泰東陵四十五年八月恭逢
　皇上七旬萬夀九月
　躬詣
東陵
西陵(謹按陵總稱泰陵/泰東)　(西陵/)四十八年二月
　皇上恭謁
泰陵
泰東陵八月自
　　熱河
　啓鑾九月恭謁
永陵
福陵
昭陵致祭如四十三年之儀恭詣
　　盛京
太廟行禮
　閲安奉
五朝冊寶十月謁
東陵
　回鑾致祭
奉先殿凡上
陵儀注詳見
　大清通禮
陵寢祭祀
　　　崇徳元年四月定禮嵗除清明日祭
　　興京
陵用牛一遣守
陵官行禮
　　東京
陵用牛二遣宗室覺羅大臣行禮
福陵用牛一羊二遣大臣一人行禮忌辰孟秋朢日
萬夀聖節㸃香燭獻酒果均遣大臣一人奠帛讀祝行禮
　　　毎月朔朢致祭用牛一㸃香燭獻酒果不讀祝奠
　　　帛遣守
陵官行禮
　　　(臣/)等謹按
肇祖原皇帝陵
興祖直皇帝陵共一山在
　　興京城西北十里稱
　　興京
陵
景祖翼皇帝陵
顯祖宣皇帝陵共一山在
　　盛京城東南百二十里稱
　　東京
陵順治十五年奉移
　　東京
陵改祔
　　興京
陵稱
　　興京
陵曰
永陵亦稱
四祖陵
　　　順治二年二月禮部奏言凡清明等節令駐防
　　盛京官祭
福陵
昭陵其
　　興京
陵
　　東京
陵令守
陵官祭奠從之三年正月定毎年嵗除清明及慶賀祭
昭陵如
福陵禮每月朔朢於
福陵
昭陵獻酒果燃香燭八年六月定祭
　　興京
陵
　　東京
陵冬至元旦清明用牛一獻酒果上飯上羮供香燭焚帛
　　　讀祝文中元十月朔用羊一獻酒果供香燭焚帛
　　　讀祝文俱遣宗室覺羅大臣行禮每月朔朢薦熟
　　　羊一獻酒果供香燭令守
陵官行禮祭
福陵
昭陵除清明中元嵗暮照常致祭外十月朔冬至各致祭
　　　　一次十月朔用酒果供香燭冬至用牛一羊一豕
　　　一獻酒果上飯上羮供香燭焚帛讀祝文十年定
　　興京
陵
　　東京
陵照
福陵
昭陵例停止元旦之祭豫於嵗暮日行禮十二月定凡遇
　　　忌辰遣官三人於本
陵獻酒果㸃香燭致祭或遣在京官前往或遣
　　盛京官致祭具題請
㫖十五年奉移
　　東京
陵改祔
　　興京
陵安葬
地宫十六年稱
　　興京
陵曰
永陵遣官致祭十八年建
永陵稱饗殿為
啟運殿
　　　康熙二年十一月禮部奏
福陵
昭陵
孝陵四季大祭恭奉
神牌安設寶座致祭其
聖誕忌辰十月朔及每月朔朢祭祀旣無祝帛應不動
神牌掲幔祭獻從之十五年定
陵寢供獻酌定用五十盤每年清明孟秋朢冬至嵗暮
陵寢各遣官一人陳太牢俎豆上香奠帛獻爵讀文致祭
　　　遣官由宗人府具題
萬夀聖節及十月朔
陵寢獻酒果不讀祝奠帛遣守
陵官上香行禮各
陵寢忌辰行禮同以上由太常寺具題每月朔朢
陵寢各獻羊一果實十二盤守
陵官上香行禮十八年七月定
　　盛京
三陵每年四時祭祀令
　　盛京將軍副都統侍郎内派出致祭
孝陵仍遣在京大臣致祭如有大事致祭
四陵俱於和碩親王以下鎮國將軍及文武大臣内遣祭
　　　(謹按/陵)　　(孝永陵稱/  陵總)　　(福陵陵下同昭/  四)二十二
　　　年十二月定
孝陵
孝誠仁皇后
孝昭仁皇后陵四時祭祀及遇大事致祭
四陵俱將和碩親王以下宗室公以上派出遣祭四十八
　　　年二月禮部奏二月二十六日清明祭
陵之期是日值
孝昭皇后忌辰例應致祭查從前並無二祭相值之日且
　　　忌辰無祭文今或於前一日致祭或二祭並於一
　　　日伏候
欽定得
㫖著前期一日致祭
　　　雍正四年十一月
世宗憲皇帝諭禮部曰
皇考聖祖仁皇帝三年大禮已滿朕追念罔極深恩欲於
皇考忌辰毎嵗遵照三年内祭禮舉行朕終身永慕豈三
　年祭禮所能限况億萬臣民感戴
皇考深仁厚澤自古帝王罕能比並一切禮儀亦非定制
　所得拘也朕舉行此禮自展思慕誠切之衷至與舊制
　合否皆不遑計此禮亦惟朕躬特行於我
皇考後世子孫不必奉為成例應行禮儀該部議奏尋禮
　　　部議毎年
聖祖仁皇帝忌辰照週年祭祀例讀文致祭其内務府禮
　　　部等衙門先期奏請遣堂官前往屆期於在京王
　　　公大臣内或
陵寢王公大臣内恭候
欽命一人致祭在京王公各官遣三分之一前往陪祭永
　　　逺遵行八年十一月十三日
聖祖仁皇帝忌辰值冬至節先期於十一日行週年致祭
　　　禮十三年十月
　皇上諭王大臣等曰據禮部以十一月十三日恭遇
皇祖聖祖仁皇帝忌辰或照
陵寢忌辰祭祀禮致祭或照四時大祭禮致祭之處具奏
　　　朕思
皇考誠孝純篤哀慕無窮三年之後每遇
皇祖仁皇帝忌辰於
景陵祭祀之禮特加隆備並降
諭㫖謂此禮惟朕躬特行之於
皇考後世子孫不得奉為成例但朕仰體
皇考孝思於
皇祖聖祖仁皇帝忌辰祭祀之禮意欲仍照舊例舉行至
　　於率親率祖理本同原孝饗明禋不容或異嗣後恭
　　遇
列祖
列后忌辰應否遵照致祭
景陵之禮一體舉行以展報本追逺之意王大臣會同禮
　　部定議具奏尋王大臣議奏享祀固在備物而典禮
　　　尤貴酌中謹按各
陵寢四時大祭牲用太牢獻帛爵讀祝文致祭於
隆恩殿具朝服行禮從前
聖祖仁皇帝於
孝莊文皇后忌辰此禮行之最乆原與各
陵忌辰祭祀之禮不同至遇
聖祖仁皇帝忌辰致祭
景陵乃奉
大行皇帝諭㫖於定例外仍照週年禮致祭是以又有不
　　　得奉為成例之
㫖謹詳酌典禮今十一月十三日
聖祖仁皇帝忌辰應照
陵寢四時大祭用太牢獻帛爵讀祝文遣官承祭其承祭
　　　官及執事官照例具朝服行禮陪祀大臣官員停
　　　其由京遣往在
陵官員咸令陪祀祝文交翰林院撰擬進呈永逺遵行嗣
　　　後恭遇
列祖
列后忌辰均照
陵寢四時大祭禮舉行從之
　　　乾隆三年二月禮部奏清明
山陵增土因沿前明舊制但負土十三擔往來二十餘次
　　　似覺煩數且十三擔並無取義恭擬毎年清明於
　　　各
陵皆增土一擔由西磴道升至石柵并為一筐令承祭官
　　　一人敬謹奉筐而升祗跪上土於
寶頂仍由西磴道降庶踐履不致多人而保䕶鞏固之意
　　　益昭誠敬矣從之六年定
永陵
福陵
昭陵四時大享
福陵
昭陵忌辰祭享均由
　　盛京禮部於往駐
　　盛京宗室將軍六人内按名擬定正陪咨送太常寺
　　　具題
　欽命承祭行禮
永陵每月朔朢令掌闗防官上香行禮
福陵
昭陵每月朔朢由禮部輪委宗室將軍二人行禮如
　欽定後遇有事故無應補宗室將軍請於奉天將軍副
　　　都統侍郎内酌補行禮將職名送太常寺奏
　聞其小祭酌補行禮大臣照常註冊
　
　
　
　
　
　
　
　
　
　
　皇朝通典卷四十七
　欽定四庫全書
　皇朝通典卷四十八
　　禮(吉八/)
　　𫝊心殿
　　　(臣/)等謹按經筵之典始於宋代聖師之祭舉自明
　　　時蓋文華秩祀與學宫釋奠禮不同而儀則一也
　　　我
　　朝自順治十四年初啓
經筵禮部疏請
皇帝詣宏徳殿行致祭
　先師孔子禮康熙十年舉行
經筵亦遣官告祭
　先師孔子迨
　　𫝊心殿既建而前期祗告始垂令典於
　聖學道統之𫝊益尊崇而光顯矣敬稽展祀之制增列
　　　太學釋奠之前以補杜典之所未有至
　經筵儀制别詳嘉禮焉
　　　康熙二十四年於
　　文華殿之東建
　　𫝊心殿奉
　皇師伏羲氏
　皇師神農氏
　皇師軒轅氏
　帝師陶唐氏
　帝師有虞氏
　王師夏禹王
　王師商湯王
　王師周文王
　王師周武王均正位南嚮
　先聖周公東位西嚮
　先師孔子西位東嚮每歲
御經筵前期遣大學士一人行祗告禮二十五年定
御經筵前一日
皇帝親詣
　　𫝊心殿祗告儀又定毎月朔朢太常寺堂官一人供
　　　酒果上香行禮
　　　乾隆六年二月
　諭春秋舉行經筵例應先期祗告
　　𫝊心殿當年
皇祖曾經親詣行禮以昭誠敬今經筵屆期朕親詣
　　𫝊心殿所有應行事宜著該衙門察例具奏禮部等
　　　遵
　㫖議奏雍正四年定祗告之禮除祫祭
太廟
　躬耕耤田仍於前一日祗告外其餘祭祀皆於本日祗
　　　告今年二月
　經筵應照例於本日祗告
　　𫝊心殿
　皇上親詣行禮一應事宜均照康熙二十五年之例從
　　　之儀具
　大清通禮
　　　(臣/)等謹按杜典吉禮有太學一門今以貢士應歸
　　　選舉師儒亦繫職官至視學臨雍是為嘉禮不應
　　　與釋奠並列吉禮伏惟
　本朝
徳治熙洽重道崇儒以國子監為太學官司條教備極周
　　　詳並具選舉職官諸篇兹不臚述謹稽太學掌故
　　　凡
　文廟規制與釋奠合為一門叙列於後至
　臨雍典禮别詳嘉禮云
　　　釋奠
　　　(臣/)等謹按唐代以前並尊周孔為先聖至貞觀中
　　　始以孔子為先聖衆儒為先師後世乃獨尊孔子
　　　為先聖是杜典所載釋奠之禮不皆専祀孔子故
　　　别立孔子祠一門凡褒贈録後之典入焉伏惟我
　　朝
太宗文皇帝始剏大業即崇文重道建
　孔子廟於
　　盛京行釋奠禮
右文敷教開萬年有道之盛
世祖章皇帝定鼎中原以
　　京師國子監為太學
親臨視學
躬祭
　文廟
聖祖仁皇帝臨雍釋奠典禮優隆
世宗憲皇帝尊禮
　先師崇封五代且又
特定春秋
親祭之禮儀文益為隆備我
皇上臨御之初加崇
文廟
詔易黄瓦繼又重新殿廡
釐定題榜
特頒法物以備禮器凡春秋丁祀屢經
躬詣行禮近又新建
　辟雍
親臨釋奠大典益昭至如
駐蹕
　盛京
躬詣
文廟行禮又建學灤河
親臨釋奠每嵗遣官致祭並與在京禮同兹謹彚紀於
　　篇若乃
謁闕里
酹孔林以及遣官告祭之儀並仿杜典舊例詳列
　闕里祀典篇中
　　崇徳元年八月遣官釋奠於
先師孔子以顔子曾子子思孟子配享五年定春秋仲
　　月上丁日行釋奠禮
　　順治元年定毎月朔朢日國子監祭酒司業率屬
　　員諸生拜謁
文廟二年二月定毎嵗春秋仲月上丁日祭
先師孔子遣大學士一人行禮翰林院官二人分獻國
　　子監祭酒祭
　啓聖公於啟聖祠均以先賢先儒配享從祀如遇有
　　事改用次丁或下丁通行府州縣衛各學遵行又
　　定太學
文廟毎月朔日祭酒行釋菜禮朢日司業行上香禮三
　　年四月修
　盛京
文廟九年二月
世祖章皇帝視學釋奠於
　先師孔子四配十哲兩廡各遣官分獻王以下公以上
　　　文官二品武官二品翰詹官七品以上暨國子監
　　　官咸齋戒陪祭又題定
視學前期行取衍聖公率孔顔曾孟仲五氏世襲五經博
　　　士孔氏族五人顔曾孟仲族各二人乗傳赴京凡
　　　五氏子孫現任京官者咸與祭是年定
視學釋奠儀注十四年三月給事中張文光奏言我
　　朝順治二年定
　孔子神位為大成至聖文宣先師孔子蓋仍元之舊諡
　　　而不稱王耳臣謂追王固屬誣聖即如大成文宣
　　　四字亦豈足以盡孔子哉
皇上事事稽古議禮制度考文務求至當宜仍改主為
　至聖先師孔子神位庶質之先聖而無疑傳之萬世而
　　　永遵矣從之十七年以修葺太學告成
世祖章皇帝視學釋奠與九年禮同
　　　康熙六年八月
命頒中和韶樂於太學
詔名樂曲曰平(詳見/樂典)八年四月
聖祖仁皇帝視學釋奠與順治九年禮同二十三年
御書萬世師表扁額恭懸
　　大成殿並頒發直省學宫二十六年四月頒
御製孔子贊序及顔曾思孟四贊於國子監摹勒上石分
　　　頒直省三十六年七月以平定厄魯特噶爾丹朔
　　　漠永清仿王制天子出征執有罪反釋奠於太學
　　　以訊馘告之禮遣官釋奠於
　先師
御製碑文勒石太學五十一年二月升朱子配享位於
　　大成殿十哲先賢卜子商之次五十四年十一月以
　　　宋儒范仲淹從祀
　文廟位列西廡先儒之次
　　　雍正元年三月
諭
　至聖先師孔子道冠古今徳參天地樹百王之模範立
　萬世之宗師其為功於天下者至矣而水源木本積厚
　流光有開必先克昌厥後則聖人之祖考宜膺崇厚之
　褒封所以追遡前徽不忘所自也粤稽舊制孔子之父
　叔梁公於宋真宗時追封齊國公自宋以後歴代遵循
　而叔梁公以上則向來未加封號亦未奉祀祠庭朕仰
　體
皇考崇儒重道之盛心敬修崇徳報功之典禮意欲追封
　五代並享烝甞用伸景仰之誠庶慰羮牆之慕内閣禮
　部可㑹同確議具奏尋議奏孔子先世五代應俱封公
　　　爵得
㫖五倫為百行之本天地君親師人所宜重而天地君親
　之義又賴師教以明自古師道無過於孔子誠首出之
　聖也我
皇考崇儒重道超軼千古凡尊崇孔子典禮無不備至朕
　蒙
皇考教育自幼讀書心切景仰欲再加尊崇更無可增之
　處故敕部追封孔子先世五代今部議封公上考歴代
　帝王皆有尊崇之典唐明皇封孔子為文宣王宋真宗
　加封至聖文宣王封聖父叔梁紇為齊國公元加封孔
　子為大成至聖文宣王加封齊國公為啓聖王至明嘉
　靖時猶以王係臣爵改稱為至聖先師孔子改啟聖王
　為啟聖公王公雖同屬尊稱朕意以為王爵較尊孔子
　五世應否封王之處著諸大臣議奏四月遵
㫖議定自叔梁公以上凡五代並封為王爵
　木金父公為肇聖王
　祈父公為裕聖王
　防叔公為詒聖王
　伯夏公為昌聖王
　叔梁公為啓聖王其啟聖祠向係専祀叔梁公故以啓
　　　聖為名今合祀五代應更名為
　　崇聖祠國子監之
　　崇聖祠改造扁額添設神牌祭器擇吉入廟遣大臣
　　　一員讀祝祭告每年春秋牲牢酒醴籩豆簠簋每
　　　神位前俱照
　啟聖王例陳設將追封字様通行直省府州縣一體遵
　　　行十月
命頒
　文廟崇祀先儒位次及祭器祭品樂器圖於天下學宫
　　　十一月
諭禮部
　孔子道冠古今為萬世師表薄海内外無不俎豆尊崇
　國學乃四方表率其制尤重
聖祖仁皇帝臨雍釋奠典禮優隆朕纘承大統景仰先型
　羮牆如見念國學為造士之地聖教所被莫先於此恐
　厯嵗既久有應加修葺之處爾部㑹同工部詳加閱視
　凡殿宇廊廡及講堂學舍務湏整理周備俾廟貎聿新
　以申景慕朕將親詣焉二年三月
世宗憲皇帝視學行釋奠禮與康熙八年同是月
諭祔享廟廷諸賢皆有羽翼聖經扶持名教之功然歴代
　進退不一而賢儒代不乏人或有先罷而今宜復有舊
　缺而今宜增其從祀崇聖祠諸賢周程朱蔡外孰應升
　堂祔享者九卿翰林詹事科道㑹同國子監詳考定議
　以聞尋議奏上得
㫖先儒從祀文廟闗係學術人心典至重也議復議增必
　詳加考證折中盡善庶使萬世遵守永無異議爾等所
　議復祀諸儒雖皆有功經學然戴聖何休未為純儒鄭
　衆盧植服䖍范寗謹守一家言轉相傳述視鄭康成之
　淳質深通似乎有間至若唐之陸贄宋之韓琦勲業昭
　垂史冊自是千古名臣然於孔孟心𫝊果有授受而能
　表彰羽翼乎其他諸儒是否允協著再公同確議務期
　至當不易具奏六月以平定青海遣官釋奠於
　先師
御製碑文勒石太學八月九卿等遵
㫖再議從祀孔廟宜復祀者六人林放蘧瑗秦冉顔何鄭
　　　康成范寗宜增祀者二十人孔子弟子縣亶牧皮
　　　孟子弟子樂正子公都子萬章公孫丑漢諸葛亮
　　　宋尹焞魏了翁黄幹陳淳何基王栢趙復元金履
　　　祥許謙陳澔明羅欽順蔡清
　　國朝陸隴其入
　　　崇聖祠者一人宋横渠張子之父迪得
㫖朕念先賢先儒扶持名教羽翼聖經有闗學術人心爰
　命九卿詳議今諸臣㕘考周詳評論公正甚合朕心著
　依議行四年八月仲丁
世宗憲皇帝親釋奠於
　先師孔子行讀祝跪獻禮先是春秋二祭均遣大學士
　行禮未載有
親詣儀注至是奉
特㫖親詣行禮禮部等奏言陳設犧牲籩豆仍照春秋丁
　　　祭禮儀請照雍正二年
視學釋奠行二跪六拜禮立獻帛爵一次不讀祝不飲福
　　　受胙分獻四配以尚書分獻十一哲兩廡以侍郎
　　　又奏言
視學釋奠舊儀不讀祝今
親詣行禮實屬曠典請照康熙二十三年
親祭
　先師闕里例讀祝文行禮從之
世宗憲皇帝親詣行禮畢
諭禮部太常寺儀注内開奠帛獻爵皆不跪朕今跪獻非
　誤也若立獻於先師之前朕心有所不安將此諭衆知
　之爾衙門可記載嗣後照此遵行六年二月仲丁
親詣太學釋奠
　先師孔子
御製詩一章勒碑國學是年
御書生民未有扁額恭懸
　　大成殿並頒發直省學宫七年十二月
　　闕里文廟上梁以慶雲見告
親詣太學致祭
　先師孔子十一年二月仲丁
親詣太學釋奠
　先師孔子禮成
諭禮部嗣後親詣行禮於香案前行三上香禮
　　　乾隆元年二月禮部議增祭祀脯醢鹿脯鹿醢加
　　　增鹿二
　正位及四配
　　崇聖祠正位仍用兎醢十一哲兩廡
　　崇聖祠配位兩廡易兔醢為醓醢加增豕二其陳設
　　向於前一日與各處例不畫一交太常寺照各
廟辦理祭畢國子監官分胙二年九月奉
　上諭
　至聖先師孔子師表萬世尊崇之典至我朝而極盛
皇考世宗憲皇帝尊師重道禮敬尤隆闕里文廟
特命易蓋黄瓦鴻儀炳煥超軼前模朕祗紹先猷羮牆念
　　　切思國子監為首善觀瞻之地辟雍規制宜加崇飾
　　大成門大成殿著用黄瓦崇聖祠著用緑瓦以昭展
　　敬至意又禮部議覆元儒吳澄應從祀太學位在西
　　　廡先儒趙復之次從之是年
　御書與天地參扁額恭懸
　　大成殿並頒發直省學宫三年二月
　諭今年春祭
　先師孔子朕降㫖親詣行禮舊例春秋二祭皆遣官我
皇考尊
　師重道始定親祭之禮今覽太常寺奏進儀注朕躬獻
　　　爵一次其亞獻三獻之爵則豫設於案朕思既行親
　　　祭仍當從三獻之儀三月
　皇上視學釋奠行三獻禮餘儀均與雍正二年同又禮
　　　部議覆先賢有子若升配
　大成殿為十二哲在先賢卜子商之次移朱子神位
　　於西在先賢顓孫子師之次從之五年八月仲丁
皇上親詣太學釋奠行禮如儀八年九月
皇上駐蹕
　盛京
親詣
文廟行禮九年二月上丁
皇上親詣太學釋奠行禮如儀十四年五月以平定金
　　川遣官釋奠於
先師
御製碑文勒石太學十八年八月上丁
親詣太學釋奠行禮如儀先是改定太學春秋丁祭
　大成殿内十二哲東西各少牢一兩廡各少牢三
　崇聖祠四配兩廡東西各少牢一至是又改定兩廡
　　各少牢二又向例十二哲東西各篚一帛一未免
　　太簡應照
　崇聖祠配位各異帛之例每位一帛東西共篚二二
　　十年六月以平定伊犂遣官釋奠於
先師
御製碑文勒石太學二十一年二月上丁
親詣太學行釋奠禮如儀二十四年十一月以平定回
　　部遣官釋奠於
先師
御製碑文勒石太學三十三年十一月
諭修葺
文廟現屆落成太學規模式昭輪奐惟門殿題榜尚應
　詳考彝章用肅景仰向來正殿稱
先師廟二門曰廟門而大門未有書額蓋沿習明代舊
　文未加釐正夫廟門之號於禮經所稱祖廟既涉嫌
　疑而
先師廟額掲諸殿楹名實尤多未稱應于大門增
先師廟額其正殿改為大成殿二門改為大成門庶符
　　㑹典定制朕親書榜字涓吉恭懸以彰崇道尊
　師之至意又
　諭國學崇祀
　先師規制法程美備是飭我
列聖右文重道尊禮有加朕臨御初即詔易黄瓦儀惟其
　　隆邇以殿廡嵗久弗葺特發帑金二十餘萬鳩庀鼎
　　新敕大臣董厥成輪奐視舊增益工就告蕆而門殿
　　諸額向沿明張璁陋議非所以肅觀瞻明折中也既
　　依㑹典定名躬為書榜並宣示釐正大指兹復親製
　　碑記具修建原委且於幾暇手書付鋟表示鄭重將
　　以明年仲春詣學釋奠落成之彰盛典焉遐稽
　　闕里廟堂有後漢時犧象諸尊以為觀美爰擇内府
　　所藏周范銅鼎尊卣壺罍簠簋觚爵洗各一頒置太
　　學陳之
　　大成殿中用備禮器夫
　孔子志在從周楹間列姬朝法物於義惟允所司其敬
　謹將事典守弗替以克副朕意三十四年二月上丁
親詣
文廟釋奠行禮如儀四十一年三月平定兩金川大功
　　告成
御製碑文勒石太學七月
命設學熱河建立
文廟四十四年五月
駐蹕熱河以新建
文廟適屆落成
親詣行釋奠禮如儀四十六年閏五月奉
諭熱河自恭建
文廟以來朕每年至山莊之日必即展誠祗謁用志景
　行嗣後仲秋丁祭著照在京
文廟之例派扈從大學士一員前往行禮以襄大典四
　　十八年二月上丁
親詣
　文廟行釋奠禮如儀
　特命國學建立辟雍(詳嘉/禮)五十年二月上丁以太學新
　　　建
　　辟雍工成
　親詣
　文廟行釋奠禮凡釋奠禮儀具
　大清通禮
　　闕里祀典
　　　(臣/)等謹按杜典有孔子祠一門敘次於老君祠之
　　　後未足以昭尊聖之意伏考
　聖朝崇祀
　先師備極隆禮祠祭贈諡首自太學已恭載於前篇矣
　　　而曲阜之地里宅
　　林泉
　聖靈所妥倍切欽崇洪惟
聖祖仁皇帝親祀廟庭儀隆
幸魯
世宗憲皇帝懋昭誠敬堂廡重新我
　皇上展禮告功
　鑾輿數詣
　躬修茂典萬禩欽承謹彚敘為一篇以次於釋奠之後
　　　至
　　先賢先儒從祀之制已具釋奠篇中兹惟以四配専
　　　祠附焉
　　　順治八年四月
世祖章皇帝親政遣官告祭
　　闕里
　　　康熙六年七月
聖祖仁皇帝親政遣官告祭
　　闕里二十三年十一月
聖祖仁皇帝東巡
躬詣
　　闕里致祭
　先師孔子禮成
諭曰至聖之徳與天地日月同其高明廣大無可指稱朕
　向來研求經理體思至道欲加賛頌莫能名言特書萬
　世師表四字懸額殿中非云闡揚聖教亦以垂示將來
　　　又
特命以御前曲柄黄葢留設廟庭復詣
　孔林行三酹酒禮
賜衍聖公以下陪祀五經博士等銀幣有差先是
親詣闕里釋奠儀照
視學釋奠之禮行二跪六拜禮是年奉
㫖尊禮
　先師應行三跪九拜禮二十六年四月建
　孔子廟碑
聖祖仁皇帝親製碑文
御書勒石二十七年十月
孝莊文皇后升祔禮成致祭
　　闕里二十九年四月建子思子廟於闕里仿顔曾孟
　　　三廟規制春秋致祀三十一年九月重修闕里
　聖廟成
御製碑文勒石三十二年十月
命皇子詣
　　闕里告祭
　先師祭日具蟒袍補服於杏壇上行禮餘儀與遣官致
　　　祭同禮成詣
　孔林行三跪九叩禮跪祭酒三爵毎祭酒行一叩禮三
　　　十六年七月以平定朔漠遣官告祭
　　闕里四十二年三月
聖祖仁皇帝五十萬夀五十二年三月
聖祖仁皇帝六十萬夀均遣官告祭
　　闕里五十七年十二月
孝惠章皇后升祔禮成遣官告祭
　　闕里六十一年十一月
世宗憲皇帝登極遣官告祭
　　闕里
　　　雍正元年十一月
聖祖仁皇帝升祔
太廟配享
南北郊禮成均遣官告祭
　　闕里七年十一月
　　闕里
　聖廟各工告成奉
㫖遣皇五子及郡王一人往祭是年定告祭
　　闕里遣官分祭
　　崇聖祠禮十二月
命修
　孔林享堂牆垣九年
頒發祭器於
　　闕里凡豋鉶簠簋籩豆尊爵均依照經圖舊式範銅
　　　為器俾藏諸
　聖廟永為世守十三年九月
　皇上御極遣官詣
　　闕里致祭
　　　乾隆二年四月
世宗憲皇帝升祔
太廟配享
南北郊禮成遣官祭告
　　闕里七年十月大學士等議中允于振奏闕里志樂
　　　章内稱惟王神明猶襲唐人稱王之舊恭請釐正
　　　曲阜及各省學宫並請另行撰擬頒發得
　㫖依議十二年六月奉
　上諭朕幼誦簡編心儀先聖一言一動無不奉聖訓為
　　法程御極以來覺世牖民式型至道願學之切如見
　　羮牆辟雍鐘鼓躬親殷薦而未登闕里之堂觀車服
　　禮器心甚歉然仰惟
皇祖聖祖仁皇帝巡幸東魯親奠孔林盛典傳於奕禩
皇考世宗憲皇帝崇聖加封重新廟貎嘗遣朕弟和親王
　　恭代展祀未以命朕意者其或有待歟朕寅紹丕基
　　撫兹熙洽思以來年春孟月東巡狩因溯洙泗陟杏
　　壇曕仰宫牆申景行之夙志所有應行典禮大學士
　　㑹同該部稽考舊章詳悉具議以聞尋大學士等奏
　　闕里祀典康熙二十三年
聖祖仁皇帝親詣致祭折衷盡善典文該洽應請遵例舉
　　　行從之十三年二月
　皇上東巡至曲阜先詣
　先師廟行上香禮次日詣
　先師廟行釋奠禮
　　崇聖祠遣親王致祭四配十哲兩廡遣官分獻禮成
　　　詣
　孔林行三酹酒禮又
　諭朕東巡躬詣闕里致祭
　先師顔曾思孟四賢作配殿筵雖從與饗但聞其故里
　　尚有專廟應分遣大臣恭奉香帛前往致祭以展誠
　　敬向在書齋曾製四賢贊景仰之忱積有日矣其勒
　　石廟中致朕崇重先賢之意十四年五月平定金川
　　　遣官告祭
　　闕里十六年三月
　皇上南巡十一月
皇太后六旬萬夀均遣官祭告
　　闕里二十年六月
　諭平定準噶爾捷聞以數十年逋冦迅就廓清荒服敉
　　寧中外蒙福乃我國家無疆之庥緬維
皇祖聖祖仁皇帝削平三孽於康熙二十三年諏吉東巡
親祭闕里武功文徳彪炳史冊朕仰承
先緒集此大勲保泰持盈彌深兢業親告成功於
太廟
郊
　社嶽瀆諸祀次第遣官敬謹舉行以昭茂典
　先師孔子闕里應恪遵
成憲躬詣行禮用申誠敬且自瞻謁
　　林泉已逾六載仰止之念時切於懐擬於明嵗春月
　　自京起鑾躬詣曲阜翠華所經亦以體察吏治清問
　　閭閻行慶施恵以稱朕法
祖尊
　師之至意所有應行豫備事宜該部詳議以聞二十一
　　　年三月
　鑾輿親詣曲阜釋奠
　先師廟禮成復詣
　孔林酹酒又
　親祭
　元聖周公廟遣官分祭四配専祠禮儀與十三年同二
　　　十三年三月
　南巡迴蹕至山東詣
　　闕里瞻禮二十四年十一月平定回部大功告成二
　　　十六年十一月
皇太后七旬萬夀均遣官祭告
　　闕里二十七年三月
　南巡至鄒縣展禮
　　孟子廟至曲阜釋奠
　先師孔子遂詣
　孔林酹酒三十年二月
　南巡遣官告祭
　　闕里三十六年三月
　皇上親詣
　　闕里致祭
　先師行禮與二十一年同禮成奉
　諭前嵗修葺太學告成因念
　　闕里廟堂有犧象諸尊爰擇舊藏周笵銅鼎尊等十
　　　事陳之
　　大成殿用備禮器兹臨幸曲阜祗謁
　先師閱視所列各器不過後漢時所造且色澤亦不能
　　甚古惟兹昌平
　　　聖里宜陳法物以備觀美著倣太學之例頒内府所
　　藏姬朝銅器十事備列
　　廟廷用愜從周素願俟回鑾後慎選郵發交與衍聖
　　　公孔昭煥世守勿替以副朕則古稱先至意十一月
皇太后八旬萬夀遣官告祭
　　闕里四十一年三月以平定兩金川大功告成
　皇上親詣
　　闕里釋奠行禮如三十六年之儀四十五年二月
　南巡八月
　皇上七旬萬夀均遣官祭告
　　闕里四十九年二月
　南巡至曲阜
　親詣
　　闕里行釋奠禮如四十一年之儀五十年正月
　皇上御極五十年大慶遣官祭告
　　闕里凡闕里釋奠及祭告諸儀具
　大清通禮
　　　直省府州縣學釋奠
　　　(臣/)等謹按杜典太學之後有諸侯立學今
　欽定續通典改為郡縣學一門伏惟我
　　朝
徳化覃敷崇尚儒術四海之内學校如林
　聖天子揆文奮武拓地二萬餘里崑崙濛氾皆我膠黌
　文治之隆亘古未有謹彚考直省府州縣學釋奠典制
　　　載於篇至於建立學校及弟子員額考核課試之
　　　條别詳選舉諸篇兹不重述焉
　　　順治二年定直省府州縣釋奠於
　先師之禮毎嵗春秋仲月上丁日行釋奠禮以地方正
　　　印官主祭陳設禮儀均與國子監丁祭同十一年
　　　定提學按臨次日祗謁
　先師行禮
　　　康熙二十三年頒
御書萬世師表扁額恭懸直省
　文廟二十五年定直省武官協領副將以上遇
　文廟祭祀照例文東武西陪祀行禮二十九年四月頒
御製孔子賛序及顔曾思孟四賛橅本於直省學宫三十
　　　七年十月頒
御製平定朔漠碑文於直省學宫四十九年
諭直省府州縣春秋致祭
　先師凡同城大小武官均照文官例入廟行禮五十年
　　　禮臣奏言直省府州縣
　文廟樂章今改用平字以歸畫一從之
　　　雍正元年三月定
　　崇聖祠追封五代字樣通行直省府州縣畫一遵行
　　　二年六月頒
御製平定青海碑文於直省學宫三年八月頒
御書生民未有扁額恭懸直省
　文廟五年定毎嵗春秋上丁日省會之祭督撫學政
　　　率司道府州縣官齊集致祭學政考試各府即
　　　於考試處
　文廟行禮六年二月頒
御製仲丁祭
　文廟詩章石刻於直省學宫
　　　乾隆二年頒
　御書與天地參扁額恭懸直省
　文廟六年定學宫從祀先賢先儒神位次序以
　　京師太學成式通行直省府州縣遵照書題按東西
　　　先後次序安設十四年十二月頒
　御製平定金川告成太學碑文於直省學宫二十年十
　　　月頒
御製平定準噶爾告成太學碑文於直省學宫二十六
　　年六月頒
御製平定回部告成太學碑文於直省學宫凡直省府
　　州縣釋奠儀具
大清通禮
　
　
　
　
　
　
　
　
　
　
皇朝通典卷四十八
　欽定四庫全書
　皇朝通典卷四十九
　　禮(吉九/)
　　　祀
　歴代帝王(名臣附/)
　　　(臣/)等謹按杜典有祀先代帝王一條於祠廟之外
　　　兼及陵寝兹從其例以次彚載伏惟
　聖朝禮祀
　歴代帝王既立廟於
　　京師春秋致享
聖祖仁皇帝詔定祭典上自伏羲下逮有明凡曽在位者
　　　除無道亡國之君皆得奉主入廟増至一百四十
　　　三位我
　皇上祗譯
聖訓折衷至當
　特諭増設東西晉元魏前後五代與遼金一體列祀又
　命撤出漢之桓靈與明神熹二宗同黜祀典彰癉之義
　　　為益昭矣至于前代陵寢所在嵗時專祭或
　時廵躬祀或因事遣告禮典至為詳備又自
列聖以來防䕶修葺之
命史不絶書我
　皇上隆禮前朝
　特發百萬帑金修復前明諸陵殿宇俾臻完固仰見
　恩禮渥厚為非常之
　曠典恭録
　諭㫖詳著於篇
　　　天聰三年十二月
太宗文皇帝征明至燕京遣貝勒阿巴泰薩哈亷往祭
　金太祖世宗陵
　　　順治元年五月以禮葬
　明崇禎帝后又
詔明十二陵潔禋祀禁樵牧設司香官及陵戸給以香火
　　　地畆仍
命戸部給嵗時祭品二年正月
命祭
　金太祖世宗陵於常用祭品外加太牢一著為例三月
　　　定每嵗春秋仲月諏日遣官祭
　歴代帝王廟増祀
　遼太祖
　金太祖世宗
　元太祖
　明太祖五帝増遼代功臣耶律赫嚕(原作耶律曷/魯今改正)金代
　　　功臣尼瑪哈(原作粘没/忽今改正)斡里雅布(原作斡里/不今改正)元代
　　　功臣穆呼哩(原作木華/黎今改正)巴延(原作伯顔/今改正)明代功臣
　　　徐達劉基等從祀是月遣官祭
　歴代帝王廟十月建
　明崇禎帝享殿八年二月定直省所在
　歴代帝王陵寢遇
大慶典遣官分詣河南淮寧縣祭
伏羲氏山西趙城縣祭
女媧氏湖南酃縣祭
神農氏陜西中部縣祭
軒轅氏山東曲阜縣祭
少昊氏河南滑縣祭
高陽氏
高辛氏山東東平州祭
陶唐氏湖南寧逺縣祭
有虞氏浙江㑹稽縣祭
夏禹王山西榮河縣祭
商湯王河南内黄縣祭
商中宗西華縣祭
商髙宗陜西咸陽縣祭
周文王武王成王康王涇陽縣祭
漢高祖咸寧縣祭
漢文帝長安縣祭
漢宣帝孟津縣祭
漢光武帝富平縣祭
後魏孝文帝三原縣祭
唐高祖醴泉縣祭
唐太宗蒲城縣祭
唐憲宗涇陽縣祭
唐宣宗河南鄭州祭
後周世宗鞏縣祭
宋太祖太宗真宗仁宗遼東廣寧衛(今為廣/寧縣)祭
遼太祖順天房山縣祭
金太祖世宗宛平縣祭
元太祖世祖江南江寧縣祭
明太祖順天昌平州祭
明宣宗孝宗世宗凡祭皆就享殿行禮或因陵寢設壇
　　惟元陵望祭六月
諭禮部順治元年定守明諸帝陵寢并祭典因神宗與我
　朝有嫌故裁之朕思前朝帝王陵寢理宜防䕶况我朝
　凡事俱從寛厚神宗陵寢著照十二陵例以時致祭仍
　設太監陵戸看守十三年十二月
諭禮部古來聖帝明王皆有大功徳於民者所以累代相
　因崇祀不替今歴代帝王祭典雖已修舉但十三年來
　俱係遣官致祭朕今欲于明春親詣行禮以抒景仰前
　徽至意爾部即酌議禮儀具奏十四年正月定
親祭
　歴代帝王廟儀又
諭禮部金代帝陵在房山縣迨明季國衰因我朝先取遼
　東誤疑金代陵旺氣相闗遂將地脉掘㫁又因己巳我
太宗皇帝統師入闗念金代先徳遣王貝勒大臣往陵致
　祭乃復將石柱等拆毁建闗帝廟鎮壓朕思
天祚本朝於金何與故明不思運數有歸輒毁及金代陵
　寢愚誕甚矣金太祖世宗入帝王廟祀其陵寢照舊守
　䕶地方官春秋致祭外爾部即遣官往房山視金陵周
　圍如切近處果有毁壞即酌量修整其闗帝廟仍留存
　　　二月
世祖章皇帝親祭
　歴代帝王廟六月立碑於
　金太祖世宗陵
世祖章皇帝御製碑文勒石十六年三月
命立
　明崇禎帝陵碑十一月
親酹
　明崇禎帝陵遣官祭
　明成祖仁宗宣宗英宗憲宗孝宗武宗世宗穆宗光宗
　　　熹宗陵並
命修葺守䕶永禁樵採十七年正月
諭禮部前明崇禎帝勵精圖治十有七年不幸寇亂國亡
　身殉社稷考其生平無甚失徳遘茲厄運殊堪矜憫宜
　加諡號以昭實行今諡為莊烈愍皇帝爾部即遵諭行
　　　尋遣官致祭於陵寢十一月遣官祭
　金太祖世宗陵
　　　康熙元年九月
聖祖仁皇帝諭歴代帝王陵寢原有祀典理宜䖍肅舉行
　以昭追崇之意聞明朝陵向所給守䕶内員人戸地畝
　數少致各陵祭品備辦不敷止於大紅門外總祭殊於
　朕懷未愜嗣後萬厯陵不祭外每年應春秋二次太常
　寺差官致祭金朝陵亦每年春秋太常寺遣官致祭其
　元朝陵未知定所應行望祭禮至前代各陵近者亦應
　春秋差官致祭逺者著各該地方官春秋致祭六年七
　　　月
聖祖仁皇帝親政遣官祭
　歴代帝王陵十一年正月遣官祭明諸陵十四年八月
巡幸湯泉道經昌平
親至
　明成祖陵酹酒分遣内大臣等致奠諸陵並
勅加謹防䕶十五年十月
駕幸昌平過明諸陵並
躬親酹酒越日遣官讀文致祭二十一年二月以滇南蕩
　　　平遣官祭
　歴代帝王陵二十三年十一月
南巡至蘇州
諭曰明太祖一代開創令主功徳並隆朕巡幸方域將及
　江寧鍾山之麓陵寢斯在朕優禮前代况於其君實賢
　可遣祀如禮又
諭明太祖陵已遣官致祭但朕既抵江寧欲至其處親為
　拜奠至日
躬詣行禮復
諭地方官不時巡察務俾守陵人役用心防䕶二十七年
　　　十月
孝莊文皇后升祔禮成遣官祭
　歴代帝王陵二十八年二月
南巡有
㫖親祭
　禹陵祭文内可書
御名至日
親撰祭文
躬詣致祭行三跪九拜禮又頒發
御書地平天成匾額懸於饗殿並
諭地方官即加修理増添守祀人役
駕至江寧
親祭
　明太祖陵三十六年七月以平定噶爾丹遣官祭
　歴代帝王陵三十八年四月
南巡至江寧
親往
　明太祖陵奠酒畢
諭大學士等曰朕今日往明太祖陵寢致奠見其圮毁已
　甚皆由専司無人朕意欲訪察明代後裔授以職銜俾
　其世守祀事古者夏殷之後周封之於把宋即今本朝
　四十八旗䝉古亦皆元之子孫朕仍沛恩施依然撫育
　明之後世應酌授一官俾司陵寢俟回京日爾部與九
　卿㑹議具奏是日并頒發
御書治隆唐宋匾額懸於陵殿四十一年十一月
諭工部令杭州織造㑹同地方官修葺
　禹陵四十二年二月
南巡至江寧遣官祭
　明太祖陵又
命皇子往奠酒三月
聖祖仁皇帝五十萬夀遣官祭
　歴代帝王陵十一月
西巡遣官祭
　女媧氏陵
　周文王武王成王康王陵又
　漢高祖文帝宣帝光武帝陵又
諭文王武王皆古之聖君非他帝王可比且向以孔子聖
　人已書朕名致祭矣此祭文内亦須書名五十二年三
　　　月
聖祖仁皇帝六十萬壽五十七年十二月
孝惠章皇后升祔禮成均遣官祭
　歴代帝王陵六十一年四月
諭大學士等曰朕披覽史冊於前代帝王每加留意書生
　輩但知譏評往事前代帝王雖無過失亦必刻意指摘
　論列長短全無公是公非朕觀歴代帝王廟崇祀者每
　朝不過一二位或廟享其子而不及其父或配享其臣
　而不及其君皆因書生妄論而定甚未允當况前代帝
　王曽為天下主後世之人俱分屬臣子而可輕肆議論
　定其崇祀與不崇祀乎今宋明諸儒尚以其宜附孔廟
　奏請前代帝王既無後裔後之君天下者繼其統緒即
　當崇其祀典朕君臨宇内不得不為前人言也朕意以
　為凡曽在位除無道被弑亡國之主外應盡入廟崇祀
　爾等公同從容詳議具奏大學士等遵
㫖㑹議疏上
諭明愍帝無甚過失國亡乃伊祖所致愍帝不可與亡國
　者例論神宗光宗哲宗三君不應入祀其歴代功臣有
　治安之世輔佐有功者量加増補十一月
世宗憲皇帝登極遣官祭
　歴代帝王陵是月大學士等議覆
　歴代帝王廟増祀
　夏王啓仲康少康杼槐芒泄不降扄厪孔甲臯發
　商王太甲沃丁太庚小甲雍已太戊仲丁外壬河亶甲
　　　祖乙祖辛沃甲祖丁南庚陽甲盤庚小辛小乙武
　　　丁祖庚祖甲廪辛庚丁太丁帝乙
　周成王康王昭王穆王共王懿王孝王夷王宣王平王
　　　桓王莊王僖王惠王襄王頃王匡王定王簡王靈
　　王景王悼王敬王元王貞定王考王威烈王安王
　　烈王顯王慎靚王
漢惠帝文帝景帝武帝昭帝宣帝元帝成帝哀帝明帝
　　章帝和帝殤帝安帝順帝冲帝桓帝靈帝昭烈帝
唐高祖高宗睿宗元宗肅宗代宗徳宗順宗穆宗文宗
　　武宗宣宗懿宗僖宗
遼太宗景宗聖宗興宗道宗
宋太宗真宗仁宗英宗神宗哲宗高宗孝宗光宗寧宗
　　理宗度宗端宗
金太宗章宗宣宗
元太宗定宗憲宗成宗武宗仁宗泰定帝文宗寧宗
明成祖仁宗宣宗英宗景宗憲宗孝宗武宗世宗穆宗
　　愍帝凡一百四十三位其從祀功臣増黄帝臣蒼
　　頡商臣仲虺周臣畢公高吕侯仲山甫尹吉甫漢
　　臣劉章魏相丙吉耿弇馬援趙雲唐臣狄仁傑宋
　　璟姚崇李泌陸贄裴度宋臣吕蒙正李沆寇凖王
　　　曽范仲淹富弼韓琦文彦博司馬光李綱趙鼎文
　　　天祥金臣呼嚕(原作斛羅/今改正)元臣博果宻(原作不忽/术今改正)
　　　托克托(原作脱脱/今改正)明臣常遇春李文忠楊士竒楊
　　　榮于謙李賢劉大夏凡四十人奉
世宗憲皇帝諭是依議速行十二月増設牌位致祭遣履
　　　郡王允祹行禮
世宗憲皇帝御製
　歴代帝王廟碑文摹勒上石
　　　雍正元年二月恭上
聖祖仁皇帝尊諡禮成遣官祭
　歴代帝王陵九月
世宗憲皇帝諭朕近於
聖祖仁皇帝所遺書笥中檢得未經頒發
諭㫖以明太祖崛起布衣統一方夏經文緯武為漢唐宋
　諸君之所未及其後嗣亦未有如前代荒淫暴虐亡國
　之跡欲大廓成例訪其支派一人量授官爵以奉春秋
　陳薦仍世襲之伏讀之下仰見我
聖祖仁皇帝海涵天覆大度深仁逺邁百王超軼萬古朕
　思史紀東樓詩歌白馬商周以來無不推恩前代後世
　類多疑忌以致歴代之君宗祀殄絶朕仰體
聖祖如天之心逺法隆古盛徳之事謹將
聖祖所貽
諭㫖頒發訪求明太祖支派子姓一人量授爵秩俾之承
　襲以奉春秋祭享但恐有明迄今年代久逺或有姦徒
　假冒致生事端大學士即㑹同廷臣詳明妥議以副
聖祖仁皇帝寛仁矜恤之至意是日發出恭録
聖祖仁皇帝諭㫖曰朕於宫中詳覽前史每見開國之君
　必英姿偉畧才識過人始能創肇丕基奄有天下其謨
　謀經畫間雖詳畧不同未有不期其子孫善克負荷以
　傳永久迨其嗣君習於晏安隳墮先業或縱恣嗜慾或
　委任非人遂致綱紀廢弛滅絶宗祀良可悼歎明太祖
　天授智勇崛起布衣緯武經文統一方夏凡其制度準
　今酌古咸極周詳非獨後代莫能越其範圍即漢唐宋諸
　君誠有所未及也乃至末葉衰頽災荒叠見臣工則門户
　紛然盜賊則西北蠭起京師失守社稷顛覆考其嗣主實
　未有如前代荒淫暴虐亡國之跡葢亦厯數使然耶我朝
　殱逐逆寇入闗定鼎明代諸陵特設人員守䕶使不湮於
　荒烟蔓草者亦已逾於舊典矣朕三經南巡皆詣明太祖
　陵園親行奠酹更令嚴禁樵牧嵗加葺治緬惟明太祖曠
　世英雄超軼往昔規模典章我朝尚多徴據豈可使其宗
　祀淪絶承守無人今宜大廓成例訪其支派一人量授
　爵秩以奉春秋陳薦仍世襲之庶可慰明太祖英靈於
　九原亦以昭朕仁厚矜恤之懷使天下後世咸共曉焉
　爾内閣大學士即㑹同吏禮二部確議以聞十一月
聖祖仁皇帝升配
南北郊十二月
册立
皇后禮成均遣官祭
　歴代帝王陵二年二月禮部等奏明代後裔有鑲白旗
　　　現任直𨽻正定府知府朱之璉一支乃明太祖第
　　　十三子代簡王之後譜牒明確請於此一支按譜
　　　揀選引
見揀用一人從之三月
世宗憲皇帝親祭
　歴代帝王廟七月
諭禮部嗣後親祭
　歴代帝王廟日鹵簿大駕俱由廟門映壁外行十月吏
　　　部帶領明代後裔朱之璉等六人引
見得
㫖朱之璉著為一等侯世襲其族准入正白旗是年授爵
　　　之後遣往江寧祭明太祖陵一次祭畢回京往昌
　　　平州祭明十二陵一次嗣後春秋二季於該旗都
　　　統處呈明前往昌平致祭遇有應往江寧祭明太
　　　祖陵之處禮部請
㫖令其前往三年九月四年二月五年三月七年十二月
　　　均
親祭
　歴代帝王廟十三年九月
　皇上御極遣官祭
　歴代帝王陵十一月恭上
世宗憲皇帝尊諡禮成遣官祭
　歴代帝王陵
　　　乾隆元年二月
　命各省修理
　歴代帝王陵並添設陵戸六月
　皇上諭易名以諡古之制也自周公定為諡法後世帝
　　王未有無諡者明建文為太祖之嫡孫纘承大統在
　　位四年固儼然天下共主矣及成祖既有其天下并
　　去其年號而史官所書則仍稱為建文元年二年三
　　年四年此國之所賴有信史也然不係之以諡而稱
　　曰建文皇帝此俗稱非史體也傳之後世殊為闕典
　　考之太祖有元之天下而諡元主為順帝我
世祖章皇帝代明之天下而諡明主為愍皇帝雖更姓改
　　物之君尚且追諡而無所嫌忌況當其世者乎𢎞治
　　以來如楊循吉諸人屢以為請迄寢不行皆以後世
　　子孫席有成祖之業故不敢變亂舊章而不慮其貽
　　譏來世也我國家諡崇禎而不諡建文者以明史未
　　竣非當時所急今史書既成若不及此追諡良為遺
　　憾大學士九卿㑹議確擬具奏候朕親加裁定尋議
　　　上得
　㫖用恭閔恵皇帝諡九月
　詔以
　明恭閔恵皇帝入祀
　厯代帝王廟是年禮部議准
　帝堯陵在濮州城東南六十里古雷澤之東地為榖林
　　　應即舊址加修照例設守陵陵户春秋祭享嗣後
　　　遇遣官祭告大典即往穀林行禮至東平一陵或
　　　係昔時衣冠弓劍之所藏仍飭有司以時展祀二
　　　年五月
世宗憲皇帝升配
南郊十二月
　冊立
　皇后禮成均遣官祭
　歴代帝王陵三年九月
　皇上親祭
　歴代帝王廟八年九月
　皇上詣
　　盛京於廣寧遣官祭
　遼太祖陵九年二月
　親祭
　歴代帝王廟十年九月
　諭從前
聖祖巡幸路經昌平曽遣官致祭明陵此次進口路過昌
　　平應如何遣官致祭該部查例具奏尋禮部覆奏得
　㫖遣官分詣諸陵致祭十月侍郎錢陳羣奏言
　明莊烈愍皇帝陵享殿傾圯風雨剥落請重為修葺奉
　㫖著照所請行十一年閏三月
　命陜西修
　歴代帝王陵十三年二月
　東巡至曲阜
　親祭
　少皥陵十四年以平定金川恭加上
皇太后徽號遣官祭
　歴代帝王陵十五年八月
　聖駕巡幸中州遣官祭
　周文王廟
　漢光武帝陵
　周世宗陵十六年三月
　聖駕南巡至浙江
　親詣
　禹陵致祭奉
　諭朕時巡至杭州
　禹陵在望緬維平成之徳萬世永賴
皇祖聖祖仁皇帝曽親祀焉爰東渡浙江陟㑹稽式遵
皇祖舊典躬薦馨于宇下厥有姒氏子姓世居陵側應世
　　予八品官奉祀該督撫擇其有品行者一人充之用
　　昭崇徳報功至意
　駕至江寧
　親祭
　明太祖陵八月
　諭金朝陵寢近在房山嵗久榛蕪未經修葺朕惟
　金太祖
　金世宗功徳載在史書景仰傳之奕禩我
世祖章皇帝
聖祖仁皇帝勒石建亭以垂不朽顧念國家祀典光昭雖
　　以時遣官將事而一切享殿繚垣儀制所存觀瞻宜
　　備其令直𨽻總督方觀承前往相度有應増修除治
　　者即行奏聞率属鳩工庀事工竣之後朕將躬親展
　　奠以昭敬禮前朝之意十一月
皇太后六旬萬壽遣官致祭
　歴代帝王陵十八年二月
　親祭
　金太祖世宗陵十九年七月
　皇上重詣
　　盛京於廣寧遣官祭
　遼太祖陵二十年六月平定凖噶爾大功告成遣官祭
　歴代帝王陵二十一年三月
　東巡至曲阜
　躬詣
　少皡陵上香二十二年二月
　南巡於浙江遣官祭
　禹陵於江寧遣官祭
　明太祖陵越一日
　親詣
　明太祖陵奠酒自後
　南巡江浙並致祭如禮二十四年十一月平定回部大
　　　功告成遣官祭
　歴代帝王陵二十六年十一月
皇太后七旬萬壽遣官祭
　歴代帝王陵二十七年
　命重修
　歴代帝王廟並令改葢黄瓦以崇典禮二十九年二月
　　　工竣
　御製碑文勒石三月
　親祭
　歴代帝王廟三十六年十一月
皇太后八旬萬壽遣官祭
　歴代帝王陵四十年禮部議准停止明世宗陵祭祀四
　　　十年三月
　親祭
　歴代帝王陵四十一年五月以平定金川遣官祭
　歴代帝王陵四十五年八月
　皇上七旬萬壽
　恩詔遣官祭
　歴代帝王陵四十八年三月
　親祭
　歴代帝王廟四十九年二月
　皇上南巡過曲阜
　親詣
　少皥陵行禮閏三月至江寧
　親詣
　明太祖陵行禮奉
　諭禮部奏詣明太祖陵儀注三奠酒每奠行一叩禮等
　　語前代陵寢於經過時親詣拈香自應較本朝
陵寢儀節有别然朕加隆前代禮數從優昨經過曲阜親
　　詣少皥陵孔林皆行二跪六叩禮嗣後遇親詣前代
　　陵寢俱照此行禮不必奠酒著為令七月
　諭朕因覽四庫全書内大清通禮一書所列廟祀歴代
　　帝王位號乃依舊㑹典所定有所弗愜於心敬憶
皇祖實録有勅議増祀之諭令查取禮部原議紅本則係
　　康熙六十一年十一月内具題爾時諸臣不能仰體
聖懷詳細討論未免因陋就簡我
皇祖諭㫖以凡帝王曾在位者除無道被弑亡國之主此
　　外應盡入廟即一二年者亦應崇祀煌煌
聖訓至大至公上自羲軒下至勝國其間聖作明述之君
　　守文繼體之主無不馨香妥侑不特書生臆論無能
　　仰喻
高深即歴代以来升歆議禮未有正大光明若此者也乃
　　㑹議疏内聲明偏安亡弑不入祀典而仍入遼金二
　　朝不入東西晉元魏前後五代未免意有偏向視若
　　仰承
聖意而實顯與
聖諭相背朕意若謂南北朝偏安不入正統則遼金得國
　　亦未奄有中原何以一登一黜適足啓後人之訾議
　　即因東西晉前後五代有因簒得國擯而不列如操
　　丕不得為正統之例殊不知三國時正統在昭烈故
　　雖以陳夀三國志之尊魏抑蜀而卒不能奪萬世之
　　公評至司馬氏簒竊以還南朝神器數易如宋武帝
　　崛起丹徒手移晉祚自不能掩其簒奪之罪其他雖
　　祖宗得國不正而子孫能繼緒承休即為守文中主
　　亦不可㮣從缺畧况自漢昭烈以至唐高祖統一區
　　夏時之相去三百餘年其間英毅之辟節儉之主史
　　不絶書又安可置而不論至於後五代如朱温以及
　　郭威或起自宼竊或身為叛臣五十餘年更易數姓
　　中華統緒不絶如綫然周世宗承藉郭氏餘業慿有
　　疆域尚不失為令主此而㮣不列入則東西晉前後
　　五代數百年間創守各主祀典缺如何以協千秋公
　　論他若元魏雄據河北地廣勢强太武道武勤思政
　　理講學興農亦可謂偏安英主並當量入祀典以示
　　表章朕前命館臣録存楊維楨正統辨諭内詳晰宣
　　論以維楨所辨正統在宋不在遼金元之説為是所
　　以存春秋綱目之義見人心天命之攸歸且檢閲孫
　　承澤春明夢餘録所載明代崇祀古帝王位號原未
　　列遼金二朝今通禮内崇祀遼金而不入東西晉前
　　後五代似此互相入主出奴伊於何底是皆議禮諸
　　臣有懷偏見明使後世臆説之徒謂本朝於歴代帝
　　王未免區分南北意存軒輊甚失
皇祖降諭之本意也至明之亡國由於神熹二宗紀綱隳
　　而法度弛愍帝嗣統時國事已不可為雖十七年身
　　歴勤苦不能補救傾危卒且身殉社稷未可與荒淫
　　失國者一例而論是以
皇祖睿裁將神熹二宗撤出而愍帝則
特令廟祀
褒貶予奪毫釐不爽實千古大公定論乃諸臣於定議時
　　轉復將漢之桓靈増入豈未思炎漢之亡亡於桓靈
　　而不亡於獻帝乎從前定議未將東漢全局詳審論
　　斷轉使昏闇之君濫叨廟食所議未為允協夫自古
　　帝王統緒相傳易代以後饗祀廟庭原以報功崇徳
　　至於嚴簒竊之防戒守成之主或予或奪要必衷於
　　至當而無所容心於其間方協彰癉之義所有歴代
　　帝王廟祀典著大學士九卿更行悉心詳議具奏並
　　著於定議後交四庫館恭録
皇祖諭㫖並朕此㫖於通禮卷首以昭殷鑒歴朝垂示萬
　　年之至意尋大學士等議奏酌擬増入廟祀
　晋元帝明帝成帝康帝穆帝哀帝簡文帝
　宋文帝孝武帝明帝
齊武帝
陳文帝宣帝
元魏道武帝明元帝太武帝文成帝獻文帝孝文帝宣
　　武帝孝明帝
唐明宗
周世宗共二十三帝又
唐憲宗
金哀宗二帝應否増入廟祀恭候
欽定得
㫖據大學士九卿等㑹議増祀兩晉元魏前後五代各
　帝王一摺並聲請唐憲宗金哀宗應否一體増祀等
　語憲宗處唐中葉各鎮節度慿陵跋扈僣叛不臣憲
　宗命將專征削平淮西厥功頗偉在有唐一代中尚
　屬英主其末年被弑係禍變猝乗與荒亂失徳召變
　致衅者不同至金哀宗處衰弱之時國勢已不可問
　推其致敗之由實由熙宗海陵淫虐階厲哀宗自縊
　　殉國與明之愍帝事同一例自應一體増祀餘俱著
　　照所議行五十年正月
　皇上御極五十年大慶
　恩詔遣官祭
　歴代帝王陵二月
　親詣
　歴代帝王廟致祭行禮
　御製祭
　歴代帝王廟禮成恭記文曰予小子既敬遵
皇祖聖訓増祀
　歴代帝王以今年二月春祭之吉奉
　神主入廟禮以克成祭不欲數於是退而恭記曰
皇祖之聖允符我
皇考所尊稱大成有類
　先師孔子而無以復加也即此増入之
㫖實出大公至明乃稱歴代之名義而非有意於其間也
　　夫歴代者自開闢以來君王者之通稱非如配享
　先師孔子有所旌别彰癉於其間也夫有所旌别彰癉
　　於其間則必有所進退而是非好惡紛然起矣入者
　　主之出者奴之將無所底止且以旌别彰癉言之湯
　　武即有慚徳則歴代開創之君湯武且不若審如是
　三皇五帝之外其宜入廟者有幾是非祭
　歴代帝王之義也故我
皇祖謂非無道亡國被弑之君皆宜入廟者義在此但引
　　而未發予小子敢不敬申其義乎葢自洪武建廟南
　　京以来北京祖之所祀者寥寥(明洪武六年始建南/  歴代帝王廟於)
　　(京崇祀者三皇五帝夏禹王商湯王周文王武王漢/髙祖光武帝隋髙祖唐高祖太宗宋太祖元世祖十)
　　(九帝已而罷周文王隋高祖唐高祖之祀嘉靖九年/罷南京廟祀建    歴代帝王廟於北京二十四年)
　　(又罷元世/祖之祀)及我
世祖定鼎燕京
幼齡即位百度畢舉爾時議禮之臣於議
　歴代帝王廟位次亦頗有所出入(我京因明世祖定鼎治/燕      代祀典順)
　　(二年増祀遼太祖金太祖金/世宗元太祖明太祖凡五帝)而我
皇祖之諭亦因近
大事之際在康熙六十一年十一月諸臣未能仰遵
聖意其出入亦頗不倫(㑹典載康熙六十一年道被弑皇祖/諭㫖凡帝王在位除無      亡)
　　(國之主外盡宜入廟崇祀爾時廷臣不能仰體事前數日/  聖意詳細討論且疏奏在十一月      大)
　　(所議增祀夏商以來帝王一百四十/三位并漢之桓靈皆入之寔不倫矣)予小子於昨嵗
　　閲大清通禮始悉其事因命大學士九卿更議増祀
　　而以仲春躬祀入所増
　神主於廟(昨嵗因閲大清通禮見崇祀闌入歴代帝王/位次有不愜于懐者如漢之    桓靈而於)
　　(前後五代全未議及因飭大學士九卿等更議増祀/晉元帝以來二十五帝而於桓靈則撤出之以昭公)
　　(論今嵗仲春入成述神主於廟躬/禮致祭詳見禮    事詩并序)予嘗論之洪武之
　　去遼金而祀元世祖猶有一統帝繫之公至嘉靖之
　　去元世祖則是狃于中外之見而置一統帝繫於不
　　問矣若
順治初之入遼金而去前五代則爾時議禮諸臣亦未免
　　有左袒之意孰若我
皇祖之大公至明昭示千古為一定不易之善舉哉夫天
　　下者天下人之天下也非南北中外所得私舜東夷
　　文王西夷豈可以東西别之乎正統必有所繫故予
　　於通鑑輯覽之書大書特書一遵春秋不敢有所軒
　　輊於其間(予于歴代通鑑輯覽一書自隆古以至本/朝四千五百餘年於南北朝及宋元遼金)
　　(正統偏安如南宋天命人心繫屬存亡之際大書特書/必公必平      自徳祐以前尚有疆域可慿至臨)
　　(安既破帝㬎見俘宋統始絶故自丙子三月以前為/宋帝㬎徳祐二年三月以後為元世祖至元十三年)
　　(至于元順帝北遷沙漠委棄中原則自至正二十八/年八月以後正統乃歸之明為洪武元年至我朝)
　　(南京世祖定鼎京師在甲申五月惟時明福王尚監國/    故通鑑輯覽仍書明以别之直至乙酉五月大)
　　(清兵下江南福王就執始書明亡折衷義例惟嚴/惟謹一遵春秋之法無所容心曲徇於其間也)以
　　為一時之論雖權萬古之論不可欺也然則
　歴代帝王之祀果即非如配享
　先師孔子漠無旌别彰癉於其間乎曰不然也
　歴代帝王胥祀於景徳之殿其有徳無徳若南若北曰
　　中曰外是一家非一家章章如昭昭如孰可以為法
　　孰可以為戒萬世之後入
　廟而祀者孰不憬然而思惕然而懼耶是即不明示旌
　　别彰癉而已寓旌别彰癉於無窮矣其有不憬然思
　　惕然懼者則是無道之倫必不能入此
　廟矣嗚呼可不懼哉可不懼哉雖然予更有後言焉葢
　　宜入
　廟與不宜入誠昭然應知懼而我大清國子子孫孫祈
天永命所以綿萬禩無疆之庥者更當以不入斯
　廟為棘安不㤀危治不㤀亂用慎苞桑之固思及此有
　　不忍言而又有不忍不言者百世子孫其尚凛難諶
　　之戒乎三月
　駕幸湯山道經昌平
　親酹
　明成祖陵奉
　諭直𨽻昌平州為前明陵寢之地本朝定鼎後我
世祖章皇帝即命以帝禮改𦵏思陵並勅工部修葺諸陵
親臨奠酹併禁止樵採添設陵戸我
皇祖聖祖仁皇帝亦曽
親臨致奠並飭地方官加意防䕶所以加禮前代者最為
　　優渥朕此次行幸湯山取道昌平躬詣長陵致奠見
　　諸陵寢明樓享殿多有損壞神牌龕案亦遺失無存
　　為之慨然弗忍視葢由明代中葉以後國事廢弛全
　　不以祖宗為念於陵寢並未修葺至末年復經流㓂
　　擾亂亦無人守衛以致日就傾圮若其後代之君果
　　能嵗加繕治整齊完固逮今不過百有餘年亦何致
　　頺剥若此又諸陵前雖建有碑座均未鐫泐未審彼
　　時是何意見今親臨奠醊周覽之下深為軫惻自應
　　重加修葺増設龕位俾臻完備再我朝開剏之初睿
　　親王以我師克取遼東時明之君臣惑於形家謬説
　　疑金代陵寢與本朝王氣相闗將房山縣金陵拆毁
　　是以爾時亦將定陵享殿撤出停其祭祀然明樓寳
　　城仍存其舊未壞也維時我
世祖尚未親政其事實由睿親王建議赤非
世祖意也今國家一統已歴百數十年勝朝陵寢自應一
　　體修復所有定陵享殿著仍行修建春秋祀事如故
　　又明世宗永陵前因尹嘉銓條奏將其祭祀裁撤但
　　前明之亡不亡於崇禎而亡於萬厯天啟是以歴代
　　帝王廟中撤其位祀而陵寢仍前致祭明世宗雖溺
　　意齋醮尚不致如萬厯天啟之昏庸失徳其陵寢自
　　應照前一體致祭以昭大公我國家受
天眷命
世徳顯承於前代陵寢繕完保䕶禮從其厚此次修復諸
　　明陵殿宇等工即費至百萬帑金亦所不靳所有此
　　項工程著派尚書劉墉徳保金簡侍郎曹文埴徳成
　　董率經理務期完固工成後飭該地方官随時稽察
　　小心防䕶嚴禁樵蘓用副朕隆禮勝朝之至意
　　　(臣/)等謹按杜典祀先代帝王之後有老君祠一條
　　　彼以一時所尚用加纂輯本非典要又孔子祠後
　　　有太公廟一條亦非定禮前明罷之甚當伏考
　本朝祀典並無與此相類者應刪其目至杜典以巡狩
　　　入吉禮赤於義理未協兹謹從
　大清通禮之例凡
　巡幸盛典恭載於嘉禮門内若封禪之説不見經傳附
　　　㑹無稽莫甚於此杜典載之陋矣良由秦漢以至
　　　有唐多襲行之甚且以古帝王巡狩望祀之禮妄
　　　加縁飾誇耀當世愚惑後人宋代真宗踵行陋轍
　　　今
　欽定續通典載之葢存其事正所以黜其非也欽惟
　本朝受命
聖徳
神功超越前代禮
天祭
地致敬
郊壇大典煌煌義昭崇報
聖祖仁皇帝省方登岱
慶行
惠施斥封祀之文而弗舉我
　皇上法
祖時巡瞻禮泰岱
　茂典重光望秩懷柔與詩書比烈矣伏讀辛夘春
　東巡
　御製登泰山即事言志詩有那舉升中禮之句
　注云多有引升中語為幸泰山數典者不知升中乃燔
　　柴告
天即為封禪之説所自昉向嘗斥為不經是以前者兩陟
　　岱頂及此次登嶽祝
釐不過瓣香展敬並無所謂升中之事其誤不可不正大
　　　哉
　聖言折衷經訓而益精之允為卓越萬古恭識於此益
　　　以見杜典封禪之議可不待加闢而自明矣
　皇朝通典卷四十九
　欽定四庫全書
　皇朝通典卷五十
　　禮(吉十/)
　　告禮
　　　臣等謹按杜典所載歴代告禮惟就當時有所議
　　　定者採録數條其餘皆不復著葢以散見各門無
　　　庸複述也伏考
　　國朝定制有大典必先期祭告於
圜丘
方澤
太廟
奉先殿
　社稷及
陵寢或
　親詣或遣官隨時協宜聿昭誠敬又因事祭告則
　嶽鎮海瀆
　歴代帝王陵寢
　先師闕里亦皆載在彝章並以各具本門兹不備述謹
　　　稽
列聖以來告禮有
特舉而非常行者㳟紀於篇
　　　天命元年正月
太祖高皇帝受
覆育列國英明皇帝
尊號行焚香告
天禮
　　　天聰十年四月
太宗文皇帝受
寛温仁聖皇帝
尊號建國號曰大清改元崇徳先期祭告
天
地崇徳元年十一月以征明大捷祭告
太廟自是大兵頻捷並告
太廟八年正月
太宗文皇帝聖躬違和遣官祭告
太廟
　　　順治元年七月以中原平定遷都燕京遣官祭告
　　盛京
圜丘
太廟並祭告
福陵
太宗文皇帝寢殿十月
世祖章皇帝以定鼎燕京祭告
圜丘
方澤
太廟
　社稷十二年正月以營建
　　乾清宫
　　景仁宫
　　承乾宫
　　永壽宫遣官祭告
圜丘
方澤
太廟
　社稷十一月冬至
郊祀禮成奉
諭朕自即位凡
郊祀大典必誠必敬間有遣代亦必如禮致齋今冬至祀
天遣額爾克戴青恭代但因駐蹕南苑致齋日期爾部未
　經題明内院諸臣亦未奏知偶失記憶忽然猛省不勝
　悚惕朕為
天之子昭事當䖍既有疎忽何敢自隱即選擇吉日祗申
　祭告於是以後四日己酉遣官申告十四年十二月
　諭禮部
皇太后聖體違和荷䝉
天
地
祖宗
　社稷眷佑今已康寧朕心欣慶應躬行告謝禮爾部擇
　吉以聞尋禮部議奏以十五年正月戊午謝
圜丘己未謝
方澤辛酉謝
太廟
　社稷十七年正月
諭禮部朕荷
天眷佑纘承
　祖宗鴻緒統御天下夙夜乾惕圖所以乂安海内永底昇
　　平十有七年於兹乃民生尚未盡遂貪吏尚未盡改積
　　習相承未臻丕變且滇黔雖入版圖而伏莽未靖征調
　　猶繁焦思竭力治效未孚負
上天之簡畀愧
祖宗之寄托虚
皇太后教育之恩孤四海萬民之望非朕未嘗勵精求治
　實由涼徳所致反覆循省罔敢即安兹欲引咎自責祭
　告
天
地
太廟
　社稷布告中外爾部即擇期具奏尋禮部議奏奉
諭宜間日行禮於是以丙子告
圜丘丁丑告
方澤己卯告
太廟
　社稷十八年正月
聖祖仁皇帝登極遣官祭告
圜丘
方澤
太廟
　社稷
　　　康熙元年三月以明桂王朱由榔就擒
親告
世祖章皇帝寢殿遣官祭告
圜丘
方澤
太廟
　社稷
福陵
昭陵六十年二月以
御極六十年大慶遣官祭告
圜丘
方澤
太廟
奉先殿
　社稷六十一年十一月
世宗憲皇帝登極遣官祭告
圜丘
方澤
太廟
奉先殿
　社稷
　　　雍正十三年九月
　皇上御極遣官祭告
圜丘
方澤
太廟
奉先殿
　　社稷
　　　乾隆三年正月以興工修
太廟
　親詣祭告遣官祭告
圜丘
方澤
奉先殿
　社稷工竣祭告同十三年十一月冬至遣官祭告
奉先殿
　皇上命於祭文中增叙入大學士傅恒經畧金川啟行
　　　之期以謹告十六年正月以興修
皇乾殿
祈年殿遣官祭告
圜丘
方澤
太廟後殿
奉先殿
　社稷閏五月以興修
方澤
皇祇室祭告禮同十七年十二月以興修
圜丘
皇穹宇祭告禮同工竣祭告咸如初禮
　　　(臣/)等謹按杜典有歴代所尚一條今考五徳之運
　　　説本無稽葢自漢儒始以為言後且流於䜟緯杜
　　　典侈陳之惑已甚矣宋初尚沿其陋至元明而服
　　　御專尚黄色不取五行生尅之說制度始合正則
　　國朝因之以定一尊之義而闢萬古之疑杜典歴代
　　　所尚一條無庸增輯也至於司寒之祀
　　國朝並未舉行惟祭
　　太歲及四時月將之神禮意相近已見
　　太歲門兹不重述
　　　禜祭
　　　乾隆七年御史徐以升請立雩壇行雩祭并請祈
　　　求晴霽亦於雩壇致禱下禮部議以久雨祈晴前
　　　代皆無禜祭雩壇之禮請仿古制禜祭國門仍不
　　　止則伐鼓用牲於社令直省遵制行之尋以神位
　　　字樣為請禮部議令間行禜祭則書城門之神字
　　　樣得
　㫖允行
　　　祈禱
　　　(臣/)等謹按杜典有祈禳一條今從其例立祈禱門
　　　敬考
　　䇿府所載備紀於篇仰見
列聖以來精禋致禱皆本誠敬之實意自與杜典所載有
　　　迥異者至於祈禱旱潦已見
雩祀諸篇兹不具述云
　　　崇徳八年四月
太宗文皇帝聖躬違和
命禱於盛京各廟
　　　順治十三年三月
世祖章皇帝諭禮部曰朕自親政以來夙夜冰兢罔敢怠
　忽務求克當
天心光昭
祖徳民安物阜早底治平乃近者冬雷春雪隕石雨土所
　在見告變非虚生皆朕不徳所致用是恐懼靡寧撫躬
　自責披瀝悃誠冀回災變欲昭告於
上帝
祖宗實圖省改爾部擇吉具奏四月乙夘祭告
南郊
太廟
　　　康熙十八年九月乙巳
聖祖仁皇帝諭禮部曰前以地震示警朕恐懼修省夙夜
　靡寧已經遣官䖍告
郊壇乃精誠未達迄今時復震動未已朕心益用悚惕兹
　當䖍誠齋戒躬詣
　天壇親行祈禱爾部擇期具儀來奏越五日庚戌
親詣
天壇行祈禱禮二十六年十二月以
太皇太后聖體違和步禱
南郊祝文曰臣仰承
天佑奉事
祖母太皇太后高年荷庇藉得安康今者疹患驟作一旬
　以内漸覺沉篤旦夕可慮臣夙夜靡寧寢食捐廢䖍治
　藥餌徧問醫方罔克奏效五内憂灼莫知所措竊思
天心仁愛覆燾無方矧臣眇躬夙䝉
慈養憶自弱齡早失怙恃趨承
祖母滕下三十餘年鞠育教誨以至有成設無
祖母太皇太后斷不能致有今日成立罔極之恩畢生難
　報值兹危殆方寸憒迷用敢潔蠲擇日謹率羣臣呼籲
皇穹伏懇憫念篤誠立垂昭鑒俾沉疴迅起遐算長延若
　大數或窮願減臣年冀增
太皇太后數年之夀為此匍伏
壇下仰祈
洪祐不勝懇禱之至行禮讀祝伏地誠懇涕泗交頥諸王
　　　大臣等莫不感泣
　　　雍正十年三月京師旱多風
世宗命祈於
　風神廟
　　　乾隆九年五月
　皇上諭京師自春徂夏雨澤愆期風霾時作朕心憂惕
　　親製祭文遣平郡王福彭䖍禱於
　風神廟
　　　羣祀
　　　(臣/)等謹按杜典載高禖祓禊两門今無其事應從
　　　刪去至於雜祠淫祠析為二條亦多不經之祭伏
　　考
　　國朝祀典所載凡皆有功於國有徳於民春秋享報
　　　於禮為宜其間或從舊
加封或因事
特命揆禮度義具有本末謹依會典通禮所載考其由
　　來詳厥典禮彚為羣祀篇云
　　順治元年定祀
先醫之神之禮每歲春二月冬十一月上甲日致祭
先醫於太醫院署之
　景惠殿殿中安奉
太昊伏羲氏神位於正中
炎帝神農氏神位於左
黄帝軒轅氏神位於右東配勾芒風后西配祝融力牧
　　東廡僦貸季天師岐伯伯高少師太乙雷公伊尹
　　倉公淳于意華陀皇甫謐巢元方藥王韋慈藏錢
　　乙劉完素李杲西廡鬼臾區俞跗少俞桐君馬師
　　皇神應王扁鵲張機王叔和抱朴子葛洪真人孫
　　思邈啓元子王冰朱肱張元素朱彦修均東西向
　　以禮部堂官一員主祭太醫院堂官二員分獻
　　　雍正十二年令太醫院御醫吏目等官咸齋戒陪
　　　祀
　　　順治元年定祀
　　闗帝之禮建廟於
　　地安門外歲以五月十三日遣官致祭九年
敕封忠義神武大帝
　　　雍正三年
敕封闗帝
　　曾祖為光昭公
　　祖為裕昌公
　　父為成忠公製造神牌安奉後殿於五月致祭外增
　　　春秋二祭又以後裔之在洛陽者授為五經博士
　　　世襲罔替四年以
　　闗帝原籍山西解州後裔照洛陽世襲之例授為五
　　　經博士七年定直省
　　闗帝廟歲三祭皆用太牢十年令於湖北當陽縣增
　　　置五經博士以奉塜墓之祀
　　　乾隆二十五年易
　　闗帝原諡為神勇三十三年三月
　敕加忠義神武靈佑闗聖大帝封號四十一年七月
　諭闗帝在當時力扶炎漢志節凛然乃史書所諡並非
　　嘉名陳壽於蜀漢有嫌所撰三國志多存私見遂不
　　為之論定豈得謂公從前
世祖章皇帝曾降
諭㫖封為忠義神武大帝以褒揚盛烈朕復於乾隆三十
　　三年降㫖加靈佑二字用示尊崇夫以神之義烈忠
　　誠海内咸知敬祀而正史猶存舊諡隐寓譏評非所
　　以傳信萬世也今當抄録四庫全書不可相沿陋習
　　所有志内闗帝之諡應改為忠義第本傳相沿已久
　　民間所行必廣難於更易著交武英殿將此㫖刋載
　　傳末用垂久逺其官版及内府陳設書籍並著改刋
　　此㫖一體增入
　　　順治二年八月定祀
　　都城隍之神之禮以八月二十七日遣太常寺堂官
　　　致祭行禮自後歲以為常廟在都城宣武門内八
　　　年定
萬壽聖節遣官致祭之禮
　　　雍正四年建
　　禁城城隍神之廟九年建
　　皇城城隍神之廟一在禁城西北隅一在西安門内
　　　曰永佑宫歲以
萬夀聖節及季秋遣内務府總管各一人致祭如祭
　　都城隍廟之禮
　　　順治八年定祀
　　北極佑聖真君之神廟在地安門外日中坊橋東曰
　　　靈明顯佑宫每年
萬夀聖節遣官致祭
　　　順治八年定祭
　　東嶽之神之禮廟建於朝陽門外毎年
萬夀聖節遣官致祭
　　　康熙二年定祀
　　火神之禮廟在地安門外日中坊橋西歲以六月二
　　　十三日遣官致祭
　　　雍正八年定祭禮加少牢為太牢
　　　乾隆十八年定祀
　　火神廟改用紅色禮神制帛二十三年二十四年
　皇上親詣廟拈香
　　　康熙二十年以
　　都城西北三十餘里金山之麓舊有黒龍潭禱雨輒
　　　應重建祠宇
聖祖仁皇帝御製碑文勒石
　　　雍正二年
　世宗憲皇帝親詣致禱澍雨立應重修工竣
　御製碑文
親灑宸翰勒石廟庭
　　　乾隆五年三月
　皇上親詣祈雨五月
　諭黒龍潭龍神福國佑民靈顯素著每遇京師雨澤愆
　　期祈禱必應是明神功徳實能膏潤田疇順成年穀
　　為萬姓之所仰賴昔年
皇祖式廓廟貎建立豐碑
皇考又復易以黄瓦用昭敬禮今應加封號以示尊崇著
　　大學士㑹同該部定議具奏尋大學士等議奏得
　㫖封為
　　昭靈沛澤龍王之神每歲春秋致祭二十五年二月
　諭歲祭
　　黒龍潭龍神遣内務府
　　圓明園大臣行禮二十八年四月
　親詣
　　黑龍潭祈雨得雨報謝如初禮自後偶遇㣲旱均
親詣祈雨甘澍立應
　　乾隆九年封
　玉泉山龍神為惠濟慈佑龍神廟建於
　靜明園内玉泉山十六年奉
諭㫖京師玉泉靈源濬發為徳水之樞紐畿甸衆流環
　滙皆從此瀠注朕歴品名泉實為天下第一其澤流
　潤廣惠濟者博而逺矣上有龍神祠已命所司鳩工
　崇飾宜列之祀典其品式一視黒龍潭該部具議以
　聞尋議奏謹案玉泉出西山東流環注京師抵通州
　　合白潞以達於海靈源濬發流澤布惠利賴於畿
　　輔實多允宜列之祀典俟廟工完竣照例遣官往
　　祭并請
敕賜鴻文勒石祠左以昭神功從之二十五年二月
諭歲祭
　玉泉山龍神遣内務府
　圓明園大臣行禮
　　　康熙二十八年定祀
　　礮神之禮毎歲九月初一日陳礮位於盧溝橋沙鍋
　　　村由太常寺奏請遣漢軍都統將事八旗按翼排
　　　列承祭都統於鑲黄旗礮位前行禮七旗都統各
　　　於本旗礮位前隨承祭官上香行禮副都統以下
　　　咸陪祀三十五年
聖祖仁皇帝親征噶爾丹遣官致祭
　　火礮之神讀祝行禮如儀三十六年凱旋遣祭如初
　　　雍正三年定每三年一次遣官致祭
　　　乾隆十四年定滿洲火器營祭八旗
　　子母礮神每年請
　㫖舉行以火器營總統一人承祭祭品禮儀均與漢軍
　　　祭礮儀同十八年定八旗漢軍都統致祭
　　礮神各遣一人承祭祝文内書
　皇帝遣某官某等(書鑲黄旗都統名如有故則書次旗/都統名由太常寺臨時開列具奏)
　　　三十年定致祭
　礮神用祝版并製祭器八旗漢軍都統并滿洲火器
　　營皆同
　　順治初定制遇大興作隨其營造所在各建采棚
　　致祭
　后土
　司工之神又凡大工迎吻祭
　琉璃窯神並經由一路
　門神各遣官一人將事禮儀與祭
　司工之神同
　　順治十六年織造局設機祭告
　司機之神遣官行禮
　　雍正七年以
　國家漕運之利逺軼前代儲積盈溢分建各倉以貯
　　之倉中或舊有神祠未列祀典司事者以奏請下
　　禮部議通州三倉惟大西倉舊有倉神祠在京城
　　内七倉惟右翼興平倉舊有太倉神祠俱應重加
　　　修葺左翼擇於海運倉城外五倉擇於新建之儲
　　　濟倉各建廟宇每歲春秋致祭
敕封通州倉為
　　均調顯佑司倉之神左翼倉為
　　豐儲裕餉司倉之神右翼倉為
　　佑農廣惠司倉之神新建二倉為
　　凝禧阜衆司倉之神各
賜御書匾額載入祀典
　　　(臣/)等謹按以上所列均為羣祀或由太常寺請
　㫖遣官致承或令所司以時專祭載在㑹典至如昭忠
　　　祠以下皆奉
特㫖建祠
　　京師春秋致祀謹各條列於後
　　　昭忠祠
　　　雍正二年十月
諭朕惟周禮有司勲之官凡有功者書名太常祭於大烝
　祭法曰以死勤事則祀之凡以崇徳報功風勵忠節也
　我
太祖高皇帝肇造鴻圖
太宗文皇帝式廓區夏
世祖章皇帝奄有萬邦自創業以至定鼎將帥之臣致命
　立功者不少
聖祖仁皇帝臨御六十一年中間殱滅三逆永清朔漠以
　及平定西藏臺灣雖天戈所指如疾風振槁而師旅之
　臣捐軀馬革及守土之官見危授命者所在多有邇者
　青海蕩平西域效順然自用兵以來將士奮勇前驅亦
　有没於行陣者此皆盡忠報國之臣朕甚嘉之亦甚憫
　之當於京師建立祠廟春秋妥侑世世血食其偏禆士
　卒力戰敵愾舍生取義者亦附列左右用褒崇大節揚
　表芳徽俾逺近觀聼勃然生忠義之心於治道亦有禆
　益仍令翰林官纂其籍貫事蹟各為立傳彚成一編垂
　諸永久九卿詹事科道悉心詳議具奏尋議覆凡文武
　　　諸臣臨陣捐軀守土授命及偏禆士卒赤心報國
　　　奮不顧身者令兵部查案行文八旗直省將籍貫
　　　事蹟繕冊具奏交工部於京城内度地立祠製牌
　　　位㳟請
欽定匾額文武諸臣牌位設正祠偏禆士卒牌位設兩廡
　　　入祠日遣官祭每歲春秋二祭太常寺司其事仍
　　　令翰林院詳攷史冊立傳從之六年工竣祠立崇
　　　文門内
欽定曰昭忠
御賜表奬忠勲匾額七年諏吉將議定王公大臣官員兵
　　　丁牌位入祠安設前室正中和碩敬謹莊親王尼
　　　堪英誠武勲王揚古利定南武壯王孔有徳追贈
　　　忠勇王黄芳度武襄公巴爾堪五人東次龕贈太
　　　傅一等公安北將軍諡忠勇佟國綱等三十人西
　　　次龕續順公沈瑞等二十四人東又次龕前鋒統
　　　領騎都尉劉哈等十八人西又次龕福建提督段
　　應舉等十八人東末龕贈左都督太子少保總兵
　　官諡忠愍吳萬福等十八人西末龕贈雲騎尉䕶
　　軍㕘領署䕶軍統領郭色等十七人後正室備禦
　　尼馬禪等一百十五人左次龕贈雲騎尉䕶軍㕘
　　領倭赫等七十人右次龕一等輕車都尉季普哈
　　達等八十人左又次龕㕘將劉衍等四十五人右
　　又次龕二等輕車都尉莽儀禄等四十人東配樓
　　贈雲騎尉七品官覺羅星徳等七十四人左次龕
　　贈雲騎尉䕶軍校徳赫得等六十九人右次龕贈
　　雲騎尉驍騎校花色等七十二人左又次龕贈雲
　　騎尉䕶軍校艾塔等一百八人右又次龕贈雲騎
　　尉五品官薩郭等一百十三人西配樓贈雲騎尉
　　䕶軍校雅思哈等一百十九人左次龕䕶軍校胡
　　紐等七十一人右次龕贈七品官䕶軍覺和托等
　　九十四人左又次龕千總李龍等七十三人右又
　　次龕典史贈主簿諸士英等一百一人東廡三等
　　　輕車都尉赫爾徳等五十六人左次龕騎都尉贈
　　　雲騎尉汪騰高等七十七人右次龕騎都尉吳魯
　　　禮等五十五人西廡守備劉澤久等五十六人左
　　　次龕雲騎尉贈騎都尉牛黙淳等六十九人祔祀
　　　兵丁分别東西房共一萬三百有七人八年二月
　　　春祭遣官奉
㫖嗣後著將各部滿尚書八旗都統開列請㫖後祠兩廡
　著太常寺派官分獻十一年令入祠滿漢諸臣子孫在
　　　京居官及有頂帶者均於祭日隨班行禮
　　　乾隆元年
　諭昭忠祠崇祀忠節諸臣原屬酬勲之曠典其子孫内
　　或有寖至衰替不克振其家聲者情殊可憫著將崇
　　祀昭忠祠各員之子孫除見在出仕者無庸具奏外
　　其子孫内如並無出仕之人而貧乏不給才尚有可
　　用者各該旗簡選引見候㫖以示朕崇奬忠勲之至
　　意十三年七月
諭經畧大學士等奏稱署總兵任舉統兵攻昔領石城
　親身督戰奮往直前多所斬獲乘勝追殺致被鎗傷
　陣亡等語考之典禮以死勤事者祀之本朝特建昭
　忠祠用享疆場効命之臣任舉著入祠從祀又禮部
　　遵
㫖議奏四川軍營三等侍衛丹泰奮勇攻擊殺死賊番
　　三人矢盡力戰槍傷陣亡應入祀昭忠祠仍交翰
　　林院立傳從之是年定八旗世爵官員有年久絶
　　嗣將原立官之人入昭忠祠設立牌位一體饗祀
　　以昭勞績十四年正月
諭金川逆酋窮蹙乞命朕已網開三面允准納降現在
　振旅班師但念自用兵以來已逾二載將弁兵丁有
　攻碉奪卡奮不顧身以致陣亡者深堪憫惻著四川
　總督等詳察報明經畧核定具奏交部從優議卹尋
　　議覆陣亡傷亡官員兵丁等均入祀昭忠祠交翰
　　林院立傳從之十五年以駐藏都統加贈一等伯
　　傅清左都御史加贈一等伯拉布敦入祀昭忠祠
　　十八年定昭忠祠前殿正龕内武襄公巴爾堪西
　　第一龕内輔國公巴賽皆追封簡親王應改題封
　　號移巴爾堪位於英誠武勲王揚古利之上移巴
　　賽位於定南武壯王孔有徳之上前室左右各三
　　龕祀公侯以下至二三品官向皆以爵秩尊卑為
　　序不論時代先後遂至淆雜無倫應將入祠大臣
　　官員自天命年以來按代序官同代同官則序年
　　月再前室内見設神牌内有贈襲公侯伯子男世
　　爵而官兼尚書都統侍郎副都統者有任尚書都
　　統等官而世爵不及五等者亦有贈襲世爵而别
　　無兼銜者更有官爵本小以子孫貴顯追封加大
　　者位次最難允協應照賢良祠按代序官之例公
　　侯伯居首大學士内大臣次之尚書都統將軍總
　　督一品子爵前鋒統領䕶軍統領侍郎巡撫副都
　　統二品男爵三品京卿提督總兵官及武職加贈
　　至正從一品等官皆依次序列於前室四品卿翰
　　林院學士藩臬一等侍衞㕘領輕車都尉及武職
　　二品之副將等官皆列後正室五品少卿二等侍
　　衛道府佐領騎都尉及武職三品之㕘將遊擊等
　　官皆列後左室講讀御史部員三等侍衛雲騎尉
　　及武職四品之都司等官皆列後右室同知知州
　　通判驍騎等校及武職五品之守備等官皆列前
　　東配室知縣筆帖式州同縣丞以下及武職六七
　　品之千把總等官皆列前西配室以上均按時代
　　官爵為序庶位次秩然而忠義之靈益昭妥侑至
　　祠内兵丁設位計前後廡共八處應將各龕皆以
　　横板隔别次第安設春秋配食可垂永乆又奏定
　　昭忠祠改用報功制帛二十年平定準噶爾以出
　　師陣亡傷亡官員兵丁等入祀昭忠祠交翰林院
　　立傳二十一年以死事義烈公班第剛烈伯鄂容
　　安入祀昭忠祠二十四年平定回部以出師陣亡
　　　傷亡官員兵丁等入祀昭忠祠交翰林院立傳三
　　　十二年以將軍公明瑞都統扎拉豐阿䕶軍統領
　　　觀音保總兵李全王玉廷副都統伊柱入祀昭忠
　　　祠四十一年平定两金川以出師陣亡傷亡官員
　　　兵丁等入祀昭忠祠交翰林院立傳凡昭忠祠祭
　　　儀具
　大清通禮
　　　賢良祠
　　　雍正八年七月
諭國家効忠宣力之臣勲績懋著必膺崇報之典令其世
　享烝嘗雍正二年朕已敕建昭忠祠自開國以來致命
　立功盡忠報國之儔皆得春秋妥侑世世血食顧念古
　者大烝之祭凡法施於民以勞定國者皆得並列祀典
　永受明禋則我朝名臣良弼其經邦佐治黼黻昇平者
　皆祭法所必登朕欲為之建立祠宇久矣即如怡親王
　之精白一心忠誠體國勲在社稷澤被生民其功徳隆
　盛又豈一切効忠宣力者之所可比論乎洪惟
太祖
太宗創業垂統厥有一徳佐命之良
世祖撫綏萬邦實多奮庸熙載之彦迨我
聖祖臨御六十餘年其間良臣碩輔後先相望據朕所深
　知者舉其一二如大學士公圖海公賴塔大學士張英
　尚書顧八代馬爾漢趙申喬河道總督靳輔齊蘇勒總
　督楊宗仁巡撫陳璸等持躬正直奉職公忠或垂節鉞
　之勲或勵冰霜之節俯仰無媿為朝野所共欽終始不
　渝無瑕疵之可指此等靖共爾位不愧古大臣之風者
　正不乏人既樹羽儀於一世宜隆俎豆於千秋且使世
　世為臣者觀感奮發知所慕效羣以臯夔稷契共相期
　待則明良喜起之盛朕於斯有厚望焉著於京城内選
　擇吉地特建廟宇命名賢良祠春秋以時展祀其應入
　祠之人著大學士㑹同該部察明本朝滿漢文武大臣
　才徳著聞完名全節者詳慎開列具奏請㫖將來繼起
　之臣亦並得沾被恩光永為盛典是年遵
㫖議准以怡賢親王允祥大學士公諡文襄圖海一等公
　　　諡襄毅賴塔大學士諡文端張英尚書諡文端顧
　　　八代尚書馬爾漢尚書諡恭毅趙申喬河道總督
　　　諡文襄靳輔河道總督諡勤恪齊蘇勒總督諡清
　　　端楊宗仁巡撫諡清端陳璸入祀賢良祠十年
諭賢良祠之王大臣應各立小傳以紀生平事蹟是年奉
㫖以將軍諡僖恪阿爾納都統馮國相大學士諡文肅范
　　　文程大學士諡文成榜式達海大學士諡文清阿
　　　蘭泰大學士諡文襄李之芳大學士諡文端吳琠
　　　大學士諡文貞張玉書大學士諡文貞李光地大學
　　　士諡文恭富寧安大學士諡文端張鵬翮領侍
　　　衛内大臣一等公福善一等公諡襄壯費揚古尚
　　　書諡文恪勵杜納尚書徐潮尚書諡端恪姚文然
　　　尚書諡敏果魏象樞尚書湯斌提督諡襄壯張勇
　　　提督諡忠勇王進寳提督諡襄武孫思克總督諡
　　　襄忠趙良棟總督諡清端于成龍總督諡清端傅
　　　臘塔大學士諡文毅寗完我大學士魏裔介都統
　　　諡敏壯李國翰提督諡襄壯施琅將軍莽依
　　　圖一等公諡靖康愛星阿將軍佛尼勒總督諡忠
　　　毅孟喬芳大學士諡文恪額色黑大學士諡文靖
　　　王熙總督諡襄勤李國英都統諡襄壯禇庫巴圖
　　　魯領侍衛内大臣二等公尹徳均入祀賢良祠十
　　　一年賢良祠工竣祠立
　　地安門外之西
御賜崇忠念舊匾額禮部㑹同工部太常寺堂官將王公
　　　大臣牌位入祠按次安設奏請遣官致祭得
㫖賢良祠之王公大臣等著於本家各賜祭一壇又議令
　　　賢良祠諸臣入祠日後裔均齊集行禮春秋二季
　　　亦照例陪祀十二年奉
㫖以大學士諡文端田從典大學士諡文恪高其位入祀
　　　乾隆元年正月
　諭易名之典古昔所重我朝賜諡尤為謹嚴亦有當時
　　未䝉錫予而追諡於數十年之後者葢以事久論定
　　協乎懿好之公也
皇考世宗憲皇帝風勵臣工肇舉賢良祠祀誠曠古鉅典
　　其列祠者如一等公福善大學士魏裔介將軍佛尼
　　勒莽依圖尚書湯斌徐潮馬爾漢等其殁時皆有卹
　　而無諡朕思諸臣既與賢良之祠似宜邀易名之典
　　其應否追諡之處著九卿㑹議具奏尋議上
　予一等公福善諡恭懿大學士魏裔介諡文毅將軍佛
　　　尼勒諡恭靖將軍莽依圖諡襄壯都統馮國相諡
　　　桓僖尚書湯斌諡文正尚書徐潮諡文敬尚書馬
　　　爾漢諡恭勤是年奉
　㫖以尚書銜兼祭酒諡文定楊名時大學士諡文端朱
　　　軾内大臣一等男諡恪僖哈世屯尚書一等男諡
　　　敏果米思翰入祀(謹按以下入祀王公大臣均由/奉    㫖之後禮部題請諏吉)
　　　(入祠各於本家賜祭一/次令翰林院照例立傳)五年以總督諡敏達李衞
　　入祀六年奉
㫖以巡撫徐士林尚書諡文定徐元夢入祀十年禮部
　　議奏前殿祀怡賢親王後祠四龕祀賢良諸臣五
　　十八人請合為一龕首供世之最先者餘則左右
　　分行各按世序爵大學士居前領侍衞内大臣次
　　之尚書都統將軍總督前鋒統領䕶軍統領提督
　　侍郎巡撫副都統以次安設至世爵有子男授尚
　　書都統者有侯伯為侍郎副都統者應以尚書都
　　統秩為序以昭畫一從之十二年以大學士二等
　　伯諡文穆馬齊大學士諡文端伊桑阿入祀十四
　　年以總督諡慤勤那蘇圖入祀十五年以和碩超
　　勇襄親王䇿凌都統諡襄烈傅清左都御史諡壯
　　果拉布敦入祀禮部議準前殿五間中供怡賢親
　　王位今超勇親王䇿凌入祀應設位前殿左次間
　　十六年以總督諡文肅陳大受入祀十七年以巡
　　撫諡敏惠潘思榘入祀二十年以大學士諡文端
　　福敏一等伯西路將軍諡武烈和起入祀二十二
　　年以總督諡慤勤喀爾吉善總督諡文勤鶴年入
　　祀二十三年以尚書諡文端汪由敦入祀二十四
　　年以大學士伯諡文襄黄廷桂入祀二十六年以
　　尚書諡勤恪李元亮大學士諡文恪蔣溥入祀二
　　十八年以大學士諡文靖史貽直總督諡勤肅鄂
　　弼大學士諡文莊梁詩正入祀二十九年以大學
　　士諡文端來保協辦大學士一等武毅謀勇公諡
　　文襄兆惠入祀三十四年以尚書果毅公諡襄壯
　　阿里衮入祀三十五年以大學士一等忠勇公諡
　　文忠傅恒入祀三十六年以大學士諡文端尹繼
　　善入祀三十七年以總督諡勤毅吳達善入祀三
　　十八年以大學士諡文定劉綸大學士諡文正劉
　　統勲入祀三十九年以尚書銜諡文端錢陳羣巡
　　撫諡恭惠何煟入祀四十二年以大學士諡文襄
　　舒赫徳入祀四十四年以大學士諡文端高晉入
　　祀(按是年以大學士諡文襄于敏中/入祀五十一年奉    㫖撤出)四十八年以
　　總督諡清慤袁守侗大學士諡文肅英亷入祀四
　　十九年以巡撫諡恭毅李湖入祀凡賢良祠祭儀具
大清通禮
　　雙忠祠
　　乾隆十六年四月
諭駐藏大臣等奏朱爾墨特那木扎爾自立名號潛遣
　其心腹堅㕘扎錫等通款準噶爾稱䇿旺多爾濟那
　木扎爾為汗且求其發兵至拉達克地方以為聲援
　幸值準夷内潰所遣使人回藏被獲得其逆書並餽
　獻諸物是其陰蓄異志勾結準夷罪不容誅設非都
　統傅清左都御史拉布敦協力同心決計先發則其
　貽害藏地將不可言是二臣之心甚苦而有功於國
　家甚大應特建雙忠祠合祀二人春秋致祭丕昭勸
　忠令典傅清既有專祠著不必從祀家廟尋禮部遵
㫖㑹同内務府建祠於崇文門内春秋致祭
　　旌勇祠
　　乾隆三十三年二月
諭將軍公明瑞夙秉忠誠歴著勲績昨命統兵進𠞰緬
　匪明瑞身先士卒屢挫賊鋒乃以懸軍深入而額爾
　登額等有心逗遛後援不繼因於猛腊地方保䕶諸
　軍身留殿後衝冒矢石以致受傷身殞已降㫖加恩
　優卹並入祀昭忠祠以酧忠藎從前駐藏大臣傅清
　拉布敦鋤凶死事曽敕建雙忠祠秩在祀典兹明瑞
　勤事捐軀義烈尤堪嘉尚著循前例於京師特建專
　祠舉行嵗祀其先後陣亡之都統扎拉豐阿䕶軍統
　領觀音保總兵李全王玉廷均予入祠從祀用慰忠
　魂所有應錫祠名及建祠事宜各該衙門察例具奏
　　尋建祠於
　地安門外之西
賜名曰旌勇三十四年奉
諭據經畧大學士𫝊恒等奏總兵徳福攻打賊寨勇往
　　爭先受傷陣亡等語徳福身先士卒奮勉捐軀深為
　　軫惻著入祀旌勇祠
　　　功臣專祠
　　　順治十一年十月
諭禮部定南武壯王孔有徳審時率衆航海來歸屢建功
　績迨朕平定天下有徳𠞰巨寇靖南服開闢廣西勲勞
　懋著不意桂林之役衆寡不敵靖忠自矢竟以身殉義
　烈允彰稽考舊典有立祠致祭之例爾部詳察具奏尋
　　　議建祠於廣寧門外春秋致祭得
㫖允行並
命以定南王妃白氏李氏配饗
　　　康熙十八年三月
諭禮部自古帝王敦重倫常篤念勲舊必有褒嘉之典以
　示推恩孝昭皇后徳著椒宫母儀天下懿範如在每切
　追思其父遏必隆簪纓世裔宣力累朝忠殫謀猷功存
　弼亮况篤生賢淑佐理宫闈宜加表揚垂諸久逺已敕
　所司特為建立祠堂其妻縣主夙剌溫㳟克昭家訓宜
　並祔享朕親製碑文勒之貞珉告成之日應賜諭祭祠
　　　建於安定門外嵗以春秋遣官致祭
　　　雍正元年三月
命建定南將軍一等公諡勤襄佟圖賴安北將軍内大臣
　　　都統一等公諡忠勇佟國綱領侍衛内大臣一等
　　　公諡端純佟國維祠祠在朝陽門外祠内三案勤
　　　襄公佟圖賴居中以一品夫人覺羅氏配忠勇公
　　　佟國綱左以一品夫人他塔刺氏溫都氏配端純
　　　公佟國維右以一品夫人赫舍里氏配嵗以春秋
　　　遣官致祭是年
命建一等公大學士諡文襄圖海祠祠在徳勝門外祠内
　　　一案以一品夫人覺爾禪氏鈕祜禄氏配嵗以春
　　　秋遣官致祭
　　　乾隆二年
　命嵗祭宏毅公額亦都祠祠在安定門外春秋諏吉即
　　其本宗祠遣官致祭十四年三月
諭人子報本之忱必念爾祖國家酬庸之典爰及所生
　大學士公傅恒夙夜宣猷贊襄機務前因金川番蠻
　不靖丹誠奮發自請督師維時朕以其世篤忠貞服
　勞王家鍾慶椒塗聮輝懿戚悉由乃祖乃父積厚流
　光誕兹良弼陛辭之際朕欲加恩賜立祠堂秩於祀
　典大學士公傅恒奏稱臣仰䝉高厚榮賁先人實出
　至願如果憑仗天威肅清荒徼凱旋之日擬當懇請
　殊恩今威信逺孚番酋效順膚功克奏美著旂常宜
　考彝章以示優錫其照勲臣額亦都佟國維之例敕
　建宗祠春秋致祭增光爼豆用奬忠勲尋建祠於東
　　安門内正祠五間太子太保内大臣議政大臣内
　　務府總管一等男追封一等公諡恪僖哈世屯居
　　中以一品夫人覺羅氏配户部尚書内務府總管
　　一等男追封一等公諡敏果米思翰左以一品夫
　　人穆溪覺羅氏博爾濟吉特氏配一等男兼察哈
　　爾總管追贈一等公諡壯慤李榮保右以一品夫
　　人覺羅氏配春秋諏吉遣官致祭三十五年十一
　　月
諭前以大學士忠勇公傅恒體國公忠鞠躬盡瘁已降
　㫖入祀賢良祠復念傅恒曩者金川奏績時以其祖
　父世篤忠貞流光鍾慶曾諭令建立宗祠自其曾祖
　哈世屯以下定為春秋致祭今傅恒自應令其一體
　入祠酬庸爼豆至尚書果毅公阿里衮宣力殫忱克
　彰勞勩昨歲賜䘏時曾令入祀賢良祠今思其先世
　額亦都遏必隆並以崇勲建有宗祠得膺祀典阿里
　衮亦宜附食邀榮而其父領侍衛内大臣尹徳尚未
　列入著與阿里衮一併入遏必隆宗祠用奬勲藎該
　部即照例行
　盛京賢王祠
　　乾隆十九年九月
諭朕由吉林至盛京周覽山川形勝敬稽
實録所載仰見
列祖締造艱難維時宗室諸王克奮忠勤功成百戰開國
　　翊運之勲彪炳簡冊深切景念思盛京為龍興重地
　　國初諸王功烈懋著如此並宜建祠以酬舊勲而示
　　來許此地現有怡親王祠應將
太廟配享之通達郡王武功郡王慧哲郡王宣獻郡王及
　　禮烈親王饒餘親王鄭簡親王頴毅親王一併崇祀
　　即命曰賢王祠令所司春秋致祭應行典禮該部詳
　　議以聞祠内碑文可移於正中鐫勒此㫖永昭我朝
　　宗功元祀之鉅典四十三年八月大學士等遵
　㫖議奏睿親王豫親王肅親王克勤郡王一并入祀
　　盛京賢王祠從之儀具
　大清通禮
　　　蘭州忠勇祠
　　　雍正九年正月
命建忠勇祠於蘭州以祀西征陣亡將士
世宗憲皇帝諭曰朕命以酒三爵遙酹陣亡將士鄂善將
　酒齎往軍營凡陣亡將士每名以羊一隻奠祭宣朕憫
　惻傷悼至意儀具
　大清通禮
　　　(臣/)等謹按以上所列並皆
　特建祠宇列於羣祀者至直省祀典附載於後
　　　直省所在神祠
　　　(臣/)等謹按直省禦災捍患諸神於民有功徳者加
　封號立專祠謹按年月先後彚次如左
　　　順治三年以黄河著異加
封浙人謝緒為顯佑通濟之神廟祀江南宿遷縣(互見山/川門)
　　　康熙十九年六月以平定臺灣
封海神天妃為䕶國庇民妙靈昭應𢎞仁普濟天妃遣官
　　　詣福建莆田縣致祭
　　　雍正三年六月浙江撫臣疏請廟祀江海保障諸
　　　神乃
封春秋吳國上大夫伍員為英衛公廟祀錢塘縣唐吳越
　　　王錢鏐為誠應王廟祀臨安縣宋張夏為靜安公
　　　廟祀蕭山縣明紹興知府湯紹恩為寧江伯廟祀
　　　紹興府四年河臣奏言明工部尚書宋禮開㑹通
　　　河用汶上老人白英䇿分水濟運事載史冊舊有
　　　廟祀請加封號乃
封宋禮為寧漕公白英為永濟之神於汶上縣祠廟祭之
　　　五年九月四川撫臣疏稱都江堰口廟祀李二即
　　　有功蜀地請加封號下禮部議言史記漢書載蜀
　　　守李冰鑿離堆穿三江功績可考灌縣志内有使
　　　其子二郎鑿山穿江之語元至順初曾加封號今
　　　應並崇祀典請
封李冰為敷澤興濟通佑王其子二郎為承績廣惠顯英
　　　王廟祀灌縣從之八年加
封浙江顯佑侯戴繼元為保濟顯佑侯廟祀徳清縣又
封故廣東雷州府海安營水師副將姜起龍為英祐驍騎
　　　將軍之神廟祀徐聞縣海口十二年以江西鄱陽
　　　湖舊祀唐代忠臣張巡
封為顯佑安瀾之神廟祀浮梁縣
　　　乾隆二年加
　封天妃為䕶國庇民妙靈昭應𢎞仁普濟福佑羣生天
　　　后三年四月以河臣疏言河神靈應
　封河南人黄守才為靈佑襄濟之神廟祀陳留縣四年
　　　四月河臣疏言清口廟神張祥濟漕有應
　封為彰靈衛漕之神廟祀清河縣八年
　封故蜀漢禆將武當為顯佑英濟廣福王廟祀廣西義
　　　寧縣二十二年加
　封天后為䕶國庇民妙靈昭應𢎞仁普濟福佑羣生誠
　　　感咸孚天后四十七年三月以陳留河神舊封靈
　　　佑襄濟王屢著靈應奉
　㫖於其子孫内賞給奉祀生一人世傳勿替又以順治
　　　年間總河朱之錫功著南豫二省没為河神屢著
　　　靈應
　封為助順永寧侯令有司照例致祭
　　　直省聖賢忠烈名臣祠墓
　　　康熙二十年二月
聖祖仁皇帝詣
　　盛京
駐蹕灤州日遣官往伯夷叔齊廟行禮
諭曰伯夷叔齊古之聖人清風可仰爾等前往可焚香展
　　敬三十六年
西巡至陜西奉
諭趙良棟乃為國宣力之臣來朝經過其門遣皇長子及
　部院諸臣往奠致祭一次陳福曾為國効力適至此地
　亦著致祭一次
　　　乾隆十五年八月
　皇上巡幸中州於
　　御道所經三十里内前代名臣忠烈先賢祠墓遣官
　　致祭名臣以從祀
帝王廟者為斷如伊尹周公許逺吕䝉正范仲淹司馬
　　光王曾韓琦岳飛九人先賢以從祀
聖廟者為斷如子貢韓愈程顥程頥邵雍朱子許衡七
　　人其祠墓均遣官祭醊又如殷比干墓漢闗帝墓
　　晉嵇紹祠唐顔真卿墓並以忠義卓越千古一體
　　遣官致祭又直𨽻省
　御道所經三十里内有唐宋璟墓
　國朝魏裔介墓一以從祀
帝王廟一以入祀賢良祠均照例遣祭十六年
聖駕南巡遣官於山東祭
　元聖周公廟於江南祭周泰伯季札言子游晉卞壼
　　宋曹彬范仲淹宗澤韓世忠明常遇春方孝孺
　國朝于成龍傅臘塔湯斌張伯行陳鵬年等祠墓於
　　浙江遣官祭唐陸贄錢鏐宋岳飛明于謙王守仁
　國朝徐潮等祠墓皆如中州遣祀之例二十二年二
　　　十七年三十年
　聖駕南巡凡
　　御道所經三十里内先賢忠烈名臣祠墓均遣祭如
　　　例
　特命以故大學士徐本入祀本省賢良祠並遣官致祭
　　　其墓四十五年四十九年
　聖駕南巡
　　御道所經三十里内聖賢忠烈名臣祠墓均遣祭如
　　　例
　　　直省賢良祠
　　　雍正十年二月
諭我朝從前文武大臣持躬正直奉職公忠樹績建勲完
　名全節者朕已降㫖於京師建賢良祠永逺展祀因思
　外任大臣鎮撫封疆宣猷布化忠勇效命威愛宜民其
　政績卓然可紀者若於身故後立賢良祠俾永膺祀典
　既足慰兵民懿好之公亦足為後來居官者之勸如近
　日將軍蔡良提督張起雲總兵蘇大有魏翥國皆素有
　賢聲勤勞王事而殁於官者允宜在賢良之列著直省
　各於省㑹之地立祠其與祀之人追溯從前恐稽查未
　確或致濫膺即從近年為始而後有應請入祠者該督
　撫於一人具一本請㫖不必彚奏
　　　直省忠義節孝等祠
　　　雍正二年
諭旌表節義給銀建坊民間往往視為具文未曾建立恐
　日久仍至冺沒不能使民間有所觀感著於學宫内建
　忠義祠一所立石碑一通於學宫附近處購買基地建
　節孝祠一所立大牌坊一座其石碑牌坊將前後忠孝
　節義之人悉標姓氏於其上已故者設牌位於祠中春
　秋祭祀用闡幽光以垂永久
　　　直省祭厲
　　　順治初年定直省府州縣各立厲壇於北郊府稱
　　　郡厲縣稱邑厲咸以有司承祭
　　　親王郡王家廟
　　　(臣/)等謹按杜典宗廟門有諸侯大夫士宗廟一條
　　　今以臣下家廟應退附吉禮之末我
　　朝親王郡王皆令立家廟葢即古者諸侯立廟之禮
　　　至品宦之家祭及士庶之寢薦載在
　大清通禮者亦即古者大夫士庶家祭之禮謹稽定制
　　　具載於篇
　　　崇徳元年定宗室封王者立家廟致祭
　　　順治五年定宗室封王無嗣者於
太廟後殿兩廡祔祭有嗣者令其子孫立廟致祭又定莊
　　　親王立一廟禮親王巽親王謙郡王共立一廟肅
　　　親王立一廟饒餘郡王端重親王共立一廟頴親
　　　王顯承郡王共立一廟豫郡王立一廟克勤郡王
　　　衍禧郡王共立一廟
　　　雍正九年定怡賢親王立一廟凡親王郡王廟制
　　　廟七間南向中五間為堂左右二間為夾室堂後
　　楣以北分五室中奉始封之王世世不祧高曾祖
　　禰依世次為二昭二穆昭東穆西親盡則祧由昭
　　祧者藏主於東夾室由穆祧者藏主於西夾室庭
　　繞以垣南為中門又南為廟門左右各設側門東
　　西廡各三間東藏遺衣冠西藏祭器樂器廟重簷
　　丹楹彩桷緑瓦紅堊壁階戺三出陛各七級門繪
　　五色花草出陛如之焚帛罏在中門之内庭東南
　　隅刲牲房在中門之外西間歲以四時仲月諏吉
　　祭其始封祖及高曾祖禰五世仲春之祭並出祧
　　主合食儀具
大清通禮
　　貝勒貝子宗室公家廟
　　貝勒貝子宗室公家祭立廟五間南向中三間為
　　堂後楣以北分五室奉始封祖暨高曾祖禰兩旁
　　為夾室奉始封而下親盡祧主廟及大門均緑瓦
　　紅堊壁階五級廟不重檐門不備采餘如前制儀
　　具
大清通禮
　　品官家廟
　　品官家祭立廟於居室之東一品至三品官廟五
　　間中三間為堂左右各一間隔以墻北為夾室南
　　為房堂南檐三門房南檐各一門階五級庭東西
　　廡各三間東藏遺衣物西藏祭器庭繚以垣南為
　　中門又南為外門左右各設側門四品至七品官
　　廟三間中為堂左右為夾室為房階三級東西廡
　　各一間餘制與三品以上同(世爵公侯伯子視一/品男以下按品為差)
　　(等/)八九品廟三間中廣左右狹階一級堂及垣皆
　　一門庭無廡以篋分藏遺衣物祭器陳於東西房
　　餘與七品以上同(在籍進士舉人視七品/拔嵗副貢生視八品)堂後楣
　　北設四室奉高曾祖禰四世皆昭左穆右妣以嫡
　　配南向高祖以上親盡則祧遷室祔廟均依昭穆
　　之次東序西序為祔位伯叔祖之成人無後者伯
　　叔父之成人無後及其長殤(十六嵗/至十九)者兄弟成人
　　無後及其長殤中殤(十二嵗/至十五)者妻先殁子姓成人
　　無後及其長殤中殤下殤(九嵗至/十一)者皆以版按行
　　年墨書男統於東女統於西東西向嵗以春夏秋
　　冬仲月擇吉致祭儀具
大清通禮
　　庶士寢薦(庶人附/)
　　庶士(貢監生員/有頂帯者)家祭於寢堂之北為龕以板别為
　　四室奉高曾祖禰皆以妣配位如前儀南嚮前設
　　香案總一服親男女成人無後者按行年書紙位祔
　　食男東女西事至則陳已事焚之不立版嵗以春
　　夏秋冬節日出主而薦庶人家祭於正寢之北為
　　龕奉高曾祖禰神位嵗逢節序薦新儀具
大清通禮
　
皇朝通典卷五十
　欽定四庫全書
　皇朝通典卷五十一
　　禮(嘉一/)
　　　(臣/)等謹按杜典嘉禮一門凡冠婚朝㑹之儀尊崇
　　　冊封之典章服車輅之制節文度數靡不詳備顧
　　　冠禮自宋明以來雖或考定其制而當世鮮有行
　　　之者伏惟
　　國朝典章明備宜古宜今要皆崇實斥虛以為億萬
　　　世遵守冠禮今既不行自無庸纂述兹敬考
　　冊府所載
列聖繼承嘉慶叠臻彞章隆洽儀文之盛並敬謹纂紀焉
　　　至於冠服輦輅旗章之制悉經
　睿裁以次釐正彚為
　皇朝禮器圖式一書謹稽圖說詳著於篇並從㑹典通
　　　禮之例按次編載於杜典名目條例亦多有増刪
　　　更定仍各加案聲明於後至杜典所載雜議各條
　　　多出臣下一時之論我
　　朝禮典悉遵
　皇制所有雜論無待採輯兹不復編列云
　　　元正冬至朝賀
　　　(臣/)等謹按杜典有元正冬至受朝賀一條列於服
　　　章名物之後今以朝㑹之儀典禮尤大謹首載於
　　　篇以為嘉禮之冠伏考
　　國朝定制元正嵗始
　臨御正殿王公百官及外國陪臣慶賀行禮中外一家
　　　整齊嚴肅儀至隆也冬至朝賀則以
南郊大祀嵗必
　親行用是改於次日行禮凖古酌今允堪垂憲萬世凡
　　　朝賀禮儀嵗恒舉行兹不臚述惟恭載始制及更
　　　定諸大端並祗奉
　諭㫖遵行者以昭典則焉
　　　天命元年正月丙辰朔
太祖高皇帝御殿行慶賀禮始定朝儀
　　　天聰元年正月己巳朔
太宗文皇帝御殿受朝不作樂停筵燕六年正月己亥朔
御殿受朝賀次日筵燕崇徳元年定元日長至進表行慶
　　　賀禮惟長至不設燕又定元旦前三日至第九日
　　　各官皆朝服
　　　順治元年正月庚寅朔
世祖章皇帝御殿受朝賀停筵燕免上表并年例進獻十
　　　一月戊申以
南郊禮成
御殿受朝賀二年十二月定元旦前後七日王公百官皆
　　　朝服凡元旦慶賀先
御武英殿内大臣兩翼䕶軍統領䕶軍㕘領侍衛等内三
　　　院都察院大臣及禮部執事各官行禮畢
御太和殿衆官跪迎及
陞座諸王貝勒貝子公等奉表於階上行禮次兩翼滿洲
　　　蒙古漢軍各官次漢文武百官次朝鮮國進貢使
　　　臣次外國諸王使臣次吐魯畨回回哈宻衛人及
　　　棟蘇固爾地方喇嘛等行禮八年四月定元旦冬
　　　至禮儀
上詣
皇太后宫行禮畢還宫
御太和殿鳴鐘鼓作樂諸王文武百官行慶賀禮又定長
　　　至節於次日
御殿受賀如元旦儀九月頒慶賀表箋式於各藩王及督
　　　撫提鎮等衙門又定元旦長至及
萬夀聖節為三大節在外直省文武官均設香案朝服望
　　闕行禮與京朝官同
　　　康熙六年十一月丁未冬至戊申
聖祖仁皇帝御殿受朝賀以
世祖章皇帝配
天禮成
頒詔大赦
　　　雍正元年正月辛巳朔
世宗憲皇帝詣
夀皇殿行禮不陞殿受賀禮部等奏言帝王即位首重元
　　　正元者嵗之始正者月之始也故曰春王正月所
　　　以紀即位之始也雍正元年為
龍飛之首嵗
皇上孝思㒺極即不陞殿受賀而羣臣奏表之禮斷不可
　　　缺臣等請雍正元年元旦在京諸王百官恭進
皇太后表文
皇上表文仍照例呈覽交内閣收貯將此表文式頒示朝
　　　鮮及直𨽻各省於雍正二年具奏冬至
萬夀節雖不受賀其表文亦照例具奏交内閣收貯從之
　　　十一月辛丑冬至壬寅
御殿受朝賀以
聖祖仁皇帝配
天禮成
頒詔天下先是
諭大學士等曰朕惟
聖祖仁皇帝大禮告成普天同慶朕陞殿頒布恩詔蓋以
　賀
列祖之鴻禧慰萬方之誠悃也然朕思念
顧復深恩中心哀慕今未滿三年不忍陞殿受賀著内閣
　九卿等詳察典禮酌古凖今務期於理允協庶朕心得
　安尋大學士等奏言謹按漢禮儀云冬至之日宗祀明
　　　堂登靈臺大赦百官稱賀此冬至配天行慶之明
　　　文也自晉至唐宋皆隆其儀宋仁宗皇祐二年以
　　　大慶殿為明堂合祭天地三聖並侑大慶禮成百
　　　官奉表上賀其後仍之名曰慶成禮明㑹典載大
　　　祀禮成次日御奉天殿受賀我
　　朝會典載冬至
南郊禮成次日
御殿百官進慶賀表臣等伏思先王制禮原以節情鉅典
　　　攸宜古今不易懇祈
俯允禮臣所請以二十六日
御殿諸王羣臣上表行禮頒
聖祖仁皇帝配
天恩詔誠於典禮符協得
㫖諸臣酌古凖今詳察典禮具奏朕今亦難固却但朕中
　心實甚不安著允諸臣所請行二年正月丙子朔
御殿受朝賀宣表十二月
諭大學士等曰朕即位之初諸王大臣奏請元旦陞殿受
　賀至再至三朕無可如何准於次年受賀今年元旦陞
　殿讀表時朕聴之不禁心傷凄然垂淚今尚未過三年
　著停止行禮諸王大臣復請陞殿行禮又
諭曰諸王大臣雖請朕俯順輿情亦當思仰體朕意朕意
　以為行慶賀禮以示萬國不若盡孝道以示天下二年
　元旦因行元年之禮故允所請去年允行長至之禮因
聖祖仁皇帝配
天大典朕不得已勉從衆請至於御殿進表受賀不比尋
　常之御殿謝恩行禮也朕降此諭㫖諸王大臣著即遵
　行諸王大臣又奏孝經言天子之孝得萬國之懽心以
　　　事其先王今元旦
陞殿受賀錫福兆人
聖祖仁皇帝在天之靈必為欣慰與孝經之義相合得
㫖諸王大臣引據經典陳懇再三著准行禮其表文但行
　呈進不必宣讀七年十二月
諭元日朝賀凡三品以上之大臣年逾七十者不必隨班
　行禮竢百官朝賀禮畢朕還宫後至乾清門行禮八年
　　　正月元旦令節以逢
祈穀齋戒日期改於初六日行朝賀禮十二年正月元旦
　　　令節遇
祈穀齋期改於初九日行朝賀禮
　　　乾隆元年正月丙申朔
　皇上御太和殿中和韶樂設而不作諸王公文武各官
　　　朝鮮使臣進表行慶賀禮表文不宣讀十二月
　諭今嵗元旦乃朕御極元年朝正大典禮制攸闗且在
皇考大事百日之外是以勉從諸王大臣所請御殿受朝
　　明年元旦尚在二十七月之内陞殿受賀朕心不忍
　　不必陞殿行禮三年十一月庚申冬至壬戌
　御殿受朝賀是年以冬至次日恭遇
聖祖仁皇帝忌辰改於後二日行禮十八年十一月
　諭元旦長至萬夀三大節外省文官臬司以上武官副
　　將以上例得隨進表箋稱賀朕思督撫提鎮封疆大
　　吏事皆專達表賀為宜藩司副將既不得專達章疏
　　其由督撫附進表箋亦可不必且不過由部送閣存
　　貯並不呈覽此亦向來虛文陋習甚無取焉其㮣行
　　停止二十四年十一月庚戌冬至辛亥
　御殿受朝賀以回部平定
　頒詔中外二十七年八月通政使司奏言此次貴州廵
　　　撫喬光烈慶賀本章面用黄綾内加黄簽與各省
　　　督撫本章互異請
　欽定式様以昭畫一得
　㫖嗣後慶賀本章著照喬光烈之式二十八年二月通
　　　政使司奏言凡恭逢慶賀之期在京各部院衙門
　　　陳奏尋常事件俱用黄摺况慶賀本章事闗大典
　　　請嗣後恭遇慶賀
皇太后
　皇上本章及貼黄俱用黄紙其面頁仍用黄綾黄簽本
　　　内及貼黄俱毋庸另行加簽從之四十五年禮部
　　　議奏東三省地方所進慶賀表文改用清文至各
　　　省凡有駐防處所慶賀表文俱改用清文以昭畫
　　　一從之四十六年十二月
　諭明年元旦係上辛祈穀齋戒日期所有元旦應行拈
　　香各處仍親詣行禮初五日陞殿受賀凡朝賀儀節
　　　具
　大清通禮
　聖節朝賀
　　　(臣/)等謹按杜典不載聖節朝賀而開元禮則有千
　　　秋節朝賀儀唐以後聖節上夀禮與元正等自應
　　　别立專條以昭盛典洪維我
　　朝定制
　萬夀聖節進表慶賀與元正冬至並稱三大節
聖祖仁皇帝御極六十餘年深仁厚澤淪浹人心恭逢
聖節慶洽敷天康熙癸巳嵗以
六旬萬夀
特頒恩詔遐邇均霑至羣臣請上
尊號則謙而不居詳載
萬夀盛典一編
世宗憲皇帝於
萬夀之年屢頒
諭㫖禁止慶賀我
　皇上仁夀凝禧誕膺景福自
　臨御以來毎遇
　旬慶之年皆先期
　諭止祝頌嵗庚子
　七旬萬夀億兆臣庶願効歡舞用申祝
　嘏之忱既有
　詔勿事而
　恩澤覃敷凡慶典所宜舉行咸秩維昭臣等恭紀大典
　　　仰見
　皇上以聖繼
聖行慶施惠
　夀宇熙洽
　純嘏綿長為從古所未有自今以始億萬斯年
　盛徳延洪曷勝無疆之頌云
　　　崇徳元年定
萬夀聖節進表朝賀儀與元日同
　　　順治八年四月
萬夀聖節鹵簿大駕全設
世祖章皇帝先詣
太廟行禮次詣
皇太后宫行禮畢
御殿受朝賀
　　　康熙元年三月
萬夀聖節
聖祖仁皇帝率諸王大臣詣
太皇太后
仁憲皇太后
慈和皇太后宫行禮畢
御殿受朝賀自是恭遇
萬夀聖節皆詣
兩宫行禮如儀四十二年三月
聖祖仁皇帝五十萬夀詣
皇太后宫行禮停止朝賀筵燕
頒詔天下五十年三月
萬夀聖節前期諸王貝勒文武大臣等奏言今當五十年
　　　昇平之㑹中外臣民喁喁引領懇祈
誕受尊號以慰輿情我
皇上徳盛不居屢詔未允臣等不敢更請兹恭遇
萬夀聖誕乃敷天率土衢歌封祝之時仰祈
御殿受賀以惬中外諸臣及士子兵民人等之望得
㫖朕於夀日停止朝賀已二十餘年兹諸王羣臣以今嵗
　當五十年昇平之㑹特請御殿行禮以愜中外官員士
　子及兵民人等仰望之心公疏奏陳詞意誠懇朕勉順
　羣情應如所請屆期
親率諸王貝勒貝子公内大臣大學士侍衛等詣
皇太后宫行禮畢
御殿王以下文武諸臣上表慶賀如儀停止筵燕五十一
　　　年十一月諸王貝勒貝子公文武諸臣等以明嵗
萬夀六旬聖誕請上
尊號
詔不許五十二年三月直省官員紳士耆庶咸赴京分建
　　　綵棚自西直門至
　　暢春園相屬二十里禮部奏言毎嵗恭遇
萬夀聖節王以下文武各官朝服七日在
　　暢春園蟒袍補服今嵗恭遇
萬夀六旬大慶非尋常可比應自三月初一日至三十日
　　　咸朝服蟒袍補服嗣後毎遇十年照此例行得
㫖著自初一日至二十日前期
親奉
皇太后御輦陳大駕鹵簿由
　　暢春園回宫直𨽻各省官員士庶夾道跪迎耆老等
　　　跪獻萬年夀觴
賜老人等夀桃及食品皆徧諸王貝勒貝子公文武大臣
　　　官員兵丁皆於誦經處跪迎並
賜以食品是日遣官祗告
天
地
太廟
　社稷
頒詔天下又
命查八旗滿洲蒙古漢軍漢人大學士以下民以上年逾
　　　六十五嵗者奏聞擇日賜燕再查七十以上老婦
　　　另日宣至
皇太后宫賜燕(詳見/優老)至日
親率諸王公大臣等詣
皇太后宫行禮畢
御殿王以下文武各官及致仕官員行慶賀禮八旗兵丁
　　　直𨽻各省耆老士庶齊集
　　午門外
　　大清門内叩祝行禮
駕回宫内大臣侍衛内閣翰林院禮部都察院詹事府等
　　　衙門侍直官員詣
　　乾清門行禮是日
躬奉
皇太后幸暢春園王以下滿漢文武官員直𨽻各省耆老
　　　士庶於各誦經處跪送六十年三月
萬夀聖節諸王公大臣百官合詞請上
尊號曰聖神文武欽明濬哲大孝𢎞仁體元夀世至聖皇帝
聖祖仁皇帝謙讓不許並
命停止慶賀直省老民等詣京叩祝並進土産諸物皆却
　　　之仍賞賚有差
　　　雍正元年七月
諭諸王大臣及内外文武各官朕惟自古帝王撫御寰區
　治化隆盛中外臣民紀功述徳頌禱情殷故天保之詩
　卷阿之什擬升恒於日月期純嘏之彌長祝釐之詞形
　諸歌咏者往往有之我
聖祖仁皇帝御極六十餘年至治神功參兩
天地深仁厚澤超邁百王薄海内外無不食徳飲和淪肌
　浹髓臣工黎庶無以致其感激愛戴之誠故毎於
萬夀聖節京師暨直省各建道場誦經祝夀總因
聖祖仁皇帝恩徳及人者至乆感人者至深諸臣於無可
　報答之中勉竭忱悃以普天同慶之心傚華封稱祝之
　意在諸臣亦藉以自盡其心耳今朕嗣位之初夙夜祗
　懼不敢少懈所以立政圖治者安能及
聖祖之萬一爾諸臣於朕誕日倘仍照從前建立道場則
　自此以後將成定例在京王公以下及部院等官未免
　從事靡文稽遲公事在外文武大吏亦恐科派屬員貽
　累地方且以有用之財供無益之費既非朕以勤儉勵
　有位之心又非朕以康阜期海内之意尚虛文而無禆
　實政朕甚無取焉特宣布中外於朕誕日毋得建立祝
　夀道場但冀内外諸臣各殫厥心勉襄化理勤修職業
　利濟蒼生以慰朕宵衣旰食之焦勞即不啻天保卷阿
　之祝頌矣若不遵諭㫖朕必加以處分不少寛貸五年
　　　閏三月
諭内外諸臣曰朕聞㑹試舉人感朕特恩以今年為朕五
　十萬夀特於京城寺廟設立經壇以申頌祝之意此舉
　甚為虛妄朕臨御天下孜孜求治凡所行之事惟以循
　理為本誠以理之所在即
天意所在感孚黙應捷於影響若朕所行悉合於理則問
　心無愧之處即可以對越神明而輿情之頌祝與否皆
　可置之不問也朕儆戒乾惕之功無時或釋舉人乃平
　日讀書明理之人當傚法古之聖賢豈可為此世俗妄
　誕之舉且朕正念士子貧寒歸途艱於資斧是以賞給
　路費今乃費於無用之地尤不能體朕之心矣其所設
　經壇即行禁止朕又聞各省督撫因朕今年五十萬夀
　欲購覔玩好之物以為進獻者此舉尤為不可夫地方
　大吏偶有進獻方物土産者不過借此以達其瞻仰之
　意而朕之酌量收納則又復隨便分賜廷臣者亦所以
　聯君臣上下之情若今年亦只照毎年之例備辦尚准
　其奏達朕前倘别有玩賞之物則㮣不寓目朕仰賴
皇考福庇在藩邸數十年所蓄器玩頗有及即位後見宫
　中傳貽古玩器皿皆質樸之物實無竒異為人所罕見
　者視朕藩邸所藏尚屬不逮朕深用抱愧於懐當日二
　阿哥在東宫時廣蓄竒巧珍貴之物數倍於
皇考宫中之所有朕仰思
皇考恭儉至徳實可垂法萬世欽服之誠切於五内益覺
　二阿哥之所為當為鑒戒也朕既深知二阿哥之非若
　此時復留心玩好廣收進獻則將來子孫之賢而有識
　者豈不以此為朕躬之累乎朕意欲俟暇時將宫中所
　有之物或為
皇考傳留或朕藩邸舊蓄一一分晰標記以明
皇考之儉徳俾世世子孫共知之又安肯多收玩好以滋
　朕心之愧乎朕澄清吏治令督撫諸臣共勵亷隅即量
　子公費不過供其日用之需安有餘資搜求玩器倘轉
　索之於屬員則又開下吏逢迎奔競之漸尚望其秉公
　督率整飭官方乎朕心惟以民安物阜為美薦賢舉能
　為貴倘督撫等秉公察吏實心為國行一利民之政勝
　於獻希世之珍也薦一可用之才勝於貢連城之寳也
　當年
皇考五十萬夀時朕再三懇請慶賀不䝉
俞允今朕五十夀誕躬自舉行於心實有未安至於設立
　經壇建立碑亭等事在
皇考當日甚鄙而厭之因見諸臣籲懇之切隨便聴其舉
　行乃朕所深悉者而其中羣下隱情在
皇考實不能深知朕居子臣之位四十年於臣庶情形皆
　所親見是以不肯復為内外諸臣其共體朕心祗遵朕
　諭殫極誠意屏絶虛文勉之勉之四月復
諭曰朕今年五十已有諭㫖不行慶賀禮昨楊名時南天
　祥奏摺俱稱今年進京慶祝萬夀朕思
聖祖仁皇帝乆道化成聖徳神功際天蟠地當年五十
聖夀之時尚未允行慶賀之禮朕臨御以來雖時時有勵
　精圖治之念乂安海宇之心而實在善政善教可以造
　福於
　社稷蒼生者何事可以自信正當君臣交相儆勉期於
　有成又安可為此粉飾之事以滋煩擾乎朕之待下惟
　有一誠諸臣果矢誠懇之念於隱微寤寐之中尊君親
　上如詩書所載元后父母之誼豈不勝於拜舞彤墀效
　稱觴祝嘏之儀節乎外任諸臣俱不必具本奏請來京
　只照常年之例行若有因地方事務應來陛見者朕自
　另降諭㫖其各省耆民等若有欲來京慶祝者地方官
　切止之髙年之人長途䟦渉未免勞頓非朕體恤之意
　倘違朕㫖而來俱不許奏聞朕亦不加以恩賜伊等若
　果有感恩戴徳之忱何不訓誨子弟勸導鄉人使各為
　善良各務本業而乃僕僕道路以為報効朝廷乎再各
　省地方若有指稱萬夀設立經壇或聚集梨園諠譁糜
　費者此皆生事不安本分之徒誘惑愚人希圖財利尤
　宜嚴禁地方官不行禁止經朕訪聞定照欺罔之律治
　罪將此通行各省並轉飭各府州縣咸使聞知
　　　乾隆元年八月
　萬夀聖節
　皇上詣
雍和宫行禮畢還
　　宫詣
皇太后宫行禮停止慶賀
　諭諸臣曰朕前降㫖三年之内不行慶賀禮今八月十
　　三日為朕誕辰禮部循例題請已降㫖停止行禮並
　　令朝臣勿穿蟒袍補服所有外省慶賀本章俱著内
　　閣發還五年八月
　萬夀聖節
　御殿受朝賀前期
　諭曰八月十三日為朕誕辰聞内外臣工以今年為三
　　十萬夀之期欲行慶賀貢獻之禮朕甚不取今年春
　　間外省督撫提臣中有請八月進京陛見者朕批諭
　　止之蓋朕年甫及壯不言慶賀且朕所望於内外臣
　　工者總在實心實政為國家宣猷効力不在稱觴祝
　　嘏之儀文著即傳諭内外臣工等仍照常年之例行
　　若有在常例之外者俱著停止六年八月
　萬夀聖節
　上廵幸熱河詣
皇太后行宫行禮畢
　御行殿扈從諸王公文武大臣官員暨外藩䝉古王以
　　　下行慶賀禮先是禮部奏言
　萬夀聖節恭遇
　聖駕廵幸扈從王大臣官員應於
　　行宫前行慶賀禮其班位王公大臣在網城内三品
　　　以下官在網城外在京王公大臣官員於
　　午門前行慶賀禮其筵燕應行停止從之自後每嵗
　廵幸熱河恭遇
　聖節慶賀之禮俱照此行十五年四月
　諭曰今年八月為朕四十夀辰閱督撫諸臣奏摺有陳
　　請來京慶祝者各省將軍督撫皆有封疆重任豈有
　　㮣離職守來京慶祝之理一處陳請他處從而效之
　　若明知不能悉允所請而各繕本章往來批答徒成
　　具文豈君臣間以至誠相孚之誼耶當年
皇祖聖祖仁皇帝四十五十聖夀
皇考世宗憲皇帝五十聖夀俱未行慶賀禮
皇祖夀登六十始允臣民之請舉行慶賀今朕四十夀辰
　　未屆應行祝嘏之時何必遽事紛紛陳奏著傳諭各
　　省文武大臣不必具摺奏請來京諸臣其明體朕意
　　　八月
　萬夀聖節
　御殿受朝賀如常儀二十四年十月
　諭曰雍正五年恭值
皇考五十萬夀因㑹試舉人請於京城寺廟設立經壇以
　　申頌祝欽蒙
頒諭禁止並
勅各直省督撫毋得因萬夀進獻玩好
聖訓有云朕心惟以民安物阜為美薦賢舉能為貴倘督
　撫等秉公察吏實心為國行一利民之政勝於獻希世
　之珍舉一可用之才勝於貢連城之寳仰見我
皇考恭儉聖徳實為萬世訓行朕嗣服以來屢諭各督撫
　　等不得於方物之外别有進獻諒内外大小臣工無
　　不明體朕意開嵗八月為朕五十夀辰惟恐臣僚中
　　或以萬夀聖節欲購覔珍竒共申祝嘏其各省士民
　　或且有設立經壇建立碑亭之事非先期詳悉傳諭
　　必將競事浮華徒滋糜費甚非所以勵官常惜物力
　　也朕心深所不取其飭禁之至在籍年老諸臣如尚
　　書沈徳潛侍郎錢陳羣等若以隨班叩祝䟦渉逺來
　　亦非朕優禮老臣之意况辛巳恭遇
聖母皇太后七十大慶以新春敬奉
安輿時巡南服諸臣就近迎鑾相見不逺又何必僕僕道
　　路為耶著將此通行傳諭知之二十五年正月
　諭來嵗恭遇
聖母皇太后七旬萬夀今年為朕五十誕辰仰荷
上蒼福佑西陲大武告成普天同慶著於本年八月舉行
　　恩科鄉試來嵗三月舉行㑹試俾多士並得觀光益
　　宏嘉禧該部即遵諭行七月
　諭今年為朕五十誕辰巳降㫖臣工等不得以合詞慶
　　祝踵事繁文至督撫等各進土宜方物朕不過以其
　　封疆大吏藉聯上下之情未可徑斥若藩臬兩司其
　　位次本不宜貢獻前庚午年早經傳㫖飭禁惟託庸
　　等數人以兼管闗差織造故不在遣卻之列乃今日
　　調任甘肅布政使許松佶具摺進貢微特不悉朕意
　　於體制亦屬冐昩已飭奏事處發還恐直省各員未
　　能遍曉效尤之習不可不防其漸將此宣諭知之八
　　　月
　萬夀聖節
　御殿受朝賀如常儀三十四年八月
　諭昔者朕五十誕辰恐直省臣民有啟經壇立碑亭貢
　　獻稱祝之事或致糜耗物力曽預勅禁止之明年八
　　月届朕六十正誕意中外耆庶必有以週甲聖節非
　　五旬大慶比欲申祝釐以抒愛戴者情固難却而非
　　朕心所樂從用是明切宣示朕臨御三十四年以來
　　承
累洽重熙之盛海宇乂寧民氣恬樂復仰荷
上蒼眷佑連嵗屢豐方思上答
鴻庥宏敷闓澤以嘉惠吾民益臻熙阜國家之瑞莫大於
　　此且越嵗辛卯即恭遇
聖母皇太后八旬萬夀
璇闈慶典亘古稀逢朕將率天下臣民臚歡舞綵敬迓
慈禧自當聴衢巷謳歌共展
尊親之義又何必因朕躬慶辰頻年祝嘏多此繁文縟節
　　為哉其布告天下咸體朕意一切仍照二十四年所
　　降諭㫖不必舉行各省督撫亦不必以來京叩祝為
　　請並不必進奉珍玩及紬縀表裏等物至在籍大臣
　　中如尚書沈徳潛夀屆期頤錢陳羣亦年逾八袠不
　　宜復以逺渉勞筋力已諄復傳諭令其無庸親詣京
　　師叩祝俾黄髪耆臣領袖江鄉父老攜杖呼嵩為熙
　　朝盛事不亦美歟三十五年正月
　諭國家茂膺多福瑞祉駢臻思與海内同兹嘉慶粤在
　　壬申辛巳兩遇
慶典再開
萬夀恩科今嵗為朕六十誕辰明年恭逢
皇太后八旬萬夀仰惟
慈禧光被歡洽敷天允宜申錫無疆彚征叶吉用彰行慶
　　作人之盛著於本年八月舉行恩科鄉試來嵗三月
　　舉行㑹試俾多士忭舞觀光副朕錫類延
釐至意該部即遵諭行六月
　諭向遇國家慶典衍聖公及五經博士俱有來京朝賀
　　之例今思五經博士雖膺章服之榮究與各省紳士
　　無異且其品秩不崇非若衍聖公之身膺顯爵者可
　　比伊等趨詣闕廷無由一體延見加恩徒令其䟦渉
　　往來致滋糜費甚無謂也嗣後五經博士凡遇慶典
　　俱在各本籍隨班行禮其來京朝賀之例著永行停
　　止至衍聖公孔昭煥昨已傳諭令其今年且不必來
　　京將來遇有應行朝賀之事並著先期奏請候㫖遵
　　行著為令八月
　萬夀聖節
　上率王公大臣等詣
皇太后宫行禮畢
　御殿王公文武大臣官員行慶賀禮
　賜宗室王公内廷大臣及諸外藩回部等燕四十三年
　　　十月兩江總督等以江浙臣民望幸甚殷恭懇於
　　　庚子春
　南廵並請舉行慶典得
　㫖該督等以庚子年適逢朕七旬萬夀欲就近舉行慶
　　典則斷不可朕本意以庚子年為朕七旬慶辰越嵗
　　辛丑恭逢
聖母九旬萬夀斯則敷天同慶自當臚歡祝嘏以抒萬姓
　　悃忱今既不能遂朕初願尚復何心為已稱慶况朕
　　蹕途所經老㓜歡迎扶擕恐後未嘗不顧而樂之若
　　經棚戲臺侈陳燈綵㸃綴紛華飾為衢歌巷舞深所
　　不取且非所以深體朕意也不特江浙臣民不當為
　　祝釐之舉即凡内外大小臣工於朕七旬萬夀時亦
　　均不得請行慶典以及進貢獻詩若伊等謂欲藉以
　　申其尊敬之誠是轉増朕心之不悅尚得謂之忠愛
　　乎但天下士民遇朕七旬皆不免望恩倖澤此則情
　　理之常朕亦何肯因不舉行慶典併靳恩施乎著於
　　己亥年八月舉行恩科鄉試庚子年三月舉行恩科
　　㑹試以彰夀考作人之盛至各省漕糧於乾隆三十
　　一年普免一次兹䝉
昊蒼眷佑累洽重熙敬體
天心愛養億兆用是再霈恩膏著於庚子年為始復行普
　　免天下漕糧一次俾藏富於民共享盈寧之福所謂
　　歛福錫民慶莫大焉四十五年正月元旦
　御太和殿以
　七旬萬夀
　頒詔天下
　賜王公文武大臣官員及外藩王公等燕八月
　萬夀聖節恭逢
　駐蹕避暑山莊
　御行殿扈從諸王公文武大臣官員暨外藩䝉古王以
　　　下行慶賀禮凡朝賀儀節具
　大清通禮
皇太后三大節朝賀
　　　(臣/)等謹案禮莫大於尊親典尤隆於錫類粤稽史
　　　冊咸稱媺焉欽惟我
　　朝以孝治天下自
列聖尊奉
慈寧定為三大節慶賀之禮
聖祖仁皇帝孝養
重闈數十年間儀隆典備
　皇上尊奉
皇太后䖍恭
　色養者四十一載問
安視膳典禮光昭恭逢
慈夀慶辰掖
輦稱觴自
六旬至
八旬盛典頻仍元正長至嵗必
　躬率羣臣慶賀行禮推
恩錫愷周浹寰區不可勝紀謹稽三大節朝賀典禮以補
　　　杜典之所未備云
　　　順治八年四月定
皇太后三大節禮儀是日
皇太后儀仗全設
皇帝
皇后詣
皇太后宫
皇太后陞内殿
皇帝
皇后先行禮畢還宫公主和碩福晉以下都統尚書子命
　　　婦以上俱詣
皇太后宫行禮十年二月甲辰
世祖章皇帝率内大臣侍衛等詣
慈寧宫預行慶賀
皇太后聖夀禮乙巳公主和碩福晉以下一品命婦以上
　　　行慶賀禮賜燕是年以
皇太后聖夀節在
　社稷齋期改於前一日行禮
　　　康熙八年定元旦冬至慶賀禮儀是日
太皇太后
皇太后儀駕俱全設
皇帝御禮服率王公内大臣侍衛暨都統尚書子以上咸
　　　朝服先朝於
太皇太后宫畢次詣
皇太后宫行禮次
皇后御禮服率公主福晉命婦咸朝服朝於
太皇太后宫畢次詣
皇太后宫行禮十七年二月
太皇太后聖夀節
聖祖仁皇帝親撰表文率王以下文武大臣侍衛等詣
太皇太后宫上表行禮十八年二月
太皇太后聖夀節
懿㫖以春分齋戒改於初十日行禮至日
聖祖仁皇帝率諸王文武大臣侍衛等詣
太皇太后宫行慶賀禮二十一年正月定
太皇太后
皇太后三大節慶賀行禮時令在京文武官員及直省進
　　　表官員於
　　午門外行禮二十二年二月禮部議凡遇喜慶
太皇太后
皇太后宫行禮時王以下入八分公以上内大臣侍衛大
　　　學士等照常行禮八旗一品大臣及滿漢尚書俱
　　　令在
　　午門外衆班内行禮從之又定
寧夀宫行禮時置糾儀御史二人於
寧夀門外二人於儀駕末二人於
　　午門外監禮三十九年十月
皇太后六十聖夀
聖祖仁皇帝率王以下文武羣臣行慶賀禮四十九年十
　　　月
皇太后七十聖夀儀與三十九年同六十一年十二月王
　　　大臣等奏請雍正元年元旦詣
皇太后宫行慶賀禮奉
懿㫖停止行禮
　　　乾隆元年十二月
　諭内閣曰朕前降㫖明年元日停止御殿受朝
皇太后前照常行禮今奏知
皇太后蒙降
懿㫖明年元日尚在
世宗憲皇帝二十七月之内皇帝既不受朝其王大臣赴
　慈寧宫行禮亦著停止二年十一月禮部奏
皇太后聖夀日
　皇帝詣
皇太后宫進表儀注得
　㫖毎年用進表儀注遇大慶之年用宣表儀注五年十
　　　一月定
皇太后萬夀聖節大小臣工咸服蟒袍七日不理刑名著
　　　為例六年
　諭曰本年十一月二十五日恭遇
皇太后五十萬夀普天同慶伏查康熙四十二年
聖祖仁皇帝五旬大慶曽經賞賚八旗年老人等今年朕
　　亦欲將在京八旗官員及男婦太監等年六十以上
　　者加以恩賞此等老人於
皇太后自暢春園回宫之日欲瞻仰跪接者不必禁止其
　　年老艱於步履者亦不必勉强十一月
皇太后聖駕進宫
　皇上出西華門請
安奉
皇太后詣豐澤園進膳
萬夀聖節
　上率諸王公大臣等行禮文武百官於
　　午門外行禮七年十月禮部奏本年十一月二十五
　　　日
皇太后萬夀聖誕次日適屆冬至令節
　皇上先期躬詣齋宫所有慶賀典禮請於二十二日預
　　　為舉行得
　㫖是十二年禮部議向例慶賀大典
皇太后宫行禮公主福晉以下止及一品大臣命婦嗣後
　　　二品命婦亦准入班行禮從之十四年正月
　諭朕閱禮部所進儀注朝賀
皇太后行禮之世職大臣止列入公侯伯子而男爵則未
　　之及葢因男爵原係二品向例惟一品大臣在長信
　　門外行禮後以人數過少増入侍郎副都統而禮部
　　所進儀注仍循前例不及男爵是五等之班竟闕其
　　一未為允協著一併増入十六年十一月
皇太后六十聖夀豫建
夀安宫為奉觴之所
　上親製
慈聖萬夀九如頌一篇以獻是月癸未
　皇上奉
皇太后安輿自
　　暢春園進宫
　上侍
皇太后膳於夀安宫稱慶凡九日乙酉
　上率王公大臣詣
慈寧宫恭上
崇慶慈宣康惠敦和裕夀皇太后徽號進
册寳禮成
　頒詔天下戊子
皇太后聖誕日
　上率王公大臣侍衛詣
慈寧宫行禮宣表文文武百官等俱於
　　午門外生監耆老於
　　天安門外各行禮自是月十四日至二十八日王公
　　　百官咸蟒袍補服不理刑名二十六年十一月
皇太后七十聖夀
　上親撰
聖母皇太后七旬萬夀連珠詞製圍屏恭獻是月己酉
　上奉
皇太后安輿自
　　暢春園回宫每日
　上侍
皇太后膳於夀安宫甲寅
　上率王公大臣詣
慈寧宫恭上
崇慶慈宣康惠敦和裕夀純禧恭懿皇太后徽號進
册寳禮成
　御太和殿
　頒詔中外是日
　上詣
慈寧宫侍
皇太后燕
　上綵衣躬舞捧觴上
夀
　　皇子
　　皇孫額駙等以次進舞丙辰
　上率王公大臣詣
慈寧宫行禮宣表文文武百官俱於
　　午門外行禮生監耆老於
　　天安門外行禮自是月初八日至二十八日王公百
　　　官咸蟒袍補服不理刑名是年以二十五日己未
皇太后聖誕日適逢
南郊齋期改於二十二日丙辰預行慶賀禮二十八年二
　　　月通政使司奏言各省督撫慶賀
皇太后本章及貼黄俱請純用黄紙其面頁仍用黄綾黄
　　　簽本内毋庸另行加簽從之三十六年十一月
皇太后八十萬夀
　上親製恭祝
聖母皇太后八旬萬夀
鴻稱積慶頌一篇以獻是月丙辰
　上奉
皇太后安輿自
　　暢春園回宫是日
　上率王公大臣詣
慈寧宫恭上
崇慶慈宣康惠敦和裕夀純禧恭懿安祺皇太后徽號
　躬進
玉册
玉寳行禮每日侍
皇太后膳於夀安宫辛酉
皇太后聖誕日
　上親撰表文率諸王公大臣詣
慈寧宫行慶賀禮宣表文文武百官暨原任候補候選人
　　　員俱於
　　午門外行禮生監耆庶於
　　天安門外行禮禮成
　御太和殿
　頒詔天下是日
　上詣
慈寧宫侍
皇太后筵燕
　上綵衣躬舞捧觴上
夀
　　皇子
　　皇孫
　　皇曾孫以次進舞王公百官自是月初八日至三十
　　　日咸蟒袍補服不理刑名三十七年十一月
　諭本月二十五日恭逢
皇太后萬夀慶節適當長至郊
天齋戒之期禮部奏請於二十二日行慶賀禮兹朕敬擬
　　先期二日詣
夀安宫侍膳慶祝又奉
　諭奉
皇太后懿㫖向來每遇慶典令節皇帝詣慈寧宫朝賀至
　永康左門外即降輿歩入今皇帝春秋已逾六旬雖體
　氣强健精力如常而禮數過勞之處亦宜隨事撙節嗣
　後遇元旦行禮在慈寧門東階下降輿萬夀行禮在慈
　寧門西階下降輿並就門旁著内監設便座以資小憇
　以示惓惓愛䕶之意欽此朕欽承
慈命敢不祗遵著傳諭各該衙門載入儀注敬謹遵照凡
　　　三大節
皇太后宫朝賀儀具
　大清通禮
　皇后三大節朝賀
　　　(臣/)等謹案杜典載開元禮有皇后至正受賀儀注
　　　而歴代則未詳焉
　　國朝定制
　皇后宫慶賀禮以元旦冬至千秋節為三大節敬稽㑹
　　　典所載著於篇中
　　　順治八年四月定
皇后三大節禮儀是日
皇后儀仗全設
皇后詣
皇太后宫行禮畢還宫公主和碩福晉以下都統子尚書
　　　命婦以上俱詣
皇后宫行禮
　　　康熙八年元日設
皇后儀駕於
　　太和殿前(時修未乾清/宫尚  竣工)設丹陛大樂於
　　中和殿前
皇后詣
太皇太后
皇太后宫行禮畢公主福晉以下一品命婦以上咸朝服
　　　行禮冬至禮同十年定
皇后儀駕丹陛大樂設於
　　坤寧宫前十一年定
皇后千秋節慶賀儀與元日同
　　　雍正六年定
皇后千秋節王公百官咸蟒袍補服
　　　乾隆六年二月禮部奏
　皇后千秋節恭進慶賀箋文向未列班行禮於典禮未
　　　備嗣後文武各官擬於
　　午門外齊集行禮得
　㫖仍照舊例行二十八年二月通政使司奏言嗣後各
　　省督撫慶賀
皇后本章及貼黄請改用紅紙其面頁仍用紅綾紅簽
　　本内毋庸另行加簽疏下大學士等集議應如所
　　請惟面頁面簽亦用黄綾以昭畫一從之凡三大
　　節
皇后宫朝賀儀具
大清通禮
　
　
　
　
　
　
　
　
皇朝通典卷五十一
　欽定四庫全書
　皇朝通典卷五十二
　　禮(嘉二/)
　御門聽政
　　　(臣/)等謹按
　　國初定制每日聽政必
御正門九卿科道各員齊集啟奏以為常典至雍正初始
　　　定
御門之制凡部院折本下内閣者積如干件始得
㫖舉行其儀至為整肅至每日
召見大臣
引對庶僚咨詢政治披閱章奏皆
臨御内殿寒暑無間仰見
列聖相承敕幾凝績宵旰勤求有
　　國史所不能盡書者兹恭纂
　御門典禮為一篇列於常朝之前
　　　順治二年定每日奏事吏户禮兵工五部輪流首
　　　奏刑部常列三班並令翰林科道同奏事官齊進
　　　侍班記注
　　　康熙六年七月
聖祖仁皇帝親政行慶賀禮畢
御乾清門聴政嗣後日以為常十三年令各部院漢司官
　　　照滿司官例隨堂官入奏十八年九月
諭大學士等朕每日聴政一切折出票簽應商酌者皆國
　家切要政務得失所係今後起居注官除照常記注外
　遇有折本啟奏俱令侍班記注二十一年九月
諭朕御朝太早各官於三四鼔趨赴朝會殊為勞瘁自今
　以後朕每日御朝聴政春夏以辰初初刻秋冬以辰正
　初刻為期啟奏各官從容入奏九卿詹事科道原係會
　議官員仍每日於啟奏時齊集午門如有年力衰邁及
　偶患疾病俱向本衙門説明免其入奏齊集此外各衙
　門及部院司屬官員俱停其每日齊集著各赴本衙門
　辦事每月常朝仍應照舊行二十三年五月
諭御史衛執蒲奏請御門聽政或以五日或以二三日為期
　其意葢欲君臣之間政事餘暇稍得休息也朕躬親庶
　政宵旰弗遑念致治之道務在精勤勵始圖終勿宜有
　間二十餘年以來於凡用人行政事無巨細罔不殫心
　籌畫早夜孜孜有如一日
郊
廟禋享必躬執事間有不親詣之時皆甚非得已至於内
　殿齋居幾微悉謹左右􁂎御咸所稔知在朕未明求衣
　辨色視朝日與大小臣工率作省成用熙庶績近念爾
　諸臣奏事勞苦少展御門晷刻俾得從容入奏非圖便
　安邇年海宇敉寧政事漸簡頃復諭部院事務應得歸
　併者酌量合奏期於簡要清省從此民生日康刑清政
　肅部院章奏當不期省而自省若必預定三日五日以
　為奏事常期非朕始終勵精之意也二十四年五月九
　　　卿議言大朝之期
皇上視朝最早回宫進講後仍
御門聽政恐
聖躬太勞今四海昇平政事簡少請以後大朝之期及大
　　　雨雪俱停止啟奏得
㫖朕御極以來孜孜圖治罔有暇逸惟期禆益國家乂安
　兆庶用臻上理非不自知其勞但念庶政叢集一日萬
　幾若從所請未免始勤終怠且恐不及詳察致有疎畧
　舛錯於政事得失所闗非細自後大朝之期一切章奏
　交送内閣遇大雨雪臨時請㫖其祁寒盛暑之時各部
　院果無應奏事宜方許暫止啟奏朕始終不欲一念倦
　怠晏安自便也二十九年十月給事中何金藺疏請酌
　　　定
御門之期或三日或五日事應面奏者仍面奏請
㫖至尋常奏章俱交内閣照例送進
諭曰朕惟致治務在精勤久道期於無斁朕躬親庶政早
　夜孜孜靡敢暇逸冀與大小臣工共圖熙績據奏用人
　行政條例具舉尋常奏章日煩臨御臣誼難安請酌定
　御門之期等語朕三十年來每晨聽政面見諸臣咨詢
　得失習以為常今若行更改非勵精求治初終罔間之
　道且與諸臣接見稍疎朕衷亦深眷念此奏不准行三
　　　十二年十二月
諭曰朕觀近日政務簡少每日啟奏部院大臣中有年邁
　者甚屬勞苦自後年逾六旬以外大臣令其量力間二
　三日一來啟奏至折本内遇𦂳要事朕有㫖傳進爾等
　方來請㫖若無朕㫖爾部將折本彚齊亦間二三日一
　來啟奏尋大學士等奏言
皇上宵旰勤勞勵精圖治天下已享太平政務亦極清簡
　　　臣等敢請每日奏章交送内閣
皇上隔三四日御門一次聽理引見人員與緑頭牌啟奏
　　　諸事似於政事亦不致有悞
諭曰朕聽政三十餘年已成常規不日日御門理事即覺
　不安若隔三四日恐漸致倦怠不能始終如一矣此乾
　清門乃朕宫中亦有何勞但念年老大臣黎明從家中
　入奏甚為勞苦故有此諭朕仍照常每日聽政
　　　雍正元年四月總理事務王大臣等奏請
世宗憲皇帝御門聼政得
㫖
皇考梓宫尚在享殿安奉朕今即臨御正門理事心實不
　忍應俟奉安
地宫之後舉行諸王大臣復援典禮懇請再三乃允之二
　　　年定吏部奏事在各部院衙門之後三年定聽政
　　　日於翰林院編修檢討内按俸以四人侍班班在
　　　科道之上七年十二月
諭内閣十五日御門辦事奏事大臣及引見官員等俱著
　用補服嗣後朕臨御前殿照常用朝服至御門理事祗
　用補服遇應服蟒袍之日亦著補服蟒袍永著為例
　　　乾隆元年十一月
　皇上御門聽政先是雍正十三年十二月
　諭曰據禮部奏請初十日御門辦事朕查雍正元年四
　　月間諸王大臣奏請御門聽政
皇考聖意欲俟
山陵禮成之後經王大臣再三懇請始降
㫖允行計已五閲月矣今百日甫過朕即臨御正門理事
　　心實不安朕受
皇考付託之重所有國家政務在便殿隨時辦理不敢畧
　　有曠廢其御門之典俟明春再行請㫖至是年二月
　　　復奉
　諭曰禮部奏請二月十三日御門聽政朕思百日之後雖
　　閲兩月但
皇考梓宫現在雍和宫朕即御門聽政心實不忍可俟
梓宫奉移
山陵後再行請㫖十月
世宗憲皇帝山陵禮成至是月
　皇上始御門理事如儀二年六月
　御門聽政
　諭曰連日仰蒙
上天降賜甘霖衆心感慶朕今日御門聽政復值㴻雨再
　　降更為優渥念諸臣衣服未免霑濕大臣等著賞紗
　　二匹凡陪奏侍班引見執事官員及侍衛等俱著賞
　　紗一匹十一月
　諭曰向來御門聽政大學士等俱不設氊墊惟圓明園
　　奉
皇考特㫖鋪設而乾清門尚仍其舊原定制之意葢以君
　　尊臣卑預防專擅之漸然亦不係乎此况古有三公
　　坐論之禮大學士等皆年老大臣當此嚴寒就地長
　　跪朕心特切軫念嗣後著鋪氊墊以示優禮至意又
　諭曰朕御門聴政之時翰林院修撰編檢與科道一同
　　侍班翰林班次在科道之上科道懸帶數珠而翰林
　　未有定制朕思侍從之臣理應畫一嗣後修撰編檢
　　亦著一體懸帶數珠以肅朝儀凡
御門聽政儀具
大清通禮
　　常朝
　　(臣/)等謹按杜典以朔望朝參及常朝附入元正冬
　　至受賀之内伏考我
　朝定制以每月五日十五日二十五日為常朝之期
　　先期鴻臚寺奏請
御殿王公百官應謝
恩者及外國陪臣以次行禮若不
御殿則王公列坐於
　太和門外百官列坐於
　午門外糾儀官察其失儀者移時乃退常朝之外八
　　旗官員則於月朔及十日二十日坐班左右翼王
　　公分日坐班上三旗領侍衛大臣侍衛等每日坐
　　班葢即唐時朔望朝參之意兹立常朝一門彚著
　　於篇與
　御門聴政並彰鉅典焉
　　　崇徳元年定凡王以下各官陞賞或因事謝
恩者於毎月初五十五二十五常朝日行謝
恩禮親王郡王貝勒貝子等謝
恩皆啓奏進内行禮官員有功陞賞謝
恩者於
　　大清門外行禮如革職官不許具朝服行禮外藩王
　　　貝勒貝子等及外藩官謝
恩亦於常朝日行禮凡王以下文武官陞遷謝
恩者行三跪九叩禮
賜銀幣等物謝
恩行二跪六叩禮
賜食行一跪三叩禮凡賞賚謝
恩皆常服不賛八年定常朝之期王貝勒貝子公等一次
　　　不到者有罰若借稱有事失誤朝㑹者送法司治
　　　罪
　　　順治八年九月定王以下各官以上陞級授官謝
恩王貝勒貝子公大臣等出師凱旋受賞謝
恩王以下文武官以上及喀爾喀貢使朝見俱設鹵簿奏
　　　樂鳴鐘鼔
御太和殿鳴贊官唱贊行禮王以下官員以上
欽命婚娶者或於
　　中和殿或於
　　位育宫俱朝服行禮不唱贊其不時賞賚謝
恩常服行禮亦不唱贊九年二月定每月初五十五二十
　　　五日
御太和殿在京文武百官俱朝服入朝行朝㕘禮凡陞遷
　　　起用及見朝辭朝等官有應面朝者於
　　太和殿前丹墀行禮其餘俱於
　　午門外行禮八月定凡朝期
御太和殿鹵簿全設奏中和丹陛樂鳴鐘鼔鳴鞭内大臣
　　　侍衛列殿内兩旁王以下輔國公以上集於朝房
　　　文武各官列
　　午門外其謝
恩辭朝陛見等官該部分别應在内在外行禮先期奏
聞親王以下文武官進爵陞官及王貝勒貝子公大臣出
　　　征凱旋
賞賚及諸
恩賜俱於常朝日進内聴唱贊行禮漢軍漢人官員赴任
　　　及外省朝覲應行禮各官亦進内行禮應在外行
　　　禮各官俱於
　　午門外行禮如是日不
御殿赴任及朝見官員均在
　　午門外行禮外藩王以下公台吉以上來朝及喀爾
　　　喀厄魯特諸部落入貢使臣亦於常朝日行禮又
　　　定八旗武官除大朝常朝外每月初一初十二十
　　　日具公服於
　　午門外分翼坐班如遇
巡幸除朝期外每日於
　　午門外坐班用常服十年定常朝日謝
恩及見朝辭朝文武官四品以上
　　太和殿前行禮五品以下
　　午門外行禮十二年定朝期王以下公以上在
　　午門内朝房齊集又定常朝
御殿謝
恩各官行禮諸王貝勒貝子公等應進
　　殿兩旁排立俟各官行禮畢
賜茶候
㫖列坐俟
駕回宫方出十八年定凡大朝及常朝親王以下入八分
　　　公以上在丹陛上行禮不入八分公以上於丹墀
　　　内行禮又定常朝日如遇
御殿文武陞賞各官及京官外陞外官來京應行禮者不
　　　論品級皆於
　　殿前行禮
　　　康熙九年
諭都察院曰國家朝儀大體所在貴於整肅嚴飭不止係
　堂陛之觀瞻亦以見臣心之敬肆諸王大臣有踰越班
　行交相接語或輕佻嬉笑禮不踰階而相與言又况其
　甚乎爾衙門監察御史侍班切近見而不糾豈目未之
　覩皆縁畏事徇情所以如此都察院職任重大朕躬有
　失尚爾指陳王及諸臣乃不㕘奏揆之事理實所未協
　今後有失儀者毋得容隱十四年定每月常朝日
御殿行禮後羣臣入内奏事止具補服如不
御殿仍具朝服二十年設常朝糾儀御史滿漢各二員吏
　　　部禮部亦各委滿漢司官監察
　　　雍正二年定常朝日遣侍衛四人監看如有越班
　　　失儀御史指示侍衛即指名拏㕘交刑部治罪又
　　　定
御殿日未明以前鴻臚寺官左右各二人引左右翼官從
　　兩掖門入各就本班坐鼔嚴咸起立聴唱贊由仗
　　南引進依次排班行禮
　　乾隆元年三月
諭曰每月逢五朝期鴻臚寺照例奏請御殿朕雖未准
　行而未經降㫖曉諭葢此二十七月之内如遇國家
　重大典禮萬不可已者間一御殿外此概不舉行從
　前諭㫖甚為明晰似此朝㑹常儀理應停止俟二十
　七月之後再行奏請二年定凡朝期除
　内廷行走各官外凡滿漢文武大小官均於黎明齊
　　集坐班如有事故先期於朝單内聲明至期都察
　　院吏禮二部官稽察有無故不到者指名㕘奏三
　　年定每月八旗官員坐班日禮部兵部各派司官
　　二人稽察又凡文武官選授之後吏兵二部開列
　　名單知㑹鴻臚寺俟領憑領劄十日之内鴻臚寺
　　傳集演禮四品以上於
　午門外五品以下於
　天安門外謝
恩逾期不到者四品以上由鴻臚寺指名題㕘四品以
　　下送吏兵二部察議彚奏七年六月
諭内閣昨日陞殿遇雨謝恩大臣官員及御前侍衛乾
　清門侍衛内務府官員等冠服未免霑濕著各賞給
　正俸之半十六年七月
諭此次陞殿行禮時遇雨霑濕衣帽之大臣官員等著
　各賞給正俸半年御前侍衛乾清門侍衛亦照此賞
　給十二月禮部奏上朝官員宜朝服親投職名以便
　　稽察常朝坐班各部院大臣宜董率庶僚按期到
　　班毋許曠闕從之十七年禮部奏常朝坐班向無
　　定時今定春冬以辰正夏秋以卯正屆期各官依
　　次列坐後至者指㕘又定各部院堂官惟實有事
　　故不能到班方許於冊内聲明若遇本署奏事仍
　　留一人率屬就列毋得曠闕二十八年七月定文
　　武月選官於給發憑劄日齊集吏兵二部先期行
　　知鴻臚寺派員率領謝
恩其各省揀發陞調薦舉卓異預行保舉人員例應給
　　照者由部彚齊人數定期知照鴻臚寺率領謝
恩再行給照赴任二十九年六月定凡外任文武各官
　　引
見後仍令吏兵二部將職名咨送鴻臚寺由寺定期傳
　　示帶領謝
恩三傳不到者鴻臚寺按季彚㕘凡常朝儀節具
大清通禮
　　朝位
　　(臣/)等謹按杜典賓禮有朝位一條葢古者朝覲本
　　列賔禮唐開元禮仍用其式杜典所載亦惟周及
　　唐制而已今考
大清㑹典朝賀班位定制載入嘉禮葢班位之禮所以
　　昭儀度而辨品秩自應與朝賀典制同繫一門又
　國朝定制大朝常朝行禮畢有
　賜坐
　賜茶之儀兹附著於朝位篇中以彰定制焉
　　　順治九年定大朝常朝行禮畢
賜羣臣坐郡王以上進
　　殿内貝勒以下在丹陛上百官在丹墀内均照班次
　　　跪行一叩禮坐
皇帝進茶王公百官均就坐次行一叩禮光禄寺執事授
　　　羣臣茶羣臣受茶就坐次行一叩禮飲畢行一叩
　　　禮十一年定凡朝期
御殿王以下公以上進
　　殿内兩旁序坐十八年定親王世子郡王長子貝勒
　　　貝子入八分鎮國公輔國公在丹陛上序立行禮
賜坐進
　　殿内序坐
　　　康熙元年定凡大朝及常朝不入八分公民公侯
　　　伯鎮國將軍都統子尚書第一班輔國將軍䕶軍
　　統領副都統前鋒統領侍郎男步軍翼尉大九卿
　　第二班奉國將軍一等侍衛䕶衛㕘領輕車都尉
　　步軍協尉小九卿郎中第三班奉恩將軍二等侍
　　衛䕶衛騎都尉佐領員外郎科道官第四班三等
　　侍衛䕶衛雲騎尉鳴賛官主事步軍尉第五班䕶
　　軍校驍騎校筆帖式第六班其次各照職銜不論
　　加級違者察處十六年定凡大朝及常朝齊集滿
　　官公侯伯鎮國將軍都統尚書左都御史子及凡
　　一品官第一班輔國將軍䕶軍統領前鋒統領步
　　軍統領副都統侍郎學士左副都御史通政使司
　　通政使大理寺卿詹事府詹事男凡二品官第二
　　班奉國將軍步軍翼尉長史㕘領一等侍衛䕶衛
　　太常寺卿太僕寺卿光祿寺卿祭酒通政使司副
　　使大理寺少卿少詹事侍讀學士侍講學士侍讀
　　侍講庶子洗馬鴻臚寺卿理事官郎中給事中監
　　察御史太常寺少卿太僕寺少卿輕車都尉及凡
　　三品官第三班奉恩將軍步軍協尉佐領司儀長
　　二等侍衛䕶衛欽天監監正内閣侍讀司業光禄
　　寺少卿鴻臚寺少卿通政使司㕘議中允員外郎
　　騎都尉及凡四品官第四班三等侍衛䕶衛雲騎
　　尉步軍尉賛善欽天監副太常寺丞主事大理寺
　　正光禄寺署正都察院經歴及凡五品官第五班
　　䕶軍校驍騎校通政使司知事大理寺評事鳴賛
　　司務司庫等各職掌官及六品筆帖式第六班七
　　品官及七品筆帖式第七班八品官八品筆帖式
　　第八班九品官九品筆帖式第九班漢官尚書左
　　都御史第一班侍郎學士左副都御史宗人府府
　　丞通政使大理寺卿詹事第二班太常寺卿順天
　　府尹太僕寺卿光禄寺卿通政使司副使大理寺
　　少卿少詹事讀講學士祭酒庶子侍讀侍講洗馬
　　鴻臚寺卿太常寺少卿順天府丞第三班通政使
　　司㕘議大理寺丞中允賛善司業光禄寺少卿鴻
　　臚寺少卿修撰編修檢討庶吉士給事中御史吏
　　部司官五部郎中第四班五部員外郎宗人府經
　　歴順天府治中欽天監正太醫院使光禄寺丞第
　　五班五部主事都察院經歴都事理藩院判大理
　　寺正欽天監副太醫院判太常寺丞京府通判京
　　縣知縣兵馬司指揮欽天監五官正鴻臚寺丞大
　　理寺副光禄寺署正第六班大理寺評事太常寺
　　博士中書科中書内閣典籍撰文中書辦事中書
　　各部司務大理寺司務通政使司經歴太常寺典
　　籍京縣丞兵馬司副指揮鑾儀衛經歴詹事府主
　　簿正字録事翰林院典簿待詔京衛經歴欽天監
　　五官靈臺郎祠祭署奉祀等官第七班五經博士
　　國子監丞博士典簿助教學正學録典籍理藩院
　　知事欽天監主簿五官保章正太醫院御醫太常
　　寺協律郎等八品官第八班理藩院副使太常寺
　　賛禮郎鴻臚寺鳴賛等九品官第九班武職㕘將
　　逰擊在三班守備等官在四班千總等官在五班
　　隨旗上朝官照在部院衙門職掌品級其降級上
　　朝官照所降品級部院衙門官有兼銜則從其銜
　　之大者二十二年定直省行慶賀禮將軍總督加
　　將軍銜提督為一班巡撫副都統提督加左右都
　　督銜(乾隆十八/年裁加銜)總兵官為二班加都督同知以下
　　銜(乾隆十八/年裁加銜)總兵官協領㕘領巡鹽御史織造郎
　　中督闗郎中布政使按察使各道為三班佐領督
　　闗員外郎知府副將㕘將為四班防禦督闗主事
　　司庫同知通判逰擊都司為五班驍騎校知州知
　　縣守備為六班有品級筆帖式有品級庫使經歴
　　州同州判縣丞千總等官為七班滿洲䝉古漢軍
　　官分兩翼漢官分文東武西
　　雍正二年定朝期漢官以吏部禮部刑部宗人府
　　通政使司翰林院詹事府太常寺光禄寺鴻臚寺
　　國子監吏科禮科刑科内閣中書欽天監太醫院
　　列左班户部兵部工部都察院大理寺鑾儀衛太
　　僕寺四譯館中書科户科兵科工科行人司(乾隆/三十)
　　(年/裁)順天府五城兵馬司三營(乾隆四十六/年改設五營)列右班
　　均立於鑾駕之末聴唱賛依次排班行禮六年定
　盛京文武各官朝賀照在京文武官品級序定班次
　　乾隆二年十二月
諭朕御太和殿向來大學士皆立於殿外檐下即於殿
　外賜茶嗣後立位仍照舊例賜茶時令坐於殿内領
　侍衛内大臣之上又定漢官東西班位以吏部户部
　　禮部列左班兵部刑部工部列右班六年定
　行在恭遇
萬壽聖節朝賀行禮班位王公大臣在網城内三品以
　　下官在網城外(詳見朝賀/聖節)七年定外省文武官或
　　入
覲或奉調在京者遇
御殿日一例入班行禮總督加尚書銜者列六部尚書
　　之末巡撫加侍郎銜者列侍郎之末加副都御史
　　銜者列副都御史之末布政使按察使列小九卿
　　之末道府列部郎之末將軍都統提督列都統之
　　末副都統總兵官列副都統之末協領副將列㕘
　　領之末八年
諭嗣後御殿及筵燕日殿内止大臣賜坐侍衛等均著
　侍立不必賜坐賜茶時若侍衛輪流奉授不無舛錯
　遺漏嗣後授茶時著禮部前期取應坐之王公大臣
　數目每一人令侍衛一人授茶仍依次接回庶不致
　舛錯遺漏尋禮部議奏
御殿日除文官三品武官二品以上照舊
賜茶其四品以上官惟
　殿内之記注官丹墀内之外國使臣
賜坐
賜茶其餘百官但
賜坐停止
賜茶從之十一年以六科班次隨六部分别左右吏科
　　户科禮科列左班兵科刑科工科列右班十五年
　　奉
㫖嗣後大學士坐次仍著在領侍衛内大臣之上協辦
　大學士事務尚書著在領侍衛内大臣之下署領侍
　衛内大臣之上十六年十二月禮部奏國家建官列
　　品各有正從次第秩然順治初文官階未置一品惟
　　加師保及宫銜者充之每常朝尚書左都御史以
　　二品居第一班侍郎内閣學士副都御史通政使
　　大理寺卿以三品居二班祭酒通政副使大理太
　　常太僕少卿鴻臚卿以四品居三班其下五品居
　　四班六品居五班位次率進本階一等此舊典所
　　載朝班之位也雍正八年改大學士為正一品尚
　　書左都御史從一品侍郎内閣學士從二品乾隆
　　十五年又改侍郎為正二品翰林院掌院學士為
　　從二品是今尚書左都御史之居一班侍郎學士
　　之居二班適與本階相稱而副都御史以下班
　　位仍舊實為越次臣愚以為官品既已更改則朝
　　班亦當釐定嗣後恭遇
御殿日及每日常朝百官班次請皆依品序列正從一
　　品為一班二品為二班逓至九品分為九班毋許
　　越次至翰林詹事為文學侍從之臣體統視庶僚
　　為優但舊典以五品列三班六七品列四班亦為
　　太過今擬少詹事侍讀學士侍講學士仍舊列三
　　班庶子侍讀侍講洗馬國子監祭酒改列四班中
　　允賛善司業修撰編修檢討庶吉士改列五班其
　　京營武職朝班及外省提鎮等官遇事入朝者請
　　照康熙二十二年所定直省行禮班位提督二班
　　總兵官三班副將㕘將四班逰擊五班守備六班
　　千總等官七班均附於右翼各班之末從之二十
　　二年禮部奏
陞殿日仗外百官班次恐有舛錯不齊應於儀仗之後
　　昭徳
　　貞度二門階下東西各設滿漢御史二人禮部司官
　　　二人侍衛二人嚴行稽察從之二十四年七月禮
　　　部議覆御史史茂條奏凡大朝之期百官仗外侍
　　　立各有品級班次但從前未經標示一定地位恐
　　　百官站立不無舛錯嗣後遇
　陞殿日交鴻臚寺於儀仗之外照常朝坐班例設立紅
　　　漆木牌預先按次排班如有參差斷續錯綜者令
　　　糾儀官查㕘從之
　皇帝登極
　　　(臣/)等謹按杜典不載登極儀然天子臨莅萬國體
　　　元居正乃典禮之最鉅者詎宜從畧洪維
　皇朝肇興東土
太祖建元受朝式剏受命之規
太宗嗣位益擴丕基建有天下之號曰
　大清築壇告
天誕受
尊號
世祖定鼎燕京告
天即位遂成萬年一統中外之業
聖祖
世宗繼體踐阼統御寰區
　皇上寅承
眷顧之隆紹登大寳祗告
几筵
　御殿受朝所定儀注斟酌古今之宜至孝至仁超越千
　　　古兹按
實録
　起居注及
　大清㑹典敬謹編載以垂萬禩云
　　　天命元年正月壬申朔
太祖高皇帝即
皇帝位建元天命貝勒羣臣上
尊號曰
覆育列國英明皇帝貝勒大臣率羣臣跪進賀表侍臣接
　　　表宣讀
太祖高皇帝率貝勒羣臣告
天行三跪九拜禮畢
御寳座貝勒大臣各率本旗官員行慶賀禮十一年九月
　　　庚午
太宗文皇帝嗣
皇帝位屆日鹵簿大駕全設
太宗文皇帝率貝勒羣臣告
天行三跪九拜禮畢
御寳座貝勒羣臣慶賀行三跪九叩禮禮成
頒詔大赦
　　　天聰十年四月乙酉建
　　國號曰
　大清改元崇徳和碩貝勒羣臣上
尊號曰
寛温仁聖皇帝前期築壇於
天壇之東設
寳座於壇上設鹵簿大駕於壇前屆期
太宗文皇帝率貝勒以下文武百官出徳盛門詣
天壇祗告
天
地禮成文武各官奉
御寳先至
天壇之東導引官二人恭導
太宗文皇帝由中階陞壇
御寳座貝勒大臣等行三跪九叩禮畢皆跪和碩貝勒等
　　　奉
御寳跪獻
太宗文皇帝受寳授内院官羣臣復行三跪九叩禮畢皆
　　　跪宣讀官奉滿洲蒙古漢字三體表文立於壇東
　　　以次宣讀羣臣復行三跪九叩禮畢復位乃列儀
　　　仗奏樂
還宫次日行慶賀禮
太宗文皇帝御殿樂作貝勒大臣率滿洲各官行三跪九
　　　叩禮畢奉表跪進侍臣接至
御前跪宣羣臣復行三跪九叩禮畢退次外藩貝勒大臣
　　　進表行禮次漢官進表行禮均如前儀次執事各
　　　官行三跪九叩禮畢
賜貝勒羣臣等燕禮成
頒詔大赦崇徳八年八月丁亥
世祖章皇帝嗣
皇帝位前期遣官祗告
天
地
太廟屆日王公百官朝服齊集
　　篤恭殿前
世祖章皇帝乘輿由左翊門出羣臣跪迎
世祖章皇帝御寳座王以下文武百官行三跪九叩禮次
　　　外藩王以下官屬行三跪九叩禮畢衆復跪乃頒
恩詔大學士詣案前奉
詔書至丹陛上立宣畢復行三跪九叩禮復位
世祖章皇帝乘輿還宫王公百官跪送不設鹵簿不作樂
　　　不設燕
　　　順治元年十月乙卯朔
世祖章皇帝定鼎燕京祗告
天
地受朝賀前期設
寳座於
郊壇之東南嚮設
寳案於
座前屆日遣官祗告
太廟
　社稷鹵簿大駕全設
世祖章皇帝御祭服由
　　大清門出
親詣
南郊祗告
天
地行禮畢内院大學士跪奏禮成禮部堂官恭導至
天壇之東
御幄次更禮服
御寶座王以下文武百官皆跪禮部堂官引大學士一人
　　　由東階升正中北面跪學士一人自案上奉
寳授大學士大學士奉
寳致辭云
皇帝君臨萬國諸王文武羣臣不勝歡忭奏畢奉
寳授學士學士跪接陳案上退復位羣臣行三跪九叩禮
　　　畢
駕還宫踰時鴻臚寺設
御座於皇極門正中設表案於檐東諸王貝勒貝子公序
　　　立於内金水橋之北文武各官序立橋南均東西
　　　面樂作
世祖章皇帝御寳座樂止鳴鞭内大臣侍衛内院禮部都
　　　察院鴻臚寺執事各官先於階上行三跪九叩禮
　　　畢各就執事位王以下文武百官跪進表内院大
　　　學士奉王等所進表跪設案上鳴賛官賛宣表宣
　　　表官詣案前奉表大學士二人跪展表宣表官跪
　　　宣畢仍設案上行三叩禮復位諸王文武羣臣行
　　　三跪九叩禮畢鳴鞭
駕還宫禮成
頒詔天下十八年正月己未
聖祖仁皇帝嗣
皇帝位遣官祗告
天
地
太廟
　社稷
聖祖仁皇帝衰服詣
世祖章皇帝几筵前行三跪九拜禮祇告受
命詣側殿更禮服乃詣
聖祖母太皇太后宫行三跪九拜禮次詣
聖母仁憲皇太后宫
聖母慈和皇太后宫各行三跪九拜禮先
御中和殿内大臣侍衛内院禮部都察院執事各官行禮
　　　乃
御太和殿即
皇帝位王公百官上表行禮不宣表不作樂
賜茶不設燕
駕還宫反喪服就苫次以
登極禮成
頒詔天下
　　　康熙六十一年十一月辛丑
世宗憲皇帝嗣
皇帝位禮儀與順治十八年同惟免
賜茶屆日内監下
　　乾清宫簾鑾儀衛於
　　乾清宫丹陛中設金輿奏請
世宗憲皇帝乘輿由
　　乾清門中門出奉
㫖乾清宫雖下簾朕何忍於
皇考前乘輿出中門朕從乾清門左旁門出外乘輿心中
　始安禮成
頒詔天下
　　　雍正十三年九月己亥
　皇上嗣
　皇帝位禮部遵照康熙六十一年禮儀具奏奉
　㫖是停止宣表免賜茶此奏内稱奉輿於乾清門正中
　　今
皇考梓宫見安奉乾清宫朕曷敢於乾清門中乘輿著安
　　輿於左旁禮成
　頒詔天下凡
　登極儀具
　大清通禮
　　　上
皇太后尊號徽號
　　　(臣/)等謹按杜典有天子追尊祖考妣禮以上尊號
　　　附焉有天子崇母后禮追崇附焉今以追尊追崇
　　　之典應見
廟制門我
　　朝恭上
列聖
列后尊諡已恭載於
太廟篇中伏惟
列聖以孝治天下尊奉
慈寧遇大慶典晉上
徽號
聖祖仁皇帝孝事
重闈則有恭上
太皇太后徽號之儀彛章允洽備極崇隆
　皇上尊奉
皇太后
徽稱叠晉
璚寳
璆冊輝映萬禩謹述隆儀彚著於篇
　　　崇徳八年八月
世祖章皇帝嗣位尊
聖母皇后為
皇太后
聖母為
皇太后
　　　順治八年二月
世祖章皇帝親政恭上
聖母皇太后徽號曰
昭聖慈壽皇太后進
冊寳行禮禮成
頒詔天下八月
世祖章皇帝大婚禮成恭加上
昭聖慈壽恭簡皇太后徽號奉
冊寳行禮如儀次日
御太和殿諸王貝勒文武羣臣上表行慶賀禮
頒詔天下十一年六月
世祖章皇帝大婚禮成恭加上
昭聖慈壽恭簡安懿皇太后徽號奉
冊寳行禮
頒詔如儀十三年十二月
冊封皇貴妃禮成恭加上
昭聖慈壽恭簡安懿章慶皇太后徽號奉
冊寳行禮
頒詔如儀十八年正月
聖祖仁皇帝嗣位尊
聖祖母皇太后為
太皇太后尊
聖母皇后為
皇太后
聖母為
皇太后
　　　康熙元年十月恭加上
聖祖母太皇太后徽號曰
昭聖慈壽恭簡安懿章慶敦惠太皇太后恭上
母后皇太后徽號曰
仁憲皇太后恭上
聖母皇太后徽號曰
慈和皇太后奉
冊寳行禮如儀
太皇太后
仁憲皇太后
慈和皇太后儀駕
皇帝鹵簿俱不設免諸王大臣官員朝賀禮成
頒詔天下四年九月
聖祖仁皇帝大婚禮成恭加上
昭聖慈壽恭簡安懿章慶敦惠温莊太皇太后徽號恭加
　　　上
仁憲恪順皇太后徽號
太皇太后
皇太后儀仗全設宫門前設
　大駕鹵簿於
　　太和門前
聖祖仁皇帝率王公大臣等奉
冊寳行禮如儀
頒詔天下六年十一月
聖祖仁皇帝親政恭加上
昭聖慈壽恭簡安懿章慶敦惠温莊康和太皇太后徽號
　　　恭加上
仁憲恪順誠惠皇太后徽號奉
冊寳行禮
頒詔如儀十五年正月以
冊立皇太子禮成恭加上
昭聖慈壽恭簡安懿章慶敦惠温莊康和仁宣太皇太后
徽號恭加上
仁憲恪順誠惠純淑皇太后徽號奉
冊寳行禮如儀二十年十二月以滇黔蕩平恭加上
昭聖慈壽恭簡安懿章慶敦惠温莊康和仁宣𢎞靖太皇
太后徽號恭加上
仁憲恪順誠惠純淑端禧皇太后徽號前期遣大學士勒
　　　徳洪明珠詣
慈寧宮奏加上
徽號禮儀
太皇太后諭曰自叛逆搆亂於今八年皇帝焦心勞思運
　奇制勝故得冦盗削平海宇寜謐皇帝應受尊號以答
　臣民之望予處深宫之中不與外事受此尊號於心未
　愜此典禮不必行勒徳洪等奉
太皇太后㫖還奏復遣詣
慈寧宫奏曰歴稽往代國家凡有大慶必歸美於尊親
太皇太后鑒臣微忱特允奏請臣雖無尊號傳示中外亦
　有榮光
太皇太后復不允勒徳洪等還奏復遣詣
慈寧宫奏曰自冦亂用兵以來將士疲勞生民困苦瘡痍
　未復喘息未蘇雖兵戈乍戢疆宇初平國家紀綱正宜
　整頓地方元氣正宜培養臣何敢晏然自處以為太平
　無事受納尊號惟祈
太皇太后聖心歡豫俯體羣情允行大典臣實幸甚天下
　幸甚
太皇太后曰皇帝既惓惓懇請至於再三子亦不能固辭
　可照禮儀行屆期恭奉
冊寳詣
太皇太后
皇太后宫加上
徽號行禮
頒詔天下三十六年七月以朔漠平定請加上
仁憲恪順誠惠純淑端禧皇太后徽號奉
皇太后懿㫖皇帝懋建宏勲子不勝欣悦際此昌期予心
　慰矣尊加徽號向雖有例並非斷不可已者著停止予
　心始安復遣大學士等奏請再三
懿㫖不允六十一年十一月
世宗憲皇帝嗣位尊
聖母為
皇太后十二月禮部奏恭上
皇太后尊號禮儀奉
懿㫖予自幼入宫蒙
大行皇帝深恩備位妃列幾五十年雖夙夜小心勤修内
　職未能圖報萬一
龍馭升遐即欲相從皇帝再三諫阻情詞懇至勉慰其心
　未伸予志今諸王大臣援引舊典請上尊稱此時
梓宫大事正在舉行淒切哀𠂻何暇他及尊崇典禮實非
　予心所安况予戒慎居心謙沖訓子但願予子體
先帝之心永保令名諸王大臣體
先帝之心各抒忠悃則兆民胥頼海宇蒙休予躬大有光
　榮勝於受尊稱逺矣諸王大臣復叩請再三始蒙
慈允恭上
徽號曰
仁壽皇太后奉
冊寳行禮如儀
　　　雍正十三年九月
　皇上御極尊
聖母為
皇太后十二月恭上
聖母皇太后徽號曰
崇慶皇太后奉
冊寳行禮如儀禮成
　頒詔天下不
　御殿受賀
　　　乾隆二年十二月
　冊立
　皇后禮成恭加上
崇慶慈宣皇太后徽號奉
冊寳行禮如儀次日
　御太和殿王公百官進表行慶賀禮
　頒詔天下十四年四月以金川平定恭加上
崇慶慈宣康惠皇太后徽號奉
冊寳行禮如儀次日
　上率王公大臣詣
皇太后宫行慶賀禮百官於
　　午門外隨行禮畢
　上御太和殿王公文武羣臣上表行慶賀禮
　頒詔天下十五年八月
　冊立
　皇后禮成恭加上
崇慶慈宣康惠敦和皇太后徽號奉
冊寳行禮
　頒詔如儀十六年十一月
皇太后六十萬壽恭加上
崇慶慈宣康惠敦和裕壽皇太后徽號奉
冊寳行禮如儀越三日
　上率王公大臣等詣
皇太后宫恭祝
萬壽行慶賀禮
　上御太和殿王公百官上表行慶賀禮
　頒詔天下二十年六月以伊犁平定大功告成恭加上
崇慶慈宣康惠敦和裕壽純禧皇太后徽號
　上率王公大臣恭進
冊寳宣表行慶賀禮
　上御太和殿王公百官上表行慶賀禮
　頒詔天下二十六年十一月
皇太后七十萬壽恭加上
崇慶慈宣康惠敦和裕壽純禧恭懿皇太后徽號
　上率王公大臣恭進
冊寳行禮越二日
　上率王公大臣詣
皇太后宫恭祝
萬壽宣表行慶賀禮百官於
　　午門外隨行禮
　上御太和殿王公百官上表行慶賀禮
　頒詔天下三十四年十二月
　諭朕尊養
璇闈展愛承
歡一切務臻隆備前者每逢
慶典加上
聖母皇太后徽號悉遵㑹典成規敬製金冊金寳以為準
　　儀昭度程式宜然近檢稽體仁閣尊藏法物則
孝莊文皇后玉冊玉寳俱存皆康熙年間
皇祖歴次加奉
太皇太后徽號所進者乃知冊寳原有刻玉之制因思國
　　家
傳寳質皆瑑玉而下逮親藩封爵冊寳亦得笵金是嘉玉
　　較良金尤為寳貴越嵗辛卯恭遇
聖母八旬萬壽朕將躬率羣臣恭加
徽號用洽彛章所奉冊寳自宜備極珍崇以稱尊
親茂慶之志著大學士㑹同該部博稽舊典敬謹詳議以
　　聞尋大學士等遵
　㫖議上從之三十六年十一月
皇太后八十萬壽恭加上
崇慶慈宣康惠敦和裕壽純禧恭懿安祺皇太后徽號
　上率王公大臣等詣
皇太后宫恭進
玉冊
玉寳行禮禮成
　上詣
慈寧宫率諸王公大臣恭祝
聖壽宣表行慶賀禮
　御太和殿
　頒詔天下四十一年五月以平定兩金川大功告成恭
　　　加上
崇慶慈宣康惠敦和裕壽純禧恭懿安祺寧豫皇太后徽
號
　上率王公大臣恭進
冊寳行慶賀禮如儀
　御太和殿
　頒詔天下是月
　諭兹因平定金川恭上
皇太后徽號㑹典所載屆期應御太和殿閱視
冊寳隨奉至
慈寧宫躬進并宣表行慶賀禮昨奉
皇太后懿㫖是日儀典繁重皇帝春秋已越六旬若拜跪
　太久予心憐之止須將冊寳預陳殿中至時皇帝率王
　公大臣行禮即表文亦毋庸宣讀欽此仰見
聖母慈愛備至
體恤周詳但自念精力尚健拜跪不覺過勞因奏
聖母云恪遵
温諭酌省恭閲
冊寳一節以副
慈懐其餘仍循儀典以展尊敬之忱至恭慶
聖母九旬萬壽當悉遵此次
恩訓而行仰邀
俞允洪維
萱庭集福承
慶方長體
懿慈更足以申愛慕著内閣禮部存記於辛丑年恭逢
萬壽慶典加上
徽號敬謹遵照具奏以聞凡加上
尊號
徽號儀具
　大清通禮
　尊封
　太妃
　太嬪
　　　(臣/)等謹按尊封太妃前代厥有故事杜典闕焉伏
　　　攷
　　國朝定制尊封
　太妃
　太嬪或遣官將事或
　至尊親自行禮其儀特為隆重今據㑹典所述彚列如
　　　左
　　　順治九年十月
世祖章皇帝尊封
太宗文皇帝妃二位曰
皇考懿靖大貴妃
皇考康惠淑妃設黄幄二於
昭聖慈壽皇太后宫前東西相向設
　太妃座於幄内
　大貴妃在東
　淑妃在西
世祖章皇帝
親奉册寶行禮禮成次日
御殿行慶賀禮十八年
聖祖仁皇帝登極尊封
太祖高皇帝妃為
皇祖壽康太妃内院禮部官奉
　冊寳設黄案上舁送至
　太妃宫門前内監送入宫内
　太妃受
　冊寳訖内院禮部官各退
　　　康熙十五年
聖祖仁皇帝尊封
世祖章皇帝妃四位曰
皇考恭靖妃
皇考淑惠妃
皇考端順妃
皇考寧慤妃典禮與順治十八年同
　　　雍正二年
世宗憲皇帝尊封
聖祖仁皇帝妃四位嬪一位曰
皇考皇貴妃
皇考貴妃
皇考宻妃
皇考定妃
皇考通嬪典禮與順治十八年同
　　　乾隆元年十一月
　皇上尊封
聖祖仁皇帝妃四位曰
皇祖壽祺皇貴太妃
皇祖温惠貴太妃
皇祖順懿宻太妃
皇祖純裕勤太妃
　親詣
　　寧壽宫行尊封禮以
世宗憲皇帝服制不奏樂停止慶賀是月
　尊封
聖祖仁皇帝嬪四位曰
皇祖襄嬪
皇祖熙嬪
皇祖謹嬪
皇祖靜嬪遣官行禮如儀二年九月
　尊封
世宗憲皇帝妃二位曰
皇考貴妃
皇考謙妃典禮與雍正二年同八年十一月
　尊封
皇祖温惠貴太妃為
皇祖温惠皇貴太妃
　親詣行禮如儀四十三年二月
　諭曰
　裕貴妃母妃侍奉
皇考誕育和親王淑慎素著朕御極之初即欽奉
聖母皇太后懿㫖晉封貴妃以申敬禮之意四十餘年
慈寧隨侍
親愛尤深兹年屆九旬實宫闈盛事宜崇位號以介蕃釐
　　應晉封為
　皇貴妃所有應行事宜各該衙門察例預辦屆期涓吉
　　舉行十月
　上以
　裕皇貴妃九十壽日晉奉
冊寳並
御筆匾額
御製詩章壽星
親詣
裕皇貴妃宫行禮凡
冊封儀具
大清通禮
冊立
皇后
　　(臣/)等謹按杜典有天子納妃后禮以冊后附之今
　　考㑹典
大婚之禮别有專條謹從兹例恭載
冊立
皇后典制而同日
冊封
　妃
　　嬪之禮附見於篇仍立專門於後
　　　崇徳元年四月
孝端文皇后以嫡妃正位
中宫行
冊立禮屆日設黄幄於
　　清寧宫前設黄案於幄内王公百官朝服序立
　　崇政殿前
太宗文皇帝御殿閲冊寳
命正副使持節至
　　清寧宫宣讀
冊文行
冊立禮禮成
孝端文皇后率公主福晉命婦於
太宗文皇帝前行六肅三跪三拜禮諸
　　妃率公主福晉命婦於
孝端文皇后前行六肅三跪三叩禮
太宗文皇帝御殿諸王大臣進滿洲䝉古漢字表文次第
　　　宣讀各行慶賀禮
賜王公百官燕如儀
　　　順治八年八月
世祖章皇帝册立
皇后行大婚禮(詳見婚/  大)十一年六月
册立
孝惠章皇后行大婚禮(詳見婚/  大)
　　　康熙四年九月
聖祖仁皇帝册立
孝誠仁皇后行大婚禮(詳見婚/  大)十六年八月
孝昭仁皇后正位
中宫行
册立禮同日
孝懿仁皇后肇封
　　貴妃又
册封
　　　安嬪
　　　敬嬪
　　　端嬪
　　　榮嬪
　　　惠嬪
　　　宜嬪
　　　僖嬪設
節案於
　　太和殿中正設
册寳案於左右稍前次設
　　貴妃册寳案
　　嬪册案左右稍後
聖祖仁皇帝御太和殿閲册寳王公百官咸朝服按翼序立乃宣
制命正副使持節行
册立禮正副使至
　　景運門内監接奉
節
冊寳入宫
孝昭仁皇后受
冊寳行禮如儀
　　貴妃
　　嬪各行
冊封禮畢内監出至
　　景運門以
節授正副使正副使還至後左門復
命
聖祖仁皇帝率王公大臣詣
太皇太后
仁憲皇太后宫行禮
孝昭仁皇后禮服詣
太皇太后
仁憲皇太后
聖祖仁皇帝前行禮各如儀公主福晉命婦免隨行禮禮
　　　成越三日
聖祖仁皇帝御太和殿王公百官上表行慶賀禮免公主
　　　福晉命婦詣
孝昭仁皇后宫行禮
頒詔天下二十八年七月
孝懿仁皇后正位
中宫行
冊立禮如儀
　　　雍正元年十二月
孝敬憲皇后以嫡妃正位
中宫行
冊立禮同日
孝聖憲皇后肇封
　　熹妃又
冊封
　　貴妃
　　齊妃
　　懋嬪
　　裕嬪
世宗憲皇帝御太和殿宣
制命正副使持節行禮如儀惟慶賀禮奉
㫖俟三年後補行次日
頒詔天下三年十月
世宗憲皇帝御太和殿王公百官進表補行慶賀禮禮畢
御乾清宫
孝敬憲皇后率
　　妃
　　嬪於
世宗憲皇帝前行禮
孝敬憲皇后還宫
　　妃
　　嬪率公主福晉命婦於
孝敬憲皇后前行慶賀禮如儀
　　　乾隆元年
　孝賢皇后以嫡妃正位
　中宫二年十二月行
　冊立禮同日
　冊封
　　貴妃
　　嫻妃
　　純妃
　　嘉嬪禮與雍正元年同
　上御太和殿宣
　制遣使持節將事
　皇后受
　冊寳行禮均如儀
　上率王公大臣詣
皇太后宫行禮
　皇后率
　　貴妃
　　妃
　　嬪詣
皇太后宫行禮
　上御太和殿王公百官上表行慶賀禮
　頒詔天下
　皇后率
　　貴妃
　　妃
　　嬪詣
　皇帝前行禮
　　貴妃
　　妃
　嬪及公主福晉命婦詣
皇后宫行禮如儀十五年八月
冊立攝六宫事皇貴妃為
皇后禮儀與乾隆二年同凡
冊封儀具
大清通禮
　
　
　
　
　
　
　
　
　
皇朝通典卷五十二
　欽定四庫全書
　皇朝通典卷五十三
　　禮(嘉三/)
　册封
　　皇貴妃
　　貴妃
　　妃
　　嬪
　　　崇徳元年
孝莊文皇后肇封
　西永福宫莊妃暨
册封東闗睢宫宸妃
　西麟趾宫貴妃
　東衍慶宫淑妃是日設黄幄於
　　清寧宫前設黄案於幄内
太宗文皇帝御崇政殿
閲册寳宣
制
命正副使持
節至
　　清寧宫行
册封禮成
　　妃等率公主福晉以下及大臣命婦於
太宗文皇帝前行六肅三跪三叩禮又於
孝端文皇后前行六肅三跪三叩禮次公主福晉大臣命
　　　婦於
　　妃前各行四肅二跪二叩禮各如儀
　　　順治十三年
册封
　　皇貴妃
世祖章皇帝駕幸南苑於
　　行宫正殿
閲册寳遣使持
節往封
　　皇貴妃受
　册寳行禮如儀禮成
頒詔天下
　　　康熙十六年
孝昭仁皇后正位中宫同日
孝懿仁皇后肇封
　　貴妃又
册封
　　安嬪
　　敬嬪
　　端嬪
　　榮嬪
　　恵嬪
　　宜嬪
　　僖嬪各行禮如儀其公主福晉以下及大臣命婦奉
㫖均免慶賀十八年
孝恭仁皇后肇封
　　徳嬪行禮如儀二十年
孝懿仁皇后以
　　貴妃晉封
　　皇貴妃
孝恭仁皇后以
　　徳嬪晉封
　　徳妃同日封
　　貴妃又
　　恵嬪封恵妃
　　宜嬪封宜妃
　　榮嬪封榮妃均行禮如儀停止慶賀三十七年
册封
　　貴妃
　　和嬪
　　良嬪均行禮如儀五十七年
册封
　　宣妃
　　和妃
　　成妃
　　宻嬪
　　定嬪
　　勤嬪各行禮如儀是日
　　諸嬪增給采仗視
　　妃儀仗内減紅段瑞草繖拂子各一對並
命補給
　　端嬪采仗
　　　雍正元年
世宗憲皇帝
册立中宫同日
孝聖憲皇后肇封
　　熹妃暨封
　　貴妃
　　齊妃
　　懋嬪
　　裕嬪各行禮如儀是日陳設
　　貴妃儀仗福晉以下大臣命婦等行慶賀
皇后禮畢於
　　貴妃前行慶賀禮十二年
册封
　　謙嬪行禮如儀
　　　乾隆二年
　皇上行册立中宫禮同日封
　　貴妃
　　嫻妃
　　純妃
　嘉嬪均行禮如儀六年
　嘉嬪晉封
　嘉妃暨
册封
　愉嬪
　怡嬪
　舒嬪均行禮如儀十年
　貴妃晉封
　皇貴妃
　嫻妃
　純妃晉封
　貴妃
　愉嬪晉封
　愉妃暨
册封
　令嬪均行禮如儀十四年
册封
　攝六宫事皇貴妃同日
　嘉妃晉封
　貴妃
　令嬪
　舒嬪晉封
　妃暨
册封
　婉嬪均行禮如儀奉
諭禮部所進册封皇貴妃攝六宫事及晉封貴妃儀注
　内稱公主福晉命婦皆詣皇貴妃貴妃宫行禮等語
　朕意初封即係貴妃者公主福晉命婦自應行禮若
　由妃晉封者儀節較當酌減此一定之差等且今皇
　貴妃及嘉貴妃同日受封而公主福晉命婦行禮畧
　無區别則於儀制亦未允協嘉貴妃前著照純貴妃
　之例不必行禮十六年
册封
　慶嬪
　穎嬪十九年
册封
　忻嬪均行禮如儀二十四年
　令妃晉封
　貴妃
　慶嬪
　穎嬪晉封
　妃暨
册封
　豫嬪均行禮如儀二十五年
　純貴妃晉封
　皇貴妃行禮如儀二十八年
　忻嬪
　豫嬪晉封
　妃均行禮如儀三十年
　令貴妃晉封
　皇貴妃行禮如儀三十三年
　慶妃晉封
　貴妃
　容嬪晉封
　妃暨
册封
　順嬪均行禮如儀三十六年
册封
　惇嬪行禮如儀三十九年
　惇嬪晉封
　妃行禮如儀四十一年
　順嬪晉封
　妃暨
册封
　　誠嬪
　　循嬪均行禮如儀凡
　册封
　　貴妃
　　妃
　　嬪儀節具
　大清通禮
　　　(臣/)等謹按杜典有册命皇太子禮盖唐制如此今
　　　考史册所載歴代建儲之事覆轍相尋其弊不可
　　　勝言欽惟我
　　朝
列聖嗣服均未眀言册立而
天眷有徳付托得人光啓億萬年無疆之祚
聖祖仁皇帝時以理宻親王之事上煩
聖慮明示
訓諭謂立儲之事未可輕定
世宗憲皇帝聖鑒周詳
特頒諭㫖以示
神眀化裁之妙用我
　皇上睿照髙深洞徹時勢再三
　宣諭深斥泥古建儲之失並
　命纂輯儲貳金鑑一書永垂萬世訓誡仰見
　本朝
家法相承
深識逺慮有超出於從古帝王萬萬者兹恭録
聖祖
世宗聖諭及我
　皇上諭㫖於篇所有册立條目不復編列焉
　　　康熙五十二年二月
聖祖仁皇帝諭領侍衛内大臣大學士九卿等曰趙申喬
　陳奏皇太子為國本應行册立朕自幼讀書凡事留意
　纎悉無遺况建儲大事朕豈忘懐但闗係甚重有未可
　輕立者昔立允礽為皇太子時索額圖懐私倡議凡皇
　太子服御諸物俱用黄色所定一切儀注幾與朕相似
　驕縱之漸實由於此索額圖誠本朝第一罪人也宋仁
　宗三十年未立太子我
太祖皇帝並未預立皇太子
太宗皇帝亦未預立皇太子漢唐以來太子幼冲尚保無
　事若太子年長其左右羣小結黨營私鮮有能無事者
　人非聖人誰能無過安得有克盡子道如武王者今衆
　皇子學問見識不後於人但年俱長成已經分封其所
　屬人員未有不各庇䕶其主者即使立之能保將來無
　事乎且為君難為臣不易古來人君窮兵黷武者有之
　崇尚佛老者有之任用名法者有之朕御極五十餘年
　朝乾夕惕上念
祖宗遺緒之重下念臣民仰望之殷乾綱獨斷柔逺能邇
　體恤臣庶毫無私心當吴三桂叛亂時已失八省勢幾
　危矣朕灼知滿漢䝉古之心各加任用勵精圖治轉危
為安是以數十年來海㝢寧靖今欲立皇太子必能以
朕心為心者方可立之豈宜輕舉即臣僚為國為民念
兹在兹先憂後樂者實不易得太子之為國本朕豈不
知立非其人闗係匪輕朕將允礽從幼教訓迨後長成
變為暴虐無所不為不知忠孝不識㢘恥行事乖戾有
不可言者推其故皆由瘋狂成疾迷惑所致此疾有二
十餘載矣凡人醉後傷人醒時知悔伊似長醉不醒所
為過惡身不自知伊之儀表及學問才技俱有可觀今
一至於此非瘋狂而何自廢而復立以來朕尤加意教
訓心血耗盡因伊狂疾終不痊愈故又行廢黜孟子云
父子之間不責善責善則離離則不祥莫大焉大學云
人莫知其子之惡盖父之於子嚴不可寛亦不可誠為
難事如朕方能處置得宜耳爾諸大臣俱各有子凡人
幼時猶可教訓及其長成一誘於黨類便各有所為不
復能拘制矣立皇太子事未可輕定特召集爾衆大臣
眀示朕意
　　　雍正元年八月
世宗憲皇帝御乾清宫西煖閣
召總理事務王大臣滿漢大臣九卿入
諭曰我
聖祖仁皇帝為
宗社臣民計慎選於諸子之中命朕纉承統緒於去年十
　一月十三日倉猝之間一言而定大計薄海内外莫不
　傾心悦服共享安全之福
聖祖之精神力量黙運於事先貫注於事後神聖睿哲髙
　出乎千古帝王之上自能主持若朕則豈能及此也
皇考當日亦曾降
㫖於爾諸臣曰朕萬年後必擇一堅固可托之人與爾等
　作主必令爾等傾心悦服斷不致貽累於爾諸臣也朕
　　自即位以來念
聖祖付托之重
太祖
太宗
世祖創垂大業在於朕躬夙夜兢兢惟恐未克負荷向日
　朕在藩邸時坦懐接物無猜無疑飲食起居不加防範
　此身利害聴之於命盖未任天下之重也今躬膺
聖祖付托神器之重安可怠忽不為長久之慮乎當日
聖祖因二阿哥之事身心憂悴不可殫述今朕諸子尚幼
　建儲一事必須詳慎此時安可舉行然
聖祖既將大事付托於朕朕身為
宗社之主不得不預為之計今朕特將此事親寫宻封藏
　於匣内置之乾清宫正中
世祖章皇帝御書正大光明匾額之後乃宫中最髙之處
　以備不虞諸王大臣咸宜知之或收藏數十年亦未可
　定諸王大臣等當各竭忠悃輔弼朕躬俾朕成一代之
　令主朕於爾等亦必保全成就篤厚恩誼豈非家國天
　下之大慶乎朕意若此諸王大臣其共議之諸王大臣
　　　奏曰
皇上聖慮周詳臣下豈有異議惟當謹遵
聖㫖
上曰爾諸臣既同心遵奉諭㫖朕心深為慰悦乃命諸臣
　　　退仍留總理事務王大臣將宻封錦匣收藏於
　　乾清宫正大光明匾額後乃出
　　　乾隆元年七月
　皇上御乾清宫西煖閣
　召總理事務王大臣九卿等入
　諭曰朕受
皇考付托之重踐阼以來兢兢業業無刻不以敬
天勤民為念宵衣旰食日理萬幾務期海宇乂安庶政咸
　　理仰副我
皇考付托得人之聖心以綿
宗社無疆之慶朕思
宗社大計莫如建儲一事自古帝王即位首先舉行所以
　　重國本而定鴻基也朕即位已逾半載而未經降㫖
　　者並非不稽古典而視此事為緩圖良以後世人心
　　不古往往有因建儲太早以致别生事端者或本人
　　恃貴驕矜漸至失徳或左右逢迎諂媚誘引作非甚
　　且有奸宄之徒窺視讒搆以揺動之是以
皇祖當日於建儲一事大費苦心及授神器於我
皇考時一言而定萬世之業我
皇考御極之元年
聖心即黙注朕躬不肯宣布中外而傳集諸王大臣九卿
　　特加訓諭
親書宻㫖收藏於乾清宫正大光明匾額之後此我
皇考監古宜今寳愛玉成之妙用也今朕當春秋方盛之
　　時皇子年齒又尚沖幼揆之事勢雖若可緩而國本
　　攸係自以預定為宜再四思維惟有循用
皇考成式親書宻㫖照前收藏在我
皇考神眀化裁創舉於一時而朕繼志述事踵行於今日
　　此乃酌權劑經之道非謂後世子孫皆當奉此以為
　　法則也將來皇子年齒漸長日就月將識見擴充志
　　氣堅定萬無驕貴引誘之習朕仍應布告天下明正
　　儲貳之位若夫以建儲為嫌忌而不肯舉行者此庸
　　主卑陋之見朕亦深鄙者也今傳集總理事務王大
　　臣九卿等面降此㫖非謂諸臣不知朕心必俟朕之
　　諄諄告諭也誠恐天下讀書泥古者以朕不早建儲
　　為疑用是特為宣曉如有拘牽舊制復行奏請者著
　　該衙門將奏章發還今日朕親書宻㫖著總理事務
　　王大臣親看宫中總管太監謹收藏於乾清宫正大
　　光明匾額之後三年十月
　諭曰二阿哥永璉乃皇后所生朕之嫡子為人聰明貴
　　重氣宇不凡
皇考命名永璉隠然示以承宗器之意御極後不即册立
　　者恐㓜年志氣未定恃貴驕矜或左右諂媚逢迎至
　　於失徳甚且有窺伺動揺之者故於乾隆元年七月
　　初二日遵照
皇考成式親書宻㫖召諸王大臣面諭收蔵於乾清宫正
　　大光明匾之後是雖未册立朕已命為皇太子矣今
　　於本月十三日偶患寒疾遂致不起深為悲悼一切
　　典禮著照皇太子儀注行元年宻藏之諭㫖著取出
　　將此曉諭天下知之十八年十一月
　諭㑹典館總裁官曰詹事乃東宫僚佐儲貳未建其官
　　原可不設苐以翰林叙進之階姑留以備詞臣遷轉
　　地耳古稱建儲為國本大計朕酌古準今深知於理
　　勢有所難行載在史册者姑置勿論即如理宻親王
　　當
皇祖時
聖慈鍾愛初無間言嗣以東宫既建狎昵匪人陷於失徳
　　再致廢黜然其先所置宫僚何嘗非一時之選如湯
　　斌即所稱當代醇儒然亦何禆萬一盖别立宫府則
　　僚屬多人賢否參雜斷難保其不滋事端夫以
皇祖之包含宏大尚迫於
宗社之重必不可容可見建儲一事亦如封建井田固不
　　可行之近世也是以
皇考鑒於前事黙定
宸衷不事建儲分府惟擇老成宿望大臣如朱軾鄂爾泰
　　福敏張廷玉蔡世逺等勸讀内廷
聖謨深逺
慈覆如天朕纉承以來恪遵
家法今皇子等讀書内廷亦惟慎簡師傅俾之薫陶徳性
　　講習經書日有程課其視出閣就傅有名無實者相
　　去為何如耶夫豫教固所當重實則存乎其人此
蒼穹之敷佑
宗社之貽庥景運靈長有非人力所致者矣㑹典載詹事
　　官春秋進講虚文縟節甚屬無謂又如皇太子賀箋
　　論體制當由内閣撰擬乃由詹事頒發此亦前眀坊
　　局閒曹借以招事示權已爾果爾則賀
皇太后
皇后表箋亦當由内務府頒發耶此皆沿襲之謬著該
　總裁官改正進呈四十八年九月
上諭朕閲館臣所進職官表志詹事府一門其按語内
　稱詹事府為東宫官屬我國家萬年垂統家法相承
　不事建儲册立詹事府各員留以備詞臣遷轉之階
　等語是書館臣因朕前降諭㫖於建儲一事之斷不
　可行眀切訓示故於按語内特為掲出其實書生拘
　迂之見豈能深計及此且使是書留傳後世安知不
　又訾議館臣為無奈迎合諭㫖非其本懐耶用是不
　得不再為明白宣諭夫堯授舜舜授禹唐虞固公天
　下即禹之傳啓亦非於在位時有建立太子之事三
　代以後人心不古秦漢預立太子其後爭奪廢立禍
　亂相尋不可枚舉逺而唐髙祖立建成為太子至於
　兄弟相殘建成被害近而明神宗朝羣臣奏請預立
　國本紛紜擾亂大率皆為後來希榮固寵之地甚至
　宵小乘間伺釁釀為亂階如梃擊等案神宗召見太
　　子泣為慰藉父子之間至於如此閲之真可寒心可
　　知建儲册立非國家之福召亂起釁多由於此即以
　　我朝而論
皇祖時理宻親王亦嘗立為皇太子且特選公正大臣如
　　湯斌者為之輔導乃既立之後情性乖張即湯斌亦
　　不能有所匡救羣小復從而蠱惑遂致屢生事端上
　　煩
皇祖聖慮終至廢黜且即理宻親王幸而無過竟承大統
　　亦不過享國二年其長子𢎞晳縱欲敗度不克幹蠱
　　年亦不永使相繼嗣立不數年間連遭變故豈我大
　　清宗社臣民之福乎是以
皇祖有鑒於兹自理宻親王既廢不復建儲迨我
皇祖龍馭上賓傳位
皇考紹登大寳十三年勵精圖治中外肅清
皇考敬法
前徽雖不預立儲位而於宗祏大計實早為籌定雍正元
　　年即
親書朕名緘藏於乾清宫正大光明匾内又另書宻封一
　　匣常以隨
身至雍正十三年八月
皇考升遐朕同爾時大臣敬謹啓視傳位於朕之
御筆復取出内府緘盒宻記核對脗合人心翕然此天下
　　臣民所共知者也朕登極之初恪遵
家法以皇次子乃
　孝賢皇后所生嫡子為人端重醇良依
皇考之例曾封其名藏於乾清宫正大光明匾内後乃禀
　　命不融未幾薨逝遂命大學士鄂爾泰張廷玉將其
　　名撤出追諡為端慧皇太子是未嘗不立嫡也但不
　　以眀告衆耳嗣後皇七子亦
　孝賢皇后所出秉資純粹深愜朕心惜不久亦即悼殤
　　其時朕視皇五子於諸子中覺貴重且漢文滿洲蒙
　　古語馬步射及算法等事並皆嫻習頗屬意於彼而
　　未明言乃復因病旋逝設依書生之見規倣古制繼
　　建元良則朕三十餘年之内國儲凡三易尚復成何
　　事體是以前於癸巳年復書所立皇子之名藏於匣
　　内常以自隨是年
南郊大祀命諸皇子在
壇襄事曾以所定皇子黙禱
上帝若所定之子克承堂構則祈
昊蒼眷佑俾得年命延長倘非
天意所屬則速奪其算朕亦可另為選擇毋悮我國家宗
　　社生民重寄本年恭詣
　　盛京祗謁
祖陵亦如告
天之言黙祝於
太祖
太宗之前仰祈
靈爽式憑永垂昭鑒朕非不愛子也誠以宗社為重若朕
　　之子孫皆以朕此心為心實大清國億萬斯年之福
　　也今日召對諸皇子及軍機大臣面降此㫖即朕前
　　所黙告
上帝
祖
宗之言豈容有絲毫虚飾耶朕於天下一切庶務無不宵
　　旰勤求悉心籌畫寧於繼體付托之重轉不早為定
　　計乎秋間朕於避暑山莊河岸御鎗打鵁鶄失足落
　　水濕衣其時不特御前王公大臣等聞知俱即趨至
　　問安即漢軍機大臣亦接踵前赴該處朕仍率伊等
　　談笑而行並未有因内廷禁地太監等敢於阻止者
　　設朕起居偶有違和大臣等俱可直詣寢所此皆由
　　朕平日君臣一體無日不接見諸臣面承諭㫖何至
　　有若前代夜半禁中出片紙之語為杞人之憂乎總
　　之建儲一事即如井田封建之必不可行朕雖未有
　　明詔立儲而於
天
祖之前既先為齋心黙告實與立儲無異但不似往代覆
　　轍之務虚名而受實禍耳故現在詹事官屬雖沿舊
　　制而其實一無職掌祗以備貟為翰林陞轉之資耳
　　因再明切宣諭我子孫其各敬承勿替庶幾億萬年
　　無疆之休其在斯乎總之此事朕亦不敢必以為是
　　其有欲遵古禮為建立之事者朕亦不禁俟至於父
　　子兄弟之間猜疑漸生釀成大禍時當思朕言耳並
　　諭館臣將此㫖冠於是編之首俾天下萬世咸知朕
　　意十月
　諭曰朕歴覽前代建儲諸弊及我朝
家法相承於立儲一事之不可行已明降諭㫖宣示中外
　　至史册所載因建立儲貳致釀事端者不可枚舉自
　　當勒成一書以昭殷鑒著皇子等同軍機大臣及上
　　書房總師傅等將歴代册立太子事蹟有闗鑒戒者
　　採輯成書陸續進呈即著皇孫等之師傅為謄録書
　　成名為古今儲貳金鑑
　册封諸王貝勒貝子
　　　(臣/)等謹按杜典有䇿拜諸王侯一條盖兼同異姓
　　　而言之今考我
　　朝定制同姓封爵載在㑹典者和碩親王親王世子
　　　多羅郡王郡王長子多羅貝勒固山貝子鎮國公
　　　輔國公未入八分鎮國公未入八分輔國公鎮國
　　　將軍輔國將軍奉國將軍奉恩將軍凡十有四等
　　　親王以下貝子以上受封者
　㫖下舉行
　册封典禮謹據
　大清㑹典備列如左
　　　崇徳元年定
册封諸王貝勒貝子之禮屆日諸王貝勒及文武各官均
　　　於
　　崇政殿前分翼序立内院官奉
制册印設
　　殿内黄案上請
㫖授封内院官引諸王貝勒依次進跪
　　殿前宣
制册官及奉
制册官於黄案東西面立次第宣
制册畢奉
制册印授諸王貝勒王等祗受轉授從官從官跪受王等
　　　次第各復原位立
册封禮成奉
制册印官前引王等隨後進至
　　清寧宫前前引官分翼東西面立鳴贊官贊排班贊
　　　進贊跪叩興王等於
皇帝前行三跪九叩禮畢前引官前行王等隨後由
　　大清門次第出諸王貝勒相賀按班次序立互行二
　　　跪六叩禮各回府第諸王福晉貝勒夫人等各於
　　　王貝勒前行慶賀禮畢王府屬官僚各於本王前
　　　慶賀行二跪六叩禮貝勒府屬官各於貝勒前慶
　　　賀行一跪三叩禮
　　　順治九年定諸王貝勒貝子公等受封謝
恩禮部具題於毎月常朝日進
　　殿前行禮十一年定封親王世子給金
册封郡王給鍍金銀
册封貝勒以下皆給授
誥命十四年定親王郡王嗣封者傳至宗人府禮部堂官
　　　授
册寳該嗣王跪受貝勒以下奉恩將軍以上傳至宗人府
　　　宗人府官頒給
誥命均跪受若年幼者就府第宣賜十七年定凡封貝勒
　　　給紙
制册
　　　康熙十二年定封親王世子郡王
欽㸃正副使持
節往封受
册寳印禮儀封親王曰寳郡王曰印貝勒有
制册無印其行禮並同又定封親王世子郡王遣内大臣
　　　散秩大臣為正使禮部侍郎内閣翰林院學士為
　　　副使封貝勒貝子遣内閣侍讀學士侍讀翰林院
　　　侍讀學士侍講學士侍讀侍講為正使禮部郎中
　　　員外郎主事為副使封鎮國公以下奉恩將軍以
　　　上由宗人府禮部給授
誥命
　　　乾隆三十九年十二月
　諭和郡王綿倫薨逝伊雖無子嗣現有親弟二人按兄
　　終弟及之例應得襲爵著宗人府於綿循綿倬除服
　　後帶領引見候朕簡定至向來王等襲爵惟軍功勲
　　舊諸王例應世襲罔替此外如怡賢親王之公忠體
　　國經
皇考
特恩有世襲罔替之㫖亦應遵守勿替其餘恩封諸王襲
　　爵時例應以次遞降葢承恩封爵宜有親疎之例若
　　不限以等差則國家延祚奕世王爵愈積愈多既不
　　免於冗濫且與勲勞世及者無所區分亦非所以昭
　　奬勸此展親之恩不得不示之節制也即如和勤親
　　王永璧襲爵時已應降襲郡王朕念其為和恭親王
　　嫡長子朕之親姪不忍降封是以仍襲親王迨至綿
　　倫則不得不遞減為郡王矣今繼綿倫襲爵者於例
　　應降封貝勒但朕念其為和恭親王之孫且綿倫襲
　　爵未久即嬰疾早逝弗克長享藩封殊為可憫今若
　　照例改為貝勒則是和恭親王薨後未五年而王爵
　　已失於心實有所不忍此次仍著加恩襲封郡王將
　　來再遇應襲時即照例遞行降襲又念諸王遞降之
　　例自貝勒貝子公以下至奉恩將軍不過六七傳即
　　至奉恩將軍世襲罔替朕心仍有所不忍嗣後著加
　恩凡親王以次遞降者至鎮國公而止郡王以次遞
　降者至輔國公而止其公爵均著世襲罔替俾我大
　清國億萬斯年親王郡王之子子孫孫均得永延世
　澤恪守恩封以稱朕篤厚宗親至意著為令四十三
　　年正月奉
㫖復還睿親王封號並令補繼襲封又信郡王改復豫
　親王原封康親王改復禮親王簡親王改復鄭親王
　顯親王改復肅親王平郡王改復克勤郡王原號宗
　　人府㑹同軍機大臣遵
㫖議奏睿親王本無子嗣從前曾將豫親王之子多爾
　　博承繼為嗣今應遵面奉
諭㫖即令多爾博之四世孫淳穎承襲睿親王爵其豫
　　親王爵即令現襲信郡王之修齡承襲康親王改
　　復禮親王等原給寳文印文交禮部改鐫其册内
　　亦止將奉
㫖年月及改復封號增鐫得
㫖允行三月
諭朕因我朝開國時宗室懿親勤勞佐命其殊勲茂績
　實為史册罕有如睿親王多爾衮受誣黜爵豫親王
　多鐸縁事降封朕為核其生平事蹟昭雪加恩復還
　原封世襲又禮親王代善鄭親王濟爾哈朗肅親王
　豪格克勤郡王岳托等並令稱其原號用昭惇叙酬
　庸渥典其餘諸王貝勒内或有顯著功績而封爵後
　經降奪者除本人身罹重愆不當復邀優典外若係
　承襲之子孫獲咎議處竟將初封褫革未為平允因
　令軍機大臣㑹同宗人府查明具奏今據開列清單
　進呈朕詳加閲核如饒親王阿巴泰及其子安親王
　岳洛俱屢著功績其子孫内止有奉恩將軍一人不
　足以酬勞閥著加恩賞封輔國公一人又敬謹親王
　尼堪功勲頗顯且以力戰捐軀其子孫内現在止有
　一輔國公亦著加恩晉封鎮國公至謙郡王瓦克達
　巽親王滿達海鎮國公屯齊從前亦均著有功績現
　　無承襲之人並著加恩瓦克達子孫賞給一等鎮國
　　將軍滿達海子孫賞給一等輔國將軍屯齊子孫賞
　　給一等奉國將軍此次加賞之公爵世職俱著世襲
　　罔替所有應襲之子孫均著宗人府照例㨂選數人
　　帶領引見凡
　册封諸王貝勒貝子儀具
　大清通禮
　册封公主
　　　(臣/)等謹按杜典不及册封公主禮今考
　大清㑹典所載凡
　册封公主福晉夫人及郡主縣主縣君等儀節具備謹
　　　以次著於篇
　　　崇徳元年定
册封公主之禮是日内院官奉
制册設采亭内陳設
　　崇政殿請
㫖授封持
節官前行次
册亭次封使至公主府門公主率侍從等出儀門右迎入
　　　行受
册禮禮成封使持
節復
命公主送
節至儀門外是日諸王貝勒文武各官咸於
　　崇政殿前分翼序立
皇帝陞殿諸公主由右門至
　　崇政殿於
皇帝前行六肅三跪三叩禮次進
　　清寧宫於
皇后前行六肅三跪三叩禮次詣
　　諸妃前各行四肅二跪二叩禮公主各回府第各府
　　　屬官於本府公主前行慶賀禮
　　　順治十一年定封固倫公主和碩公主(同輩者封/長公主長)
　　　(一輩者封/大長公主)均給
金册又定封郡主縣主郡君禮儀均與公主同唯封郡主
　　　以下均給授
誥命
　　　康熙十二年定封内外固倫公主和碩公主奏遣
　　　往封正副使及宣讀
制册官均與封諸王例同封郡主縣主郡君奏遣正副使
　　　及宣讀
制册官均與封貝勒貝子例同縣君鄉君由宗人府禮部
　　　給授
誥命三十九年定郡主縣主郡君未經受封五年一次由
　　　部彚題遣使往封
　册封王等福晉貝勒貝子夫人
　　　崇徳元年定
册封王等福晉貝勒貝子夫人之禮封王福晉與公主同
　　　順治十一年定封親王福晉世子福晉金
册郡王福晉鍍金銀
册貝勒夫人以下均給授
誥命
　　　康熙十二年定凡封親王世子郡王福晉奏遣正
　　　副使及宣讀官與親王世子郡王例同封貝勒貝
　　　子夫人與封貝勒貝子例同鎮國公夫人以下奉
　　　恩將軍恭人以上由宗人府禮部給授
誥命三十九年定王福晉以下貝子夫人以上未經受封
　　　者五年一次由部彚題遣使往封凡
　册封公主福晉夫人等儀具
　大清通禮
　　　婚禮
　　　(臣/)等謹按杜典納后册后之禮並列一門今考
　大清通禮
　大婚
　册立各具儀注自應分載凡
　册立中宫之典已見前篇兹據㑹典所述順治八年十
　　　一年康熙四年
大婚禮儀以冠於婚禮篇之首
　大婚
　　　順治八年八月
世祖章皇帝大婚預擇吉行納采禮(采幣等物/詳見通禮)前期一日
　　　行大徵禮(采幣等物/詳見通禮)遣官各一人以
大婚祗告於
天
地
太廟至日早鹵簿大駕樂懸陳設如常儀鑾儀衛官陳
皇后儀駕於
皇后邸禮部官設案於
　　太和殿正中又設案於
皇后邸堂正中設
册寳盝於案上又設案於中案之東設采亭二於
　　太和門外階下内院禮部官朝服奉
册寳由中道入
　　太和殿陳於案王公百官咸朝服序立
世祖章皇帝禮服御殿陞座内院官奉
册寳授册封使臣使臣跪受興由中道奉出禮部堂官前
　　　導至
　　太和門外設於采亭鑾儀衛校尉舁
册寳亭次第行前列御仗二對由
　　協和門出詣
皇后邸
世祖章皇帝還宫遣親王二人奏請
昭聖皇太后幸位育宫(今殿保/和)
昭聖皇太后陞輿樂作儀駕前導
世祖章皇帝恭迎於
　　太和門内
昭聖皇太后輿由御道進
　　位育宫使臣至
皇后邸后父率親屬朝服出迎於門外
皇后禮服同后母朝服迎於庭使臣奉
册寳由中道入置東案上
皇后就案南北面跪宣讀官立案左西面宣
册寳文畢次第奉授侍左女官跪接獻
皇后
皇后祗受轉授侍右女官女官跪接陳於案上盝内
皇后興行六肅三跪三拜禮畢
皇后陞輿女官奉
册寳盝設采亭内儀駕鼔樂前導至
　　協和門儀駕止(交内執/事人)女官奉
册寳前行
皇后輿由中道入至
　　太和殿階下降輿入宫禮部堂官奏請
御殿
世祖章皇帝禮服詣中和殿諸王入至
　　中和殿
世祖章皇帝率諸王詣
昭聖皇太后前行禮畢諸王退出復原班立
世祖章皇帝御太和殿
　　午門鳴鐘鼓中和韶樂作
世祖章皇帝陞座樂止鳴鞭
賜后父及親屬燕王公百官咸與燕畢
還宫
皇后率后母暨公主福晉命婦朝
昭聖皇太后於位育宫禮成
皇后還宫
昭聖皇太后賜后母燕公主福晉命婦咸與燕畢
昭聖皇太后乗輿還宫
世祖章皇帝恭送如初越三日
世祖章皇帝御太和殿王公百官上表行慶賀禮
頒詔天下各如常儀是日
賜后父母兄弟及從人等金幣有差十一年六月
世祖章皇帝大婚禮並與順治八年典禮同惟
孝恵章皇后行謁見
昭聖皇太后禮於大婚之第三日
昭聖皇太后御宫
孝恵章皇后率公主福晉命婦行禮如儀乃設燕燕畢各
　　　退
　　　康熙四年九月
聖祖仁皇帝大婚預擇吉行納采禮(采幣等物/詳見通禮)以禮部尚
　　　書内務府總管充使咸朝服齎至
孝誠仁皇后邸后祖率后父朝服出迎於大門外使臣陳
　　　禮物於堂陳馬於庭授后父后父跪受訖率子弟
　　　望
　　闕行謝
恩禮是日設納采燕於
孝誠仁皇后邸
命公主三人輔臣命婦三人往與燕内大臣侍衛各旗民
　　　公以下武官二品以上滿漢文官侍郎以上咸朝
　　　服與燕大婚前期行大徵禮(采幣等物/詳見通禮)以禮部内
　　　務府堂官為正副使咸朝服齎至
孝誠仁皇后邸后祖率后父朝服出迎及以禮物授受儀
　　　與納采同是日
賜后祖父母父母衣服各跪受訖后祖父率子弟於堂之
　　　南后祖母率諸婦於堂之北行謝
恩禮如儀前期遣官祗吿至日發
册奉迎
閲册寳儀均與順治八年同
欽差命婦十一人四人前導七人後隨詣
孝誠仁皇后邸襄事又以命婦十人恭侍執事於
皇后宫以内大臣侍衛翊衛屆時
聖祖仁皇帝御殿發册
孝誠仁皇后受册寳行禮均如前儀欽天監官報時
孝誠仁皇后陞輿前導命婦於輿前後隨命婦於輿後皆
　　　乘騎行内大臣侍衛咸從由
　　大清門中門入至
　　午門外儀駕止
孝誠仁皇后輿入自中門至
　　太和殿階下内大臣侍衛退
孝誠仁皇后降輿内監奉
册寳前導由中道至
　　中和殿前導後隨命婦退恭侍命婦祗迎入宫内監
　　　奉
册寳授守
寳内監訖退
聖祖仁皇帝禮服詣
昭聖慈夀太皇太后宫
仁憲皇太后宫行禮畢
御太和殿賜
皇后親屬暨諸王百官燕燕畢乃還宫
仁憲皇太后率輔臣命婦詣
昭聖慈夀太皇太后宫
賜后母暨親屬燕如儀諸王百官免隨行禮公主福晉命
　　　婦免㑹燕至酉時
　　宫中設合卺燕行合巹禮翼日
孝誠仁皇后詣
昭聖慈夀太皇太后宫
仁憲皇太后宫行朝見禮越三日
聖祖仁皇帝御殿羣臣上表行慶賀禮
頒詔天下凡
　大婚儀具
　大清通禮
　　皇子婚
　　　(臣/)等謹按杜典婚禮篇上自天子納妃后下迄公
　　　侯大夫婚禮而止至庶人則闕焉又公主以下于
　　　歸之禮或由唐代以前初無定制俱未備載伏考
　大清通禮凡
　　皇子婚公主下嫁下逮品官士庶均附列於
　大婚禮儀之後盖男女婚姻人倫之始備立禮制是為
　　　切於前民兹從通禮之例以次附載並以補杜氏
　　　之闕云
　　　康熙年定
　　皇子婚禮由内務府承
㫖交欽天監擇吉具奏至日
命大臣命婦偕老者一人傳
㫖福晉父祗受
命行謝
恩禮
　　皇子往福晉父家行禮擇吉行納采禮(采幣等物/詳見通禮)成
　　　婚禮均設燕
　　皇子婚娶前期於
皇太后
皇帝
皇后前行禮成婚次日偕福晉於
皇太后
皇帝
皇后前行禮如
行幸駐蹕
時巡省方俟
回鑾擇吉行禮凡
　　皇子婚儀具
　大清通禮
　　皇孫　皇曾孫婚
　　　康熙年定
　　皇孫婚禮納采用表裏八十棉二百五十斤餘均與
　　皇子同納采設筵三十席羊二十六酒四十缾成婚
　　　設筵四十席羊三十五酒五十缾餘均與
　　皇子同
　　　乾隆四十六年十月定
　　皇曾孫婚禮納采用表裏五十棉一百七十斤餘均
　　　與
　　皇孫同納采設筵十六席羊十二酒十六缾成婚設
　　　筵二十席羊十六酒二十缾餘均與
　　皇孫同
　　　公主下嫁
　　　順治初定公主下嫁之禮有
㫖指婚乃擇吉令大臣命婦偕老者一人傳
㫖至日召額駙及其父兄至
　　宫門前大臣傳
㫖訖謝
恩行禮擇吉納采具駝馬筵席羊酒(詳見/通禮)額駙於是日詣
　　午門恭進乃設燕行禮如儀下嫁前一日額駙詣
　　宫門前謝
恩是日遣官齎送妝匳詣額駙第鋪設至日額駙恭進鞍
　　　馬甲胄馬駝筵席羊酒及設燕如納采儀(詳見/通禮)下
　　　嫁日以
　　皇子福晉近支王福晉貝勒貝子夫人内
欽命三人送親合卺襄禮成婚後九日行歸寧禮凡公主
　　　下嫁儀具
　大清通禮
　　　親王以下婚
　　　崇徳初定親王郡王親王世子郡王長子貝勒貝
　　　子鎮國公輔國公鎮國將軍輔國將軍奉國將軍
　　　閑散宗室婚禮(詳見/通禮)又定覺羅婚禮有職者各照
　　　品級無職者與庶民同
　　　順治九年定王以下公以上奉
㫖賜婚者咸朝服於
　　中和殿或
　　位育宫(今殿保/和)謝
恩行三跪九叩禮成婚日行禮同又定王公未受
封之子婚禮視其父已受
封者各從其爵
　　　康熙元年定王以下入八分公以上有婚嫁事報
　　　禮部具題奉
㫖賜婚者咸朝服於
　　太和殿或
　　宫門前行謝
恩禮凡親王以下婚儀具
　大清通禮
　　　郡主以下出嫁
　　　崇徳初定郡主縣主郡君縣君鄉君于歸禮(詳見/通禮)
　　　順治九年定凡奉
㫖賜婚公主郡主等外藩王以下内外各官咸朝服於
　　中和殿或
　　位育宫謝
恩行三跪九叩禮成婚日行禮同
　　　康熙元年定奉
㫖賜婚者外藩王以下内外各官詣
　　太和殿或
　　宫門前行謝
恩禮凡郡主以下出嫁儀具
　大清通禮
　　　品官庶士庶人婚
　　　順治九年定官貟士庶婚禮公納采禮段衣五襲
　　　段衾褥三具金領約一具金簪二枝金耳飾全副
　　　是日具筵用牲九成婚日具筵二十席侯納采禮
　　　與公同納采日具筵用牲八成婚日具筵十有八
　　　席伯納采禮與侯同納采日具筵用牲七成婚日
　　　具筵十有七席一品官納采禮段衣四襲餘與侯
　　伯同納采日具筵用牲六成婚日具筵十有五席
　　二品官納采禮段衣三襲段衾褥二具餘與一品
　　官同納采日具筵用牲四成婚日具筵十席三品
　　官納采禮與二品官同納采日具筵用牲三成婚
　　日具筵八席四品官納采禮段衣二襲段衾褥一
　　具金領約一具金耳飾全副納采日具筵用牲二
　　成婚日具筵六席五品官納采禮與四品官同納
　　采日具筵用牲二成婚日具筵五席六品以下官
　　納采禮與五品官同納采日具筵用牲二成婚日
　　用牲三軍民人等納采禮衣一襲衾褥一具金耳
　　環全副納采日具筵用牲一成婚日用牲二
　　康熙七年定公納采禮段衣五襲段衾褥四具金
　　領約一具金簪四枝金耳飾全副金指環四是日
　　具筵十有六席成婚日筵二十六席侯納采禮段
　　衣五襲段衾褥三具金領約一具金簪三枝金耳
　　飾全副是日具筵十有三席成婚日筵二十席伯
　　納采禮與侯同納采日具筵十有二席成婚日筵
　　十有八席一品官納采禮段衣四襲段衾褥三具
　　金領約一具金簪三枝金耳飾全副是日具筵十
　　席成婚日筵十有六席二品官納采禮段衣三襲
　　段衾褥二具餘與一品同是日具筵八席成婚日
　　筵十有二席三品官納采禮與二品官同納采日
　　燕用牲八成婚日具筵九席四品官納采禮段衣
　　二襲餘與三品官同納采日燕用牲七成婚日具
　　筵八席五品官納采禮與四品官同納采日燕用
　　牲六成婚日具筵六席六品以下官納采禮與五
　　品官同納采日燕用牲五成婚日用牲七
　　雍正元年定公納采禮金領約一具金簪三枝金
　　耳飾一副段衣四襲段衾褥三具納采日燕用牲
　　九成婚日具筵二十席侯納采禮與公同納采日
　　燕用牲八成婚日具筵十有八席伯納采禮與侯
　　同納采日燕用牲七成婚日具筵十有七席一品
　　官納采禮段衣三襲餘與伯同納采日燕用牲六
　　成婚日具筵十有五席二品官納采禮段衣二襲
　　段衾褥一具餘與一品同納采日燕用牲四成婚
　　日具筵十有三席三品官納采禮金簪二枝餘與
　　二品同納采日燕用牲三成婚日具筵八席四品
　　官納采禮金領約一具金耳飾一副段衣一襲段
　　衾褥一具納采日燕用牲二成婚日具筵六席五
　　品官納采禮與四品同納采日燕用牲二成婚日
　　具筵五席六品以下官納采禮與五品官同納采
　　日具筵用牲二成婚日用牲三自四品以下領約
　　耳飾各聴其力能具者備用軍民人等納采禮衣
　　一襲衾褥一具具筵用牲一成婚日用牲二凡有
　　品級官員婚嫁或用本官執事鼓樂人不得過十
　　二名鐙不得過六對無品級人及生監軍民不得
　　僭用執事鼔樂人不得過八名鐙不得過四對一
　　應糜費概行嚴禁又定漢人婚娶納采及成婚禮
　　四品官以上紬段不得過八疋金銀首飾不得過
　　八件食品不得過十五品以下官各減二八品官
　　以下有頂帶人員以上又各減二軍民人等紬絹
　　不得過四果合不得過四其金銀財禮官民概不
　　許用至庶民婦女有僭用冠帔補服大轎者禁違
　　者罪坐夫男凡品官士庶婚儀具
大清通禮
　
　
　
　
　
　
　
　
皇朝通典卷五十三
　欽定四庫全書
　皇朝通典卷五十四
　　禮(嘉四/)
　　　冠服
　　　臣等謹按杜典有君臣服章制度一門又别立冠
　　　冕篇於冠禮之後所載多複今冠禮既無庸纂述
　　　冠冕篇亦應併入於冠服一門欽惟我
　　朝鴻業肇興
列祖
列宗制作隆備衣冠法式
釐定服用者百數十年於兹我
　皇上念切紹衣慎守
成憲於
　序禮器圖式
　評通鑑輯覽訓誡輕易之弊俾子孫臣庶咸敬謹遵聽
　　　毋忘館臣續纂五朝禮典時於遼金元各代衣冠
　　　之制叙次未能明晰仰䝉
　訓諭改正且
　宣示本
天本
祖饗
帝饗
親之
　至論實為發從來所未發近復於
　御製全韻詩新建圜水辟雍記中重申祗述仰見
　皇上敬述
前猷祗遵舊制
　聖心諄切如是所以綿
景祚而昭來許者於鑠哉超越萬古矣兹(臣/)等纂輯
　皇朝嘉禮典即恭載
太宗文皇帝聖訓並乾隆三十七年所奉
　諭㫖敬録篇首以垂示萬禩
　　　崇徳二年四月
諭諸王貝勒曰昔金熙宗及金主亮廢其祖宗時衣冠儀
　度循漢人之俗遂服漢人衣冠盡忘本國言語迨至世
　宗始復舊制衣冠凡語言及騎射之事時諭子孫勤加
　學習如元王馬大郭遇漢人訟事則以漢語訊之有女直
　人訟事則以女直語訊之世宗聞之以其未忘女直之言
　甚為嘉許此本國衣冠言語不可輕變也我國家以騎射
　為業今若不時親弓矢惟躭宴樂則田獵行陣之事必致
　踈曠武備何由而得習乎葢射獵者演武之法服制者立
　國之經朕欲爾等時時不忘騎射勤練士卒凡出師田獵
　許服便服其餘俱令遵照國初之制仍服朝衣且諄諄訓
　諭者非為目前起見也及朕之身豈有習於漢俗之理正
　欲爾等識之於心轉相告誡使後世子孫遵守毋變棄
祖宗之制耳
　　　乾隆三十七年十月
　諭朕閲三通館進呈所纂嘉禮考内於遼金元各代冠
　服之制叙次殊未明晰遼金元衣冠初未嘗不循其
　國俗後乃改用漢唐儀式其因革次第原非出於一
　時即如金代朝祭之服其先雖加文飾未至盡去其
　舊至章宗乃概為更制是應詳考詮次以徴蔑棄舊
　典之由並酌入按語俾後人知所鑒戒於輯書闗鍵
　方為有當若遼及元可例推矣前因編訂皇朝禮器
　圖曾親製序文以衣冠必不可輕言改易及批通鑑
　輯覽又一一發明其義誠以衣冠為一代昭度夏收
　殷冔本不相沿襲凡一朝所用原各自有法程所謂
　禮不忘其本也自北魏始有易服之説至遼金元諸
　君浮慕好名一再世輒改衣冠盡去其純樸素風傳
　之未久國勢寖弱洊及淪胥葢變本忘先而隠患中
　之覆轍具在甚可畏也况揆其所以議改者不過云
　衮冕備章文物足觀耳殊不知潤色彰身即取其文
　亦何必僅沿其式如本朝所定朝祀之服山龍藻火
　燦然具列悉皆義本禮經更何通天絳紗之足云耶
　　且祀莫尊於
天
祖禮莫隆於
郊
廟溯其昭格之本要在乎誠敬感通不在乎衣冠規制夫
　　萬物本乎天人本乎祖推原其義實
天遠而
祖近設使輕言改服即已先忘
祖宗將何以上祀
天地經言仁人饗帝孝子饗親試問仁人孝子豈二人乎
　　不能饗親顧能饗帝乎朕確然有見於此是以不憚
　　諄覆教戒俾後世子孫知所法守是創論實格論也
　　所欲奕葉子孫深維根本之計毋為流言所惑永遠
　　恪遵朕訓庶幾不為獲罪
祖宗之人方為能享
上帝之主於以綿國家億萬年無疆之景祚實有厚望焉
　其嘉禮考仍交館臣確核遼金元改制時代先後逐
　一臚載再加擬按語證明改繕進呈候朕鑒定昭示
　來許並將此申諭中外仍録一通懸勒尚書房
　　(臣/)等謹按
皇朝冠服之制恭照
欽定禮器圖式以類敘次于後
皇帝冠服
皇帝冬朝冠薰貂為之十一月朔至上元用黒狐上綴
　　朱緯頂三層貫東珠各一皆承以金龍各四飾東
　　珠如其數上銜大珍珠一夏朝冠織玉草或藤竹
　　絲為之縁石青片金二層裏用紅片金或紅紗上
　　綴朱緯前綴金佛飾東珠十五後綴舍林飾東珠
　　七頂如冬朝冠端罩紫貂為之十一月朔至上元
　　用黒狐明黄緞裏左右垂帶各二下廣而鋭色與
　　裏同衮服色用石青繡五爪正面金龍四團兩肩
　　前後各一其章左日右月前後萬夀篆文間以五
　　　色雲春秋棉祫夏以紗冬以裘各惟其時朝服色
　　　用明黄惟祀
天用藍
　朝日用紅
　夕月用月白披領及袖俱石青冬用片金加海龍縁夏
　　　用片金縁繡文兩肩前後正龍各一腰帷行龍五
　　　衽正龍一襞積前後團龍各九裳正龍二行龍四
　　　披領行龍二袖端正龍各一列十二章日月星辰
　　　山龍華蟲黼黻在衣宗彞藻火粉米在裳間以五
　　　色雲下幅八寶平水十一月朔至上元披領及裳
　　　俱表以紫貂袖端薰貂繡文兩肩前後正龍各一
　　　襞積行龍六列十二章俱在衣間以五色雲朝珠
　　　用東珠一百有八佛頭記念背雲大小墜珍寶雜
　　　飾各惟其宜大典禮御之惟祀
天以青金石為飾祀
地珠用蜜珀
　朝日用珊瑚
　夕月用緑松石雜飾惟宜縧皆明黄色朝帶之制二皆
　　　明黄色一用龍文金圓版四飾紅寶石或藍寶石
　　　及緑松石毎具銜東珠五圍珍珠二十左右佩帉
　　　淺藍及白各一下廣而鋭中約鏤金圓結飾寶如
　　　版圍珠各三十佩囊文繡燧觽刀削結佩惟宜縧
　　　皆明黄色大典禮御之一用龍文金方版四其飾
　　　祀
天用青金石祀
地用黄玉
　朝日用珊瑚
　夕月用白玉毎具銜東珠五佩帉及縧惟祀
天用純青餘如圓版朝帶之制中約圓結如版飾銜東珠
　　　各四佩囊純石青左觽右削並從版色吉服冠冬
　　　用海龍薰貂紫貂惟其時上綴朱緯頂滿花金座
　　　上銜大珍珠一夏織玉草或藤竹絲為之紅紗綢
　　裏石青片金縁上綴朱緯頂如冬吉服冠龍袍色
　　用明黄領袖俱石青片金縁繡文金龍九列十二
　　章間以五色雲領前後正龍各一左右及交襟處
　　行龍各一袖端正龍各一下幅八寶立水裾左右
　　開棉祫紗裘各惟其時吉服朝珠珍寶隨所御吉
　　服帶用明黄色鏤金版四方圓惟便銜以珠玉雜
　　寶各從其宜左右佩帉純白下直而齊中約金結
　　如版飾餘如朝帶常服冠紅絨結頂常服褂色用
　　石青花文隨所御裾左右開常服帶如吉服乾隆
　　十六年
欽定雨冠之制二其一頂崇而前簷深其二頂平而前
　　簷敞皆用明黄色氊及羽緞油綢惟其時雨衣之
　　制六皆明黄色一如常服褂而長與袍稱以油綢
　　為之不加裏自衽以下加博焉上襲重衣領下為
　　襞積無袖斜幅相比上斂下遞豐兩重均加掩襟
　　領及紐約皆青色一以氊及羽緞為之月白緞裏
　　領下為襞積無袖斜幅相比上斂下遞豐前加掩
　　襟領及紐約如衣色或油綢為之不加裏紐約青
　　色一如常服褂而加領長與袍稱以氊及羽緞為
　　之月白緞裏領及紐約如衣色一如常服袍而袖
　　端平前施掩襠油綢為之不加裏領用青羽緞紐
　　約青色外加袍袖如衣色一如常服褂而加領長
　　與坐齊以氊及羽緞為之領及紐約皆如衣色一
　　如常服袍而加領長與坐齊以油綢為之不加裏
　　袖端平前加掩襠領用青羽緞紐約亦青色雨裳
　　之制二皆用黄色一左右幅相交上斂下遞博上
　　前加淺帷為襞積兩旁綴以紐約青色腰為横幅
　　用石青布兩末削為帶以繫之一前為完幅不加
　　淺帷均以油綢為之行冠冬以黒狐秋以黒羊皮
　　或青絨均如常服冠之制夏織藤竹絲為之紅紗
　　裏縁如其色上綴雨纓頂及梁皆黄色前綴珍珠
　　一行褂色用石青長與坐齊袖長及肘行袍如常
　　服長減十之一右裾短一尺色及花文隨所御棉
　　袷紗裘各惟其時行帶色用明黄左右佩繫以紅
　　香牛皮為之飾金花文鋄銀鐶各三佩帉以高麗
　　布視常服帶帉㣲濶而短中約以香牛皮束綴銀
　　花文佩囊明黄圓縧飾珊瑚結削燧雜佩各惟其
　　宜行裳色隨所用左右各一前平後中豐上下斂
　　並屬横幅石青布為之氊袷各惟其時冬用鹿皮
　　或黒狐為表
　皇子冠服
　皇子朝冠冬用薰貂青狐惟其時上綴朱緯頂金龍
　　二層飾東珠十上銜紅寶石夏織玉草或藤竹絲
　　為之縁石青片金二層裏用紅片金或紅紗上綴
　　朱緯前綴舍林飾東珠五後綴金花飾東珠四頂
　　如冬朝冠端罩紫貂為之金黄緞裏左右垂帶各
　　二下廣而鋭色與裏同龍褂色用石青繡五爪正
　　面金龍四團兩肩前後各一間以五色雲朝服之
　　制二皆金黄色一披領及裳皆表以紫貂袖端薫
　　貂繡文兩肩前後正龍各一襞積行龍六間以五
　　色雲一披領及袖皆石青冬用片金加海龍縁夏
　　用片金縁繡文兩肩前後正龍各一腰帷行龍四
　　裳行龍八披領行龍二袖端正龍各一下幅八寶
　　平水朝珠不得用東珠餘隨所用縧皆金黄色朝
　　帶色用金黄金銜玉方版四毎具飾東珠四中飾
　　貓睛石一左右佩縧如帶色吉服冠紅絨結頂蟒
　　袍色用金黄版飾惟宜佩縧如帶色雨冠雨衣雨
　　裳均用紅色氊及羽紗油綢惟其時雨冠頂平而
　　前簷厰用藍布帶雨衣一如常服袍而袖端平一
　　如常服褂而加領長與坐齊均前施掩襠雨裳前
　　為完幅腰為横幅用石青布自
　皇子至宗室公雨冠雨裳之制並同
　　親王以下冠服
　　親王朝冠與
　皇子同端罩青狐為之月白緞裏若
賜金黄色者亦得用之補服色用石青繡五爪金龍四
　　團前後正龍兩肩行龍朝服蟒袍藍及石青諸色
　　隨所用若
賜金黄色者亦得用之吉服冠頂用紅寶石若
賜紅絨結頂者亦得用之餘皆如
　皇子親王世子朝冠頂金龍二層飾東珠九上銜紅
　　寶石朝帶色用金黄金銜玉方版四毎具飾東珠
　　三左右佩縧如帶色餘皆如親王郡王朝冠頂金
　　龍二層飾東珠八上銜紅寶石夏朝冠前綴舍林
　　飾東珠四後綴金花飾東珠三補服色用石青繡
　　五爪行龍四團兩肩前後各一朝帶色用金黄金
　　銜玉方版四毎具飾東珠二貓睛石一左右佩縧
　　如帶色餘皆如親王世子貝勒朝冠頂金龍二層
　　飾東珠七上銜紅寶石夏朝冠前綴舍林飾東珠
　　三後綴金花飾東珠二補服色用石青前後繡四
　　爪正蟒各一團朝服蟒袍不得用金黄色餘隨所
　　用朝服通繡蟒文皆四爪蟒袍亦如之朝珠縧用
　　石青色朝帶色用金黄金銜玉方版四毎具飾東
　　珠二佩縧皆石青色餘皆如郡王貝子朝冠頂金
　　龍二層飾東珠六上銜紅寶石夏朝冠前綴舍林
　　飾東珠二後綴金花飾東珠一吉服冠頂用紅寶
　　石皆戴三眼孔雀翎補服色用石青前後繡四爪
　　行蟒各一團朝帶色用金黄金銜玉方版四毎具
　　飾東珠一餘皆如貝勒鎮國公朝冠頂金龍二層
　　飾東珠五上銜紅寶石夏朝冠前綴舍林飾東珠
　　一後綴金花飾緑松石一吉服冠頂入八分公用
　　紅寶石未入八分公用珊瑚皆戴雙眼孔雀翎端
　　罩紫貂為之月白緞裏補服色用石青前後繡四
　　爪正蟒方補朝帶金銜玉方版四毎具飾貓睛石
　　一餘皆如貝子輔國公朝冠頂金龍二層飾東珠
　　四上銜紅寶石餘皆如鎮國公鎮國將軍朝冠頂
　　鏤花金座中飾東珠一上銜紅寶石補服前後繡
　　麒麟吉服冠頂用珊瑚餘皆視一品輔國將軍朝
　　冠頂鏤花金座中飾小紅寶石一上銜鏤花珊瑚
　　補服前後繡獅吉服冠頂用鏤花珊瑚餘皆視二
　　品奉國將軍朝冠頂鏤花金座中飾小紅寶石一
　　上銜藍寶石補服前後繡豹吉服冠頂用藍寶石
　　餘皆視三品奉恩將軍朝冠頂鏤花金座中飾小
　　藍寶石一上銜青金石補服前後繡虎惟衣裙四
　　啟帶用金黄色凡宗室皆如之覺羅帶用紅色自
　　親王以下冬行冠如冬吉服冠之制氊貂各惟其
　　時翎頂各隨其所得用夏行冠織玉草或藤絲為
　　之上綴雨纓行褂色用石青長與坐齊袖長及肘
　　行袍如常服袍減十之一右裾短一尺色隨所用
　　棉袷紗裘各惟其時行帶佩帉素布視常服帶帉
　　㣲濶而短版飾惟宜縧皆圓結帶色金黄石青各
　　隨其所得用行裳藍及諸色隨所用左右各一前
　　平後中豐上下斂並屬横幅氊袷惟時冬以皮為表其
　　制下達庶官凡扈行者冠服並如之乾隆四十七年奉
㫖宗室王公子弟各給官頂其餘閑散宗室概予四品
　　頂戴
　　固倫額駙以下冠服
　　固倫額駙冠服視貝子吉服冠頂用珊瑚(乾隆/五十)
　　(二年遵珠爾㫖照固倫額駙色布/騰巴爾    之例戴紅寳石帽頂)戴三眼孔雀
　　翎朝帶色用石青或藍金銜玉圓版四毎具飾
　　東珠一左右佩縧皆石青色吉服帶色用石青
　　或藍和碩額駙冠服視鎮國公吉服冠頂用珊瑚
　　戴雙眼孔雀翎朝帶金銜玉圓版四毎具飾猫睛
　　石一餘皆同郡主額駙冠服視武一品朝帶用鏤
　　金圓版四毎具飾緑松石一縣主額駙冠服視武
　　二品郡君額駙冠服視武三品縣君額駙冠服視
　　武四品朝帶鋄金方鐵版四鄉君額駙冠服視武
　　五品朝帶視縣君額駙餘皆同若固倫額駙爵在
　　貝子以上和碩額駙爵在鎮國公以上冠服各從
　　其品郡主額駙以下皆如之乾隆四十年奉
㫖在京公主所生之子至十三嵗時如係固倫公主所
　生即給予伊父固倫額駙品級和碩公主所生即給
　予伊父和碩額駙品級
　　民公以下凡品官冠服
　　民公朝冠冬用薰貂十一月朔至上元用青狐(文/武)
　　(一品以/上皆同)頂鏤花金座中飾東珠四上銜紅寶石端
　　罩貂皮為之藍緞裏補服色用石青前後繡四爪
　　正蟒朝服藍及石青諸色隨所用披領及袖俱石
　　青片金縁冬加海龍縁(文武四品/以上皆同)兩肩前後正蟒
　　各一腰帷行蟒四中有襞積裳行蟒八十一月朔
　　至上元披領及裳俱表以紫貂袖端薰貂(文三品/武二品)
　　(以上/皆同)兩肩前後正蟒各一襞積行蟒四皆四爪曾
賜五爪蟒緞者亦得用之朝珠珊瑚青金緑松蜜珀隨
　　所用雜飾惟宜縧用石青色(文五品武四品以上/及京堂翰詹科道侍)
　　(衛國子監太常寺光禄寺/鴻臚寺有職掌官皆得用)朝帶色用石青或藍鏤
　　金銜玉圓版四毎具飾貓睛石一佩帉下廣而鋭
　　吉服冠頂用珊瑚蟒袍藍及石青諸色隨所用通
　　繡九蟒吉服帶佩帉下直而齊版飾惟宜雨冠雨
　　衣及裳均用紅色侯朝冠頂鏤花金座中飾東珠
　　三上銜紅寶石朝帶鏤金銜玉圓版四毎具飾緑
　　松石一餘皆如公伯朝冠頂鏤花金座中飾東珠
　　二上銜紅寶石朝帶鏤金銜玉圓版四毎具飾紅
　　寶石一餘皆如侯子朝冠頂鏤花金座中飾東珠
　　一上銜紅寶石補服前後繡麒麟吉服冠頂用珊
　　瑚餘皆視一品男朝冠頂鏤花金座中飾小紅寶
　　石一上銜鏤花珊瑚補服前後繡獅吉服冠頂用
　　鏤花珊瑚餘皆視二品文一品朝冠頂鏤花金座
　　中飾東珠一上銜紅寶石補服前後繡鶴惟都御
　　史繡獬豸朝帶鏤金銜玉方版四毎具飾紅寶石
　　一餘皆如公武一品補服前後繡麒麟餘皆如文
　　一品文二品朝冠冬用薰貂十一月朔至上元用
　　貂尾(文三品以/上皆同)頂鏤花金座中飾小紅寶石一上
　　銜鏤花珊瑚補服前後繡錦雞朝帶鏤金圓版四
　　毎具飾紅寶石一吉服冠頂用鏤花珊瑚餘皆如
　　文一品武二品補服前後繡獅餘皆如文二品文
　　三品朝冠頂鏤花金座中飾小紅寶石一上銜藍
　　寶石補服前後繡孔雀惟副都御史及按察使繡
　　獬豸朝帶鏤花金圓版四吉服冠頂用藍寶石餘
　　皆如文二品武三品朝冠冬惟用薰貂(文四品以/下皆同)
　　補服前後繡豹餘皆如文三品惟朝服無貂縁及
　　無端罩一等侍衛戴孔雀翎端罩猞猁孫為之間
　　以貂皮月白緞裏餘皆如武三品文四品朝冠頂
　　鏤花金座中飾藍寶石一上銜青金石補服前後
　　繡雁朝帶銀銜鏤花金圓版四吉服冠頂用青金
　　石蟒袍通繡八蟒皆四爪四品以下惟京堂翰詹
　　科道得用端罩猞猁孫為之間以貂皮月白緞裏
　　武四品補服前後繡虎餘皆如文四品二等侍衛
　　戴孔雀翎端罩紅豹皮為之素紅緞裏朝服剪絨
　　縁色用石青通身雲緞前後方襴行蟒各一腰帷
　　行蟒四中有襞積領袖俱石青糚緞冬夏皆用之
　　餘皆如武四品文五品朝冠頂鏤花金座中飾小
　　藍寶石一上銜水晶補服前後繡白鷴惟監察御
　　史繡獬豸朝服片金縁(文武七品/以上皆同)色用石青前後
　　方襴行蟒各一中有襞積領袖俱石青糚緞冬夏
　　皆用之朝帶銀銜素金圓版四吉服冠頂用水晶
　　餘皆如文四品武五品補服前後繡熊餘皆如文
　　五品惟無朝珠三等侍衛戴孔雀翎端罩黄狐皮
　　為之月白緞裏朝服如文五品之制惟用剪絨縁
　　餘皆如武五品惟得用朝珠文六品朝冠頂鏤花
　　金座中飾小藍寶石一上銜硨磲補服前後繡鷺
　　鷥朝帶銀銜玳瑁圓版四吉服冠頂用硨磲餘皆
　　如文五品惟無朝珠武六品補服前後繡彪餘皆
　　如文六品藍翎侍衛戴藍翎端罩朝服朝珠均如
　　三等侍衛餘皆如武六品文七品朝冠頂鏤花金
　　座中飾小水晶一上銜素金補服前後繡鸂鶒朝
　　帶素圓版四吉服冠頂用素金蟒袍通繡五蟒皆
　　四爪餘皆如文六品武七品補服如武六品餘皆
　　如文七品文八品朝冠頂鏤花金座上銜花金補
　　服前後繡鵪鶉朝服用石青雲緞無蟒領袖皆青
　　倭緞中有襞積冬夏皆用之朝帶銀銜明羊角圓
　　版四吉服冠鏤花金頂餘皆如文七品武八品補
　　服前後繡犀牛餘皆如文八品九品官朝冠頂鏤
　　花金座上銜花銀補服前後繡練雀朝帶銀銜烏
　　角圓版四吉服冠鏤花銀頂餘皆如文八品武九
　　品補服前後繡海馬餘皆如文九品未入流冠服
　　制如文九品凡雨冠民公侯伯子男一二三品文
　　武官
御前侍衛
　乾清門侍衛
　尚書房翰林
　南書房翰林奏事處批本處軍機處行走人員皆用紅色四
　　五六品文武官雨冠中用紅色縁用青色七八九
　　品文武官凡有頂人員雨冠中用青色縁用紅色
　　凡縁皆前二寸五分後五寸軍民雨冠用青色凡
　　雨衣雨裳民公侯伯子文武一品以上官
御前侍衛各省巡撫皆用紅色二品以下文武官下至
　　軍民皆用青色其明黄色行褂則領侍衛内大臣
御前大臣侍衛班長䕶軍統領健鋭營翼領及凡諸臣
　　之䝉
賜者皆得服之
　　士庶冠服
　　㑹試中式貢士朝冠頂鏤花金座上銜金三枝九
　　葉吉服冠頂用素金舉人公服冠頂鏤花銀座上
　　銜金雀公服袍青綢為之藍縁披領如袍飾公服
　　　帶如文八品朝帶吉服冠頂銀座上銜素金貢生
　　　吉服冠鏤花金頂餘皆如舉人監生吉服冠素銀
　　　頂餘皆如貢生生員公服冠頂鏤花銀座上銜銀
　　　雀公服袍藍綢為之青縁披領如袍飾公服帶如
　　　文九品朝帶吉服冠頂如監生外郎耆老冠頂以
　　　錫從耕農官袍青絨為之頂同八品補服色用石
　　　青前後繡綵雲捧日袍青絹為之上加披領腰為
　　　襞積不加縁月白絹裏祭祀文舞生冬冠騷䑕為
　　　之頂鏤花銅座中飾方銅鏤葵花上銜銅三角如
　　　火珠形袍以綢為之其色
南郊用石青
北郊用黒
祈穀壇
太廟
　社稷壇
　朝日壇
　帝王廟
　文廟
　先農壇
　　太嵗壇俱用紅
　夕月壇用月白前後方襴銷金葵花帶緑綢為之武舞
　　　生頂上銜銅三稜如古㦸形袍以綢為之通銷金
　　　葵花餘俱如文舞生袍之制帶如文舞生祭祀執
　　　事人袍以綢為之其色
南郊用石青
北郊用黒不加縁
太廟
　文廟
　先農壇
　　太嵗壇俱用青色藍縁
祈穀壇
　社稷壇
　朝日壇
　帝王廟俱用青色石青縁
　夕月壇用青色月白縁帶如文舞生樂部樂生冠頂鏤
　　　花銅座上植明黄翎樂部袍紅緞為之一前後方
　　　襴繡黄鸝中和韶樂部樂生執戯竹人服之一通
　　　織小團葵花丹陛大樂諸部樂生服之帶用緑雲
　　　緞為之鹵簿輿士冬冠以豹皮及黒氊為之頂鏤
　　　花銅座上植明黄翎袍如丹陛大樂諸部樂生帶
　　　如祭祀文舞生鹵簿䕶軍袍石青緞為之通織金
　　　夀字片金縁領及袖端俱織金葵花鹵簿校尉冬
　　　冠平簷頂素銅上植明黄翎袍及帶如鹵簿輿士
皇太后
　皇后冠服
　　　(臣/)等謹按社典有后妃命婦首飾制度服章制度
　　　兩條兹據
　皇朝禮器圖式謹彚敘成篇首
　　大内冠服次公主福晉以下及命婦冠服列載于左
皇太后
　皇后冬朝冠薰貂為之上綴朱緯頂三層貫東珠各一
　　　皆承以金鳯飾東珠各三珍珠各十七上銜大東
　　　珠一朱緯上週綴金鳯七飾東珠各九貓睛石一
　　　珍珠各二十一後金翟一飾貓睛石一珍珠十六
　　　翟尾垂珠凡珍珠三百有二五行二就毎行大珍
　　　珠一中間金銜青金石結一飾東珠珍珠各六末
　　　綴珊瑚冠後䕶領垂明黄縧二末綴寶石青緞為
　　　帶夏朝冠青絨為之餘皆如冬朝冠金約鏤金雲
　　　十三飾東珠各一間以青金石紅片金裏後繫金
　　　銜緑松石結貫珠下垂凡珍珠三百二十四五行
　　　三就毎行大珍珠一中間金銜青金石結二毎具
　　　飾東珠珍珠各八末綴珊瑚耳飾左右各三毎具
　　　金龍銜一等東珠各二朝褂之制三皆石青色片
　　　金縁一繡文前後立龍各二下通襞積四層相間
　　上為正龍各四下為萬福萬夀一繡文前後正龍
　　各一腰帷行龍四中有襞積下幅行龍八一繡文
　　前後立龍各二中無襞積下幅八寶平水領後皆
　　垂明黄縧其飾珠寶惟宜朝袍之制三皆明黄色
　　一披領及袖皆石青片金加貂縁肩上下襲朝褂
　　處亦加縁繡文金龍九間以五色雲中有襞積下
　　幅八寶平水披領行龍二袖端正龍各一袖相接
　　處行龍各二一披領及袖皆石青冬用片金加海
　　龍縁夏用片金縁肩上下襲朝褂處亦加縁繡文
　　前後正龍各一兩肩行龍各一腰帷行龍四中有襞
　　積下幅行龍八一領袖片金加海龍縁夏片金縁
　　中無襞積裾後開餘俱加貂縁朝袍之制領後垂
　　明黄縧飾珠寶惟宜領約鏤金為之飾東珠十一
　　間以珊瑚兩端垂明黄縧二中各貫珊瑚末綴緑
　　松石各二朝珠三盤東珠一珊瑚二佛頭記念背
　　雲大小墜珠寶雜飾惟宜縧皆明黄色綵帨緑色
　　繡文為五榖豐登佩箴管縏􁐏之屬縧皆明黄色
　　冬朝裙片金加海龍縁上用紅織金夀字緞下石
　　青行龍糚緞皆正幅有襞積夏朝裙片金縁緞紗
　　各惟其時吉服冠頂用東珠龍褂二皆石青色一
　　繡文五爪金龍八團兩肩前後正龍各一襟行龍
　　四下幅八寶立水袖端行龍各二一下幅及袖端
　　不施章采龍袍三色用明黄領袖皆石青一繡文
　　金龍九間以五色雲福夀文采惟宜下幅八寶立
　　水領前後正龍各一左右及交襟處行龍各一袖
　　如朝袍裾左右開一繡文五爪金龍八團兩肩前
　　後正龍各一襟行龍四下幅八寶立水一下幅不
　　施章采吉服朝珠一盤珍寶隨所御縧皆明黄色
　皇貴妃
　貴妃
　妃
　嬪冠服
　皇貴妃朝冠頂三層貫東珠各一皆承以金鳯飾東
　　珠各三珍珠各十七上銜大珍珠一朱緯上週綴
　　金鳯七飾東珠各九珍珠各二十一後金翟一飾
　　貓睛石一珍珠十六翟尾垂珠凡珍珠一百九十
　　二三行二就中間金銜青金石結一飾東珠珍珠
　　各四末綴珊瑚冠後䕶領垂明黄縧二末綴寶石
　　青緞為帶金約鏤金雲十二飾東珠各一間以珊
　　瑚紅片金裏後繫金銜緑松石結貫珠下垂凡珍
　　珠二百有四三行三就中間金銜青金石結二毎
　　具飾東珠珍珠各六末綴珊瑚耳飾左右各三毎
　　具金龍銜二等東珠各二領約鏤金為之飾東珠
　　七間以珊瑚兩端垂明黄縧二中各貫珊瑚末垂
　　珊瑚各二朝珠三盤蜜珀一珊瑚二龍褂色用石
　　青繡文五爪金龍八團兩肩前後正龍各一襟行
　　龍四下幅八寶立水袖端行龍各二龍袍色用明
　　黄領袖皆石青繡文金龍九間以五色雲福夀文
　　采惟宜下幅八寶立水領前後正龍各一左右及
　　交襟處行龍各一袖如朝袍裾左右開吉服朝珠
　　一盤珍寶隨所御縧明黄色餘皆如
皇后
　貴妃冠服垂縧皆金黄色袍色亦用金黄餘皆如
　皇貴妃
　妃朝冠頂二層貫東珠各一皆承以金鳯飾東珠共
　　九珍珠各十七上銜貓睛石朱緯上週綴金鳯五
　　飾東珠各七珍珠各二十一後金翟一飾貓睛石
　　一珍珠十六翟尾垂珠凡珍珠一百八十八三行
　　二就中間金銜青金石結一飾東珠珍珠各四末
　　綴珊瑚冠後䕶領垂金黄縧二末綴寶石青緞為
　　帶金約鏤金雲十一飾東珠各一間以青金石紅
　　片金裏後繫金銜緑松石結貫珠下垂凡珍珠一
　　百九十七三行三就中間金銜青金石結二毎具
　　飾東珠珍珠各六末綴珊瑚耳飾左右各三毎具
　　金龍銜三等東珠各二綵帨繡文為雲芝瑞草吉
　　服冠頂用碧􁀙㺨餘皆如
　貴妃
　嬪朝冠頂二層貫柬珠各一皆承以金翟飾東珠共
　　九珍珠各十七上銜􁰙子朱緯上週綴金翟五飾
　　東珠各五珍珠各十九後金翟一飾珍珠十六翟
　　尾垂珠凡珍珠一百七十二三行二就中間金銜
　　青金石結一飾東珠珍珠各三末綴珊瑚冠後䕶
　　領垂金黄縧二末綴寶石青緞為帶金約鏤金雲
　　八飾東珠各一間以青金石紅片金裏後繫金銜
　　緑松石結貫珠下垂凡珍珠一百七十七三行二
　　就中間金銜青金石結二毎具飾東珠珍珠各四
　　未綴珊瑚耳飾左右各三毎具金龍銜四等東珠
　　各二朝珠三盤珊瑚一蜜珀二綵帨不繡花文龍
　　褂繡文兩肩前後正龍各一襟夔龍四袍皆用香
　　色餘皆如
　妃
　　皇子福晉冠服
　　皇子福晉朝冠頂鏤金三層飾東珠十上銜紅寳
　　石朱緯上週綴金孔雀五飾東珠各七小珍珠三
　　十九後金孔雀一垂珠三行二就中間金銜青金
　　石結一飾東珠各三末綴珊瑚冠後䕶領垂金黄
　　縧二末亦綴珊瑚青緞為帶金約鏤金雲九飾東
　　珠各一間以青金石紅片金裏後繫金銜青金石
　　結貫珠下垂三行三就中間金銜青金石結二毎
　　具飾東珠珍珠各四末綴珊瑚耳飾左右各三毎
　　具金雲銜珠各二朝褂色用石青片金縁繡文前
　　行龍四後行龍三領後垂金黄縧雜飾惟宜朝袍
　　用香色披領及袖皆石青冬用片金加海龍縁夏
　　用片金縁肩上下襲朝褂處亦加縁繡文前後正
　　龍各一兩肩行龍各一襟行龍四披領行龍二袖
　　端正龍各一袖相接處行龍各二裾後開領後垂
　　金黄縧雜飾惟宜領約鏤金為之飾東珠七間以
　　珊瑚兩端垂金黄縧二中各貫珊瑚末綴珊瑚各
　　二朝珠三盤珊瑚一蜜珀二縧皆金黄色綵帨月
　　白色不繡花文結佩惟宜縧皆金黄色冬朝裙片
　　金加海龍縁上用紅緞下石青行龍糚緞皆正幅
　　有襞積夏朝裙片金縁緞紗各惟其時吉服冠頂
　　用紅寶石吉服褂色用石青繡五爪正龍四團前
　　後兩肩各一蟒袍用香色通繡九龍吉服朝珠一
　　盤珍寶隨所御縧金黄色
　　王福晉公主以下凡品官妻冠服
　　親王福晉吉服褂繡五爪金龍四團前後正龍兩
　　肩行龍餘皆如
　　皇子福晉親王世子福晉朝冠頂鏤金二層飾東
　　珠九上銜紅寶石朱緯上週綴金孔雀五飾東珠
　　各六後金孔雀一垂珠三行二就中間金銜青金
　　石結一飾東珠各三末綴珊瑚冠後䕶領垂金黄
　　縧二末亦綴珊瑚金約鏤金雲八飾東珠各一間
　　以青金石後繫金銜青金石結貫珠下垂三行三
　　就中間金銜青金石結二毎具飾東珠珍珠各四
　　末綴珊瑚餘皆如親王福晉郡王福晉朝冠頂鏤
　　金二層飾東珠八上銜紅寶石朱緯上週綴金孔
　　雀五飾東珠各五後金孔雀一垂珠三行二就中
　　間金銜青金石結一末綴珊瑚冠後䕶領垂金黄
　　縧二末亦綴珊瑚金約鏤金雲八飾東珠各一間
　　以青金石後繫金銜青金石結貫珠下垂三行三
　　就中間金銜青金石結二末綴珊瑚吉服褂繡五
　　爪行龍四團前後兩肩各一餘皆如世子福晉貝
　　勒夫人朝冠頂鏤金二層飾東珠七上銜紅寶石
　　朱緯上週綴金孔雀五飾東珠各三後金孔雀一
　　垂珠三行二就中間金銜青金石結一末綴珊瑚
　　冠後䕶領垂石青縧二末亦綴珊瑚金約金雲七
　　飾東珠各一間以青金石後繫金銜青金石結貫
　　珠下垂三行三就中間金銜青金石結二末綴珊
　　瑚朝褂繡四爪蟒領後垂石青縧朝袍藍及石青
　　諸色隨所用領袖冬用片金加海龍縁夏用片金
　　縁繡四爪蟒領後垂石青縧領約朝珠綵帨縧皆
　　石青色吉服褂前後繡四爪正蟒各一團蟒袍藍
　　及石青諸色隨所用通繡九蟒餘皆如郡王福晉
　　貝子夫人朝冠頂鏤金二層飾東珠六金約鏤金
　　雲六吉服褂前後繡四爪行蟒各一團餘皆如貝
　　勒夫人鎮國公夫人朝冠頂鏤金二層飾東珠五
　　金約鏤金雲五吉服褂繡花八團餘皆如貝子夫
　　人輔國公夫人朝冠頂鏤金二層飾東珠四金約
　　鏤金雲四餘皆如鎮國公夫人鎮國將軍夫人冠
　　服均視一品命婦輔國將軍夫人冠服均視二品
　　命婦奉國將軍淑人冠服均視三品命婦奉恩將
　　軍恭人冠服均視四品命婦固倫公主冠服制如
　　親王福晉和碩公主朝冠金約制如親王世子福
　　晉餘皆如固倫公主郡主朝冠金約制如郡王福
　　晉餘皆如和碩公主縣主朝冠金約制如貝勒夫
　　人吉服褂制如郡王福晉餘皆如郡主郡君朝冠
　　金約制如貝子夫人朝褂朝袍領約朝珠綵帨吉
　　服褂蟒袍均如貝勒夫人餘如縣主縣君朝冠金
　　約制如鎮國公夫人吉服褂制如貝子夫人餘皆
　　如郡君鎮國公女鄉君朝冠金約制如輔國公夫
　　人吉服褂制如鎮國公夫人餘皆如縣君輔國公
　　女鄉君朝冠頂鏤金二層飾東珠三金約鏤金雲
　　三餘皆如鎮國公女民公夫人冬朝冠薰貂為之
　　頂鏤花金座中飾東珠四上銜紅寶石前綴金簪
　　三飾以珠寶䕶領縧用石青色金約青緞為之中
　　綴鏤金火熖飾珍珠一左右金龍鳯各一後垂青
　　緞帶二紅片金裏耳飾左右各三毎具金雲銜珠
　　各二朝褂色用石青片金縁繡文前行蟒二後行
　　蟒一領後垂石青縧雜飾惟宜朝袍藍及石青諸
　　色隨所用披領及袖皆石青冬用片金加海龍縁
　　夏用片金縁繡文前後正蟒各一兩肩行蟒各一
　　襟行蟒四中無襞積披領行蟒二袖端正蟒各一
　　袖相接處行蟒各二後垂石青縧雜飾惟宜領約
　　鏤金為之飾紅藍小寶石五兩端垂石青縧二中
　　各貫珊瑚末綴珊瑚各二朝珠三盤珊瑚青金緑
　　松蜜珀隨所用雜飾惟宜縧用石青色綵帨月白
　　色不繡花文冬朝裙片金加海龍縁上用紅緞下
　　石青行蟒糚緞皆正幅有襞積夏朝裙片金縁緞
　　紗各惟其時吉服冠薰貂為之頂用珊瑚吉服褂
　　色用石青繡花文團蟒袍藍及石青諸色隨所用
　　通九蟒皆四爪侯夫人朝冠頂鏤花金座中飾東
　　珠三上銜紅寶石餘皆如民公夫人伯夫人朝冠
　　頂鏤花金座中飾東珠二上銜紅寶石餘皆如侯
　　夫人子夫人朝冠頂鏤花金座中飾東珠一上銜
　　紅寶石餘皆如伯夫人男夫人朝冠頂鏤花金座
　　中飾紅寶石一上銜鏤花紅珊瑚吉服冠頂鏤花
　　珊瑚餘皆如子夫人一品命婦朝冠頂鏤花金座
　　中飾東珠一上銜紅寶石餘皆如民公夫人二品
　　命婦朝冠頂鏤花金座中飾紅寶石一上銜鏤花
　　珊瑚吉服冠頂鏤花珊瑚餘皆如一品命婦三品
　　命婦朝冠頂鏤花金座中飾紅寶石一上銜藍寶
　　石吉服冠頂用藍寶石餘皆如二品命婦四品命
　　婦朝冠頂鏤花金座中飾小藍寶石一上銜青金
　　石朝袍片金縁繡文前後行蟒各二中無襞積後
　　垂石青縧雜飾惟宜朝裙片金縁上用緑緞下石
　　青行蟒糚緞皆正幅有襞積吉服冠頂用青金石
　　蟒袍通八蟒皆四爪餘皆如三品命婦五品命婦
　　朝冠頂鏤花金座中飾小藍寶石一上銜水晶吉
　　服冠頂用水晶餘皆如四品命婦六品命婦朝冠
　　頂鏤花金座中飾小藍寶石一上銜硨磲吉服冠
　　頂用硨磲餘皆如五品命婦七品命婦朝冠頂鏤
　　　花金座中飾小水晶一上銜素金吉服冠頂用素
　　　金蟒袍通五蟒皆四爪餘皆如六品命婦
　寶印
　　　(臣/)等謹按杜典有天子諸侯玉佩劍綬璽印今考
　　　列代之制天子所佩曰璽臣下所佩曰印唐時改
　　　稱璽曰寶至玉佩劍綬則今朝帶雜佩制似相近
　　　已詳見冠服篇兹據
　大清㑹典所述寶印之制敬謹編次首
　御寶次
　　大内寶印次親王以下寶印次官員印信闗防條記
　　　悉按等差詳著定式以彰
　昭代之法守並改杜典標目之舊以符今制云
　皇帝御寶
　　國朝誕膺
天命設
　御寶於
　交泰殿初立尚寶司其後以内監典守當用則内閣
　　請而用之乾隆十一年
皇上御定寶譜藏之
　交泰殿者二十有五藏之
　盛京者十
御定交泰殿寶譜
大清受命之寶以章皇序白玉方四寸四分厚一寸盤
　　龍紐高二寸
皇帝奉天之寶以章奉若碧玉方四寸四分厚一寸一
　　分盤龍紐高三寸五分
大清嗣天子寶以章繼繩金方二寸四分厚八分交龍
　　紐高一寸七分
皇帝之寶以布詔赦青玉方三寸九分厚一寸交龍紐
　　高二寸一分
皇帝之寶以肅法駕栴檀香木方四寸八分厚一寸八
　　分盤龍紐高三寸五分
天子之寶以祀百神白玉方二寸四分厚八分交龍紐
　　高一寸三分
皇帝尊親之寶以薦徽號白玉方二寸一分厚七分交
　　龍紐高一寸三分
皇帝親親之寶以展宗盟白玉方二寸二分厚一寸二
　　分交龍紐高一寸二分
皇帝行寶以頒賜賚碧玉方四寸八分厚一寸九分蹲
　　龍紐高二寸五分
皇帝信寶以徴戎伍白玉方三寸三分厚六分交龍紐
　　高一寸六分
天子行寶以册外蠻碧玉方四寸八分厚一寸九分蹲
　　龍紐高二寸三分
天子信寶以命殊方青玉方三寸八分厚一寸三分交
　　龍紐高一寸七分
敬天勤民之寶以飭覲吏白玉方三寸一分厚一寸五
　　分交龍紐高一寸七分
制誥之寶以諭臣僚青玉方四寸厚二寸交龍紐高二
　　寸七分
敕命之寶以鈐誥敕碧玉方三寸五分厚一寸三分交
　　龍紐高一寸八分
垂訓之寶以揚國憲碧玉方四寸厚一寸五分交龍紐
　　高二寸
命徳之寶以奬忠良青玉方四寸厚一寸四分交龍紐
　　高二寸一分
欽文之璽以重文教墨玉方三寸六分厚一寸五分交
　　龍紐高一寸六分
表章經史之寶以崇古訓碧玉方四寸七分厚二寸一
　　分交龍紐高二寸二分
巡狩天下之寶以從省方青玉方四寸七分厚二寸交
　　龍紐高二寸五分
討罪安民之寶以張征伐青玉方四寸八分厚二寸交
　　龍紐高二寸五分
　制馭六師之寶以整戎行墨玉方五寸三分厚一寸四
　　　分交龍紐高二寸二分
　勅正萬邦之寶以誥外國青玉方三寸八分厚一寸五
　　　分盤龍紐高二寸三分
　勅正萬民之寶以誥四方青玉方四寸一分厚一寸五
　　　分交龍紐高二寸
　廣運之寶以謹封識墨玉方六寸厚二寸一分交龍紐
　　　高二寸
　御製國朝傳寶記曰國朝受
天命采古制為璽掌以宫殿監正襲以重盝承以髹几設
　　交泰殿中以次左右列當用則内閣請而用之其質
　　有玉有金有栴檀香木玉之品有白有青有碧紐有
　　交龍有盤龍有蹲龍其文自
太宗文皇帝以前專用國書既乃兼用古篆其大小自方
　　六寸至二寸一分不一嘗考大清㑹典載御寶二十
　　有九今交泰殿所貯三十有九㑹典又云宫内收貯
　　者六内庫收貯者二十有三今則皆貯交泰殿數與
　　地皆失實至謂皇帝奉天之寶即傳國璽兩郊大祀
　　及聖節宫中告天青詞用之此語尤誕謬大祀遵古
　　禮用祝版署名而不用寶聖節宫中未嘗有告天事
　　或道籙祝釐時一行之亦不過偶存其教耳未嘗命
　　文臣為青詞亦未嘗用寶且此璽孰非世世傳守而
　　專以一寶為傳國璽亦不經葢縁修㑹典諸臣無宿
　　學卓識復未曾請
㫖取裁只沿明時内監所書册檔承譌襲謬遂至於此甚
　　矣紀載之難也且㑹典所不載者復有受命於天既
　　夀永昌一璽不知何時附藏殿内反置之正中按其
　　詞雖類古所傳秦璽而篆法拙俗非李斯蟲鳥之舊
　　明甚獨玉質瑩潔如截肪方得黍尺四寸四分厚得
　　方之三以為良玉不易得則信矣若論寶無問非秦
　　璽即真秦璽亦何足貴乾隆三年高斌督河時奏進
　　屬員濬寶應河所得玉璽古澤可愛文與輟耕録載
　　蔡仲平本頗合朕謂此好事者仿刻所為貯之别殿
　　視為玩好舊器而已夫秦璽煨燼古人論之詳矣即
　　使尚存政斯之物何得與本朝傳寶同貯於義未當
　　又雍正年故大學士高其位進未刻碧玉寶一文未
　　刻則未成為寶而與諸寶同貯亦未當朕嘗論之君
　　人者在徳不在寶寶雖重一器耳明等威徴信守與
　　車旗章服何異徳之不足則山河之險土宇之富拱
　　手而授之他人未有徒恃此區區尺璧足以自固者
　　誠能勤修令徳繫屬人心則言傳號渙萬里奔走
　　珍非和璧制不龍螭篆不斯籀孰敢不敬信承奉尊
　　為神明故寶器非寶寶於有徳古有得前代符寶君
　　臣動色矜耀侈為瑞貺者我
太宗文皇帝時獲䝉古所傳元帝國寶容而納之初不藉
　　以為受命之符由今思之
文皇帝之臣服函夏垂統萬世在徳耶在寶耶不待智者
　　而知之矣善夫唐梁肅之言曰鼎之輕重璽之去來
　　視徳之高下位之安危然則人君承
祖宗付畀思以永膺斯寶引而勿替其非什襲固守之謂
　　謂夫日新厥徳居安慮危凝受
皇天大寶命則徳足重寶而寶以愈重璽玉自古無定數
　　今交泰殿所貯歴年既久紀載失真且有重複者爰
　　加考正排次定為二十有五以符天數并著成譜而
　　序其大指如此
　御定盛京尊藏寶譜
　大清受命之寶碧玉方四寸八分厚一寸九分蹲龍紐
　　　高二寸四分
　皇帝之寶青玉方四寸八分厚一寸九分交龍紐高二
　　　寸七分
　皇帝之寶碧玉方五寸厚一寸八分盤龍紐高三寸
　皇帝之寶栴檀香木方三寸八分厚六分素紐高五分
　奉天之寶金方三寸七分厚九分交龍紐高二寸
　天子之寶金方三寸七分厚九分交龍紐高二寸
　奉天法祖親賢愛民碧玉方四寸九分厚一寸五分交
　　　龍紐高二寸
　丹符出騐四方青玉方四寸七分厚二寸交龍紐高二
　　　寸二分
　勅命之寶青玉方三寸七分厚一寸八分交龍紐高二
　　　寸五分
　廣運之寶金方二寸四分厚八分交龍紐高一寸五分
　御製盛京尊藏寶譜序曰乾隆十一年春閲交泰殿所
　　貯諸寶既詳定位置為文記之其應别貯者分别收
　　貯至其文或複見及國初行用者為數凡十雖不同
　　於見用之寶而未可與古玩並列因念盛京為國家
　　發祥地
祖宗神爽實所式憑朕既重繕
列祖實録尊藏鳯凰樓上覲揚
光烈傳示無疆想當
開天之始凝受
帝命寶符煥發六服承式璠璵孚尹
手澤存焉記不云乎陳其宗器𢎞璧琬琰陳之西序崇世
　　守也爰奉此十寶齎送盛京鐍而藏之而著其縁起
　　如此
　　　十三年九月改鐫
　御寶始用清篆左為清篆右為漢篆
　御題交泰殿寶譜序後曰寶譜成於乾隆十一年丙寅
　　越三年戊辰始指授儒臣為清文各篆體書因思向
　　之國寶官印漢文用篆書而清文則用本字者以國
　　書篆體未備也今既定為篆法當施之寶印以昭畫
　　一按譜内青玉皇帝之寶本清字篆文傳自
太宗文皇帝時自是而上四寶均
先代相承傳為世守者不敢輕易其檀香皇帝之寶以下
　　二十有一則朝儀綸綍所常用宜從新制因勅所司
　　一律改鐫與漢篆文相配並記之寶譜序後云
　　　是年内繙書房奏言謹將内閣頒發
　誥勅内
　制誥之寶四字遵照
　欽定玉筯篆體擬篆清文恭呈
　御定後交該衙門選擇吉期於
　　大内祗領應鐫二十一
　御寶敬謹改鐫從之四十五年八月
　御製古稀説曰余以今年登七袠因用杜甫句刻古稀
　　天子之寶其次章即繼之曰猶日孜孜葢予宿志有
　　年至八旬有六即歸政而頤志於寧夀宫其未歸政
　　以前不敢弛乾惕猶日孜孜所以答
天庥而勵已躬也正夀之辰羣臣例當進獻辭賦於是彭
　　元瑞有古稀之九頌既以文房等件賜之以旌其用
　　意新而遣辭雅顧一再翻閲頗有不得不為之説以
　　申予意者其辭曰古人有言頌不忘規兹元瑞之九
　　頌徒見其頌而未見其規在元瑞為得半而失半然
　　使予觀其頌洋洋自滿遂以為誠若此則不但失半
　　又且失全予何肯如是夫由斯不自滿歉然若有所
　　不足之意充之以是為敬
天之本必益凛旦明毋敢或渝也以是為法
祖之規必思繼
前烈而慎聰聽也以是勤民庶無始終之變耳以是典學
　　為實學以是奮武非黷武以是籌邊非鑿空以是制
　　作非虚飾若夫用人行政旰食宵衣孰不以是為慎
　　修思永之樞機乎如是而觀元瑞之九頌方且益深
　　予臨深履薄之戒則其頌也即規也更惓思之三代
　　以上弗論矣三代以下為天子而夀登古稀者纔得
　　六人已見之近作矣(自三代以下帝王年逾七十者/漢武帝梁高祖唐明皇宋高宗)
　　(元世祖明太祖凡六帝昨七旬慶典詩有/七旬屈指數今古六帝因心騐法懲之句)至夫得國
　　之正擴土之廣臣服之普民庶之安雖非大當可謂
　　小康且前代所以亡國者曰强藩曰外患曰權臣曰
　　外戚曰女謁曰宦寺曰姦臣曰佞倖今皆無一彷彿
　　者即所謂得古稀之六帝元明二祖為創業之君禮
　　樂刑政有未遑焉其餘四帝予所不足為法而其時
　　其政亦豈有若今日者哉是誠古稀而已矣夫值此
　　古稀者非
上天所賜乎
天賜古稀於予而予設弗以敬承之弗勵慎終如始之志
　　以竭力敬
天法
祖勤政愛民古云適百里者半九十里慄慄危懼誠恐耄
　　荒而有所隕越將孤
天恩予又何敢如是然則元瑞九頌有禆於予者大焉故
　　為之説如右羣臣獻辭賦者甚夥大約不出於元瑞
　　之九頌予將以是説概之則所謂有頌而鮮規者亦
　　畢視之為進規而非啻頌矣
　　　四十六年正月
　皇上用
　　乾清宫西暖閣貯
　敬天勤民寶之例貯
　古稀天子之寶於東暖閣既刻
　古稀説於
　寶端並繫以
　御製詩曰
祖
宗貽玉寶敬
天及勤民兹予逮古稀爰始刻貞珉敬勤傳家法奕世當
　　永遵設我子孫中年或古稀臻此寶亦宜用弆之檀
　　匣陳斯則待
乾貺未敢預卜頻西清者恒守(謂西暖閣之/敬天勤民寶)左个者偶循
　　(謂東暖閣之/古稀天子寶)嗣服祈承命鞏謙朂最寅
太皇太后寶
　　　(臣/)等謹按康熙四年製
太皇太后金寶玉寶敬詳寶制於
皇太后寶之前
太皇太后金寶玉筯篆盤龍紐平臺方四寸四分厚一寸
　　　二分
玉寶臺高一寸八分餘皆與
金寶同
皇太后寶
皇太后金寶清漢文玉筯篆盤龍紐平臺方四寸四分厚
　　　一寸二分
玉寶同
　　　(臣/)等謹按乾隆三十六年十一月
皇太后八旬萬夀恭加上
徽號所奉
册
寶敬用刻玉之制詳見上
徽號門
　皇后寶
　皇后金寶清漢文玉筯篆交龍紐餘與
皇太后寶同
　　皇貴妃
　　貴妃寶
　　皇貴妃金寶清漢文玉筯篆蹲龍紐平臺方四寸厚
　　　一寸二分
　　貴妃寶同
　　妃印
　　妃金印清漢文玉筯篆龜紐平臺方三寸六分厚一
　　　分
　　　親王寶郡王以下官員印信
　　　(臣/)等謹按
　　國朝初制親王以下内外文職印信皆尚方大篆内
　　　外武職印信皆栁葉篆各闗防條記亦如之至
　欽定國書篆體印文始兼用清漢篆並以品秩為序文
　　　職首尚方大篆次小篆次鐘鼎篆次垂露篆武職
　　　首栁葉篆次殳篆次懸針篆尊卑有差秩然不紊
　　　制度葢盡善矣兹謹次第纂紀凡印制方長厚薄
　　　分寸大小皆從更定之例條列於篇其序次亦遵
　　　篆體等差而以京官為先外官次之京官先文職
　　　次武職外官先駐防將軍副都統辦事大臣等次
　　　文職次武職至喇嘛僧道等則附見於後焉
　　　順治元年置禮部鑄印局掌造印信滿文左漢文
　　　右字様由内院撰發又定毎嵗封印開印先期禮
　　　部劄欽天監擇吉具題行知内外各衙門八年鑄
　行在六部都察院鑾儀衛印各衙門官員扈從令攜以
　　　行十六年鑄
　行在通政使司大理寺翰林院太常寺太僕寺光禄寺
　　　鴻臚寺欽天監太醫院各印
　　　康熙二十九年
諭凡差遣審事官員不必鑄給印信事完日其本章即繕
　明啟奏日期用地方督撫印信如事闗督撫即用藩臬
　印信事闗督撫藩臬則用提鎮印信
　　　雍正元年
諭印信乃一應事件憑據不惟藩臬印信即州縣印信亦
　屬𦂳要著禮部竢有數印一同交與欽天監選擇吉日
　鑄給尋禮部奏言凡鑄印信闗防令欽天監擇吉日專
　　　委禮部官監造務期鑄刻精工字畫端楷鑄成禮
　　　部堂官騐明將監造官姓名書於册如有銀色不
　　　足銅質不精及字畫糢糊者將監造官㕘處並令
　　　加倍賠補從之三年以各處巡鹽御史舊例有二
　　　印新任帶一印前往舊任帶一印回繳新舊官各
　　　有一印恐滋弊端定例嗣後止給一印令新舊官
　　　交代
　　　乾隆七年議准凡内外官繳送舊印令於印文正
　　　中鐫一繳字送部銷燬十三年
　欽定清文篆書
　命改鑄百官印信清篆左漢篆右印文以品秩為序文
　　　職一二品尚方大篆内三品外布政使司按察使
　　司提督學政尚方小篆内四五品外三四品鐘鼎
　　篆内六品外五品以下垂露篆武職一二品栁葉
　　篆三四品殳篆四五品以下懸針篆嗣是定和碩
　　親王金寶龜紐平臺方三寸六分厚一寸親王世
　　子金寶龜紐平臺方三寸五分厚一寸多羅郡王
　　鍍金銀印麒麟紐平臺方三寸四分厚一寸朝鮮
　　國王金印龜紐平臺方三寸五分厚一寸俱清漢
　　文芝英篆琉球國王安南國王暹羅國王鍍金銀
　　印駝紐方三寸五分厚一寸宗人府衍聖公銀印
　　直紐三臺方三寸三分厚一寸俱清漢文尚方大
　　篆公侯伯俱銀印虎紐方三寸三分厚九分公三
　　臺侯伯二臺經畧大臣大將軍將軍領侍衛内大
　　臣銀印虎紐二臺方三寸三分厚九分俱清漢文
　　栁葉篆辦理軍機事務處銀印直紐二臺方三寸
　　二分厚八分六部都察院銀印直紐三臺方三寸
　　三分厚九分俱清漢文尚方大篆理藩院銀印直
　　　紐三臺方三寸三分厚九分兼清漢蒙古三體字
　　　清漢文尚方大篆䝉古字不用篆
　　盛京五部銀印直紐二臺方三寸二分厚八分户部
　　　總理三庫事務銀印直紐二臺方三寸二分厚八
　　　分翰林院銀印二臺方三寸二分厚八分内務府
　　　銀印二臺方三寸二分厚八分
　　盛京内務府銀印直紐二臺方三寸二分厚八分
景陵
泰陵内務府總管
東陵
泰陵承辦事務督理京省錢法堂銅闗防(凡闗防/皆直紐)長三寸
　　　濶一寸九分鑾儀衛銀印直紐二臺方三寸二分
　　　厚八分俱清漢文尚方大篆通政使司大理寺順
　　　天府奉天府銀印直紐方二寸九分厚六分五釐
　　　太常寺銀印直紐方二寸九分厚六分五釐詹事
　　　府銅印直紐方二寸七分厚九分光禄寺太僕寺
　　武備院上駟院奉宸院銅印直紐方二寸六分厚
　　六分五釐内繙書房銅闗防長三寸濶一寸九分
　　俱清漢文尚方小篆鴻臚寺國子監銅印直紐方
　　二寸五分厚六分左右春坊司經局六科欽天監
　　太醫院銅印直紐方二寸四分厚五分各道監察
　　御史稽察内務府御史稽察宗人府御史巡鹽御
　　史銅印直紐有孔方一寸五分厚三分宗人府左
　　右司六部理藩院各司太僕寺左右司鑾儀衛左
　　右司銅印直紐方二寸四分厚五分内務府各司
　　鑾儀衛馴象等所銅印直紐方二寸二分厚四分
　　五釐提督㑹同四驛館崇文門税務管理坐糧㕔
　　户部分司工部木柴監督工部木厰監督管理館
　　所車馬事務監督左右翼管税户部銀庫緞匹庫
　　顔料庫户部辦理八旗俸餉户部辦理八旗現審
　　工部管理街道各倉監督順天奉天府丞兼提督
　　學政巡視臺灣御史各闗税監督銅闗防長三寸
　　濶一寸九分巡視五城御史管理古北口驛務管
　　理獨石口驛務銅闗防長二寸八分濶一寸九分
　盛京工部銀庫
　盛京户部金銀等庫織染局銅闗防長二寸九分濶
　　一寸九分
　暢春園
　圓明園
　清漪園官房税庫銅條記(凡條記/皆直紐)長二寸六分濶一
　　寸九分欽天監時憲書銅印直紐方二寸一分厚
　　四分四釐俱清漢文鐘鼎篆吏部兵部稽俸㕔大
　　理寺左右司光禄寺四署五城兵馬司樂部和聲
　　署銅印直紐方二寸二分厚四分五釐中書科銅
　　印直紐方二寸一分厚四分五釐内閣典籍㕔銅
　　闗防長三寸濶一寸九分宗人府銀庫翰林院典
　　簿禮部鑄印局刑部贓罰庫理藩院銀庫工部料
　　估所各部院督催所工部製造庫銅闗防長三寸
　　濶一寸九分稽察
　盛京五部將軍衙門稽察黒龍江等處稽察寧古塔
　　等處巡察歸化城等處巡察游牧等處順天府治
　　中銅闗防長二寸九分濶一寸九分管理殺虎口
　　路驛站管理金周鄂佛囉等站總管大凌河牧場
　　銅闗防長二寸八分濶一寸九分兵馬司副指揮
　　銅闗防長二寸六分濶一寸六分宗人府經歴司
　　銅印直紐方二寸四分厚五分都察院經歴司銅
　　印直紐方二寸二分厚四分五釐通政使司經歴
　　司鑾儀衛經歴司太常寺典簿光禄寺典簿詹事
　　府主簿太僕寺主簿各部院寺司務㕔銅印直紐
　　方二寸一分厚四分四釐國子監繩愆㕔博士㕔
　　典簿㕔鴻臚寺主簿欽天監主簿各壇廟祠祭署
　　銅印直紐方二寸厚四分二釐刑部司獄司光禄
　　寺銀庫太醫院藥庫國子監典籍㕔神樂觀犧牲
　　所銅印直紐方一寸九分厚四分二釐管理寶泉
　　局户部分司管理寶源局工部分司銅闗防方一
　　寸九分厚四分二釐禮部鑄印局大使銅條記長
　　二寸六分濶一寸九分兵馬司吏目銅條記長二
　　寸四分濶一寸四分俱清漢文垂露篆都統䕶軍
　　統領前鋒統領火器營統領嚮導總領銀印虎紐
　　二臺方三寸三分厚九分提督九門步軍統領
　圓明園總管八旗内府三旗官兵銀印虎紐二臺方
　　三寸三分厚九分總理雲梯健鋭營八旗傳事銀
　　闗防直紐長三寸二分濶二寸俱清漢文栁葉篆
　　總管
御飯房茶房内府䕶軍統領㕘領協領雲梯健鋭營翼
　　長各處總管銅闗防長三寸濶一寸九分俱清漢
　　文殳篆八旗佐領宗室覺羅族長銅圖記(凡圖記/皆直紐)
　　方一寸七分厚四分五釐俱清文懸針篆
　咸安宫官學景山官學
　養心殿造辦處銅圖記方一寸七分厚四分看守通
　　州三倉首領銅闗防長三寸濶一寸九分旗手衛
　　左右司銅印直紐方二寸二分厚四分五釐俱清
　　漢文懸針篆鎮守將軍銀印虎紐二臺方三寸三
　　分厚九分副都統銀印虎紐二臺方三寸二分厚
　　八分俱清漢文栁葉篆察哈爾都統銀印虎紐二
　　臺方三寸三分厚九分用滿洲蒙古二種字滿文
　　栁葉篆察哈爾左右翼副都統銀印虎紐二臺方
　　三寸二分厚九分用滿洲䝉古二種字滿文栁葉
　　篆扎薩克盟長銀印虎紐二臺方三寸三分厚九
　　分用滿洲䝉古二種字不篆總統伊犁等處將軍
　　銀印虎紐二臺方三寸三分厚九分兼滿漢托忒
　　回子四種字滿漢文俱栁葉篆托忒回子字不篆
　　(下/冋)辦理伊犁烏嚕木齊等處事務大臣銀印虎紐
　　二臺方三寸三分厚九分兼滿漢托忒三種字滿
　　漢文俱栁葉篆伊犁分駐雅爾城總理㕘贊大臣
　　銀印虎紐二臺方三寸三分厚九分兼滿洲托忒
　　回子三種字滿文栁葉篆辦理葉爾羌喀什噶爾
　　阿克蘇諸處事務大臣銀印虎紐二臺方三寸三
　　分厚九分兼滿漢回子三種字滿漢文俱栁葉篆
　　辦理哈宻糧餉事務大臣銀印虎紐二臺方三寸
　　三分厚九分栁葉篆管理巴里坤等處事務大臣
　　銀印虎紐二臺方三寸三分厚九分栁葉篆管理
　　厄魯特二十一處内大臣銅印方三寸三分厚九
　　分兼滿漢托忒三種字滿漢文栁葉篆駐防哈宻
　　統領銅闗防長三寸濶一寸九分栁葉篆八旗游
　　牧總管察哈爾總管城守尉銅印方二寸六分厚
　　六分五釐殳篆辦理英阿雅爾和闐烏什庫車哈
　　喇沙爾闢展等處事務銅圖記方二寸二分厚四
　　分五釐兼滿漢回子三種字滿漢文俱殳篆駐防
　　左右翼長協領㕘領銅條記長二寸六分濶一寸
　　六分五釐
　興京等城守尉銅闗防長三寸濶一寸九分錦州等
　　城守尉銅闗防長二寸九分濶一寸九分阿爾楚
　　喀倉監督牛羊羣左右翼副總管上都達布遜馬
　　駝總管牛莊城守尉銅闗防長二寸八分濶一寸
　　九分俱殳篆防守尉銅闗防長二寸八分濶一寸
　　九分駐防佐領銅條記長二寸六分濶一寸六分
　　五釐俱清漢文懸針篆直省總督(直𨽻總督陜甘/總督四川總督)
　　(鐫兼巡/撫字様)倉場河道漕運總督巡撫(江西巡撫河南/巡撫山東巡撫)
　　(鐫兼提督字様山西巡/撫鐫兼提督鹽政字様)銀闗防長三寸二分濶二
　　寸俱清漢文尚方大篆
欽差大臣銅闗防如督撫式三品以上用之各省承宣
　　布政使司銀印直紐二臺方三寸一分厚八分各
　　省提刑按察使司銅印直紐方二寸七分厚九分
　　各省鹽運使司銅印直紐方二寸六分厚六分五
　　釐各省提督學政銅闗防長二寸九分濶一寸九
　　分俱清漢文尚方小篆各處管理織造銅闗防長
　　二寸九分濶一寸九分各省守巡道銅闗防長三
　　寸濶一寸九分俱清漢文鐘鼎篆
欽差官員銅闗防如道員式四品以下用之各府銅印
　　直紐方二寸五分厚六分各府同知通判淮南儀
　　所監掣官銅闗防長二寸八分濶一寸九分各州
　　銅印直紐方二寸三分厚五分京縣(大興宛/平承徳)銅印
　　直紐方二寸二分厚四分五釐各縣銅印直紐方
　　二寸一分厚四分四釐鹽課提舉司銅印方二寸
　　四分厚五分布政使司經歴司理問所銅印方二
　　寸二分厚四分五釐按察使司經歴司京府經歴
　　司鹽運使司經歴司銅印方二寸一分厚四分四
　　釐布政使司照磨所京府儒學各府經歴司銅印
　　方二寸厚四分二釐京府照磨所司獄司按察使
　　司照磨所司獄司各府照磨所司獄司各府儒學
　　衛儒學布政使司庫大使府庫大使巡檢司都税
　　司税課司茶馬司銅印方一寸九分厚四分各州
　　縣儒學銅條記長二寸六分濶一寸九分庫大使
　　縣丞主簿吏目鹽課所批騐所各驛丞遞運所各
　　局各倉各閘銅條記長二寸四分濶一寸三分俱
　　垂露篆提督總兵官銀印虎紐三臺方三寸三分
　　厚九分鎮守掛印總兵官銀印虎紐二臺方三寸
　　三分厚九分鎮守總兵官銅闗防長三寸二分濶
　　二寸俱清漢文栁葉篆副將㕘將遊擊銅闗防長
　　三寸濶一寸九分宣慰司銅印方二寸七分厚九
　　分俱清漢文殳篆都司銅闗防長三寸濶一寸九
　　分都司衛所千總銅闗防長二寸八分濶一寸九
　　分守備銅條記長二寸六分濶一寸六分五釐衛
　　守備銅印方二寸六分厚六分五釐宣撫司銅印
　　方二寸五分厚六分宣撫司副使安撫司領運千
　　總銅印方二寸四分厚五分五釐長官司指揮僉
　　事銅印方二寸二分厚四分五釐俱清漢文懸針
　　篆衛經歴宣慰司經歴司銅印方二寸一分厚四
　　分四釐垂露篆土千户銅印方二寸三分厚四分
　　五釐土百户銅印方二寸厚四分二釐俱清漢文
　　懸針篆管理
　京城喇嘛班第管理
　盛京喇嘛班第銅印方二寸二分厚四分五釐俱清
　　文轉宿篆正乙真人銅印方二寸四分厚五分清
　　漢文垂露篆十四年正月禮部奏理藩院堂印蒙
　　古字應否仍照本文鐫刻得
㫖理藩院印文之䝉古字不必篆書外藩扎薩克盟長
　喇嘛並䝉古西藏一應滿洲蒙古唐古特文亦不必
　篆書其在京扎薩克大喇嘛印滿文俱篆書䝉古文
　不必篆書六月
諭近用新定清文篆書鑄造各衙門印信所司檢閲庫
　中所藏經畧大將軍將軍諸印凡百餘顆皆前此因
　事頒給經用繳還未經銷燬者㑹典復有命將出師
　請㫖將庫中印信頒給之文遂至濫觴朕思虎符鵲
　紐用之軍旅所以昭信無取繁多庫中所藏其中振
　　揚威武建立膚功者具載
歴朝實録班班可考今擇其克捷奏凱底定迅速者經畧
　　印一大將軍將軍印各七分匣收貯稽其事迹始未
　　刻諸文笥足以傳示奕禩即仍其清漢舊文而配以
　　今製清文篆書如數重造遇有應用具奏請㫖頒給
　　一併藏之皇史宬其餘悉交該部銷燬此後若遇請
　　自皇史宬而用者蕆事仍歸之皇史宬若偶因一事
　　特行頒給印信者事完交部銷燬將此載入㑹典
　御定印譜
　欽命總理一切軍務儲糈經畧大臣闗防一奉命撫逺
　　　寧逺安東征南平西平北大將軍印各一鎮海揚
　　　威靖逆靖東征南定西定北將軍印各一
　御製印譜序曰國家膺圖御宇
神聖代興赫濯撻伐光啟
鴻業時則有推轂命將之典及功成奏凱還上元戎佩印
　　載在册府藏之史宬葢法物留貽不啻如曩籍所稱
　　玉節牙璋尚方齊斧者比乾隆十七年釐考國書篆
　　字成因詳加酌定交泰殿所遵奉
世傳御寶仍依本文不敢更易其常行誥勅所鈐用以及
　　部院司寺以下外而督撫提鎮以下咸改鑄篆文以
　　崇典章昭法守而大將軍經畧及諸將軍之印或存
　　舊或兼篆一依交泰殿諸寶之例各以時代為次兹
　　西陲武功將竣爰譜圖系説如左書曰其克詰爾戎
　　兵以陟禹之迹方行天下至於海表罔有不服信夫
　　兵可百年不用不可一日不備披斯譜也必將曰是
　　印也是我朝某年殄某冦定某地所用也又將曰是
　　印也鑄自某年某官既奉以集事傳至某年某官復
　　奉以䇿勲者也想見一時受成
廟算元老壯猷豐紐重臺焜燿耳目繼自今覲揚
光烈思所以宏此逺謨弼我億萬世丕丕基將於是乎在
　　以視銘績鼎鐘圖形臺閣者不尤深切著明也歟然
　　則觀於寶譜而一人守器之重可知觀於印譜而羣
　才翊運之殷又可知詩曰王之藎臣無念爾祖記曰
　君子聽鼓鼙則思將帥之臣一再披閲其何能置大
　風猛士之懷哉裝潢蕆事並令守者什襲尊藏為部
　凡四一皇史宬一大内一内閣一盛京也
　
　
　
　
　
　
　
　
　
　
　
皇朝通典卷五十四
　欽定四庫全書
　皇朝通典卷五十五
　　禮(嘉五/)
　　　車輿
　　　(臣/)等謹案杜典車輿篇先敘天子五輅次詳車制
　　　並自皇太后車以至主妃命婦等車一一載入而
　　　輦輿之制乃具於後今變通其例謹據
　皇朝禮器圖式首載
　皇帝五輅輦輿次
皇太后輦輿次
　皇后及
　　皇貴妃
　　貴妃
　　妃
　　嬪車輿其餘公主以下等轎車之制並見儀衛篇兹
　　　不復載云
皇帝五輅
　國朝初制玉輅大輅大馬輦小馬輦香歩輦並稱五
　　輦
大朝日設於
　太和門東乾隆八年改大輅為金輅大馬輦為象輅
　　小馬輦為革輅香歩輦為木輅玉輅仍舊並為五
　　輅十三年
欽定五輅之制玉輅木質髤朱圓蓋方軫飾以青銜玉
　　圓版四冠金圓頂鏤金垂雲承之簷帖鏤金雲版
　　三層青緞垂幨亦三層繡金雲龍及羽文相間繫
　　繡金青緞𢃄四屬於軫四柱繪以金龍門垂朱簾
　　四面各三環座以朱闌飾間金彩䦨内周布花毯
　　中設金雲龍寳座兩輪各十有八輻鏤花飾金貫
　　以軸轅二兩端飾金龍首尾後建太常十有二斿
　　青緞為之縿繡日月五星斿繡二十八宿裏俱繡
　　金龍下垂五彩流蘇杆攢竹髤朱左加闟㦸右飾
　　龍首並綴朱旄五垂青緌外用納陛五級左右䦨
　　皆髤朱飾金彩駕象一靷以朱絨紃陳設時行馬
　　二承轅亦髤朱直竿兩端鉆以銅金輅圓蓋方軫
　　飾以黄銜金圓版四黄緞垂幨三層繫黄緞帯四
　　屬於軫後建大旗十有二斿各繡交龍木輅圓蓋
　　方軫飾以黒銜花梨圓版四黒緞垂幨三層繫黒
　　緞帯四屬於軫後建大麾十有二斿各繡神武服
　　馬二驂馬四設游環和鈴象輅圓蓋方軫飾以紅
　　銜象牙圓版四紅縀垂幨三層繫紅緞帯四屬於
　　軫後建大赤十有二斿各繡金鳯服馬二驂馬六
　　設游環和鈴革輅圓蓋方軫飾以泥銀銜圓黄革
　　四白緞垂幨三層繋白緞帯四屬於軫後建大白
　　十有二斿各繡金虎服馬一驂馬三設游環和鈴
　　餘俱如玉輅
大駕鹵簿
法駕鹵簿用之遇大朝㑹則設於
　　午門外
　皇帝輦輿
　　國朝初制祀
天
地並乘凉歩輦
　陞殿之日陳於
　　太和門東乾隆七年定大祀
　親詣行禮均
　乘禮輿出宫至
　　太和門
　乘輦又奉
　㫖凡遇祀畢還宫均備禮輿永為定例十三年始造玉
　　　輦改凉歩輦為金輦大祀
南郊乘玉輦
北郊
太廟
社稷壇乘金輦其餘
朝日
夕月
耕耤以下等祀均乘禮輿遇朝㑹則並設於
　太和門外
駕出入御歩輿行幸御輕步輿是年
欽定輦輿之制玉輦木質髤朱圓蓋方座飾以青銜玉
　　版四冠金圓頂鏤金垂雲承之曲梁四垂端為金
　　雲葉青緞重幨周為襞積繡金雲龍繫黄絨紃四
　　屬於座隅柱繪雲龍冬垂青氊門幃夏易以朱簾
　　黒緞縁四面各三座綴版二層上繪彩雲下繪金
　　雲環以朱䦨飾間金彩䦨内周布花毯中設金雲
　　龍寳座左列銅鼎右植服劍内外四轅兩端銜金
　　龍首尾外用納陛五級左右䦨皆髤朱亦飾金彩
　　舁以三十六人
大駕用之金輦圓蓋方軫飾以泥金銜金圓版四冠金
　　圓頂黄緞垂幨冬垂黄氊門幃夏以朱簾黒緞縁
　　四面各三座環以朱闌内外四轅舁以二十八人
法駕用之禮輿柟質上為穹蓋二層上層八角飾金行
　　龍下四角飾亦如之冠金圓頂鏤金雲承之銜以
　　雜寶明黄緞垂幨繡金雲龍四柱飾蟠龍門端及
　　左右䦨飾雲龍皆鏤金内為金龍寳座幃用明黄
　　雲緞紗氊各惟其時左右啟櫺夏用藍紗冬以玻
　　瓈直轅二大横杆二小横杆四肩杆八皆髤朱繪
　　以金雲龍横鉆以銅縱加金雲龍首尾舁十六人
法駕用之歩輿木質塗金不施幰蓋中為蟠龍座冬施
　　紫貂坐具夏以明黄粧緞四足為螭首虎爪承以
　　圓珠周繪雲龍踏几籠以黄緞直轅二大横杆二
　　中為雙龍首相對小横杆四舁以十六人
鑾駕用之輕歩輿木質髤朱不施幰蓋象牙為之座踏
　　几髤以金直轅二加銅龍首尾大横杆二小横杆
　　四肩杆八皆鉆以銅餘俱如歩輿
　騎駕用之
皇太后輦輿
　　　乾隆十四年
　欽定
皇太后儀駕龍鳯輿木質髤以明黄穹蓋二重上為八角
　　　各飾金鳯下正方四隅飾亦如之冠金圓頂鏤雲
　　　文銜以雜寳明黄緞垂幨上下皆銷金龍鳳四柱皆
　　　繪金龍鳯櫺四啟青紃網之前為雙扉啟扉則舉
　　　櫺懸之内髤淺紅中置朱座坐具明黄緞彩繡龍
　　　鳯前加撫式亦髤明黄繪金龍鳯直轅二大横杆
　　　二中為鐵鋄金雙鳯相向小横杆四肩杆八皆髤
　　　明黄横鉆以銅縱加銅鋄金龍鳯首尾舁以十六
　　　人龍鳯車木質髤以明黄穹蓋二重上繪八寳各
　　　飾金鳯下繪雲文四隅飾亦如之冠金圓頂鏤雲
　　　文銜以雜寳明黄緞垂幨蓋明黄絡四隅繫明黄
　　　絨紃屬於軫四柱左右及後皆繪金龍鳯中各啟
　　　櫺青紃網之門上鏤金龍鳯相向明黄緞幃黄裏
　　　坐具明黄緞彩繡龍鳯兩輪各十有八輻轅二鉆
　　　以鐵鋄金駕馬一儀輿木質髤以明黄上為穹蓋
　　　冠金圓頂塗金簷四隅繫黄絨紃屬於直轅明黄
　　　緞垂幨明黄緞幃黄裏中置朱座坐具明黄緞繡
　　　龍鳯直轅二横杆四中為鐵鋄金雙鳯相向肩杆
　　　四俱髤明黄兩端鉆以銅鋄金舁以八人儀車木質
　　　髤以明黄穹蓋上圓下方冠銀圓頂塗金簷四隅
　　　繋明黄絨紃屬於軫明黄緞垂幨四柱不加繪飾
　　　裏髤淺紅明黄緞幃黄裏坐具明黄緞彩繡龍鳯
　　　輪各十有八輻轅二鉆以鐵鋄銀駕馬一十六年
皇太后六旬萬夀
　皇上尊養祝
釐鴻儀備舉預涓吉日自
　　暢春園
　躬奉
慈駕入宫
皇太后御金輦明黄緞幃繡夀字篆文奉輦以二十八人
　　　二十六年三十六年
皇太后七旬八旬聖夀並
御萬夀輦自
　　暢春園囘宫
　皇后車輿
　　　乾隆十四年
　欽定
　皇后儀駕鳯輿木質髤以明黄穹蓋二重上為八角各
　　　飾金鳯下方四隅飾亦如之冠金圓頂鏤雲銜以
　　　雜寶明黄緞垂幨上下皆銷金鳯四柱皆繪金鳯
　　　櫺四啟青紃網之前為雙扉啟扉則舉櫺懸之内
　　　髤淺紅中置朱座倚髤明黄繪金鳯坐具明黄緞
　　　繡彩鳯前加撫式亦髤明黄繪金鳯直轅二大横
　　　杆二中為鐵鋄金雙鳯相向小横杆四肩杆八皆
　　髤明黄横鉆以銅縱加銅鋄金鳯首尾舁以十六
　　人
親蠶御之鳯車木質髤以明黄穹蓋二層上繪八寳八
　　角各飾金鳯下繪雲文四隅飾亦如之冠金圓頂鏤
　　雲銜以雜寳明黄緞垂幨蓋明黄絡四隅繫明黄
　　絨紃屬於軫四柱左右及後皆繪金鳯中各啟櫺
　　青紃網之門上鏤金鳯相向明黄緞幃黄裏坐具
　　明黄緞繡彩鳯輪各十有八輻轅二兩端鉆以鐵
　　鋄金駕馬一儀輿木質髤以明黄上為穹蓋冠銀
　　圓頂塗金簷四隅繫黄絨紃屬於直轅明黄緞垂
　　幨明黄緞門幃紅裏中置朱座倚髤明黄繪金龍
　　鳯坐具明黄緞繡彩鳯直轅二横杆二中為鐵鋄
　　金雙鳯相向肩杆四兩端鉆以銅鋄金舁以八人
　　儀車木質髤以明黄穹蓋上圓下方冠銀圓頂塗
　　金簷四隅繫明黄絨紃屬於軫明黄緞垂幨四柱
　　不加繪飾裏髤淺紅明黄緞幃黄裏坐具明黄緞
　　繡彩鳯輪各十有八輻轅二鉆以鐵鋄銀駕馬一
　皇貴妃車輿
　　乾隆十四年
欽定
　皇貴妃翟輿木質髤明黄繪飾彩繡皆金翟横杆中
　　為鐵鋄銀雙翟相向翟首鋄金凡杆皆縱加銅鋄
　　金翟首尾肩杆四舁以八人餘俱如
皇后鳯輿之制翟車木質髤明黄蓋飾金翟左右及後
　　繪金翟門上鏤金翟相向坐具繡彩翟轅鉆以鐵
　　鋄銀餘俱如
皇后鳯車之制儀輿木質髤以明黄倚繪金翟坐具繡
　　彩翟横杆中為鐵鋄銀雙翟相向翟首鋄金餘俱
　　如
皇后儀輿之制儀車坐具繡彩翟餘俱如
皇后儀車之制
　貴妃
　妃
　嬪車輿
　　乾隆十四年
欽定
　貴妃翟輿木質髤以金黄蓋幨坐具皆金黄緞繪飾
　　彩繡皆金翟横杆中為鐵鋄銀雙翟相向翟首鋄
　　金凡杆皆縱加金翟首尾肩杆四舁以八人餘俱
　　如
　皇貴妃翟輿之制儀輿木質髤金黄幨幃坐具皆金
　　黄緞繪飾彩繡皆金翟横杆中為鐵鋄銀雙翟相
　　向翟首鋄金餘俱如
　皇貴妃儀輿之制儀車木質髤金黄幨幃坐具皆金
　　黄緞繡彩翟餘俱如
　皇貴妃儀車之制
　妃翟輿木質髤金黄冠銅圓頂塗金蓋幨坐具皆金
　　黄緞繪飾彩繡皆金翟直杆加銅髤金翟首尾肩
　　杆鏤翟首尾髤以金舁以八人餘俱如
　貴妃翟輿之制儀輿木質髤金黄冠銅圓頂塗金肩
　　杆二舁以四人餘俱如
　貴妃儀輿之制儀車木質髤金黄冠銅圓頂塗金餘
　　俱如
　貴妃儀車之制
　嬪翟輿儀輿儀車同
皇帝鹵簿
　　(臣/)等謹案杜典分旌旗鹵簿為兩門然旌旗即在
　　鹵簿之内自不必分門别載以免互複惟前代定
　　制凡后妃儀仗通名鹵簿至臣下儀從亦同鹵簿
　　之稱更非所以辨等威而昭物采也伏考
　國朝定制
皇帝
大駕
法駕
　鑾駕
　騎駕鹵簿凡有四等
皇太后
　皇后前陳設者曰儀駕
　　皇貴妃
　　貴妃陳設者曰儀仗
　　妃
　　嬪陳設者曰采仗至親王以下及品官公主福晉以
　　　下及命婦俱稱儀衛謹據
　皇朝禮器圖式以次詳載如左
　　國初定
　大駕鹵簿朝祭均用
　行駕儀仗於
　巡幸皇城内用之
　行幸儀仗用以
　時巡省方乾隆十三年十月
　諭古者崇郊饗則備法駕乘玉輅以稱鉅典國朝定制
　　有大駕鹵簿行駕儀仗行幸儀仗其名㕘用宋明以
　　來之舊而旗章麾蓋視前倍簡今稍為増益更定大
　　駕鹵簿為法駕鹵簿行駕儀仗為鑾駕鹵簿行幸儀
　　仗為騎駕鹵簿合三者則為大駕鹵簿
南郊用之
方澤以下皆用法駕鹵簿五輅均仿周官及唐宋遺制金
　　玉象革木各如其儀乘用自今嵗
南郊始光昭羽衛用肅明禋諭所司知之是年
　欽定
　皇帝大駕鹵簿玉輦一導蓋一拂塵二提鑪二香合二
　　　盥盆一唾壺一水瓶二馬杌一交椅一儀刀三十
　　　櫜鞬三十豹尾槍三十殳四㦸四九龍曲蓋四翠
　　　華蓋二紫芝蓋二九龍蓋二十五色花蓋二十五
　　　色龍蓋十方繖八夀扇八雙龍扇二十八單龍扇
　　　十六孔雀扇八雉尾扇八鸞鳯扇八長夀幢四紫幢
　　四霓幢四羽葆幢四信旛四絳引旛四豹尾旛四
　　龍頭竿旛四教孝表節旌二明刑弼教旌二行慶
　　施恵旌二褒功懐逺旌二振武旌二敷文旌二納
　　言旌二進善旌二金節四儀鍠氅四黄麾四八旗
　　驍騎纛二十四八旗䕶軍纛八八旗前鋒纛八五
　　色金龍纛四十儀鳯旗一翔鸞旗一瑞鶴旗一孔
　　雀旗一黄鵠旗一白雉旗一赤烏旗一華蟲旗一
　　振鷺旗一鳴鳶旗一遊麟旗一馴獅旗一白澤旗
　　一角端旗一赤熊旗一黄羆旗一辟邪旗一犀牛
　　旗一天馬旗一天鹿旗一青龍旗一白虎旗一朱
　　雀旗一神武旗一江瀆旗一河瀆旗一淮瀆旗一
　　濟瀆旗一東嶽旗一西嶽旗一南嶽旗一北嶽旗
　　一中嶽旗一土星旗一木星旗一金星旗一火星
　　旗一水星旗一角宿旗一亢宿旗一氐宿旗一房
　　宿旗一心宿旗一尾宿旗一箕宿旗一斗宿旗一
　　牛宿旗一女宿旗一虛宿旗一危宿旗一室宿旗
　　一壁宿旗一奎宿旗一婁宿旗一胃宿旗一昴宿
　　旗一畢宿旗一觜宿旗一參宿旗一井宿旗一鬼
　　宿旗一栁宿旗一星宿旗一張宿旗一翼宿旗一
　　軫宿旗一甘雨旗四乾風旗一坎風旗一艮風旗
　　一震風旗一巽風旗一離風旗一坤風旗一兑風
　　旗一五色雷旗五五色雲旗五日旗一月旗一門
　　旗八金鼔旗二翠華旗二五色金龍小旗四十出
　　警旗一入蹕旗一鉞十六星十六卧瓜十六立瓜
　　十六吾仗十六御仗十六引仗六紅燈六玉輅一
　　金輅一木輅一象輅一革輅一寳象五導象四静
　　鞭四仗馬十後䕶豹尾槍十儀刀十櫜鞬二十黄
　　龍大纛二
皇帝法駕鹵簿金輦一禮輿一導蓋一拂塵二提鑪二
　　香合二盥盆一唾壺一水瓶二馬杌一交椅一儀
　　刀二十櫜鞬二十豹尾槍二十殳四㦸四九龍曲
　　蓋四翠華蓋二紫芝蓋二九龍蓋二十五色花蓋
　　十五色龍蓋十方繖八夀扇八雙龍扇十六單龍
　　扇十六孔雀扇八雉尾扇八鸞鳯扇八長夀幢四
　　紫幢四霓幢四羽葆幢四信旛四絳引旛四豹尾
　　旛四龍頭竿旛四教孝表節旌二明刑弼教旌二
　　行慶施惠旌二褒功懷逺旌二振武旌二敷文旌
　　二納言旌二進善旌二金節二儀鍠氅四黄麾四
　　八旗驍騎纛二十四八旗䕶軍纛八八旗前鋒纛
　　八五色金龍纛二十儀鳯旗一翔鸞旗一瑞鶴旗
　　一孔雀旗一黄鵠旗一白雉旗一赤烏旗一華蟲
　　旗一振鷺旗一鳴鳶旗一遊麟旗一馴獅旗一白
　　澤旗一角端旗一赤熊旗一黄羆旗一辟邪旗一
　　犀牛旗一天馬旗一天鹿旗一青龍旗一白虎旗
　　一朱雀旗一神武旗一江瀆旗一河瀆旗一淮瀆
　　旗一濟瀆旗一東嶽旗一西嶽旗一南嶽旗一北
　　嶽旗一中嶽旗一土星旗一木星旗一金星旗一
　　火星旗一水星旗一角宿旗一亢宿旗一氐宿旗
　　一房宿旗一心宿旗一尾宿旗一箕宿旗一斗宿
　　旗一牛宿旗一女宿旗一虛宿旗一危宿旗一室
　　宿旗一壁宿旗一奎宿旗一婁宿旗一胃宿旗一
　　昴宿旗一畢宿旗一觜宿旗一參宿旗一井宿旗
　　一鬼宿旗一栁宿旗一星宿旗一張宿旗一翼宿
　　旗一軫宿旗一甘雨旗四乾風旗一坎風旗一艮
　　風旗一震風旗一巽風旗一離風旗一坤風旗一
　　兑風旗一五色雷旗五五色雲旗五日旗一月旗
　　一門旗八金鼓旗二翠華旗二五色金龍小旗二
　　十出警旗一入蹕旗一鉞六星六卧瓜六立𤓰六
　　吾仗六御仗六引仗六紅燈六玉輅一金輅一木
　　輅一象輅一革輅一寶象五導象四静鞭四仗馬
　　十後䕶豹尾槍十儀刀十櫜鞬二十黄龍大纛二
皇帝鑾駕鹵簿歩輿一導蓋一九龍蓋十雙龍扇十五
　　色金龍纛十五色金龍小旗十鉞四星四卧瓜四
　　立瓜四吾仗四御仗四後䕶豹尾槍十儀刀十櫜
　　　鞬二十黄龍大纛二
　皇帝騎駕鹵簿輕歩輿一導蓋一儀刀十櫜鞬十豹尾
　　　槍十五色花蓋十雙龍扇六單龍扇六五色金龍
　　　纛十五色金龍小旗十鉞六星六卧瓜六立瓜六
　　　吾仗六御仗六後䕶豹尾槍十儀刀十櫜鞬二十
　　　黄龍大纛二
皇太后
　皇后儀駕
　　　乾隆十四年
　欽定
皇太后儀駕龍鳯輿一龍鳯車一儀輿二儀車二九龍曲
　　　蓋一拂塵二提鑪二香合二盥盆一唾壺一水瓶
　　　二馬杌一交椅一五色九龍蓋十花蓋四方繖四
　　　龍鳯扇八鸞鳯扇八金節二龍鳯旗十卧瓜四立
　　　瓜四吾仗四
　皇后儀駕鳯輿一鳯車一儀輿二儀車二九鳯曲蓋一
　　拂塵二提鑪二香合二盥盆一唾壺一水瓶二馬
　　杌一交椅一五色九鳯蓋十花蓋四方繖四龍鳯
　　扇八鸞鳯扇八金節二龍鳯旗十卧瓜四立瓜四
　　吾仗四
　皇貴妃
　貴妃儀仗
　　乾隆十四年
欽定
　皇貴妃儀仗翟輿一翟車一儀輿一儀車一七鳯曲
　　蓋一拂塵二提鑪一香合一盥盆一唾壺一水瓶
　　二馬杌一交椅一花蓋六瑞草蓋四鸞鳯扇四團
　　扇六金節二鳯旗六彩旗四卧瓜二立瓜二吾仗
　　二
　貴妃儀仗翟輿一儀輿一儀車一七鳯曲蓋一拂塵
　　二提鑪一香合一盥盆一唾壺一水瓶二馬杌一
　　交椅一花蓋六瑞草蓋四鸞鳯扇四團扇六金節
　　二鳯旗四彩旗四卧瓜二立瓜二吾仗二(自以貴/妃  下)
　　(蓋繖俱用/金黄色)
　妃
　嬪采仗
　　乾隆十四年
欽定
　妃采仗翟輿一儀輿一儀車一七鳯曲蓋一提鑪一
　　香合一盥盆一唾壺一水瓶二馬杌一交椅一黄
　　蓋二花蓋四團扇四金節二鳯旗四卧瓜二立瓜
　　二吾仗二
　嬪采仗翟輿一儀輿一儀車一七鳯曲蓋一提鑪一
　　香合一盥盆一唾壺一水瓶二馬杌一交椅一花
　　蓋四團扇二金節二鳯旗二卧瓜二立瓜二吾仗
　　二
　　親王以下儀衛
　　親王儀衛明轎一木質灑金不施幰蓋轅杆皆髤
　　朱飾金煖轎一銀頂金黄蓋幨紅幃緞氊惟其時
　　紅羅繡五龍曲柄繖一紅羅繡四季花繖一紅羅
　　銷金瑞草繖二紅羅繡四季花扇二青羅繡孔雀
　　扇二豹尾槍四旗十大纛二條纛二色各從本旗立瓜卧
　　瓜骨朶吾仗各四儀刀四每出入前引十後從六
　　親王世子儀衛明轎一(制同/前)煖轎一紅蓋金黄幨
　　紅幃紅羅繡四龍曲柄繖一紅羅繡四季花繖一
　　紅羅銷金瑞草繖二花扇二孔雀扇二豹尾槍二
　　旗八大纛條纛各一吾仗四立瓜卧瓜骨朶各二
　　儀刀二前引八後從六郡王儀衛明轎一煖轎一
　　紅蓋紅幨紅幃紅羅繡四龍曲柄繖一紅羅銷金
　　瑞草繖二花扇二孔雀扇二豹尾槍二旗八條纛
　　二吾仗立瓜各四卧瓜骨朶各二儀刀二前引八
　　後從六郡王長子貝勒儀衛明轎一煖轎一紅蓋
　　青幨紅幃(自貝勒以上/用轎夫八)紅羅銷金瑞草繖二花扇
　　二旗六條纛一立瓜卧瓜骨朶吾仗各二前引六
　　後從六貝子儀衛明轎一煖轎一紅蓋紅幨青幃紅羅銷
　　金瑞草繖一花扇二旗六條纛一立瓜骨朶吾仗
　　各二前引四後從六鎮國公儀衛明轎一煖轎一
　　皁蓋紅幨皁幃紅羅銷金瑞草繖一孔雀扇一旗
　　六骨朶吾仗各二前引二後從六輔國公儀衛明
　　轎一煖轎一青蓋紅幨青幃(自輔國公以/上用轎夫四)紅羅銷
　　金瑞草繖一孔雀扇一旗六骨朶吾仗各二前引
　　二後從六鎮國將軍輔國將軍儀衛(自鎮國將軍/以下皆乗馬)
　　杏黄繖一青扇一旗六鎮國將軍前引二後從六
　　輔國將軍前引一後從四奉國將軍奉恩將軍儀
　　衛青扇一旗六前引一後從四凡親王以上儀衛
　　遇大典禮陳於府第出使用以導從在京師不得
　　用旗繖進
　皇城内不得用大扇及棍凡宗室覺羅之有官者各
　　從其品扇柄及棍皆髤以朱自郡王以上乘馬用
　　金黄韁自貝子以上用紫韁鎮國公以下用青韁
　　䝉古親王銷金紅繖二條纛二旗槍十郡王銷金
　　紅繖一條纛一旗槍八貝勒紅繖一條纛一旗槍
　　六貝子鎮國公輔國公紅繖一旗槍六遇行圍出
　　師俱用之馬韁不得用金黄色紫色
　　固倫額駙以下儀衛
　　固倫額駙儀衛紅繖一雲羅不施繡青扇二飾以
　　方金四豹尾槍二旗槍十紅仗二前引二後從八
　　和碩額駙杏黄繖二雲羅不施繡青扇二飾以方
　　金四旗槍十紅棍四前引二後從八郡主額駙杏
　　黄繖一青扇二飾以方金三旗槍十紅棍四前引
　　二後從八縣主額駙杏黄繖一青扇一旗槍六前
　　引二後從六郡君額駙青扇一旗槍六前引二後
　　從四縣君額駙青扇一旗槍四後從二鄉君額駙
　　青扇一旗槍二後從一
　　民公以下儀衛
　　民公儀衛視和碩額駙侯金黄棍四餘視郡主額
　　駙其有加級者棍得用紅伯杏黄繖一青扇二飾
　　以圓金四旗槍十金黄棍四前引二後從八子杏
　　黄繖一青扇二飾以圓金四旗槍八金黄棍二前
　　引二後從八男杏黄繖一青扇二飾以圓金三旗
　　槍八金黄棍二前引二後從六
　　京官儀從
　　京官一品儀從杏黄繖一青扇二飾以圓金四各
　　用清漢文書銜(凡扇皆書清漢/字官銜下同)旗槍八金黄棍二
　　二品杏黄繖一青扇二飾以圓金三旗槍六金黄
　　棍二三品杏黄繖一青扇二飾以圓金二旗槍六
　　金黄棍二四品杏黄繖一青扇二灑以金旗槍四
　　五品以下青扇一皆許於京城外排列常日惟用
　　扇一品前引二後從八二品前引二後從六三品
　　前引二後從四文官三品以上用甘蔗棍二武官
　　三品以上用㯶竹棍二四品以下不用前引滿官
　　文武均乘馬惟親王郡王大學士尚書得乘轎貝
　　勒貝子公都統及二品文大臣非年老疾病不能
　　乘馬者均不得乘轎八旗大臣並不得乘車違者
　　查旗御史㕘奏漢文官均許乘轎自大學士以下
　　至三品以上轎用銀頂皂幃皁蓋轎夫四四品以
　　下轎用錫頂皁幃皁蓋轎夫二
　　直省文官儀從
　　總督杏黄繖青扇飛虎旗兵拳鴈翎刀獸劒金黄
　　棍桐棍槊廻避牌肅静牌各二旗槍四青旗八巡
　　撫杏黄繖青扇獸劒金黄棍桐棍槊廻避牌肅静
　　牌旗槍各二青旗八布政司按察司杏黄繖青扇
　　桐棍槊金黄棍廻避牌肅静牌各二青旗六道杏
　　黄繖青扇各一桐棍槊廻避牌肅静牌各二青旗
　　四知府同府佐貳藍繖青扇各一桐棍槊各二肅
　　静牌二青旗四知州知縣並同縣丞藍繖一桐棍
　　二學官藍繖一雜職竹板二河道漕運總督視總
　　督學政鹽政織造暨各
欽差官三品以上視巡撫四品以下視兩司督撫用轎
　　夫八司道以下教職以上用轎夫四雜職乘馬
　　直省武官儀從
　　提督杏黄繖青扇飛虎旗兵拳鴈翎刀獸劒刑杖
　　廻避牌肅静牌各二旗槍四青旗八總兵官杏黄
　　繖青扇飛虎旗大刀獸劒廻避牌肅静牌旗槍各
　　二青旗八副將杏黄繖一青扇二金黄棍廻避牌
　　肅静牌各二青旗六㕘將遊撃都司杏黄繖青扇
　　各一桐棍廻避牌肅静牌各二青旗四守備減牌
　　餘視都司各省駐防將軍副都統視在京都統副
　　都統凡武官皆乘馬將軍都統副都統總兵官有
　　老年不能乘馬者聴奏明請
㫖
　　王福晉公主以下儀衛
　　親王福晉儀衛乘煖轎車朱輪紅蓋四角皁縁金
　　黄幨紅幃紅羅曲柄繡寳相花繖一紅羅繡寳相
　　花繖二青羅繡寳相花扇二紅羅繡孔雀扇二黒
　　纛二紅仗二骨朶卧瓜立瓜各二(自親王以下貝/勒以上各側室)
　　(均降適/一等)親王世子福晉乘煖轎車朱輪紅蓋四角
　　皂縁金黄幨紅幃紅羅曲柄繡寳相花繖一紅羅
　　繡寳相花繖二孔雀扇二黒纛二紅仗二骨朶卧
　　瓜立瓜各二郡王福晉乘煖轎車朱輪紅蓋四角
　　皂縁皂幨紅幃紅羅繡寳相花繖二孔雀扇二黒
　　纛二紅仗二骨朶立瓜各二貝勒夫人乘煖轎車
　　朱輪紅蓋四角皁縁紅幨皁幃寳相花繖一紅仗二
　　立瓜二貝子夫人車朱輪紅蓋四角青縁紅幨青
　　幃鎮國公夫人車朱輪皁蓋四角紅縁紅幨皂幃
　　輔國公夫人車朱輪皂蓋四角青縁紅幨皁幃
　　(自公夫人以上蓋幨幃均用雲/緞鎮國將軍夫人以下用素緞)鎮國將軍夫人車
　　朱輪皁蓋紅幨青幃輔國將軍夫人車朱輪青蓋
　　紅幨青幃奉國將軍淑人奉恩將軍恭人車均朱
　　輪皁幨皁幃固倫公主儀衛與親王福晉同惟煖
　　轎及朱輪車用金黄蓋四角紅緣和碩公主儀衛與
　　親王世子福晉同惟煖轎及朱輪車用紅幨縣主
　　儀衛與貝勒夫人同惟煖轎及朱輪車紅蓋四角
　　青縁青幨紅幃郡君車與貝子夫人同縣君與鎮
　　國公夫人同鎮國公女鄉君與輔國公夫人
　　同輔國公女鄉君與鎮國將軍夫人同民公夫人
　　車黒轅輪緑蓋四角皁縁緑幨皁幃侯伯夫人車
　　四角青縁餘同民公夫人子夫人車用皁蓋餘同
　　侯伯夫人男夫人車皁蓋不縁餘同子夫人一品
　　命婦車皂蓋四角青縁緑幨皁幃二品命婦車皁
　　蓋不縁緑幨皁幃三品命婦車皁蓋不縁皁幨皂
　　幃四品命婦車皂蓋不縁皂幨青幃五品以下命
　　婦車青蓋青幃(自三品命婦以下/蓋幨幃均用布)凡民公夫人及
　　文武各命婦車輪均不得用朱
頒詔
　　(臣/)等謹按杜佑開元禮纂中載有宣赦書儀而禮
　　　典未著頒詔典制良以其事各具本門無庸複述
　　　伏考
　大清㑹典所述毎遇大慶典則
　御殿頒詔已於各門恭載兹惟詳叙儀節以次増定之
　　　制康熙四十二年以河工告成
特頒恩詔載在彛章我
　皇上徳隆治懋
　夀逾古稀五世一堂推恩錫福嵗乙巳元旦恭逢
　御極五十年大慶
　特沛絲綸尤為非常之曠典(臣/)等恭紀之下曷勝欣忭
　　　云
　　　順治元年定
頒詔之日設鹵簿大駕於
　　午門外設
御座於
　　皇極門正中設
詔案於丹陛上東旁王以下文武各官咸集大學士奏請
御門陞座鳴鞭執事各官行禮畢王以下文武各官皆跪
　　　大學士自案上奉
詔書於丹陛上東旁立宣畢行禮各復原班立
賜燕謝
恩禮成鳴鞭
駕還宫衆皆退
頒詔天下八年定
頒詔之日設鹵簿大駕於
　　太和殿前設黄蓋雲盤於丹墀内設龍亭香亭於
　　午門設宣
詔髙臺於
　　天安門設
詔案於
　　太和殿内之東又設黄案於丹陛上正中王以下公
　　　以上咸朝服齊集於
　　午門内滿漢文武各官咸朝服齊集於
　　午門外領催耆老等齊集於
　　天安門外内院官奉
詔書至
　　乾清門用
御寳畢奉至
　　太和殿陳案上
皇帝陞殿王以下各官上表行禮畢大學士奉
詔書至
　　太和殿檐下授禮部尚書禮部尚書跪受至丹陛正
　　　中陳於案行禮畢由中階設雲盤内禮部官奉雲
　　　盤覆黄蓋由中道出文武各官後隨王公等進
　　殿内序立
賜茶畢鳴鞭
駕還宫王公等各退禮部官至
　　午門外奉雲盤設龍亭内至
　　天安門外橋南奉
詔書設髙臺黄案上宣畢各行禮退禮部堂官奉
詔書謄黄刋刻
頒布天下又定如
駕不御殿文武百官咸朝服齊集於
　　天安門外金水橋南餘奉
詔宣
詔等儀與
御殿同十一年定凡
頒發
詔書内院用
寳畢由禮部敬領
頒行外藩蒙古遣内院理藩院官各一人朝鮮國遣正副
　　　使二人具題請
㫖直省用行人司行人中書科中書及内院中書鑾儀衛
　　　國子監欽天監上林苑四譯館各屬官具題遣徃
　　　是年定
詔書所至地方官迎
詔宣
詔儀(詳見/通禮)
　　　康熙二年定凡
詔書經過地方五里以内府州縣衛文武官咸出城迎送
　　　八年定凡
頒詔漢督撫省分遣漢官滿督撫省分遣内院禮部筆帖
　　　式二十一年定
頒行直省督撫
詔書酌委内閣中書翰林院筆帖式前徃并帯
頒將軍提督等謄黄
詔書
詔書用
御寳謄黄不用二十七年奏定頒詔官員人數得
㫖毎處著一人去仍禁地方官藉端科派四十二年以河
　　　工告成
頒詔天下是年定各省頒詔官徃返程限奉
㫖頒詔官如有迂道行走及沿途生事擾累驛遞者著該
　督撫即行指㕘
　　　雍正元年
諭頒發詔書禮部筆帖式人少不足以供各處之用且必
　得少知自愛材尚可用者方可差徃著將各部院筆帖
　式令各該堂官與總理事務王大臣㑹同簡選差徃
　　　乾隆十四年定
　頒詔儀奉
　詔官將
　詔書銜以金鳯承以朶雲由
　　天安門上繫下餘如前儀十七年定
　頒詔各省直𨽻兩江閩浙湖廣陜甘四川兩廣雲貴總
　　　督齎
　詔官各一人附謄黄分
　頒廵撫將軍都統提督總兵等官漕運河道總督齎
　詔官各一人山東山西河南江西廵撫兼提督齎
　詔官各一人附謄黄分
　頒將軍總兵等官浙江廣西貴州廵撫齎
　詔官各一人附謄黄分
　頒將軍提督總兵等官四十一年平定兩金川大功告
　　　成
　頒詔天下其應
　頒朝鮮
　詔書交請封使臣恭齎囘國四十九年十一月
　諭朕恭閱
皇祖實録康熙四十二年
南廵廻蹕河工告成特頒
恩詔今國家重熙累洽承平百四十餘年朕寅紹丕基祗
　　承
世徳御宇五十年以來無時不以民生為念仰荷
天眷夀逾古稀五世元孫一堂衍慶明年正月六日繩
祖武之丕休舉耆筵之盛典又以辟雍肇建於上丁
　釋奠禮成親臨講學所以引年敷教者既隆且備允宜
　　嘉與中外臣民普沛恩施用昭敷錫著於乾隆五十
　　年元旦特頒恩詔所有詔内條疑著大學士軍機大
　　臣詳晰開列具奏五十年正月元旦
　御殿
　頒詔所有直省奏聞五世同堂者凡一百九十二户
　詔内優予賞賚凡
　頒詔儀具
　大清通禮
　頒朔
　　　(臣/)等謹案杜典有讀時令一門蓋自東漢至唐乃
　　　行之非古制也今考
　大清㑹典載
　頒朔之禮與周官太史頒告朔于邦國之義允合
　　國初至今百數十年來凡自朝鮮諸屬國及䝉古五
　　　十一旗外並及準部囘城以至愛烏罕諸部悉為
　　　考定節氣詳列書中奉正朔者逺至數萬里以外
　　　尤從古所未有又時憲書紀年向惟六旬花甲自
　　　乾隆辛夘年
　皇上命欽天監加編至百二十嵗毎遇孟冬月
　頒朔凡躋耄耋期頤皆得披閱新書共慶増年以彰
　昇平之瑞兹謹彚紀於篇並増進春典禮於後云
　　　順治二年時憲書成欽天監進呈
御覽
世祖章皇帝御武英殿文武各官咸朝服齊集
　　午門外頒朔行禮是年定毎年十月初一日黎明欽
　　　天監官恭進
皇帝
皇太后
皇后時憲書及頒給王公以下各官時憲書儀(詳見/通禮)十八
　　　年定朝鮮國毎年十月朔遣使齎咨赴禮部恭領
　　　時憲書豫劄欽天監封送儀制司郎中朝服於司
　　　署頒發來使跪領齎囘本國
　　　康熙三十二年
頒時憲書於内扎薩克科爾沁等二十五部落五十三年
頒時憲書於外扎薩克喀爾喀等四部落均以各來使請
安之便給發
　　　雍正三年定
頒給青海扎薩克王台吉等時憲書於毎年
頒俸帑時一同給發七年定每嵗四月由欽天監頒發考
　　　定時憲書式令各布政使司敬謹刋刷鈐蓋庫貯
　　　欽天監時憲書印信凡現任文武大小官及在籍
　　　有職官舉人貢生等各給一本並將所刻書版發
　　　貯公所聽匠役或書坊備紙刷印赴布政使司鈐
　　　蓋欽天監時憲書印發賣以便民用仍飭地方官
　　　嚴禁偽造十二年以向例
頒朔之日文武官各以其長一人跪領至是始令八旗都
　　　統各部院堂官各率所屬並諸王府祗領官咸朝
　　　服齊集
　　午門外行禮頒給時憲書三品以上官於
　　午門外祗領其餘滿漢文武官員照向例於
　　午門外行禮後各赴欽天監祗領
　　　乾隆二年定凡
　頒給青海扎薩克王台吉等時憲書於毎年十月將次
　　　年時憲書由兵部交驛站發徃十六年定孟冬
　頒朔自貝子公以下俱令親領行禮又定直省時憲書
　　　頒到日督撫受朔儀注(詳見/通禮)十九年定孟冬
頒朔於
　　午門親王郡王貝勒亦親領行禮是年
頒時憲書於杜爾伯特部落二十八年
頒時憲書於哈宻闢展喀什噶爾英吉沙爾葉爾羌和闐烏
　　　什阿克蘓喀喇沙爾吐魯畨伊犁庫車沙雅爾凡
　　十二處奉
㫖由理藩院給發三十五年正月
諭國家熙洽化成薄海共躋夀宇昇平人瑞實應昌期
　是以每嵗題報直省老民老婦年至百嵗及百嵗以
　上者不可勝紀因思向來所頒時憲書後頁紀年祗
　載花甲一周為斷殊不知周甲夀所常有而三元之
　序數本循環成例拘墟未為允協著交欽天監自乾
　隆三十六年辛邜嵗為始於一嵗下添書六十一嵗
　仍依干支以次載至一百二十嵗則開袠犁然期頤
　並登正朔用符紀嵗授時之義
　　進春
　　順治初定毎嵗立春日禮部㑹同順天府進春芒
　　神土牛由順天府豫備前期行欽天監派天文生
　　八名導引行順天府派生員七十五人舁案是日
　　内務府豫派恭進芒神春牛内監竢於
　乾清門
　慈寧門屆時由
　　長安左門
　　天安門
　　端門
　　午門
　　協和門
　　永康左門進又立春時刻由禮部奏明擇寅卯辰等
　　　時恭進又定每嵗各省府州縣迎春於東郊儀(詳/見)
　　　(通/禮)
　　　康熙十三年令直省府州縣進春止用鼓吹采亭
　　　其裝演故事臺閣藉端科派嚴行禁止
　　　進
實録
　　　(臣/)等謹按
　　國朝定制纂修
實録
聖訓擇吉恭進典禮至重兹據㑹典所載敬謹編紀與進
玉牒之禮各著於篇以補杜例之所未備
　　　康熙十一年
世祖章皇帝實録成擇吉恭進
聖祖仁皇帝御殿敬受行禮畢王公百官上表行慶賀禮
　　　是年定恭進
實録儀(詳見/通禮)二十一年恭進
太宗文皇帝實録二十五年恭進
太祖髙皇帝實録均於
　　太和門行禮如儀
　　　雍正元年恭進
聖祖仁皇帝實録
聖訓
世宗憲皇帝御殿敬受行禮畢王公百官上表行慶賀禮
　　　是年増定恭進
實録
聖訓儀
　　　乾隆六年恭進
世宗憲皇帝實録
聖訓
　皇上御殿敬受行禮畢王公百官上表行慶賀禮如儀
　　　八年五月
　諭奉天乃我朝發祥之地
歴朝實録皆應繕清漢文各一部送徃尊藏俟見在皇史
　　宬内閣藏本繕成後即著在館人員敬謹謄録其送
　　徃儀注大學士㑹同禮部詳議具奏尋大學士等奏
　　　言奉天尊藏之處惟
　　崇政殿後有翔鳯樓髙敞壯麗堪以尊藏請
　勅下奉天將軍㑹同
　　盛京禮工二部奉天府尹敬謹辦理尊藏金匱照在
　　　京
　　皇史宬内式様製備應需官員専司守䕶均令該將
　　　軍等妥議具奏從之九年恭送
世宗憲皇帝實録
聖訓尊藏
　　皇史宬其副本送内閣敬貯十五年禮部奏言
歴朝實録
聖訓恭送
　　盛京尊藏請俟秋成後擇吉送徃從之又定恭送
實録
聖訓尊藏
　　盛京儀是年恭送
歴朝實録
聖訓尊藏
　　盛京同日啟行
　皇上親詣上香於東華門外綵棚前行三跪九拜禮凡
　　　恭進
實録各儀節具
　大清通禮
　　　進
玉牒
　　　順治十八年纂修
玉牒康熙元年告成擇吉恭進
聖祖仁皇帝御殿
閱畢送至
　　皇史宬尊藏是年定恭進
玉牒儀十年纂修
玉牒成擇吉恭進王以下各官咸朝服齊集
聖祖仁皇帝御中和殿
閱畢
御太和殿總裁率纂修官行禮
賜坐
賜茶畢
駕還宫諸王各官皆退恭送
　　皇史宬尊藏如儀十八年二十七年三十七年纂修
玉牒恭進禮儀俱與十年同五十四年恭進
玉牒總裁王大臣捧
玉牒於
　　中和殿黄案上行禮畢恭捧
玉牒至
　　乾清門内監捧進
聖祖仁皇帝在宫中
閲畢送
　　皇史宬尊藏
　　　雍正三年纂修
玉牒恭進儀與康熙十年同
　　　乾隆三年纂修
玉牒成
　皇上御中和殿恭閱送至
　　皇史宬尊藏如儀九年奉
　㫖將禮部尊藏
玉牒恭送
　　盛京尊藏自順治十八年以來共纂修八分並此次
　　　纂修
玉牒告成一併恭送
　　盛京嗣後毎次纂成
玉牒將禮部尊藏一分恭送
　　盛京永為定例二十五年纂修
玉牒成恭進如儀恭送
玉牒尊藏
　　盛京既至
　　盛京工部預備綵亭更換行駕奉天府尹預備鼓樂
　　　并派官二員導引至
　　崇政殿陳設屆吉尊藏
　　敬典閣三十四年纂修
玉牒成擇吉恭進奉
　㫖朕照康熙五十四年之例在宫中恭覽
玉牒不必陞殿四十三年纂修
玉牒成恭進如儀凡進
玉牒儀具
　大清通禮
　經筵
　　　(臣/)等謹按經筵之禮至宋始舉以是為杜典之所
　　　未及伏惟我
　　朝
列祖以來崇經重道嵗必舉行典至重也其祗告
　　傳心殿禮已見吉禮祗載
　經筵典制於篇
　　　順治九年定毎嵗春秋仲月各舉
經筵一次大學士知
經筵事以尚書左都御史通政使大理寺卿學士等官侍
　　　班以翰林官二人進講又定
御經筵後行
　　日講禮每日進講冬夏至前一日乃輟講又定滿漢
　　　進講官每日撰擬講章先以正本進呈
御覽次奉副本詣
　　乾清宫設於案行一跪三叩禮畢以次進講講畢行
　　　禮如前乃退十四年定每嵗春秋行
經筵禮預期酌取講官人數具疏奏
聞經書講章令講官撰擬内閣改定恭呈
御覽
　　　康熙十六年奉
㫖講官進講畢免行一跪三叩禮二十四年
　　文華殿告成舉行
經筵前期祗告
　　傳心殿是年定以大學士尚書左都御史學士詹事
　　　翰林出身者充
經筵講官
　　　雍正三年
諭禮部曰自古修已治人之道載在經書帝王御宇膺圖
　咸資典學我
聖祖仁皇帝天亶聰明而好古敏求六十餘年孜孜不倦
　朕㓜承
庭訓時習簡編自即位以來更欲以研經味道之功為敷
　政寧人之本顧以亮隂之際未舉經筵今八月二十三
　日為釋服之期爾部可擇日舉行經筵典禮
　　　乾隆五年八月
　論經筵之設原欲敷宣經㫖以獻箴規朕觀近日所進
　　講章頌揚之辭多而箴規之義少殊非責難陳善君
　　臣咨儆一堂之意人君臨御天下敷政寧人豈能毫
　　無闕失正賴以古證今獻可替否庶收經筵進講之
　　益若頌美過多不能實踐躬行反滋朕心之愧此後
　　務剴切敷陳期有禆於政治學問勿尚鋪張溢美之
　　虚文而無稽古典學之實義是年衍聖公入
覲來京恭遇
經筵即令入班聽講六年舉行
經筵屆日
皇上親詣
　傳心殿行禮七年二月
諭今日舉行經筵典禮禮部據向例以天雨奏請改期
　朕思魏文侯出獵而雨左右不欲行文侯曰吾已與
　虞人期矣豈可無期㑹哉乃徃身自罷之夫田獵之
　娯尚不以雨失期况經筵大典業經祭告自應舉行
　但執事諸臣例應在丹墀内行禮未免衣冠沾濕著
　衣雨服列班駕到即入殿進講講畢即奏禮成其階
　下行禮殿内賜茶諸儀停止嗣後遇雨皆照此例四
　　十一年二月以新建
　文淵閣告成
御經筵畢
幸文淵閣
賜講官及聽講諸臣燕四十四年正月
諭經筵典禮兩年未舉行本年二月已過大祥且經筵
　為闡學崇經又無宫懸之奏自可如常行禮今以二
　月初四日御經筵所有應行事宜著各該衙門照例
　預備四十七年二月
御經筵禮畢
御文淵閣
賜四庫全書總裁等官燕並
賞賚有差凡
經筵儀節具
大清通禮
　　(臣/)等謹按乾隆五十一年仲春
皇上御經筵禮畢
賜講官及聽講諸臣燕
命歌抑戒之詩典禮光昭益彰
至教兹以成書在五十年所有五十一年以後諸典禮
　　應俟續纂時敬謹編載恭識於此
　
　
　
　
　
　
　
　
　
　
　
　
　
　
皇朝通典卷五十五
　欽定四庫全書
　皇朝通典卷五十六
　　禮(嘉六/)
　臨雍
　　(臣/)等謹按杜典於吉禮釋奠之前立太學一門凡
　　　臨雍典禮悉入之今從
　大淸通禮之例以
　臨雍入嘉禮伏考我
　　朝
列聖視學必行講書之禮於彞倫堂我
　皇上命稽禮經舊式於太學彞倫堂前肇建
　　辟雍殿規制崇備已互見吉禮太學篇兹恭稽
列聖以來
視學講書之禮仰見
徳教熙洽
訓垂萬世
　皇上臨雍講學
　敷言錫福圜橋門而觀聽者凡三千餘人靡不涵詠
　聖涯沐浴
　教澤為從古未有之
　盛典彼史冊所稱永平聽講以億萬計紀載未免近誣
　　　且以辟雍為養老習射處支離傅㑹杜典亦宗其
　　　説陋矣臣等躬覩
　上儀祗聆
　聖訓纂述之下彌深欣仰云
　　　順治八年七月
世祖章皇帝幸太學行釋奠禮畢詣彞倫堂
御講幄國子監祭酒講四子書司業講經宣
敕以勉太學諸生凡衍聖公五經博士各氏後裔咸隨班
　　　聽講禮成衍聖公及祭酒等上表行禮
賜燕於禮部
賜衍聖公等金紵有差各氏後裔並送監讀書廣國子監
　　　諸生鄉試中額十五名
賜敕勉勵師生等十七年重修
　文廟落成
視學禮儀與八年同
　　　康熙八年四月
聖祖仁皇帝幸太學行釋奠禮畢
御彞倫堂講學頒
敕諭
賜衍聖公國子監祭酒以下燕各氏後裔送監讀書者十
　　　有五人廣國子監諸生鄉試中額八名
　　　雍正二年二月
諭帝王臨雍大典所以尊師重道為教化之本朕覽史冊
　所載多稱幸學近日奏章儀注相沿未改此臣下尊君
　之辭朕心有所未安今釋奠伊邇朕將親詣行禮嗣後
　一應奏章記注將幸字改為詣字以伸崇敬三月
世宗憲皇帝詣太學行釋奠禮畢
御彞倫堂講學如儀
賜衍聖公國子監祭酒以下皆如例其在京進士舉人貢
　　　生與觀禮者並
賜白金各氏後裔送監讀書廣國子監鄉試中額十有八
　　　名先是奉
諭曰朕於三月内舉行視學釋奠大典衍聖公例應陪祀
　聞孔傳鐸有疾且值守制之初可令伊子弟一人來京
　代伊行禮至是以衍聖公孔傳鐸子孔繼溥代行禮奉
㫖既代衍聖公行禮仍令在原班坐
　　　乾隆二年十二月
　諭曰
　先師孔子聖集大成教垂萬世我
皇祖聖祖仁皇帝
皇考世宗憲皇帝
親詣辟雍登堂釋奠儒臣進講經書諸生圜橋觀聴雍雍
　　濟濟典至盛也朕祗承丕緒嚮慕心殷國學
文廟特命易葢黄瓦以展崇禮竢工程告竣之日朕躬
　詣釋奠用昭重道隆
師作人至意三年三月
上詣太學
御彞倫堂講學如儀是年
命東野氏閔氏卜氏端木氏言氏顓孫氏之五經博士
　　均照五氏之例來京陪祀凡各氏後裔觀禮者三
　　十一人均送監讀書廣國子監鄉試中額十有八
　　名
召見衍聖公孔廣棨等
諭曰爾等皆聖賢後裔因朕視學來京特行召見爾等
　既為聖賢之後即當心聖賢之心凡學聖賢者非徒
　讀其書而已必當躬行實踐事事求其無媿方為不
　負所學况身為聖賢子孫尤與凡人不同不能實加
　體驗徒騖讀書之名實與祖徳家風不能無忝爾等
　務須勤思勉勵克紹先傳以副朕諄切期望之意
賜衍聖公國子監祭酒以下如例加
賜衍聖公暨聖裔五人五經博士等
御製樂善堂文集各一部及徽墨貂皮有差四十八年
　　二月
諭稽古國學之制天子曰辟雍所以行禮樂宣徳化昭
　文明而流教澤典至鉅也朕此次釋奠禮成念國學
　為人文薈萃之地規制宜隆而辟雍之立自元明以
　來典尚闕如自應増建以臻美備着派禮部尚書徳
　保工部尚書兼管國子監事務劉墉侍郎徳成敬謹
　前往閱視度地鳩工􁁸吉興建落成之日朕將舉行
　臨雍典禮以昭久道化成之盛尋禮部尚書徳保等
　　遵
㫖往國子監相度地勢於彞倫堂之南營建繪圖具奏
　　得
㫖據徳保等將辟雍圖式呈進自應仿照禮經舊制度
　地營建即着派徳保劉墉徳成總司其事敬謹承辦
　以光盛典四十九年工成
御製國學新建辟雍圜水工成碑記曰名者實之賓實
　者名之主為學之方應務其實以蘄循其名不可炫
　其名以致亡其實興學之源綦要於國學國學者天
　子之學也天子之學曰辟雍諸侯之學曰泮水北京
　之國學自元歴明以至本朝葢五百餘年矣有國學
　而無辟雍名實或不相稱焉雖有建議請復以乏水
　而格部議至今未復癸卯春始有復建之諭甲辰冬
　乃觀新工之竣將於乙巳仲春行釋奠禮遂臨雍以
　落成焉夫北京為天下都㑹教化所先也大典闕如
　非所以崇儒重道古與稽而今與居也雖乏水然有
　不改之井汲以綆而用之無窮亦在人為之而已於
　是石之鱗次見圜斯池水之鏡澄見明斯漪殿之據
　中見隆其榱橋之通行見接其基上庠下庠雖難考
　二典之制而東序西序總不出三代之規則是工之
　舉也又予知過論所謂於不可已者仍酌行之之意
　　而物給價工給值原非勞民動衆之為若夫三老五
　　更之説予以為括於養老化俗之儀而非天子臨雍
　　所必應並行而不遺者葢弗見於詩書乃特出杜氏
　　通典之私耳且予向有三老五更之説已明闢其謬
　　兹不複綴乎辭雖然予更有所懼於是舉者夫是舉
　　豈非復古興學之懿有何懼而予懼之者恐後之人
　　執予復古之説於一切衣冠典禮皆欲效漢人之制
　　則予為得罪
祖宗之人匪教伊虐甚慮不宜也予之子孫臣庶體予此
　　心於可復古者復之其不可復者斷不可泥古而復
　　之夫徒慕復古之虚名而致有忘
祖宗之實失非下愚而何予不為也予敬以是告子孫以
　　保我皇清萬年之基也五十年二月
　皇上親詣
　文廟釋奠禮成
　御辟雍殿行講學禮
命滿漢大學士二人以次講書滿漢祭酒以次講經
皇上親製
御論二篇闡發書義經訓
宣示臣工王公衍聖公大學士以下及諸生均跪聆畢
賜王公衍聖公大學士九卿詹事等官茶禮成
回鑾(儀注/詳後)是日奉
諭朕此次
釋奠禮成臨雍講學圜橋觀聽文教覃敷實為矞皇盛
　典且自冬春以來雨雪尚未霑足朕心焦切兹當俎
　豆馨聞恰值春膏霑沛深為欣慶第念隨從執事諸
　臣及觀禮多士衣履霑濕允宜廣錫恩施所有執事
　扈從王公大臣衍聖公並文武官員俱著紀録一次
　其觀禮諸生及至聖各氏後裔並著查明分别加恩
　賞賚次日衍聖公國子監祭酒率所屬官及諸生於
　午門外謝
恩行禮
賜衍聖公五經博士及執事諸臣燕於禮部
賜衍聖公貂冠朝服頒發刋刻
御論二篇加
賞徽墨二匣貂皮四
賜至聖後裔七人五經博士二十人各氏後裔三十八
　　人緞各一頒發刋刻
御論二篇加
賞徽墨各二匣貂皮各二
賜滿漢祭酒司業緞各二監丞助教等官緞各一
賜肄業生及在京觀禮進士舉人貢監生廕生各官學
　　教習及官學生等三千八十八人白金各一兩陪
　　祀各氏後裔送監讀書者三十七人又
命於乾隆五十一年丙午科順天鄉試皿字號廣中額
　　十有五名又是日遇雪奉
㫖加賞朝鮮使臣大緞二從官通官緞四聖賢各氏後
　裔一百二十二人緞各一諸生三千八十八人紡絲
　各一
　　乾隆五十年
臨雍講學儀
　　是日早工部官設更衣
御幄於
　大成殿階下之東南向樂部和聲署設中和韶樂於
　辟雍殿階下設丹陛大樂於太學門内武備院設
寳座鋪陳鴻臚寺設經書案一於
寳座前又設講業二於
寳座下稍南東西向祭酒恭捧
御覽講章陳於案上書左經右捧進講副本陳書於左
　　案陳經於右案進講滿漢大學士二人位左案西
　　面滿漢祭酒二人位右案東面左翼王公四人衍
　　聖公内閣大學士吏部户部禮部通政司詹事府
　　堂官滿漢各一人位進講大學士之後西面右翼
　　王公四人兵部刑部工部都察院大理寺堂官滿
　　漢各一人位進講祭酒之後東面
　起居注官四人位西南隅亦東面侍儀給事中御史
　　各二人位東西檐柱内聽講各官位橋南甬道東
　　西六堂師生各序立六堂階下鴻臚寺鳴贊二人
　　立東西檐柱外鳴贊官二人立於階下又鴻臚寺
　　官四人分立
　辟雍橋南左右鴻臚寺官四人分立太學門外左右
　　皆東西面屆時太常寺卿奏請
皇上具禮服乘輿出宫
　午門鳴鐘鼓王以下文武各官於
　東華門外分翼排立候
駕過跪送
法駕鹵簿前導不作樂
駕出東華門至成賢街國子監祭酒司業率所屬官俱
　　朝服諸生俱公服於街左跪迎陪祀王公大臣百
　　官俱朝服先至大成門外祗候隨
駕入
皇上至更衣幄次降輿贊引對引官二員恭導俟
皇上釋奠於
先師禮畢乘輿
御彞倫堂更衮服各官咸更蟒袍補服王公大學士以
　　下各官衍聖公率五經博士各氏後裔祭酒司業
　　率所屬官及肄業諸生各學教習進士舉人貢生
　　監生官學生均先至
　辟雍南分東西班序立
　起居注官侍儀給事中御史各按位立屆時禮部堂
　　官奏請
皇上臨辟雍行講學禮太學鳴鐘鼓禮部堂官恭導前
　　引後扈如儀
皇上御辟雍殿陞
寳座中和韶樂作奏盛平之章對引禮部堂官前引内
　　大臣趨至前廊下立侍衛於階下東西翼立樂止
　　鳴贊齊班丹陛大樂作鴻臚寺官分引衍聖公進
　　講大學士五經博士各氏後裔在東班祭酒以下
　　各官在西班肄業諸生各隨東西班末聽鳴贊官
　　贊行二跪六叩禮畢退復原位立樂止鴻臚寺堂
　　官二員分引進講官四人由南橋升階鴻臚寺官
　　二員分引王公衍聖公大學士九卿詹事由東西
　　橋升階俱入左右門各就位立鴻臚寺堂官退就
　　東西檐下立
皇上賜王公大臣講官坐咸按班就位一叩坐鳴贊官
　　贊進講滿漢進講大學士以次講四書
皇上闡發書義宣示臣工王公衍聖公大學士以下及
　　諸生跪聆畢王公等仍一叩坐圜橋各官師生俱
　　興滿漢祭酒以次講經
皇上闡發經義宣示臣工王公衍聖公大學士以下及
　　諸生跪聆畢王公及各官師生俱興進講官退就
　　橋南偕司業以下各就拜位北而立丹陛大樂作
　　　鳴贊官贊跪叩興行三跪九叩禮以次退樂止國
　　　子監師生先至成賢街序立祗候
　御前進茶中和韶樂作奏慶平之章
　皇上賜王公衍聖公大學士九卿詹事茶俱行一跪一
　　　叩禮坐
　賜茶畢樂止鴻臚寺堂官引王公大學士以下各官自
　　　左右門出至橋南東西序立禮部堂官奏禮成中
　　　和韶樂作奏道平之章
　皇上起座乘輿出太學門樂止祭酒司業率所屬官暨
　　　進士舉人諸生跪送候
　駕過興各官咸退
　闕里講學
　　　(臣/)等謹按杜典吉禮有孔子祠一門祗述祠祭之
　　　典而天子親臨講學則歴代以來未之前聞洪惟
　　　我
聖祖仁皇帝聖作於前
　皇上聖繼於後釋奠
　文廟
　御詩禮堂講學尤為千古曠典恭紀如左至
　釋奠已從杜典具吉禮篇云
　　　康熙二十三年
聖祖仁皇帝南巡
回鑾至山東
躬詣闕里致祭
　先師孔子
御詩禮堂講學講畢宣
敕禮成
駕還行宫是年定宣講經書以聖賢後裔充進講官以大
　　　學士充宣
敕官
賜衍聖公蟒袍狐裘貂裘各一襲表裏各五端知曲阜縣
　　　事及五經博士等銀幣有差
　　乾隆十三年
皇上東巡至曲阜致祭
先師孔子
御詩禮堂講學禮儀與康熙二十三年同是年設
御案於詩禮堂
御座南陳講章一本於
御案凡東野氏閔氏冉氏言氏卜氏端木氏各後裔照
　　五氏之例同赴講堂聽講
賜衍聖公蟒袍狐裘貂裘各一襲表裏各五端
御製樂善堂全集
御製日知薈説十三經二十一史明史唐宋文醇各一
　　部曲阜縣知縣五經博士采幣一端衣一襲
御製日知薈説朱子全書各一部各氏後裔在仕籍者
　　及進士舉人各采幣一端衣一襲貢監生員衣一
　　襲又
賜孔氏及十二氏子孫官員各加一級進士舉人貢監
　　　生員賞白金有差増廣山東通省入學額數大學
　　　三名中學二名小學一名十二氏子孫由學政擇
　　　其文行兼優者數人貢入成均凡
　闕里講學儀節具
　大清通禮
　巡幸
　　　臣等謹按四巡之典載在虞書又古稱天子所至
　　　曰幸凡以觀民設教展義示度禮至重也杜典以
　　　巡狩入吉禮與封禪並舉頗為未當兹以
　巡典入嘉禮仰惟
列聖相承以無逸作所為
家法
聖祖仁皇帝勤察吏治深恤民隠相度河防講求水利數
　　　十年中叠舉
省方之典垂為
成憲我
　皇上繩
武時巡若河南若五臺若山東若天津
　鑾輅所臨慶惠優渥而於河工海塘尤深
　厪念
　六巡江浙指示機宜大建隄工不惜帑金數千百萬為
　　　小民農田衣食之計萬世永頼以是東南士庶喁
　　　喁望
　幸之誠至今彌切也臣等恭次
　　盛典詳著於篇至於畿輔
　　山莊嵗常
　巡莅祗恭載初次而
　行圍肄武之典則詳見軍禮云
　　　順治八年四月
世祖章皇帝巡幸塞外是年定諸王文武羣臣扈從及接
駕儀又定
乘輿經過地方文武各官均在百里以内朝服迎送儀(詳/見)
　　　(通/禮)
　　　康熙十一年
聖祖仁皇帝奉
太皇太后幸湯泉往返每
扶
輦步行至坦道始
乘馬先期
諭有司動支帑銀前往修理道路毋得擾民十六年九月
聖祖仁皇帝巡視沿邊内外諸䝉古王公等並來朝貢駝
　　　馬二十年九月
聖祖仁皇帝巡省畿甸自後以肄習水圍循視河堤嵗常
　　　舉行二十二年二月
聖祖仁皇帝巡幸五臺山
諭巡撫穆爾賽等曰五臺繁峙静樂崞縣等處地瘠民貧
　爾等既膺簡用必持己㢘潔恪共職業務期利興害除
　使民生各得其所不然罪有所歸矣六月
聖祖仁皇帝奉
太皇太后出古北口避暑閏六月
幸興安拜察地方
召科爾沁達爾汗親王額駙班第阿嚕科爾沁多羅郡王
　　　額駙色楞翁牛特多羅杜楞郡王畢禮衮達頼喀
　　　喇沁多羅杜楞郡王扎什及公台吉官兵等
諭曰人生以道理為重人為情欲所牽恣意妄為以致喪
　身者皆由不明道理故耳朕見其無知䧟罪甚為憫惻
　即今阿嚕科爾沁翁牛特二旗盜賊甚衆為盜賊而致
　富者能有幾人身受惡名被獲則死凡貧富皆由天命
　違理妄求能必得乎爾等各遵法守分有牲畜者擇水
　草善地畜牧能耕田者勤於耕種則各得生理天亦佑
　之倘有貧困至極無以聊生者該管之主宜加撫恤使
　之得所坐視其迫於饑寒以致離散爾等之心何安朕
　本内外一視並無分别爾外國遇年嵗荒歉朕即運糧
　米賑濟或有困乏即賜牲畜緞疋無非慮爾失所之意
　况此畨巡幸爾等或有過犯朕並不執法治罪且頻加
　賞賚優待爾等於此可見嗣後爾等宜遵守教諭革除
　惡習以副朕好生之意及
回鑾日復
諭八旗䕶軍統領等曰榖者生民之命一嵗不登則一嵗
　乏食今正秋收之時田穀未穫向恐擅放馬匹蹂踐禾
　苖屢降明諭傳飭今觀隨從人等尚有未遵法令蹂踐
　民田者爾等各嚴緝以聞是年為
巡幸熱河避暑之始自是每嵗夏月
啓鑾至秋則舉太獮之典(詳見軍禮/    大狩)九月
聖祖仁皇帝奉
太皇太后幸五臺山
駕過涿州以長城嶺山徑險峻先往親視所修道路命裕
　　　親王福全恭親王常寧隨
太皇太后駕行
諭扈從各官凡經過地方不許隨從人等借名市物擾害
　小民犯者並其主罪之至曲陽縣以行近五臺戒扈從
　　　人等勿射生
太皇太后駕至長城嶺
聖祖仁皇帝躬侍左右親督校尉及隨從人等前後扶行
太皇太后諭曰嶺路實險予及此而止積誠已盡五臺諸
　寺應行䖍禮者皇帝代我行之猶我親詣也
聖祖仁皇帝下馬受
命躬送
鑾輿還龍泉關仍命裕親王福全扈行
駕幸五臺瞻禮諸寺發白金三百兩綿三百觔命有司分
　　　給所過地方貧民二十三年九月
聖祖仁皇帝東巡前期
頒詔天下
駕發京師日鹵簿大駕照常陳設王以下文武各官跪送
　　　如常儀經過地方官員士民等跪迎跪送均如常
　　　儀至山東泰安州
躬祭
　岱嶽渡黄河遣官祭
　　河神至江南江寧府
親詣
　明太祖陵奠酒
諭江南督撫曰江南風俗奢華務令潔已愛民敦本尚實
　　　勒碑於江寧蘇州安慶三府
回鑾至江都縣
命吏部尚書伊桑阿等往視海口議疏導之法至淮安府
閲髙家堰及黄河南岸諸險工至宿遷縣
閲堤工
賜迎
駕老民白金有差至山東曲阜縣
親詣
　先師廟致祭
御詩禮堂講學
駕還京師王以下文武各官朝服跪迎如常儀二十八年
　　　正月
聖祖仁皇帝南巡江浙先期
諭曰朕統莅寰宇二十八年於兹早作夜思勤求治理務
　恤黎庶永圖乂安如黄運兩河運道民生攸係朕日切
　心勞比年工役雖漸有緒而應修應塞議論紛紜曩嵗
　巡幸曽允淮揚士民所請疏濬下河前已興工尚稽底
　績屢經廷議請朕親行閲視今特諏吉南巡躬歴河道
　兼欲觀覽民情周知吏治所至沿途供億皆令在京所
　司儲偫一切不取之民間即有日用應需該衙門於所
　在地方照市估平買不許錙銖抑勒小民猶恐地方官
　吏不能悉體朕懐借名科派供應今特頒諭嚴飭如有
　悖㫖借端私徵者察實即以軍法從事地方文武大小
　官員不許與扈從官員指稱交戚輒通餽遺違者並以
　軍法從事其扈從大小官員及隨往傔役如有生事擾
　民者一併從重治罪朕兹巡省原以軫恤編氓咨諏風
　俗凡經過地方百姓各安生業務令㕓無廢市隴不輟
　耕毋得倉皇驚避輒滋煩擾其軍民人等懐奸挾詐希
　逞私憤擅於駐蹕處所凟行告訐者一概嚴禁倘有妄
　控除所告事不與准理外仍嚴加治罪爾部即傳諭各
　該督撫備行曉諭以副朕惠愛元元至意又
諭部院本章仍日送内閣内閣彚齊三日一次驛送行在
　辦理
駕過山東望祭
　岱嶽蠲山東二十九年正賦入江南境
閲視河工至揚州府
諭江浙督撫諸臣曰朕省察黎庶疾苦兼閲河工巡幸江
　南便道至浙觀方問俗簡約儀衛鹵簿不設扈從者僅
　三百餘人頃經維揚民間結綵歡迎盈衢溢巷雖出恭
　敬愛戴之忱恐至稍損物力甚為惜之朕視宇内編氓
　皆吾赤子惟使比户豐饒即不張結綵幔朕心亦所嘉
　悦前途經歴諸郡邑宜體朕意悉為停止又見百姓老
　幼男婦奔走雜遝瞻望恐後未免諠譁擁塞念此行原
　以為民不嚴警蹕但人衆無所區别髙崖水次或有傾
　跌之虞一夫不獲其所足軫朕懐此後止於夾道跪迎
　勿得紊亂追趨致有諸患自蘇州抵杭州府
諭扈從部院諸大臣曰朕稽古省方咨求治理閲視河道
　期底平成凡有利於民生必令羣霑實惠念政治所先
　在崇文教江南浙江為人文萃集之地入學額數應酌
　量加増永昭宏奬江寧鎮江杭州駐防滿洲漢軍兵丁
　鎮守要地久歴嵗時深用軫念應加恩賚以彰優恤自
　南巡以來所經過地方官員除八法處分及列欵糾劾
　外凡因公罣悞降級留任者俱准與開復降級調用者
　著帶所降之級留任其經過地方現在監禁人犯除十
　惡及詔欵所不赦等罪並官員犯贓者不宥外其餘自
　康熙二十八年二月十一日以前死罪及軍流徒罪以
　下已結未結俱准寛釋以示朕赦罪宥過之意備辦船
　隻地方各官効力勤勞著該督撫㑹同奉差官員確查
　具題各加一級縴夫供役勞苦亦著該督撫察明人數
　量給恩賞朕厪念民依特蠲租賦總期實徳潤澤蒼生
　近見民間有建立碑亭稱頌徳意者雖出羣黎感戴之
　誠但恐各郡皆然未免致損民力誠使閭閻殷阜則禆
　益良多碑亭何與焉嗣後亦宜停止江浙錢糧既經蠲
　豁猶慮有不肖有司借端詞訟朘削民生著該督撫嚴
　行禁飭至各處𣙜闗原有則例朕舟行所至諮訪過闗
　商民每不難於輸納額税而以稽留闗次不能速過為
　苦𣙜闗官員理宜遵奉屢頒諭㫖恤商惠民豈可反貽
　之累自今應力除積弊凡商民抵闗交納正税即與放
　行毋得稽留苛勒以致苦累朕早夜孜孜惟冀官吏軍
　民士農商賈無一人不獲其所故於民生吏治圖維區
　畫務極周詳爾等可即傳諭俾一體奉行稱朕意焉
賜扈從王大臣侍衛及部院諸臣銀幣至㑹稽
親詣
　禹陵致祭至江寧府
躬詣
　明太祖陵祭酒
回鑾至淮安府
閲視髙家堰一帶隄岸
指授河臣方畧
駕還京師三十七年四月
巡幸五臺山三十八年二月
聖祖仁皇帝奉
仁憲皇太后南巡前期
諭曰朕撫馭寰區孜孜圖治期於天下咸遂生成物無不
　得其所今邊烽永靖四方無事獨是黄淮為患衝決時
　聞下河地方田廬漂沒朕軫念民艱曩曽屢遣大臣督
　修不惜數百萬帑金務期早綏黎庶乃歴年已久迄無
　成功今水勢仍復横溢浸漫城閭沈沒隴畝以致民多
　失業董其役者未有上策可以宜民時厪朕懐未嘗少
　釋在内諸臣咸請朕親臨指示為一勞永逸之圖方今
　春時水勢減少正宜講求疏濬以遂安瀾爰諏吉南巡
　親加勘閲更以吳地襟帶江湖乃江南奥壤勵俗省耕
　兼行臨視凡一切往返供億已皆俾辦於京師即途次
　日用所需亦令各衙門照本地時值採買總於民間一
　無所累仍恐沿途官吏藉名科派致累閭閻故特頒諭
　嚴行申飭如有悖㫖假託派索者察實即以軍法從事
　其扈從大小官員隨行傔從人等如有横行生事者一
　併從重治罪凡經過地方百姓各安生業皆如常時毋
　得惶遽引避其軍民人等懐挾私怨受人指使擅於駐
　蹕處所輒行告訐者一概嚴禁不准仍照例嚴加治罪
　爾部即傳諭通知以副朕體恤惠愛至意
駕發京師由水路啟行至清河
御舟前進
臨閲髙家堰歸仁堤等工畢回至清口迎
仁憲皇太后舟渡河復
臨視黄河堤岸
命截留漕糧二十萬石於被水地方減直發糶至蘇州府
諭前京口接駕兵丁朕恐踐傷麥田速行遣往今往浙省
　塘路狹隘不必設兵扈從又百姓欲覩朕顔踰疇越陌
　塞道聚觀不必禁止但令遵令而行又
命蠲江南浙江累嵗逋賦寛免官吏降罰軍民犯死罪以
　　　下概予宥釋
賜杭州駐防兵丁老婦白金有差減免各闗税及鹽課増
　　　額至江寧府遣官祭
　明太祖陵
回鑾仍由水路奉
仁憲皇太后還京師四十一年正月
幸五臺山
回鑾至大城縣
巡視子牙河諸堤九月
南巡前期
諭曰朕念黄淮兩河為運道民生所係屢次南巡親臨閲
　視以疏濬修築之法指授河臣開六壩以束淮敵黄通
　海口以引黄歸海比嵗以來工程次第告竣修防漸有
　成效昨年冬月河臣張鵬翮曽以河工善後之策及應
　修之處請朕親閲指示兹當農事之隙減約從員輕裝
　南下自徐州一路循視堤堰沿途皆設營幄不御屋廬
　日用所需悉已儲偫經過地方一切供帳宜通行禁止
　倘有官吏借名科派累及小民或指稱預辦擅動庫帑
　察出定嚴加治罪地方大小文武官員託言親舊私相
　餽遺及隨從人等有妄行生事者俱以軍法從事閭閻
　百姓各事本業不須引避有懐挾私怨於駐蹕處所告
　訐者一概不准仍照例治罪是月
駕發京師至徳州
駐蹕十餘日
諭扈從諸臣曰朕因閲河南巡今以皇太子允礽患病朕
　駐蹕此地為時已久應即回鑾明嵗再閱視河工也四
　　　十二年正月
南巡
閲河至泰安州
登岱遣領侍衛内大臣詣
　嶽廟致祭蠲山東四十一年未完額賦其東平六州
　　　縣並蠲本年正賦入江南境沿途
閲視河防至蘇州府
命鴻臚寺傳諭本地官員准其來朝浙江官員到杭州時
　　　來朝至杭州府遣官閲錢塘江堤至江寧府遣大
　　　學士祭
　明太祖陵
回鑾以河工告成
頒詔天下十月
西巡前期
諭曰朕統御寰區勤求治理鑾輿時邁省方觀民春月閲
　視河工自畿輔山東以及江浙地方皆經巡幸兹兩河
　漸已底績所至之地民生風俗亦因以周知念陜西省
為嚴疆重地當出師塞外時曽經歴其邊境而西安一
路未及親涖頃陜西督撫諸臣言秦民望幸之心至殷
至切合詞陳奏河南山西巡撫等亦諄切具請乘此冬
令農隙之際觀覽民風詢察吏治簡閲禁旅整飭軍營
實為要務用是輕裝約從諏吉西巡沿途一切供御皆
内廷儲備纎毫不取辦於地方即偶有市易之物亦敕
所司依時價給值不許錙銖抑勒所過大小官吏宜體
朕愛民徳意勿借詞供億私派閭閻如有悖㫖科斂者
察出即以軍法從事地方官不許與扈從人員指稱交
戚私相餽遺違者並以軍法從事其扈從人員宜約束
僕役勿使妄行如不遵法紀生事擾民一併從重治罪
朕視民如子凡乘輿所至市㕓隴畝宜各安生理米豆
薪芻等物民間照常貿易不必禁止惟懐私挾詐衝突
告訐者所告事不准理仍嚴加治罪爾等即傳諭扈從
官員人等並行各督撫令於經過府州縣城市村莊徧
示曉諭俾咸悉朕懐
駕發京師
命給事中御史各一人於扈從後察不法者即時鎖拏至
　　　太原府
閲官兵騎射復
諭山西撫臣曰朕君臨天下四十餘載無一刻不以蒼生
　為念近因西省望幸甚切故於冬時農隙減從輕騎由
　晉及秦入境以來觀風問俗見民生畧有起色閭閻之
　間俗樸尚儉朕心少慰朕自弱齡讀書往往以不知窮
　簷僻壤之疾苦為嘆息所以留心於官方凡有往來者
　必先諮詢民情豐歉偶有失時定加蠲賑且思晉省不
　通水運嵗或不登即難籌畫雖有州縣存貯之米穀未
　必實數具在反益不肖有司之虧空也今嵗山西收成
　頗佳爾等仰體朕愛民如子之至意曉諭民間若嵗豐
　用奢則荒年必致匱乏教之以禮義導之以守法重農
　務本藏富於民則朕無西顧之憂矣凡朕所歴之處必
　大沛恩澤其將四十二年以前山西所屬州縣未完銀
　兩米草盡行蠲免以示朕加惠黎元之念
駕至潼闗遣禮部侍郎祭
　西嶽華山
賜百嵗夀民及兵丁銀兩有差至西安府凡古帝王陵寢
　　　及已故勲臣墳墓在百里内者咸祭之又
命蠲陜西累嵗逋賦
駕由河南還京師過磁州
賜先賢端木子後裔為五經博士四十四年二月
南巡
閲河前期
諭曰朕厪念民生加意河道屢行親閲一切疏濬修築事
　宜悉經周詳指畫獲告成功前黄河之水往往倒灌清
　口者皆由仲莊閘與清口相對駱馬湖水勢湍急遂逼
　黄流灌入清口朕視河時躬臨相度命河臣移仲莊閘
　改建於楊家莊出口工竣之後河臣報稱黄水暢流入
　海絶無倒灌清口之患朕尚未經親閲今欲特涖其地
　察驗形勢用籌善後之規其中河黄河運河有應加修
　防者亦隨宜指示以圖經久至於山東省荐饑之民頼
　兩年來極力賑贍繼以有秋幸皆得所其民間生聚果
　否殷阜並於沿途親行周覽焉乘兹仲春解凍減從輕
　裝循河南下往返皆用舟楫不御室廬經過地方不得
　更指稱繕治行宫妄事科歛其日用所需俱自内廷供
　御從無纎毫取辦於民前此屢次南巡閭閻皆所深悉
　倘有不肖官吏藉名預備擅動官帑並圖日後加派補
　償以為巧取侵漁之地者事覺嚴行治罪決不寛宥所
　在官吏私餽扈從人員及隨行人役生事擾民者俱如
　前㫖以軍法從事奸民挾私控訐者從重治罪是月
駕發京師於張家灣登舟由山東入江南境
臨視河工至蘇州府恭逢
聖誕百姓爭獻食物奉
㫖朕因閲視河工巡訪風俗而來一切用物皆備自内府
　所過地方絲毫無擾爾等毋庸有所進獻至松江府
諭江南學臣曰朕臨幸松江道經青浦據該邑貢監生員
　等奏稱青浦之北地名孔宅自漢時至聖苖裔避地居
　此奉至聖衣冠𦵏焉朕念
　孔子萬世之師既有遺蹟亟宜表彰因親書匾額對聨
　以示尊崇著選良工摹刻頒發至杭州府
諭曰朕頃因親閲河工濟江而南見民生殷繁麥畦菜隴
　逺近彌望可冀豐穰朕心用慰凡車駕臨幸必沛恩膏
　各省錢糧屢次遞蠲浙江本年正賦又經全免惟是刑
　獄民命攸闗今父老子弟夾道歡迎獨身䧟囹圄之人
　自新無路朕甚憫焉浙閩兩省罪犯除詔欵所不赦外
　其餘死罪以下悉減等發落至江寧府
躬祭
　明太祖陵自蘇州過江寧
御試士子者三中選者給白金令赴京録用有差又奉
㫖江南山東地方所屬人犯照浙閩例減等至清河復
臨髙家堰徧閲河堤仍由水路
回鑾四十六年正月
南巡前期
諭曰朕念淮黄兩河工程為東南要務屢次躬臨河上相
　度指示一切修除疏濬業已次第奏功昨嵗河漕督撫
　諸臣詳勘地形請於溜淮套别開河道直達張福口以
　分淮勢欲即令動帑興築而督撫諸臣又以事闗創建
　合詞請朕親閲九卿等集議復再三陳請朕以諸臣之
　言奏聞
皇太后祗遵
慈命擇於本年正月二十二日啓行閲河舟楫往返不御
　室廬日用所需取辦内府經過府州縣毋得更以預備
　行宫供設御用冐侵庫帑科斂閭閻倘有不遵事覺定
　嚴加治罪其文武大小官員私相餽贈隨從人役生事
　擾民及奸惡挾私告訐者俱如屢次諭㫖重處不宥是
　　　月
啟鑾
御舟至清口
閲視溜淮套
命停止開河至江寧府遣大學士祭
　明太祖陵復
親往行禮
幸演武場閲射
賜扈從大臣侍衛䕶軍及執事人等金幣有差至蘇州恭
　　　遇
聖誕士民萬餘人集
　行宫前進表叩祝
萬夀至松江府
閲提標官兵射至杭州府
閲浙江駐防官兵射
賜扈從大臣侍衛䕶軍及執事人等緞疋有差
諭浙江督撫曰朕因視河駐蹕淮上江浙兩省官員及地
　方官紳士軍民皆環道逺迎懇請臨幸朕勉順羣情涉
　江而南巡省風俗所至郡縣見雨暘應時麥苖蕃殖比
　閭樂業可冀盈寧雖山東一路尚未悉覩而江浙田疇
　鬱葱在望深愜朕懐方今二麥垂熟正將刈穫之時一
　切扈從人員皆以次舟行不致蹂踏恐百姓沿途迎送
　老稚扶攜動盈千萬越阡度陌不無踐傷朕心甚為軫
　惜凡所過地方悉令停止迎送且節候漸熱朕舟行乘
　夜迎涼亦未可定民雖逺來無由親見爾等督撫可張
　示徧加曉諭無負朕重農愛民之意四十九年二月
巡幸五臺山五十七年七月左都御史蔡升元疏言
皇上親閲河堤指示方畧淮黄底定漕運無虞生民永頼
　　　至於
翠華時巡察吏治訪民俗諮問必周芻蕘必納
聖徳神功洵可為萬世法恭請編纂
省方盛典一書以光至治下禮部議請如所奏設局纂修
　　　從之
　　　乾隆六年七月
　皇上奉
皇太后巡幸避暑山莊
　諭免經過州縣地方本年額賦十分之三凡每年
　巡幸熱河蠲免嵗賦並如此例是年
　皇上巡幸木蘭始舉秋獮之典自後嵗以為常(詳見軍/禮)
　　　(大/狩)十一年九月
　皇上奉
皇太后巡幸五臺山
　諭曰朕臨幸五臺觀風問俗葢欲周知閭閻利病舉登
　　之袵席之安山西地方風俗向為淳樸朕此次巡行
　　親見民情頗為寧輯但敦龎之質在民而教養之責
　　在上尤當加意拊循化導俾登上理撫臣乃通省之
　　表率藩臬乃師帥之大員府州縣等皆有父母斯民
　　之責其各仰體朕心力行實政教養兼施惟日孜孜
　　罔敢怠佚而在小民亦應敦行孝弟崇習禮讓共為
　　良民毋蹈澆漓獷悍之風以成熙皥盈寧之治朕有
　　厚望焉
　回鑾閲滹沱河堤工改慶都縣曰望都
　諭曰朕自真定回鑾固城祁水之間有縣焉與堯母同
　　名雖述古之意也觸目踟蹰於意弗安其易之仍為
　　望都十二年六月
　諭朕以來春孟月東巡狩因溯洙泗陟杏壇瞻仰宫牆
　　申景行之夙志復遵
慈訓親奉
鑾輿秩於岱宗旋蹕青齊觀風布澤以昭省方鉅典其應
　　豫備之各衙門檢察事宜先期請㫖至行在所需悉
　　出公帑無得指稱供頓儲偫絲毫貽累閭閻羽林衛
　　士内府人役等各該管大臣嚴行稽察約束並令扈
　　蹕文武臣僚嚴飭傔從毋使侵踐田疇致妨宿麥如
　　有騷擾地方指名需索者立即㕘奏從重治罪十三
　　　年二月
　駕發京師
諭令蠲免直𨽻山東經過州縣本年正賦十分之三至
　　曲阜
親詣
先師孔子廟行釋奠禮畢
御詩禮堂講學至泰安
躬詣
岱嶽致祭至濟南
閲兵又
諭東省本年錢糧現已普免曲阜泰安歴城三縣乾隆
　十四年應徵地丁錢糧全行豁免又
諭山東直𨽻兩省監候斬絞人犯五次緩決者著該督
　撫分别情罪奏請減等其軍流以下人犯亦著減等
　發落
賜徳州青州及直𨽻天津滄州駐防官兵年七十八十
　　以上銀兩有差又扈從王公大臣及官員兵丁均
　　加賞賚十四年十月
　諭大學士等江南督撫以該省紳耆士庶望幸心殷合
　　詞奏請南巡朕以鉅典攸闗特命廷臣集議今經大
　　學士九卿等援據經史且仰稽
聖祖仁皇帝六巡江浙謨烈光昭允宜俯從所請朕念切
　　民依省方問俗郊圻近省不憚躬勤鑾輅江左地廣
　　人稠素所厪念其官方戎政河務海防與凡閭閻疾
　　苦無非事者第程途稍逺十餘年來未遑舉行屢常
　　敬讀
聖祖實銀備載前後南巡恭侍
皇太后鑾輿羣黎扶老攜幼夾道歡迎交頌
天家孝徳心甚慕焉朕巡幸所至悉奉
聖母皇太后游賞江南名勝甲天下誠親掖
安輿眺覽山川之佳秀民物之豐美良足以娛暢
慈懐既詢謀僉同應允從所請但朕將以明年秋幸五臺
　　經太原歴嵩洛趙魏回鑾已涉冬令南巡之舉當在
　　辛未年春正我
聖母六旬萬夀之年也將見巷舞衢歌歡騰獻祝稱朕以
　　天下養之至意上以廣承
歡之慶下以慰望幸之忱益深嘉悦屆期􁁸吉以聞嚮導
　　人員朕酌量先期簡派前往清蹕所至簡約儀衛一
　　切出自内府無煩有司供億至行營宿頓不過偶一
　　經臨即暫停亦不踰旬日前嵗山左過求華麗多耗
　　物力朕甚弗取曽經降㫖申飭明嵗晉豫等省以及
　　江南俱不可倣照至名山古蹟南省尤多亦祗掃除
　　潔淨足備臨觀而已毋事崇飾倘有頽圮隨宜補葺
　　悉令動用官項但當據實不得任有司浮冐其民間
　　張燈結綵
聖祖嘗以為戒載在方冊宜共恪遵其慎勿以華侈相尚
　　所司通行曉諭其一切應行典禮著照所議行十二
　　　月
　諭朕前經降㫖於來年秋間巡幸五臺由晉入豫省覽
　　中州迴蹕畿輔近日嚮導人員回奏稱自太原一路
　　至河南境經由太行山麓甚為﨑嶇狹隘省方巡幸
　　惟取便民若因修治道途重煩民力非朕觀風問俗
　　本意應於春間即詣五臺至秋間百穀登場後再幸
　　中州又
　諭閩浙總督浙江巡撫奏請臨幸浙省閲視海塘前因
　　江南督撫等奏請南巡特命大學士九卿㑹議詢謀
　　僉同業經降㫖俞允江浙鄰封接壤均係
聖祖屢經巡幸之地且海塘亦重務也今據該省士民感
　　恩望幸羣情踴躍督撫合辭代奏宜允所請於十六
　　年春南巡便道前至浙省臨視塘工慰黎庶瞻依之
　　意所至不煩供億勿事興修勿尚華麗已詳具前㫖
　　其共諭焉十五年二月
　皇上奉
皇太后巡幸五臺山
　駕發京師
　諭扈從大臣等曰時屆春融正秋麥紐芽之後幸自去
　　冬至今瑞雪頻沾土膏滋潤漸已青葱入望所有經
　　過地方車馬僕從俱著嚴加誡飭毋得踐踏八月
　皇上奉
皇太后巡幸中州
　親登
　嵩嶽遣官致祭
　河瀆衞水
　周漢帝王陵寢
　諭曰朕舉行秋狩覲岳省方葢欲周覽民情懋登治理
　　凡地方之利弊官吏之賢否與夫政令之得失清蹕
　　所至日切疇咨河南地宅土中素稱淳樸今值雨暘
　　協應禾稼告登巡行之次親見閭閻望幸童叟歡欣
　　而俗尚敦龎室廬寧輯朕懐深為欣慰顧惟因時保
　　治之方其權實操之自上撫臣表率通省藩臬任寄
　　旬宣以至郡守牧令與民愈親則導民尤切應仰體
　　朕心力行善政敦本訓俗除慝安良教養兼施屏虚
　　文以求實政其在小民亦當敦禮讓務農桑從儉去
　　奢力田孝弟以期共享昇平之福朕於該省臣民有
　　厚望焉又
　諭祥符為省㑹之區登封實望秩之所著將乾隆十六
　　年二縣應徵地丁錢糧全行蠲免又凡
　鑾輿所經地方蠲免錢糧十分之三歉收者十分之五
　賞駐防官兵及百姓男婦年七十以上者銀兩有差軍
　　　流以下減等發落辦差兵丁均賞給兩月餉豫省
　　　在籍廢員迎
　駕者賞給職銜十二月
　諭明嵗恭逢
聖母皇太后六十萬夀之年
鑾輿巡幸江南浙江省方觀民入疆考績式遵
祖烈慶典斯行東南父老共効嵩呼洵昇平之盛事惟念
　　江浙二省襟帶江湖程途稍逺自
皇祖聖祖仁皇帝南巡以來異數隆恩昭垂史冊迄今四
　　十餘年朕俯從望幸之忱倍切勤民之隠前於大學
　　士九卿等議准兩江總督黄廷桂等一摺已降㫖諄
　　切曉諭又特遣嚮導大臣兆惠努三等前往面傳諭
　　㫖務從儉約一切供頓絲毫不擾民間凡地方大吏
　　職在旬宣自能仰體朕心遵㫖辦理但恐地方有司
　　奉行不善或窮鄉僻壤未及周知是用再行申諭各
　　該督撫及所屬官民人等尚其凜遵前㫖共期撙節
　　以敦善俗以導淳風如所在行宫與其逺購珍竒雜
　　陳玩好不如明窗淨几灑掃潔除足供信宿之適也
　　經過道路與其張燈懸綵徒侈美觀不若蔀屋茅簷
　　桑麻在望足覘盈寧之象也闤闠通衢人烟稠密正
　　以見懋遷有無之樂不得因道路湫隘俾遷移㕓舍
　　或致商民失業也朕翠華所至念切民依惟期宣達
　　羣情勤求治道上以奉
慈顔之悦豫下以答黎庶之瞻依凡屬虚文浮費概宜實
　　力屏除用光鉅典其扈從滿漢文武大臣官員侍衛
　　等皆當奉公守法不得與地方官往來交際潛通餽
　　遺兵丁以及隨從人等著該管大臣各嚴加約束經
　　行所至不得稍有滋擾春苖遍野無得踐踏違者察
　　出從重治罪務令白叟黄童普沾膏澤共樂恬熙副
　　朕問俗觀風行慶施惠之至意十六年正月
　皇上奉
皇太后南巡至江南境
　閲髙家堰堤工
　諭督撫等朕命駕時巡周覽風俗觀民察吏惟日兢兢
　　三吳尤素所厪念也粤自我
皇祖聖祖仁皇帝巡幸東南先後六舉歴今四十餘年盛
　　典昭垂衢謡在耳頃者入境以來白髮黄童攜扶恐
　　後就瞻愛戴誠意可嘉朕已叠沛恩膏廣敷渥澤惟
　　念大江南北土沃人稠重以百年休養户口益増習
　　尚所趨葢藏未裕紛華靡麗之意多而樸誠之風轉
　　有未逮夫去奢崇實固閭閻生計之常經而因時訓
　俗以宣風而布化則官兹土者之責也其尚勵乃實
　心以行實政無忝教養斯民之任凡兹士庶更宜各
　敦本業力屏浮華以節儉留其有餘以勤勞補其不
　足時時思物力之艱難事事惟侈靡之是戒將見康
　阜之盛益臻父老子弟共享昇平之福朕清蹕所至
　有厚望焉至浙江
親詣
禹陵致祭
回鑾至江寧
親詣
明太祖陵致祭至淮安
諭増築城北䕶城石堤
閱視黄河南北岸堤埽各工
鑾輿所過遣官致祭
岱宗
先師孔子廟
元聖周公廟
河瀆
淮瀆
江瀆
海神
南鎮㑹稽山及先賢名臣忠烈祠墓
諭令截留漕糧十五萬石蠲免江蘇累年逋賦二百八
　　十萬有竒安徽累年逋賦三十萬五千有竒浙江
　　本年正賦三十萬兩經過直𨽻山東地方蠲免正
　　賦十分之三鄒平等縣積欠穀九十七萬五千餘
　　石概行蠲免江蘇宿遷清河桃源三縣被灾貧民
　　所借籽種均免徵還浙江温台等處上年被災施
　　賑者更予加賑直𨽻等省辦差兵丁各賞兩月餉
　　江南牽纜河兵加賞一月餉駐防官兵年七十八
　　十以上民間男婦年七十以上者均分别賞賚在
　　籍官紳恭迎
　聖駕各加賞賚或量給職銜或以原官起用
　御試進獻詩賦士子中選者
　特賜内閣中書本年嵗試増廣學額大學五名中學四
　　　名小學三名自後
　南巡江浙皆準此例二十年六月
　諭曰平定準噶爾㨗聞以數十年逋冦迅就廓清荒服
　　敉寧中外蒙福迺我國家無疆之庥緬惟
皇祖聖祖仁皇帝削平三孽於康熙二十三年􁁸吉
東巡
親祭闕里
武功文徳彪炳簡冊朕仰承
先烈集此大勲保泰持盈彌深兢業
　先師孔子闕里理應恪循
成憲躬詣行禮用申誠敬且自瞻謁林泉已逾六載仰止
　　之念時切於懐擬於明嵗春月自京起鑾恭謁曲阜
　　翠華所經亦以體察吏治清問閭閻行慶施惠以稱
　　朕法
祖尊
　師之至意又
　諭大學士等奏稱江浙士庶望幸情殷請於明嵗再舉
　　南巡一摺朕自乾隆十六年巡幸吳越迄今閲五載
　　該督尹繼善喀爾吉善等均曽具摺奏請朕因西師
　　尚未凱旋未經允准現今膚功迅奏荒服敉寧南省
　　吏治民風時厪於懐而髙堰堤工尤數郡生靈攸闗
　　上年告竣以後正當親加察勘前降㫖於明嵗春月
　　展謁
　孔林著照大學士等所請於禮成之後敬奉
聖母皇太后鑾輿順道前往江浙以紓勤民之隠而慰望
　　幸之忱朕省方觀民入境考績惟期勤求實政宣達
　　羣情一切供頓皆出内府絲毫不以擾民地方官毋
　　得指名儲備令衆商捐輸及扣各屬養廉察出定行
　　嚴加究處前者巡南省時屢飭各督撫務從簡樸而
　所至尚覺過於華飾喧溷耳目此次行宫及名勝憇
　游之地悉仍舊觀但取灑掃潔除毋得増一椽一瓦
　毋陳設玩器城市徑途毋張燈演劇踵事増華巡覽
　所及各督撫等果能綏輯井疆康又烝庶俾人敦禮
　讓俗慶豐寧朕自深為嘉悦若其徒事華靡致飾觀
　美耗有用之財侈無益之費適以自滋咎戾甚無取
　焉各督撫及所屬官民人等尚其善體朕心以副朕
　觀風問俗行慶施惠之至意二十一年二月
皇上東巡
躬詣
孔廟行釋奠禮成
回鑾九月
諭曰昨嵗江浙督撫等據士民呈詞籲請南巡朕已降
　㫖俞允後因江蘇所屬偶被災祲地方各官皆有應
　辦賑務朕恐伊等因除道清塵之役轉於民事稍有
　妨誤則殊非朕眷顧羣黎之本意復經特諭停止今
　　據兩江浙省督撫諸臣合詞奏稱西成有慶臣民望
　　幸實深請以明嵗再舉巡幸之典南省民風吏治時
　　厪朕懐兹當嵗美人和之候省方觀民入疆考績正
　　可紓朕勤民之隠而髙堰堤工告竣後亦當親加察
　　看著允該督等所請於明春時巡至於一切供帳頓
　　次絲毫不以累民地方官承辦差務寧樸勿華從前
　　所降諭㫖甚明該督撫等其善體朕心以副朕觀風
　　問俗加惠斯民之至意二十二年正月
　皇上奉
皇太后南巡至江南
　閲視河工至杭州遣官祭
　禹陵至江寧
　親詣
　明太祖陵致祭
　回鑾至徐州
　閲視黄河形勢
　指授方畧至山東
　親詣
　闕里
　岱廟行禮
　駕還京師二十三年九月
　諭曰兩江總督尹繼善等以河工告竣年嵗豐收臣黎
　　望幸情殷請以庚辰之嵗載舉南巡令典合詞具奏
　　朕惟東南河道民生時縈宵旰前者翠華再莅每切
　　咨詢不敢自逸兹當大功既蕆澤國安瀾於焉攬轡
　　觀風上以慰曩時往來指畫之勤下以考在事大臣
　　宣化承流之績理亦宜之顧各督撫等前後奏報工
　　程披章如睹而嵇璜裘曰修等又以親承訓示甫經
　　復命回京條晰敷陳情形頗悉乃者大江南北年穀
　　順成民氣和樂封函叠至仰見
上蒼福佑額手為南黎稱慶此意與封疆諸大吏共之猶
　　念積潦初除汙萊日闢正宜乘時勸諭俾瘠土並化
　　膏腴以培元氣已降㫖各督撫勘明濱河地畝有秋
　　穫雖登而小民牛犁籽種不能接濟致曠土尚有未
　　耕者並予格外加恩官為借給使得資東作而厚西
　　成其果盈寧之象與嵗俱增則機杼倉箱熙恬滿目
　　其足以佐時巡風景者不更多耶且明嵗車駕臨幸
　　索約爾濟又再定伊犂後若左右哈薩克東西布嚕
　　特及回部各城以次平定歸䧏不無覲謁宴賚之典
　　車馬之煩所當少恤且嵗屆辛巳即恭逢
聖母皇太后七旬大夀普天同慶如於此年敬奉
安輿重臨江浙庶幾省方問俗嘉地利之畢登喜民生之
　　益懋於以仰悦
慈懷夀祺康豫當推
恩錫福俯慰元元望幸之忱俟臨期另行降㫖所有庚辰
　　年南巡之奏暫停舉行毋庸具摺固請先將此通行
　　曉諭知之二十五年八月
　諭大學士等獻嵗恭逢
皇太后七旬萬夀擬於新春敬奉
安輿時巡南服俯慰士民顒祝之忱并順道閲視徐州石
　　堤及海寧塘工今嵗大江以南在在豐收惟夏間雨水
　　稍多河湖盛長高寶興泰一帶低窪處所頗有漫溢恐
　　地方有司承辦南巡差務轉於賑恤事宜不能盡心經
　　理是以諭令該督將實在情形確查具奏今據奏到高
　　寳等處被水較重該處俱現已成災亟宜以賑務為切
　　要所有南巡應辦差務暫行停撤改於壬午春敬奉
慈輦以慰輿情仍可覽民風而昭盛典大差既經停止自
　　可專心辦理賑務該督等務宜仰體朕懷董率僚屬
　　確按災地情形實力妥辦勿使窮黎稍有失所以副
　　朕痌瘝在抱之意又
　諭明年恭逢
皇太后七旬萬夀欽奉
懿㫖五臺顯通寺為文殊師利道場梵宇琳宫夙昭靈應
　謁
陵成禮後順道前詣拈香欽此所有應行各事宜著該衙
　　門及地方有司照例敬謹預備二十六年二月
　皇上奉
皇太后謁
泰陵禮成取道幸五臺山
　諭曰從前兩次巡幸五臺帳殿周廬隨常頓宿今春恭
　　奉
皇太后前詣臺山巡幸該撫於菩薩頂側建葢行宫並於
　　臺麓寺旁添設坐起數楹以備安憇雖臣子之誼各
　　盡其誠而詢其工料所費乃出自伊等養㢘夫朕既
　　不許派累百姓而各官養㢘原為辦理公務及薪水
　　之資今以之捐建行宫則甚不可著於存公項内撥
　　賞銀二萬兩以供鳩工飭材之用二十七年正月
　皇上奉
皇太后南巡至江南境渡黄河
　閲清口東壩木龍過揚州渡江
閲水操
諭曰向來巡幸所至地方大吏預備燈船烟火頗覺繁
　俗頃在揚州適以哈薩克陪臣入覲聊示民情和樂
　之意是以聽其預備倘蘇杭等處悉仿而行之原屬
　不必朕省方觀民勤求治理即以幾暇適情則山水
　名勝儘足以供吟眺之資又何事徒滋繁費為耶自
　　蘇州至海寧
閲海塘至杭州
閲兵至江寧
諭督撫等朕車駕所經惟橋梁道路葺繕掃除為地方
　有司所宜修補其綵亭燈棚一切飾觀文具屢經降
　㫖斥禁今江浙兩省塗巷尚有踵事因仍者此在蘇
　揚鹽市商人等出其餘資偶一㸃綴本地工匠貧民
　得資力作以霑微潤所謂分有餘以補不足其事尚
　屬可行若地方官専欲仿而效之以為増華角勝則
　甚非奉職之道嗣後督撫等其實力禁止一切屏去
　　浮靡以崇實政如有仍蹈故習者將惟該督撫是問
　　　至淮安
　閲髙家堰
　命増築堤工五百餘丈
　命莊親王允禄等恭奉
皇太后由水程回京
　聖駕登陸閲視埽工至徐州
　閲黄河岸新堤至山東詣
　闕里
　岱廟行禮二十八年十二月
　諭曰兩江總督尹繼善等合辭具泰請於乾隆乙酉年
　　再舉南巡之典以慰臣民顒望一摺朕惟江浙地廣
　　民殷一切吏治農功均闗要計且襟江帶河濱湖近
　　海之區籌畫澤國田廬無一不重縈宵旰前以壬午
　　嵗恭奉
安輿時巡周覽凡淮河水誌節宣牐壩啓閉以及杭屬塘
　　工勘建柴石料段諸事宜曽與封疆大吏目擊手畫
　　以期利濟羣生年來叠經督撫等疏報下河郡邑汛
　　水恬流並無漫溢惟是浙中海潮漲沙雖有起機大
　　溜尚未趨赴中亹是深所厪念而修築柴石諸塘亦
　　當親閲其工以便隨時指示又近日特遣大臣督修
　　水利如濉河荆山橋等處亦為數省灌輸喫𦂳闗鍵
　　所以驗前功而程後効正惟其時矧東南嵗事頻告
　　豐登洪惟
聖母皇太后福履康寧彌臻純嘏於是承
歡行慶答士民望幸之忱稽典實為允協著照所請准於
　　乙酉之春􁁸吉南巡其河工海塘應親臨省視者即
　　行先期預備至前次燈綵繁文暨扈從人員僱覔巨
　　舟并簽佔公館諸禁已屢頒諭㫖即朕所過行宫道
　　路距上屆為日匪遥祗須灑掃潔蠲足供頓憇不得
　　稍事増華勞費副朕仰承
慈豫俯順輿情之至意三十年正月
　皇上奉
皇太后南巡至景州
　諭曰朕恭奉
皇太后安輿省方問俗凡清蹕所經祗令灑掃潔淨毋事
　　華飾及添建行宫屢經降㫖申諭而地方大吏以
慈駕臨駐旃廬究不若屋宇之安善尚有葺治行館以供
　　憇息者因其義適温凊且成事不説是以不復禁止
　　兹停蹕景州見一切位置頗為妥適從前所賞公帑
　　尚恐不敷應用在封疆大臣善體朕意雖不敢派累
　　閭閻而各官或有捐㢘經理亦非所以示體恤著加
　　恩於直𨽻存公項内賞銀二萬兩以裕工作之費再
　　山東亦有新建坐落之處經畫諒與直𨽻相同亦著
　　於該省存公項内賞銀二萬兩充用該部即遵諭行
　　　至江南清河縣渡河
　閲清口東壩木龍至蘇州詣
　文廟行禮至海寧
　閲海塘
　幸尖山觀潮
　諭増築塘下石坦水三層以衛石塘至杭州
　閲兵至江寧
　閲兵
　回鑾至淮安
　閲髙家堰堤工至徐州
　閲河工
　駕自徳州登陸
　命簡親王豐納亨等扈從
皇太后聖駕由水程回京三十二年正月
　諭朕於二月二十五日啓鑾巡幸天津閲視河堤所有
　　應辦事宜著各該衙門照例預備屆期自
　　圓明園
　啓蹕越三日至趙北口
　御安福艫自趙北口至天津
臨子牙河至格淀堤
閲視全河形勢自莊兒頭迤南子牙入淀故道無堤者
　　十餘里
特命接築之又
命特建
　淀神祠三月
莅天津
幸觀海臺
閲水操
詔免天津所屬及直𨽻通省逋賦銀十二萬有竒穀二
　　十萬有竒及増廣童子試額
賜老民粟帛諸恩數並如
南巡之例
旋蹕至潞河
命築筐兒港坦坡由
　南苑
　回鑾三十四年十二月
　諭據楊廷璋奏淀河神宇告竣請奉
皇太后拈香祝釐一摺天津近依輦轂朕前此親臨巡視
　　經理淀河工程俾得永資樂利復以神庥昭應嵗稔
　　瀾安敕建
　　淀神祠宇用答嘉貺該督既稱兹當輪奐維新之㑹
　　喜值普天同慶之時畿輔輿情願切瞻就自宜俯從
　　所請於明春掖
輦承
歡祝延瞻禮以慰蒸黎望幸之忱明年為朕六旬慶節敬
　　當展謁
東陵
西陵禮成旋蹕正屆春和即敬奉
慈輿􁁸吉前往該督其飭所屬一切務從儉約毋事増飾
　　繁文副朕行慶省方嘉惠甸民之至意三十五年三
　　　月
　皇上奉
皇太后啓鑾恭謁
泰陵禮成幸天津
　詣淀神祠瞻禮
　閲子牙河及筐兒港等堤工
　命免天津府屬積欠及直𨽻通省逋賦諸
　恩數並如前例八月
　諭今嵗巡幸天津山東撫臣富明安至行在覲謁以明
　　嵗恭逢
皇太后八旬萬夀普天同慶奏請登嶽祝
釐且言該省臣民五年來望幸之情實為誠切籲懇至於
　　再三朕因奏聞
聖母以泰山廟宇鼎新欲
親詣拈香展敬朕亦以
　闕里久未臨謁便道往莅於禮為宜而往返俱由水程
　　兼可適
髙年頤養面諭該撫俟秋成後再行降㫖兹該撫奏山左
　　二麥既穫大田豐稔比户盈寧爰允所請於獻嵗春
　　和恭奉
安輿撰吉啓蹕以臚歡忭而迓
慈禧惟是連嵗恭逢
慶典業於春巡津淀時俯順輿情俾共伸巷舞衢歌之悃
　　來年巡蹕所至非但畿甸境内不宜復事繁文即東
　　省入疆以後亦不當綴景増華致滋糜費朕省方問
　　俗念切觀民惟以閭閻恬熙羣情愛戴為樂若備陳
　　彩飾紛耀川塗不足美觀而徒耗物力實所不取該
　　督撫其善體恪遵毋違朕命三十六年二月
　皇上奉
皇太后東巡至泰安詣
　岱廟瞻禮至曲阜詣
　先師孔子廟釋奠禮成
　回鑾至天津
　諭改興濟捷地二閘為減水壩因罷芥園減水壩工
　恩免山東各屬新舊積欠並減本年正賦餘悉如前例
　　　三十七年九月
　諭昨據周元理奏請明春巡幸津淀仰懇敬奉
皇太后安輿周覽畿甸以洽
慈歡並請由趙北口登舟一路均係水程較為妥適朕俯
　　循輿望恭請
懿㫖仰䝉
慈諭欣悦允行明嵗敬奉
皇太后自京啓鑾由黄新莊涿州至紫泉一路於趙北口
　　登舟所有應行預備事宜各該衙門照例敬謹預備
　　　三十八年三月
　皇上奉
皇太后鑾輿巡幸天津
　閲視河工四十一年正月
　諭蕩平金川大功業已全定今􁁸吉於二月初九日啓
　　鑾先謁
東陵再謁
西陵申達集勲忱悃禮成回至南苑恭奉
皇太后聖駕由桐栢村登舟巡幸山東由徳州遵陸掖
輦展謁
　岱廟祇迓
慈釐即詣
　闕里告成瞻禮仍於濟寧由水路回鑾計當將士凱旋
　　之期即可舉行郊勞以彰定武鴻庸所有應行一切
　　典禮各該衙門照例敬謹預備二月
　皇上謁
陵禮成恭奉
皇太后慈駕登舟巡幸山東至泰安詣
　岱廟瞻禮至曲阜詣
　文廟行釋奠禮
　回鑾至良鄉行郊勞禮(詳見/軍禮)四十三年十月
　諭大學士管兩江總督髙晉閩浙總督楊景素等合詞
　　陳奏以江浙臣民望幸甚殷且河工海塘皆冀親臨
　　指示懇請於庚子春再舉南巡盛典以愜輿情一摺
　　朕於乙酉南巡回鑾時因耆孺攀戀情殷曽許以翠
　　華再莅然敬念
聖母皇太后春秋已髙難以再奉
安輿長途逺涉遂諭江浙大吏不必更以南巡為請而江
　　鄉士庶愛戴依戀之情狀未嘗不往來於懐距今已
　　十有四年其顒望悃忱自益肫切且自前巡閲定五
　　壩水誌以為展拓清口之準下河從此遂免水災嗣
　　聞黄河倒漾所繫甚重因酌定挑濬陶莊引河面諭
　　薩載籌辦河成而清黄交滙處移逺清口不復有倒
　　灌之患但下游尚有停淤亦不可不除其流弊而一
　　切善後事宜若非臨莅閲視究不能悉其實在情形
　　至浙省海塘近來潮勢漸趨北岸深為厪念亦不可
　　不親為相度機宜今髙晉等既有此奏著照所請於
　　乾隆四十五年正月􁁸吉啓鑾巡幸江浙便道親閲
　　河工海塘所有各處行宫坐落俱就舊有規模畧加
　　葺治毋得踵事増華致滋煩費至該督等以庚子年
　　適逢朕七旬萬夀欲就近舉行慶典則斷不可朕本
　　意以庚子年為朕七旬慶辰越嵗辛丑恭逢
聖母九旬萬夀斯則敷天同慶自當臚歡祝嘏以抒萬姓
　　悃忱今既不能遂朕初願尚復何心為已稱夀况朕
　　蹕途所經老幼歡迎扶攜恐後未嘗不顧而樂之若
　　經棚戲臺侈陳燈綵㸃綴紛華飾為衢歌巷舞深所
　　不取且非所以深體朕意也不特江浙臣民不當為
　　祝釐之舉即凡内外大小臣工於朕七旬萬夀時亦
　　均不得請行慶典以及進貢獻詩若伊等謂欲借以
　　申其尊敬之誠是轉増朕心之不悦尚得謂之忠愛
　　乎但天下士民遇朕七旬皆不免望恩幸澤此則情
　　理之常朕亦何肯因不舉行慶典併靳恩施乎著於
　　己亥年八月舉行恩科鄉試庚子年三月舉行恩科
　　㑹試以彰夀考作人之盛至各省漕糧於乾隆三十
　　一年普免一次兹䝉
昊蒼眷佑累洽重熙敬體
天心愛眷億兆用是再沛恩膏著於庚子年為始復行蠲
　　免天下漕糧一次俾藏富於民共享盈寧之福所謂
　　斂福錫民慶莫大焉其開科事宜著交禮部查例辦
　　理其各省漕糧應如何分年輪免之處著交户部詳
　　悉妥議具奏四十五年正月
祈榖禮成
　啓鑾南巡至山東詣
　岱廟瞻禮入江南境
　閲中河渡黄河
　閲木龍及清口出水誌及髙家堰石塘至蘇州詣
　文廟行禮入浙江境至海寧
　閲海塘
　命老鹽倉上下相地改建石塘至杭州
閲兵至江寧
閱兵又
命大學士阿桂總督薩載同勘陶莊黄河及入海口至
　　徐州
閱堤工五月
回鑾至
　圓明園四十六年三月
巡幸五臺山四十八年正月
諭兩江總督薩載閩浙總督富勒渾等合詞陳奏以江
　浙兩省臣民望幸情殷且河工海塘以次告竣一切
　善後事宜尤冀親臨指示懇請於乾隆四十九年春
　六舉南巡盛典以愜輿情一摺朕自庚子南巡時巡
　閲髙家堰石塘及徐州城外石堤鉅工俱逐一親臨
　指示兹據奏以次告成所有一切善後事宜自應臨
　莅閲視指授機宜俾河流永慶安瀾至浙省海塘前
　經降㫖將柴塘四千二百餘丈一體改建魚鱗石塘
　為濱海羣黎永資捍衛今要工將竣亦不可不親為
　相度且自四十一年告功
闕里後閲時己久應行展謁
孔林以伸景仰今據該督撫等合詞陳奏江浙兩省耆
　庶望幸悃忱尤為肫切著照所請於乾隆四十九年
　正月􁁸吉啓鑾祗謁
孔林巡幸江浙順道親閲河工海塘所有各處行宫坐
　落俱就舊有規模畧加葺治毋得踵事増華致滋繁
　費該督撫等其善體朕意妥協辦理副朕省方問俗
　觀民孚惠至意四十九年正月
啓鑾自直𨽻至山東
親詣
闕里行釋奠禮入江南境
閲視河工
指示修防蓄洩機宜至浙江海寧州
閲老鹽倉新建石塘
諭令柴塘之後連築土坡栽種柳樹俾石塘工益資障
　　䕶又
命於范公堤一帶添建石塘
給帑興工限年告竣閏三月
回鑾至江南復
諭河臣疏濬天然閘下引河以備盛漲之年開放分洩
　　又外河順黄壩接築新堤用資保障髙堰石工培
　　土栽柳俾益加蟠固並
發帑金次第辦理五月
回鑾凡
省方慶典悉如
五巡江浙之例儀具
大清通禮
　　(臣/)等謹按乾隆五十一年
皇上巡幸五臺恭俟續纂時敬載謹識於此
皇朝通典卷五十六
欽定四庫全書
皇朝通典卷五十七
　禮(嘉七/)
優老
　　(臣/)等謹按杜典有養老一條今考古者養老之義
　　雖載於禮經而三老五更之制諸説紛如杜典所
　　載且有慿臆而害理者
皇上於戊戌嵗
御製三老五更説以闢之近復
命刻于辟雍碑隂又
御製三老記書張廷玉三老五更議後二篇煌煌
聖訓實發千古未發之藴兹恭録篇端以正舊説之謬
　　至若我
　朝定例民間夀躋百齡者題請建坊曰昇平人瑞毎
　　年舉行不可勝數
皇上於嵗越期順者
　賜詩
　賜額並加
　賞内府緞疋銀兩洵為
　異數又自
聖祖肇舉耆筵
　皇上重修茂典尤從古未有之盛事兹悉恭紀為
　優老一篇云
　御製三老五更説曰三老五更之説不見於詩書其見
　　於禮記者葢出乎漢儒非孔子之言惟左傳三老凍
　　餒之文為最古然傳謂公聚朽蠧而三老反不見養
　　遇非與五更相提並論也註三老五更者多矣或謂
　　上中下夀或謂工商農而不及五更或謂明天地人
　　與五行之事或謂取象三辰五星或謂知三徳五事
　　者各以臆度不堪僂指矣至蔡邕獨斷乃有父事兄
　　事之説而白虎通之謬直以為老更各一人且曰父
　　一而已不宜有三吁可怪哉天子養老即所以教孝
　於天下何至以父事之且即其説父一而已則天子
　已自有父今復事一人是非二父乎腐儒執虚文而
　謬大義真不直一噱耳邕復解更為叟謂豕亥之訛
　夫叟與老同既有老又何藉叟為哉予以為三者天
　地人之數養老自以三舉其數耳若夫五更則更事
　之説為近而五倫五常莫不具於此人數不必其備
　行之以敬誠愷悌則中和位育將在是矣後儒一切
　穿鑿之論何足數哉
御製三老記曰予既為三老五更之説以闢諸家之謬
　然以三老之稱數典於左氏其何以稱三老則求其
　解而終不得其辭兹以三餘之暇書辟雍詩冊有三
　老之語臨池下愰然悟曰三老之言實出孟子所謂
　老而無妻老而無夫老而無子此非三老而何孟子
　雖出左氏後而此語自由古以傳故即繼之曰文王
　發政施仁必先斯四者可知文王時即有三老之稱
　左氏提其綱孟子晰其目耳且晏子對叔向歎齊之
　將為陳氏所云公棄其民三老凍餒乃指一國鰥寡
　獨窮之民之無恤者設以上夀中夀下夀論之豈八
　十以下之老即可以弗恤乎其餘傳㑹之論愈説愈
　逺然總於辟雍養老興賢有何涉乎自是而三老之
　稱徧於鄉閭所謂三老董公壺闗三老之類不一而
　足葢耆艾而長於鄉者即可稱三老而非定三人也
　夫予三老五更之説成於戊戌逮今又六年求其説
　而不得而筆下偶得之是不可以不記且此六年中
　何嘗不讀孟子而未有㑹兹偶㑹之益見理不可不
　日窮書不可不日讀寧渠呈已之是顯人之非以為
　博聞廣識而已哉
御製題張廷玉三老五更議曰戊戌年為三老五更説
　亦既闢其蹖駮而勒之新建辟雍之碑矣今秋駐避
　暑山莊檢續書之四庫全書内文頴集中有三老五
　更議之篇而挂漏其名因命檢文津閣之書乃知為
　張廷玉所撰憬然憶之事在乾隆戊午為廿七月既
　　闋諸禮畢舉之時於視學之前曾向軍機大臣等談
　　及三老五更而咨其可行與否彼時鄂爾泰依違其
　　間張廷玉則斷以為不可於是奏此議而遂寢其説
　　葢鄂爾泰固好虚譽而近於驕者張廷玉則善自謹
　　而近於懦者且二人彼時皆可望登此席者也以今
　　觀之則廷玉之議為當設爾時勉强行之必有如廷
　　玉所謂資後人之議者矣若朕戊戌年之所為三老
　　五更説戊戌去戊午歴四十年其事早已忘之葢戊
　　午朕方廿八嵗而戊戌則六十有八此亦足騐四十
　　年間學問識見之效而年少時猶未免有好名泥古
　　之意至今則灑然矣兹觀廷玉之議與朕之説不約
　　而同樹之前旌焉因命並勒辟雍碑以識己學之淺
　　深及弗掩人之善也夫廷玉既有此卓識何未見及
　　朕之必不動於浮言遵
皇考遺㫖令彼配享
太廟而臨休致歸里時乃有求入
廟之請此所謂老衰而戒之在得乎朕又以廷玉之戒為
　　戒且為廷玉惜之
　　　順治元年十月
恩詔軍民年七十以上者許一丁侍養免其差徭八十以
　上者給與絹一疋綿一斤米一石肉十斤九十以上者
　倍之有徳行著聞為鄉里所敬服者給冠帯榮身自後
　　　恭遇
覃恩並如此例
　　　康熙四十二年二月定百嵗老民給與昇平人瑞
　　　匾額並給銀建坊節婦夀至百嵗者給與貞夀之
　　　門匾額仍給建坊銀兩命婦亦如之五十二年三
　　　月
聖祖仁皇帝萬夀聖節
諭大學士等今嵗天下老人為朕六十大慶皆從數千里
　而來賜伊等筵燕遣回著查八旗滿洲䝉古漢軍漢人
　大學士以下民以上年逾六十五嵗以上者奏聞擇日
　賜燕有不能來者朕另行按分頒給再查八旗滿洲䝉
　古漢軍以至内府佐領下不論官員閒散人等年七十
　以上老婦亦著奏聞俟老人賜燕後再定一日送
皇太后宫賜燕有貧乏不能來者著各屬協助車馬使之
　前來再敕宗人府諸王以下宗室子孫内二十嵗以下
　十嵗以上選擇聰明堪供使任者六七十人令於耆老
　前執爵即朕子孫皆令之出宗室外不用他人也越翼
　　　日燕直𨽻各省漢大臣官員士庶人等年九十以
　　　上者三十三人八十以上者五百三十八人七十
　　　以上者一千八百二十三人六十五嵗以上者一
　　　千八百四十六人於
　　暢春園正門前傳
諭衆老人曰今日之燕朕遣子孫宗室執爵授飲分頒食
　品爾等與燕時勿得起立以示朕優待老人至意又
諭曰書稱文王善養老孟子曰七十非帛不暖非肉不飽
　帝王之治天下發政施仁未嘗不以養老尊賢為首務
　近來士大夫只論居官之賢否而移風易俗之實政入
　孝出悌之本心未暇講究朕因今日之盛典特宣此意
　若孝悌之念輕而求移風易俗其所厚者薄而其所薄
　者厚矣爾等皆是老者比回鄉井當各曉諭鄰里須先
　孝弟倘天下皆知孝弟此誠移風易俗之本也
命扶掖八十嵗以上老人至
御前
親視飲酒
賜年老諸大臣袍帽等物直省各老人白金有差
命給年老致仕閒居大臣誥封及宫保銜以示優崇耆舊
　至意又八旗滿洲䝉古漢軍大臣官員䕶軍兵丁閒散
　　　人等年九十以上者七人八十以上者一百九十
　　　二人七十以上者一千三百九十四人六十五以
　　　上者一千十二人
賜燕於
　　暢春園正門前執爵頒賜飲酒一如前儀八旗滿洲
　　　蒙古漢軍老婦七十嵗以上者齊集
　　暢春園
皇太后宫門前隨
召九十嵗以上者入宫門内八十嵗以上者至丹墀下七
　　　十嵗以上者集宫門外大臣命婦年老者亦皆
召至宫門内
賜坐
皇太后親視頒賜茶果酒食等物其餘令諸皇子及宗室
　　　子弟以次頒給又
賜命婦年老者衣飾彩緞素珠銀兩五十三年四月
賜八旗滿洲䝉古漢軍老婦白金有差五月
賜熱河居住耆老白金有差六十一年正月
賜千叟燕
召滿漢大臣文武官員及致仕退斥人員年六十五以上
　　　者計千餘人燕於
　　乾清宫前
命諸王貝勒貝子及閒散宗室等授爵勸飲分頒食品如
　　　前禮
　　　雍正元年正月
諭户部恩賜老人原為崇年尚齒而地方賞老人者毎州
　縣動支數千金司府牧令上下通同侵扣吏役任意需
　索老人十不得一今飭督撫嚴查不許絲毫侵扣再老
　人九十以上者州縣不時存問二年三月以向例老人
　　　年逾百齡者奏給坊銀三十兩並昇平人瑞匾額
　　　奉
㫖年至一百十嵗加一倍賞賜至一百二十嵗者加兩倍
　賞賜更有多得夀算者按其夀算加增著為定例
　　　乾隆元年二月
　恩詔凡民人年七十以上者免一丁侍養年八十以上
　　者頂帯榮身又
　特諭直省凡屬生監年七十以上者優免一丁年八十
　　以上者給與八品頂帯七月河南新鄉縣老婦劉氏
　　年一百十五嵗因雍正十二年間曾經題准建坊
　　賞賜至是恭遇
恩詔定例不得入冊事
聞奉
諭劉氏躋此罕有之貞夀自應一體霑恩以昭曠典著
　該地方官仍造入恩賞册内使伊得被光榮各直省
　老民老婦凡年登百嵗已䝉旌表者俱仍加賞賜以
　示優待夀民之意永著為令五年七月命婦索綽羅
　　氏年一百三嵗其子孫五世同堂
萬夀節扶掖入
　朝照例旌表加
恩賞賜並
御製詩章賜之六年九月
巡幸熱河至常山峪耆民趙可立年一百二嵗迎謁道
　　左
御製詩章賜之八年九月
駐蹕
　盛京
賜父老酺九年六月湖北巡撫以夀民湯雲山一百四
　　十一嵗奏
聞得
㫖賞給上用緞五疋銀五十兩再加恩特賜再閲古稀
　匾額以旌人瑞並
賜御製詩一章十一年九月
巡幸五臺經唐縣老民劉永夀一百一嵗迎
駕道左行不扶杖
命賜之金與食
御製詩一章十二年十一月禮部以致仕内務府總管
　　丁皁保年躋百嵗請例建坊得
㫖賜朝衣一襲上用緞十疋銀千兩並給期頥國瑞匾
　額十五年二月
巡幸五臺唐縣老民劉永夀年百有五嵗重迎
　聖駕
　恩加賞賚並
　御製詩章賜之十六年正月
　南巡江浙
　恩賞經過州縣老民銀牌白金並
　命照從前恩詔之例分别賞賚自後
　鑾輿所過地方並如之又翰林院侍講劉起振一百三
　　　嵗自粤至浙迎
　駕
　恩加優賞並
　賜御製詩章十一月
皇太后六十萬夀奉
　諭到京叩祝之老民老婦俱經賞賚仍令該地方官䕶
　　送回籍其將次赴京稱祝之壽民俱著地方官從優
　　送回十二月
　諭生員詹星斗年屆期頥實為膠庠人瑞著加恩給與
　國子監學正職銜仍於常例外賞給上用緞二疋十
　　七年九月
恩賞㑹試下第耆老諸生八十以上者給與翰林院檢
　　討銜七十以上者給與國子監學正職銜又七十
　　嵗以上之國子監學正王延年㑹試下第奉
㫖陞授額外司業十八年正月
諭國子監助教曹洛禋年逾大耋精力康强分教成均
　蔚為耆宿著加恩授為國子監司業額外行走二十
　　年十二月
賜安徽百齡生員姚光虞緞一疋銀十兩二十二年正
　　月
諭顧棟髙年登耄耋經術湛深著加恩賜以國子監祭
　酒銜二十四年十月
諭禮部議覆福建巡撫題詔安縣民沈起龍年登百嵗
　五世同居夫婦齊眉子孫繞膝洵屬昇平人瑞宜推
　優老之恩益懋敦倫之化親製詩章並書匾額以賜
　　仍著賞上用緞三疋以示寵異二十六年二月廣東
　　　巡撫以南海縣民楊能啟暨妻黄氏百嵗同臻奏
　聞
　特賜期頥偕老匾額並
　御製詩章賜之十一月
皇太后七旬萬夀
　恩詔滿洲䝉古漢軍兵丁及内扎薩克喀爾喀等蒙古
　　年七十八十九十以上分别賞賚至百嵗題明給與
　　建坊銀兩餘悉照前例
　詔舉九老㑹在朝王大臣九人共六百七十七嵗在朝
　　　武臣九人共七百二十二嵗致仕諸臣九人共七
　　　百四嵗
　命遊香山以優遇之二十八年正月山東章邱縣夀民
　　　王欣然夀一百三嵗弟瑞然夀一百嵗
　上以昆季一堂期頥萃慶
　特加優賞並
御製詩章賜之三月
幸盤山寧津縣夀民李友益年一百三嵗子三貴年八
　　十六嵗三剛年八十四嵗三强年八十一嵗姪孫
　　知毅年八十歲奉
㫖毎人賞給銀牌緞疋有差尋
賜李友益匾額並
御製詩章三十年閏二月
南巡浙江遂昌縣訓導王世芳年一百七嵗迎
鑾奉
㫖賞給匾額並緞二疋三十一年四月
恩賞㑹試下第舉人八十以上者六品京官銜七十以
　　上七品京銜六十以上及雖未六十而騐係實屬
　　衰頽者八品京銜自後毎科㑹試年老舉人
恩賞京銜並同此例又
敇直省督撫於毎科騐看截取舉人時其年在七十以
　上者題請著給翰林院典簿國子監典簿等官職銜
　　用昭優老至意五月山東鉅野縣民姚宏毅年一百
　　　一嵗妻年一百嵗
　上以齊眉難老人瑞所希
　御製詩章賜之三十五年正月安徽巡撫以太湖縣民
　　　朱憲章偕妻劉氏同登百嵗題請旌表
　御製詩章賜之八月
　御製賜百有十二嵗老人王世芳詩序曰乙酉春南巡
　　至浙世芳以遂昌訓導迎鑾年已百有七矣躋上夀
　　而神明不衰特書黌席期頥額以賜並加六品秩榮
　　其身今年以朕六旬慶節詣闕稱祝計其齒復益五
　　齡而康强如昔迺詔錫國子監司業銜且予在籍食
　　俸示優老也國家熙洽百有餘年太和之氣蔚為耆
　　儒用徵夀世固史冊所罕覯彼稱明嵗復來京師恭祝
慈寧八袠萬夀人瑞延洪式光慶典又豈香山九老所得
　　差肩者哉因賜是詩以寵異之是年順天鄉試諸生
　　　年八十以上者
　特恩賞給舉人各直省亦如之自後毎科鄉試耄耋觀
　　　光咸加
　恩賜並視此例三十六年四月江西興安縣舉人李煒
　　　年躋百齡來京應
萬夀恩科㑹試榜發未經中式
　特賜國子監司業職銜加
　賞内府緞疋並
　御製詩章賜之十一月
皇太后八旬萬夀
　詔再舉九老㑹在朝王大臣九人共六百八十八嵗武
　　　臣九人共六百八十五嵗致仕諸臣九人共七百
　　　二十九嵗
　命遊香山並如前例四十五年正月安徽亳州夀民陳
　　　如夀百六嵗妻王氏百一嵗巡撫疏
　聞得
　㫖優賞並
　御製詩以紀瑞四十九年三月
　南巡
　諭福建欽賜進士鄧鍾岳年屆百四嵗兹來浙迎
　鑾皓首龎眉允稱人瑞著加恩賞給國子監司業職銜
　　以示朕嘉恵期頥至意四月
　諭朕清蹕巡方優惠耆年江浙兩省已普加恩賞至直
　　𨽻山東為經過地方向來不在此例仰承
天眷喜得五世元孫嘉慶駢臻恩施宜渥所有直𨽻山東
　　二省老民老婦俱著加恩一體賞賚用溥夀祺九月
　諭朝鮮國進獻年貢陪臣向例於嵗底到京明正舉行
　　千叟燕中外大小臣工耆庻年逾週甲者咸得預燕
　　用溥夀祺朝鮮國素稱恭順比於内臣其陪臣亦應
　　一體入燕以昭寵眷著禮部即速行文該國王所有
　　今嵗年貢正副使内酌派年在六十以上者一二員
　　來京俾得預兹盛典共沐光榮以示朕嘉惠逺邦優
　　禮耆年之至意十月
　諭繄古帝王御世建極凝庥上有敷錫之君下享盈寧
　　之福洎乎近代史冊尠稱我
皇祖冲齡踐祚統馭寰區仁漸義摩涵濡休養康熙年間
　　曾舉行千叟燕與中外臣民躋夀宇而迓繁禧誠為
　　千載一時之嘉㑹朕誕膺丕緒敬紹鴻圖仰承
昊蒼眷顧福佑朕躬年逾古稀尚康强勤政惟是歛時錫
　　福期舉世咸登仁夀著於乾隆五十年正月初六日
　　舉行千叟燕盛典用昭我國家景運昌期重熙累洽
　　嘉與中外臣民耆老介祉延禧之至意所有一切事
　　宜著各該衙門敬謹預備十一月
　諭明嵗舉行千叟燕原定四品以下官員年六十五嵗
　　以上者始准入燕現在人數已增至三千而官員與
　　兵丁不同如必六十五嵗以上方准入燕則年過六
　　十之職官不得邀榮者甚多著加恩凡在京四品以
　　下現任原任各員年過六十者俱准其入燕用昭普
　　錫春祺加惠耆臣之至意又
諭明嵗舉行千叟燕現在已敷三千之數所有年逾七
　十以上之各項兵丁在入燕人數之外者俱著加恩
　按年嵗各賞給銀牌一面十二月
諭新正舉行千叟燕所有與燕之官員兵民年在九十
　以上者俱准其子孫一人扶掖入燕其文武大臣年
　逾七旬者令其自行揣量如步履稍艱亦准子孫一
　人扶掖入燕以示朕優待耆臣有加無已之至意五
　　十年正月初六日
賜千叟燕於
　乾清宫凡宗室王貝勒以下文武大臣官員予告大
　　臣官員
覃恩受封文武官階紳士兵丁耆農工商外藩王公台
　　吉回部畨部土官土舍朝鮮賀正陪臣共三千人
　　坐席各以品級班位凡八百筵
欽定千叟燕樂歌於
升座韶樂奏隆平之章於
　大燕進茶清樂奏夀愷昇平瑞之章於進酒清樂奏紫
　　　禁春開之章於
　還宫韶樂奏慶平之章(祥見/樂典)其有官躋一品年屆九十
　　　以上者
　召至
　御座前
　手賜之觴凡預燕三千人各
　賜鳩杖一並
　賚如意貂皮錦緞筆墨箋紙等物皆按品
　頒給有差禮成次日凡預燕王貝勒大臣官員人等均
　　　詣
　　闕謝
　恩是月
　諭朕仰承
天眷上年喜得五世元孫嘉慶駢臻恩施宜渥因令各省
　　督撫查明所屬紳士庻民有身及五代同堂者加恩
　賞賚兹據造冊咨送軍機處彚奏共一百九十二户
　内郭有英張羽劉湘鍾君寵四人俱夀逾百齡曾元
　繞膝洵為昇平人瑞朕製詩一章分賞四家並各御
　書匾額以賜用示寵榮所有應賞銀兩緞疋及建坊
　之處仍著該部照例具題其未屆百齡五代同堂之
　張文聚等一百八十八人並著各督撫分别年嵗給
　予匾額賞給緞疋銀兩以昭錫福推恩同登夀宇之
　至意
　　燕禮
　　(臣/)等謹按杜典不載燕禮而開元禮於朝賀後即
　　有宴㑹儀注是所以通上下之情而示慈惠之意
　　也伏考
　國朝定制有
　太和殿燕
　保和殿燕
慈寧宫燕又有
　臨雍
　經筵修書凱旋等燕儀具
　大清通禮凡
　賜燕之典已於各門分載今惟稽㑹典所述誌其縁起
　　　以及更定諸儀制彚為燕禮一篇以補杜典之所
　　　未備至䝉古等外藩年班朝賀來京者除夕
　賜燕外又有
　　紫光閣
　　圓明園
　賜燕之例嵗以為常兹不臚述惟
　　惇叙殿
　賜燕聨句及
　　乾清宫普燕宗室均為非常曠典恭紀於篇以仰誌
　皇上睦族敦親之至意若夫耆筵懋舉承
祖徳而彰
　國慶者已詳著優老篇云
　　　崇徳元年定元旦
萬夀聖節大燕禮王貝勒貝子公等各進饌筵牲酒如停
　　　止筵燕即免進又定燕外藩禮及王府燕禮是年
　　　喀爾喀來朝五日
賜燕一次諸王府皆設燕索倫部落進貢三日
賜恩燕一次諸王府按旗燕七次又定
皇后宫元旦千秋節設燕公主福晉以下至一品命婦咸
　　　齊集郡主以下至縣君候
㫖齊集三年定䝉古王貝勒貝子公台吉等朝賀元旦除
　　　元旦大燕外
賜恩燕一次毎旗王府各燕一次
　　　順治元年定衍聖公來朝燕禮朝
見後在部燕一次三年定
　　殿試進士傳臚畢
賜恩榮燕於禮部四年定㑹試主考各官入塲出塲燕八
　　　年
世祖章皇帝大婚禮成
御太和殿設慶賀燕儀與元旦同九年定冬至大燕禮與
　　　元旦同又定纂修
實録及
臨雍賜燕禮十年定
皇太后宫三大節燕禮十一年定蒙古王貝勒貝子公台
　　　吉都統等以事來京候常朝
御殿日隨班行禮在
　　内筵燕一次十四年定
經筵賜燕禮
　　　康熙七年定
太皇太后
皇太后三大節燕禮諸王各進筵席牲酒
皇后率公主福晉大臣命婦詣
宫行禮畢筵燕二十一年定外藩王以下台吉都統以上
　　　朝賀來京除夕於
　　保和殿
賜燕一次元旦後五旗王府筵燕五次六十一年正月
賜千叟燕於
　　乾清宫(詳見/優老)
　　　雍正二年纂修
　大清㑹典開館日筵燕一次四年定元旦
賜王公百官燕儀五年奉
㫖外藩扎薩克王貝勒貝子公台吉等朝賀元旦來京明
　嵗著左翼王等燕一次右翼王等燕一次七年纂修
上諭開館日筵燕一次
　　　乾隆元年定外藩䝉古王等慶賀元旦來京除夕
　　　在
　　保和殿筵燕一次如奉
　㫖停其來京將除夕筵燕停止其在京之蒙古王等應
　　　入燕者照例
　賜給筵席二年定外藩王台吉等朝賀來京元旦後王
　　　府筵燕仍按旗各燕一次三年定元旦
　　太和殿大燕饌筵二百有十席羊一百酒一百瓶親
　　　王毎人進席八郡王五均羊三酒三瓶貝勒進席
　　　三貝子席二均羊二酒二瓶入八分公進席一羊
　　　一酒一瓶又定正月初二日
皇太后筵燕饌筵三十席羊二十酒二十瓶親王郡王毎
　　　人進席一羊一酒一瓶八年奉
　㫖嗣後御殿及筵燕日殿内止大臣賜坐侍衛等不必
　　賜坐著禮部前期行取應賜茶之王大臣數目毎人
　　以侍衛一人授茶其筵燕日與燕大臣衆多若授茶
　　侍衛不敷並令親軍奉授十一年八月
　賜燕宗室王貝勒貝子公以下一百三人於
　　惇叙殿十五年定元旦
　　太和殿筵燕親王十有一人郡王九人貝勒四人貝
　　　子二人入八分公十有二人照例共應進饌筵一百
　　　六十一席羊八十四酒八十四瓶光祿寺增備席
　　　四十九酒十有六瓶兩翼税務增備羊十有六正
　　　月初二日
皇太后宫筵燕奉
　㫖二品大臣命婦咸令與燕按親王十有一人郡王九
　　　人應進席二十羊二十酒二十瓶光祿寺增備席
　　　二十交内務府收入陳設十九年
　賜杜爾伯特親王策凌等燕於熱河
　　行宫與燕外藩䝉古同宗室王公暨一四十九旗䝉古
　　　王公各設燕一次三十四年
　諭元旦太和殿筵燕所有丹陛上列坐之大學士尚書
　　俱著列坐殿内著為令四十四年
　諭來年元旦應入太和殿筵燕大臣俱著殿内列坐尋
　　　禮部覆奏向在丹陛上之一二品文武大臣遵
　㫖令其入殿内列坐至一二品世爵及侍衛仍於丹陛
　　　上列坐從之四十七年二月
　經筵禮畢以四庫全書第一部告成賜總裁總纂總校
　　分校提調各官燕於
　文淵閣并
頒賞總裁以下各官如意雜佩文綺筆墨硯箋等物有
　　差四十八年正月
賜燕宗室王貝勒貝子公以下至三四品頂戴者共二
　　千人於
　乾清宫各
頒賜如意朝珠等物及銀幣有差五十年正月
賜千叟燕於
　乾清宫(詳見/優老)
　　鄉飲酒
　　順治元年十月定鄉飲酒禮毎嵗於正月十五十
　　月初一日舉行順天府以府尹為主直省府州縣
　　以知府知州知縣為主擇鄉里年髙有徳之人為
　　大賔其次一人為介又其次為衆賔司正一人以
　　教職為之司爵贊禮引禮讀律令各二人以生員
　　為之僚佐皆與列序坐以年髙有徳者居上其次
　　論齒列坐有過犯者不得與
　　康熙元年正月定奉天府舉行鄉飲酒禮
　　雍正二年五月定例嗣後所舉賔介務貴齒徳兼
　　優允協鄉評者舉之如地方官徇情濫舉即應題
　　㕘若所舉得人而不法之徒或藉端阻撓者嚴加
　　究治
　　乾隆七年
御製補笙詩六篇
命于舉行鄉飲酒禮時奏之十八年禮部奏言各省舉
　　行鄉飲酒禮事不畫一且竟有頻年不舉致曠大
　　典者應令督撫轉飭各屬府州縣遵照定例於正
　　月十月舉行二次其賔介之數據舊禮所載鄉飲
　　酒有大賔介賔一賔二賔三賔衆賔與大僎二僎
　　三僎之名按儀禮賔若有遵者諸公大夫則既一
　　人舉觶乃入注言今文遵為僎又曰此鄉之人仕
　　至大夫者來助主人樂賔主人所榮而遵法者也
　　又曰不干主人正禮也又按經文主人親速賔及
　　介而衆賔從之至於門外主人拜賔及介而衆賔
　　自入其獻酬辭譲之儀甚繁及介已省至於衆賔
　　升受坐祭立飲不酢而降皆無一言及僎者所謂
　　不干主人正禮者也嗣後應令順天府及直省府
　　州縣先期訪紳士之年髙徳劭者一人為賔次為
　　介又次為衆賔皆由州縣詳報府尹督撫覆定舉
　　行其本地有仕至顯官偶居鄉里願來觀禮者依
　　古禮坐於東北順天府及直省㑹城一品席南嚮
　　二三品席西嚮各府州縣三品以上席南嚮四五
　　品席西嚮無則闕之不立一僎二僎三僎之名不
　　入舉報之内仍將所舉賔介造具姓名籍貫清冊
　　送部存案倘鄉飲後間有過犯按所犯輕重詳報
　　禠革咨部除名并將原舉之官議處從之二十五
　　年九月令直省舉報鄉飲由儒學及州縣具詳責
　　成布政使核實報明督撫察核存案不得其人即
　　詳明停止不得拘于成例茍且塞責凡鄉飲酒儀
　　具
大清通禮
　　(臣/)等謹案乾隆五十年
命嵗時舉行鄉飲酒禮毋曠大典五十一年正月順天
　　府舉行鄉飲酒禮恭奏
御製補笙詩六章元音宣播禮典光昭洵為盛舉兹以
　　成書在五十年應俟續纂時敬謹編載並識于此
　
　
　
　
　
　
皇朝通典卷五十七
欽定四庫全書
皇朝通典卷五十八
　禮(軍一/)
　　(臣/)等謹按杜佑禮典以吉嘉賓軍為次今從
大清通禮之例以軍禮移於賓禮之前考古者大師大
　　田備禮於宗伯其典特重洪維
聖朝武功赫濯凡講肄行圍師征受成諸禮尤為崇備
　　恭稽
　國史㕘以㑹典敬謹纂紀篇目叙次於杜典稍為増
　　補更定凡
大閱
大狩
親征
命將出征凱旋
郊勞受降獻俘
受俘馬政日月食救䕶共十篇杜典所有而今從節畧
　　　者鄉射時儺二篇各申其説於後
　大閱
　　　(臣/)等謹按杜典有出師儀制一條以揚兵講武附
　　　焉夫所謂出師儀制者即親征是也考杜典此條
　　　所載亦祗各代閱兵講武之典而已今從
　大清通禮之例改為大閱並移於軍禮之首伏考
　皇朝天聰年間
太宗文皇帝率貝勒等演習行陣是為
　大閱之始
列朝皆舉行之以為恒制
　皇上纘承
前烈訓武習勤於
　　南苑及
　　暢春園西厰屢行
　大閱之禮
　敇定儀注益為完備兹悉恭紀於篇至於内而京營外
　　　而直省教閲之制别詳兵典云
　　　天聰七年十月
太宗文皇帝舉行大閱分八旗䕶軍為左右翼舊漢人馬
　　　歩軍為一營滿洲歩軍為一營俱四面環列前設
　　　紅衣礮三十位及各種大小礮隊伍既成乃上奏
上擐甲乘馬率大貝勒代善及諸貝勒先
周視衆軍畢陞
御座諸貝勒率䕶軍如對敵狀䕶軍在前諸貝勒率親軍
　　　立於後呐喊三次傳令聞礮聲三即喊而進聞䝉
　　　古角聲即退於是衆軍皆依令而進依令而退次
　　　舊漢人馬步軍次滿洲歩軍亦如對敵三喊而進
　　　攻礮軍礮軍亦聲礮對戰
閱畢
頒諭申明軍令崇徳八年三月
大閱於瀋陽城北郊兵部貝勒岳托率滿洲八旗蒙古二
　　　旗舊漢軍一旗共十一旗行營兵俱集前列舊漢
　　　兵礮手次滿洲䝉古歩兵次騎兵次守城各處應
　　　援兵次守城礮兵以序列綿亘二十里餘
上臨閱駐馬蒲河岡聲礮三衆軍呐喊亦如之歩伐止齊
　　　軍威嚴肅
特加奬賞
　　　順治十六年
世祖章皇帝諭大閱典禮三年一行已永著為例連年尚
　未修舉今不得再緩著即傳諭各旗官兵整肅軍容候
　秋月朕親行閱視尋舉行
大閱禮如儀
　　　康熙十二年正月
聖祖仁皇帝大閱於
　　南苑八旗王以下四品武官以上及前鋒䕶軍俱擐
　　　甲於晾鷹臺兩旁按隊排列滿漢大學士尚書以
　　　下三品官以上及各衙門堂官翰林科道等官於
　　　臺上分兩翼立鳥鎗手在臺西排列
上擐甲登晾鷹臺
御黄幄
命上三旗内大臣都統䕶軍統領前鋒統領各領隊自西
　　　行至東排列諸王貝勒等亦各領本旗官員䕶衛
　　　按隊行至東排列鳥鎗齊發鳴號發喊自臺東結
　　　陣馳至西依兩翼排列
閱畢
諭曰今日陳列甚善可著為令又
命樹侯臺下
親發五矢皆中的又
命内大臣䕶軍統領䕶軍㕘領侍衛等射
上復騎射一發即中外藩王以下仰見
上騎射超神軍容嚴整震讋悦服
上乃卸甲復登臺
御黄幄
命諸王貝勒貝子公内大臣侍衛内閣都察院諸臣及外
　　　藩王貝勒等俱於臺上分兩翼坐八旗都統副都
　　　統尚書侍郎及文武各官俱於臺下分兩翼坐
賜燕十六年二月
大閱於
　　南苑十九年二月
大閱於
　　南苑均如前儀二十四年十一月
諭國家武備不可一日懈弛舊例毎嵗必撡練將士習試
　火礮爾部即傳諭八旗都統等豫為整備朕將親閱焉
　　　時喀爾喀土謝圖汗子多爾濟額爾徳尼阿海台
　　　吉等來京朝貢又厄魯特固魯木錫台吉噶爾丹
　　　博碩克圖汗來使塔西蘭和卓等咸奏請觀
上命隨往是日
上自午門出宣武門八旗都統各率所部將士擐甲胄屬
　　　櫜鞬建旗纛自灣子里夾道分列至拱極城前鋒
　　　官軍自蘆溝橋夾道分列至王家嶺山麓官軍排
　　　鎗列礮分東西次第布列
上登王家嶺陞座軍中吹螺角者三發巨礮三排鎗相繼
　　　齊發已而
命將士發巨礮八旗所列將軍礮位及諸火器一時並發
　　　凡二次乃
御行宫召扈從諸王内大臣及阿海台吉等
賜燕畢復
御黄幄設布侯較射而還三十一年九月
幸玉泉山大閱八旗前鋒䕶軍驍騎及火器營兵皆擐甲
　　　胄分翼排列
上由右翼至左翼周閱畢登玉泉山
御黄幄官兵吹角發礮三次馬歩軍鳥鎗齊發以次退立
命八旗鳥鎗兵演習連環旋轉二式放鎗各一次翼日復
閱於玉泉山三十四年十一月
大閱於
　　南苑西紅門内八旗官兵鎗礮按旗排為三隊第一
　　　隊以漢軍火器營鳥鎗歩軍居中礮位排列左右
　　　滿洲火器營鳥鎗列於礮之兩旁第二隊以前鋒
　　　兵居中八旗䕶軍列兩旁第三隊列八旗䕶軍兩
　　　翼則設應援兵屆期
上擐甲率
　　皇子等均擐甲前張黄葢内大臣侍衛大學士及各
　　　部院大臣均扈從繼以豹尾班侍衛後建黄龍大
　　　纛二上三旗侍衛擐甲胄均按次隨從先
周視衆軍畢火器營立於馬軍之前正中鳴角者三擊鼔
　　　步軍舁鹿角大礮衆兵齊進鳴金而止發鳥鎗一
　　　次如是者九第十次火器營馬步軍鎗礮連環齊
　　　發無間鳴金而止開鹿角為八門後二隊馬軍隨
　　　出既成列鳴角呼譟而進復鳴角収軍立於本陣
　　　結隊徐旋其殿軍立於後
閱畢
駕還行宫
特降敇諭申明軍令宣示於
大閱之地是日未閱前官兵均
賜食閱後
賜酒
　　　雍正六年兵部奏定
大閲官兵數目及營伍器械之制(詳見/兵典)十二月
世宗憲皇帝大閲於玉泉山是日黎明
命諸大臣巡視各官兵
賜酒食俟日出和暖時始令披甲列玉泉山西南平曠之
　　　地前隊按旗列八旗紅衣大礮各火器及騎步鳥
　　　鎗第二隊第三隊䕶軍驍騎以次列前鋒䕶軍驍
　　　騎兵分翼列左右按旗各舉大纛軍容整肅屆時
上擐甲胄
御玉泉山巔黄幄
賜諸王列坐幄中諸大臣列坐幄旁幄前吹海螺三官兵
　　　皆吹海螺三齊放大礮及騎步鳥鎗九進步連環
　　　齊放聲震山谷向前趨進時官兵齊聲發喊乃収
　　　兵復原伍
閱畢
頒賞有差七年五月
大閲車騎營兵於
　　南苑
賜諸王文武大臣食畢大將軍傅爾丹等令車騎營車騎
　　　火礮鳥鎗並馬步軍士各按方位旗色於晾鷹臺
　　　前排列
上御黄幄陞座
賜諸王大臣等坐幄前鳴海螺三軍中相繼鳴海螺營内
　　　擊鼔展旗鎗礮齊發諸軍分隊各依旗色列陣撡
　　　演畢乃呐喊仍歸本陣隊伍
閲畢
頒賞有差
　　　乾隆三年兵部議奏
大閲之禮照順治十六年定例三年一次具奏請
㫖其辦理事宜照雍正六年規制舉行奉
㫖朕於明年大閲嗣後遇朕親閲之年該部豫期具奏
　先命王大臣操演仍三年一次請㫖四年兵部奏定
大閲儀注(詳見/通禮)十一月
皇上大閲於
　南苑
命大臣巡視官兵
賜酒食日出官兵甲胄列南海子前隊按旗列八旗大
　　紅衣礮各火器及騎步鳥鎗第二隊第三隊䕶軍
　　驍騎以次成列前鋒䕶軍驍騎分翼列左右按旗
　　各舉大纛軍威嚴整
上躬擐甲胄連發五矢皆中的乘騎
周視衆軍畢
御晾鷹臺黄幄
賜諸王列坐幄中諸大臣列坐幄旁幄前鳴海螺三軍
　　中皆鳴海螺三齊放大礮及騎步鳥鎗九進步連
　　環齊放向前趨進時齊聲發喊乃鳴金収軍復原
　　伍
大閲畢
賜在事大臣官員貂皮俸銀及兵丁餉銀各有差二十
　　年定
大閲日陳
　騎駕鹵簿於
　行宫門外
駕出作鐃歌大樂奏壯軍容之章
回鑾作鐃歌清樂奏鬯皇威之章
駕將出聲礮三
駕御帳殿開操時軍中三舉礮
大閲禮成
駕回行宮聲礮三將士各歸營伍餘如前儀二十一年
欽定大閲甲胄之制(詳見/兵典)二十三年十一月
大閲於
　南苑
駕至南紅門
御圓幄建龍纛
上躬擐甲胄率王公大臣侍衛等射並
命右部哈薩克使臣卓蘭等及布爾古特諾起等從觀
上親發七矢皆中的
大閲畢
賜兵丁等銀兩有差復
命行圍
賞賚有差二十八年正月
大閲於
　暢春園之西厰
御大西門幄次
賜愛烏罕來使和卓密爾哈巴達克山來使阿布都喇
　　阿咱木霍罕來使巴巴什克西哈薩克諤爾根齊
　　部來使塞徳克勒啟齊玉斯部來使烏呼巴什布
　　嚕特部及回部年班入覲之喀什噶爾諸城阿竒
　　木伯克等燕
命諸王滿漢文武大臣朝正外藩䝉古王貝勒貝子等
　　入燕回部郡王霍集斯等並預坐燕畢
上御幄次前帟帳
閲健鋭營八旗火器營前鋒䕶軍漢軍鎗礮陣法
命諸回部使臣皆與觀
大閲畢
諭此次大閲於前一日晚間傳行次日兵丁即全帶器
　械前往伺候妥協此方不負滿洲世僕朕嘉恱焉著
　加恩將大閲内所有兵丁毎人賞給半月錢糧其餘
　雖不在操演之内但聽傳即往亦著加恩毎人賞給
　半月錢糧之半儀具
大清通禮
　　(臣/)等謹按
　國朝定例毎嵗冬令太液冰堅令八旗與内府三旗
　　簡習冰嬉之技分棚擲彩毬互程趫捷並設旌門
　　懸的演射
校閲行賞
御製冰嬉賦以示旌勇均賜而歸本於觀徳之義今恭
　　載於
大閲篇後以昭典制
御製冰嬉賦(有序/)
　陸行之疾者吾知其為馬水行之疾者吾知其為舟
　為魚雲行之疾者吾知其為鵾鵬鵰鶚至於冰則向
　之族莫不躄躠膠滯滑擦而莫能施其枝國俗有冰
　嬉者䕶膝以芾牢鞵以韋或底含䨇齒使齧凌而人
　不踣焉或薦鐡如刀使踐冰而步逾疾焉較東坡志
　林所稱更為輕利便捷惜自古無賦者故賦之其辭
　云
　嵗暮星窮和叔告冬陰凝北陸律中黄鍾景長而土
　圭可測瑞兆而雲物皆同撫序兮羣辟殷聘考時兮
　三農蕆功有厲疾之征鳥鮮求信之蟄蟲呌嚴飇兮
　栗烈凛肅氣兮穹窿於斯時也火井無燠温泉不熱
　何水不凝何波不結阻平川之㑹海徒望奫潫勒奔
　峽之傾流惟聞幽咽凘盈九曲謝神禹之剔鬟凍合
　三山駐王喬之旌節躍魚之表孝曽傳覆鳥之昭祥
　見説則有鏡呈太液璧寫龍池占昏危之應宿值顓
　頊之司時沍而不流兮礙矜鱗之鯉凝而原澈兮疎
　倒影之梅(叶/)皓皓皚皚兮暎白塔之孤矗溓溓泠泠
　兮隔玉蝀之横欹載取載藏兮順彼月令以訓以賚
　兮陳我冰嬉爰答嵗華率循舊典陳旅集衆既雷動
　而風行結部整行埒春蒐而秋獮元㝠授律戢水族
　與波臣蚩尤秉旗乃暴禦而祟遣於是戎士慿怒武
　卒振拳渴思一試遑慮誰先齊撙撙其轇轕兮昈陸
　離以屬聨駭營營其佖路兮紛偨傂以羅駢袒劉吕
　之左右兮各殊事以布班倐陰陽之開闔兮期奏績
　以勤宣衣短後膝蔽前鞾齒雙利鞵刀兩儇編伍森
　列齊隊便旋於斯少息以待號令之傳焉爾其屯萬
　人於中堅兮屬堪輿以壁壘奔八神以周衛兮招丁
　甲而發指亘長縆以節止兮羣總總而切儗驛綵旌
　以傳符兮看縱縱之立俟心無别營目不他視遂乃
　朱旂颭捷步騰緹衣揚輕武􁒉聳擢布濩豗逐䞴趟
　踧沑波流蠭軼猋驚閃如曵電疾若奔星蹂蹈雲衢
　揚揮玉京故其為聲也軯􁥾隐訇礌硠激越硡砰殷
　轔襍㳫震疊營振天棖響匉地臬慴波底之娵隅墮
　林間之巢鶻元武縮殻而屏氣燭龍守珠而閉闕起
　湧泉㑹奔物雖天籟之毫竅比千鈞於一髪其為狀
　也似東皇整駕於若木之墟羲帝弭節於扶桑之津
　應真挂錫以凌虚茅君驂龍以羾天(叶/)過驥羣而駿
　足搶捍上扶搖而鵬翼圖南(叶/)蠖畧迴翔演沲糾紛
　鏡大圓而晶晶皛皛珠萬琲而爛爛璘璘交差曼衍
　歴落皴鱗突都盧兮輕趫迅龍驤兮麟振奕六虬兮
　沛艾御八風兮穆旼首進者郤視而小憩繼至者錯
　履而蹵跟虞後來之比肩更前往而擢身傑者得幟
　疇與比倫遺者失志第如逡巡復有革戲其名圓鞠
　漢家有執機之譬黄帝作練戎之俗武由是習兮其
　爭也君子好謀而成兮如祭則受福申明誓兮衆聽
　無譁陳廣埸兮各司其局乃其冰牀駐於琉璃之界
　豹尾扈於鸑鷟之隈千官儼立於懸圃萬隊佇待乎
　瑶階歴天之旗影捎朶殿昭雲之葢光熻趯臺殆而
　容與惄若㣶徊執事者中立而不倚爭捷者有前而
　無回珠毬一擲虎旅紛來思摘月兮廣寒之窟齊趂
　星兮白榆之街未拂地兮上起忽從空兮下迴突神
　龍之變化𬎼祥鳳之䯱䰄鶣􁆺燕居姌嫋鴻猜怡情
　恱目有如是哉夫其伯仲分甲乙第併前行賞縱後
　亦逮(叶/)勇者特旌任者均賜普被曰仁有差曰義則
　豈啻西苑飾紅板之柁温泉設錦鞍之戲而已乎重
　曰仲尼有言射觀徳兮安不忘危舊是式兮惟嵗之
　　宴以休以息兮一日之樂匪賚曷得兮敬告後人無
　　或逾則兮
　大狩
　　　(臣/)等謹按杜典有天子諸侯田獵一門葢本周制
　　　兼諸侯以為言其於歴代則祗叙天子蒐狩之典
　　　也我
　　朝以武功定天下
太祖
太宗時率貝勒諸臣親行校獵申嚴軍令賞罰必當
世祖常
幸南苑
命禁旅行圍以習武事
聖祖時巡塞外建
　　避暑山莊於熱河蒙古諸部獻其牧地以為圍場嵗
　　　於秋間舉行
　大獮依古三田之制神而明之柔逺示惠至意存焉
世宗聖訓昭垂時以講武習勞為念
　皇上敬紹
前徽毎嵗
　巡幸木蘭大舉秋獮之典内扎薩克王公台吉等各率
　　　所屬執役恐後加以
　天威逺暢西域蕩平凡年班回部伯克等咸在扈行之
　　　列而哈薩克布嚕特之屬遣使歸誠率皆朝覲於
　　　此並
　令侍獵觀圍繼之土爾扈特率全部歸順稽首塞垣倍
　　　蒙
　恩賚嗣是輪班入覲扈從行圍嵗以為常葢惠逺綏邊
　　　之畧莫大乎此(臣/)等恭加纂紀並從
　大清㑹典之例以
　大狩名篇云
　　　天命十年四月
太祖高皇帝自瀋陽城出獵時征東海瓦爾哈部軍還㑹
　　　於木户落地
命以所獵獸百餘賜之
　　　天聰二年十二月
太宗文皇帝率諸貝勒羣臣出獵於東北四百里外三窪
　　　地方
親殪五虎從臣皆驚服神勇四年十一月
幸扎木谷行獵
御窄帽手不入袖控縱馳射若不知寒漢人䝉古各官莫
　　　不欽服六年十月
幸新哈達地方行獵至費徳里山又
躬率諸貝勒出地載門往獵於葉赫地方十二月
上率諸貝勒出獵至撫順所又獵於厄野地方以從獵者
　　　亂行
諭每旗令大臣一人專司統轄有不隨扎蘭牛彔行走逗
　留失次者皆執治之七年十一月
上率諸貝勒獵於葉赫地方八年十一月
上率諸貝勒獵於䝉古地方
諭從獵者曰蒐苖獮狩古人原以之講武須有紀律若猝
　遇猛獸不可輕射毋許一二人逗留在後有逗留者執
　之若遇黄羊勿逼近追逐恐逼逐之反致從後逸出爾
　等各按汛地分圍駐守帶傷之獸不可隱藏馬之覊靮
　鞍韀毋相私竊違者罪之十二月
上率諸貝勒往獵於長嶺歴米鴉湖蒙古莫洛科及鳩綠
　　　哈達諸地射獵凡十有四日
親殪虎四鹿麅野豕共一百二十八崇徳二年四月
上率諸王貝勒往葉赫地方渡遼河行獵七年十一月
上率諸王貝勒行獵勒克地方由鐵嶺至於開原
　　　順治八年九月禮部擬奏儀注凡
車駕出獵外藩王以下公以上於
　　行在朝見賜燕各官侍班鳴贊唱贊行禮如不賜燕
　　　不侍班亦不鳴贊從之十年三月
世祖章皇帝幸南苑行圍
　　　(臣/)等謹按
　　南苑方一百六十里在永定門外二十里元為下馬
　　　飛放泊明永樂中増廣其地以為蕃養禽獸種植
　　　蔬果之所中有海子大小凡三有晾鷹臺亦名按
　　　鷹臺皆元舊也禁城北有海子故此名南海子
　　國朝設總管防禦等官守之周繚以垣四達為門時
命禁旅合圍校獵其儀制具詳於後邇年春季
　　皇子等於此行圍葢即以肄武事也
　　　康熙二十年十一月
幸塞外至米峪口聞居民有為虎傷者圍獵南山
親殪大虎二小虎一民絶虎患二十一年二月
巡盛京出山海關行圍三月
幸烏拉地方行圍二十二年六月
幸古北口外行圍
　　　(臣/)等謹按是年為塞外木蘭
行圍之始嗣是蒙古諸藩獻游牧之地周千有餘里規以
　　　為圍場即所謂木蘭也毎嵗
幸塞外避暑至秋進哨行圍率以為常間於冬月再出口
　　　校獵
　　　三十七年十月
巡盛京於竒爾薩畢喇地方行圍
上親射二虎俱殪四十年八月
幸塞外行圍
上發矢穿兩黄羊並射斷拉哈里木四十二年建
　　行宫於熱河曰
　　避暑山莊自古北口至熱河
車駕頓宿之所曰巴克什營曰兩間房曰常山峪曰王家
　　　營曰喀喇河屯自熱河至圍場曰中關曰波羅河
　　　屯曰張三營皆有
　　行宫四十八年九月
行圍於巴顔陀羅海獲異鹿藏其角於内庫五十年八月
行圍至鄂爾楚克哈達哨獲大鹿十一五十八年八月
諭近御侍衛等曰朕於騎射哨鹿行獵等事皆自幼學習
　稍有未合式處侍衛阿舒黙爾根即直奏無隱朕於諸
　事諳練者皆阿舒黙爾根之功迄今猶念其誠實忠直
　未嘗忘也朕自幼至今凡用鳥鎗弓矢獲虎一百三十
　五熊二十豹二十五猞猁猻十麋鹿十四狼九十六野
　豬一百三十二哨獲之鹿凡數百其餘圍場隨便射獲
　諸獸不勝紀矣朕曽一日内射兔三百一十八若庸常
　人畢世亦不能及此一日之數也朕所以屢諭爾等者
　以爾等年少宜加勤學凡事未有學而不能者朕亦不
　過由學而能豈生而能者乎六十一年
幸塞外行圍賞隨圍蒙古王貝勒貝子公台吉等衣物有
　　　差定為例
諭議政王大臣等從前曽有以朕毎年出口行圍勞苦軍
　士條奏者不知國家承平日乆豈可遂忘武備前噶爾
　丹攻破喀爾喀并侵擾我内地扎薩克至烏蘭布通朕
　親統大兵征討噶爾丹敗走後又侵犯克嚕倫朕統兵
　三路並進至昭莫多剿滅之今䇿妄阿喇布坦無端侵
　犯哈密地方朕徴發阿爾泰及巴爾庫兩路兵進剿䇿
　妄阿喇布坦聞之心膽俱碎乃遣策凌敦多卜等潛往
　西藏刧掠毁壞寺廟土伯特地方已被殘蠧朕又遣大
　兵前往擊敗䇿凌敦多卜等復取西藏救土伯特於水
　火之中我兵直抵西藏立功絶域此皆朕平時不忘武
　備勤於訓練之所致也若聽信從前條奏之言憚於勞
　苦不加訓練又何能逺至萬里之外而滅賊立功乎爾
　等諸臣咸宜知之
　　　雍正八年四月
世宗憲皇帝諭步行較獵甚為善事人人既得學習而於
　行圍之道亦得嫻熟爾等毎年與其較獵一次不若多
　演數次為善嗣後於初冬行步圍時毎一旗令行圍二
　三次其行圍之時著各該旗大臣親身帶往於前一日
　奏聞毎圍派侍衛打牲人鷹上人或二十名或三十名
　亦著前往如此則侍衛執事人等既得學習而兵丁等
　亦得嫻熟行圍之道矣
　　　乾隆六年二月御史叢洞奏言
　皇上念切武備巡幸行圍誠安不忘危之至意第恐侍
　　　從以狩獵為樂臣工或以違逺
　天顔漸生怠安所關匪細方今紀綱整肅營務罔弛伏
　　　祈暫息行圍頤養
　天和得
　㫖古者春蒐夏苖秋獮冬狩皆因田獵以講武事我朝
　　武備超越前代當
皇祖時屢次出師所向無敵皆因平日訓肄嫻熟是以有
　　勇知方人思敵愾若平時將狩獵之事廢而不講則
　　滿洲兵弁習於宴安騎射漸至生疎矣
皇祖毎年出口行圍於軍伍最為有益而紀綱整飭政事
　　悉舉原與在京無異至巡行口外按歴䝉古諸藩加
　　之恩意因以寓懷逺之畧所關甚鉅
皇考因兩路出兵現有徴發是以暫停圍獵若在撤兵之
　　後亦必舉行况今昇平日乆弓馬漸不如前人情狃
　　於安逸亦不可不加振厲朕之降㫖行圍所以遵循
祖制整飭戎兵懷柔屬國非馳騁畋遊之謂至啟行時朕
　　尚欲另降諭㫖加恩賞賚令其從容行走亦不至苦
　　累兵弁朕性躭經史至今手不釋卷遊逸二字時加
　　警省若使逸樂自娛則在禁中縱所欲為罔恤國事
　　何所不至豈必行圍逺出耶朕廣開言路叢洞胷有
　　所見即行陳奏意亦可嘉但識見未廣將此曉諭知
　　之三月工部奏今次
　大駕進哨行圍經由橋梁道路應飭地方官如式修墊
　　　其口外橋梁道路向係各䝉古修墊者令理藩院
　　　轉飭遵行得
　㫖國家武備不可廢弛朕於本年秋月出口行圍原以
　　訓練兵丁仿古獮狩之禮昔我
皇祖毎嵗舉行所經由道路及一切事宜俱有章程朕今
　　嵗踵行悉遵舊制但恐歴年已乆地方官員或借端
　　派累隨從之人或有恣意需索及强買物件不按時
　　價者著總督孫嘉淦不時查㕘毋得容隱七月
　皇上奉
皇太后啟行幸熱河
　諭免所過州縣本年額賦十分之三(自後毎年出口行/圍蠲免例並同)
　　　八月
　幸木蘭行圍木蘭周一千三百餘里南北相距二百餘
　　　里東西相距三百餘里周遭設卡倫守之毎嵗白
　　　露後鹿始出聲而鳴效其聲呼之可至謂之哨鹿
　　國語謂之木蘭今即為圍場之通稱矣圍場之名曰
　　　色哷曰呼魯蘇台曰巴爾圖曰岳樂曰珠爾圖曰
　　　巴顔木敦曰黙爾根烏里雅蘇台曰巴顔郭(以上/圍場)
　　　(東北/界)曰巴顔布爾噶蘇台曰温都爾華曰諤爾根
　　　郭勒曰達顔徳爾吉曰畢圖舍哩曰徳爾吉曰多
　　　們曰布古圖曰威遜格爾曰阿濟格赳(以上圍/場東界)曰
　　　錫喇諾海曰噶海圖曰巴顔喀喇曰察罕扎巴曰
　　固爾班錫納曰永安莽喀曰坡賚曰巴顔錫納曰
　　黙爾根精竒尼曰固爾班固爾班曰克依哷曰喀
　　喇楚古爾蘇曰愛里色欽曰庫庫哈逹曰汗特穆
　　爾曰塔哩雅圖曰布克曰布都爾曰永安拜曰森
　　機圖(以上圍/場南界)曰們都阿嚕曰圖們素古圖曰哈達
　　圖扎巴曰錫喇徳卜色克曰巴雅斯呼察罕曰庫
　　爾圖察罕曰額埒蘇錫納曰額爾吉庫哈達曰鄂
　　蘭素古圖(以上圍/場中界)曰哈朗圭曰珠爾噶岱曰䝉奎
　　色欽曰巴顔陀羅該(以上圍場/西南界)曰桂齊曰徳勒格
　　楞圭鄂博曰明安阿巴圖曰喀喇瑪拉哈曰齊老
　　圖色欽曰巴顔圖庫們曰哈里雅爾曰永安拜色
　　欽(以上圍/場西界)曰沙勒當曰巴顔莽喀曰崆郭囉鄂博
　　曰阿嚕布拉克曰諤勒哲依圖察罕(以上圍場/西北界)曰
　　扎哈烏里雅蘇台曰都呼岱曰圖爾根伊昭爾(以/上)
　　(圍場/北界)九月
諭諸王大臣等曰朕行圍回京之後恭讀
太宗皇帝實錄内載昔
太祖時我等聞明日出獵即預為調鷹蹴毬若不令往泣
　請隨行今之子弟惟務出外遊行閒居戲樂在昔時無
　論長幼爭相奮勵皆以行兵出獵為喜爾時僕從甚少
　人各牧馬鞁鞍析薪自爨如此艱辛尚各為主効力國
　勢之隆非由此勞瘁而致乎今子弟遇行兵出獵或言
　妻子有疾或以家事為辭者多矣不思勇往奮發而惟
　躭戀室家偷安習玩國勢能無衰乎此等流弊有關滿
　　洲風氣是以蒙
太宗皇帝諄切訓諭朕此次行圍諸王大臣中竟有躭戀
　　室家託故不願隨往者朕已為姑容亦不必明指其
　　人夫行圍出獵既以操演技藝練習勞苦尤足以奮
　　發人之志氣乃滿洲等應行勇往之事若惟是偷安
　　不知愧恥則積習相沿實於國勢之隆替甚有關係
　　嗣後倘有不知悛改仍蹈前轍者朕斷不輕為寛宥
　　　十二年七月更定隨圍蒙古王貝勒貝子公等賞
　　　賜之例凡親王郡王賞上用蟒緞一匹大緞二匹
　　　綵緞二匹貝勒貝子公賞官用蟒緞一匹大緞一
　　　匹官用緞二匹額駙賞官用蟒緞一匹官用緞二
　　　匹扎薩克台吉塔布囊等賞官用蟒緞一匹官用
　　　緞一匹十七年七月
　幸木蘭行圍
　御製虎神鎗記曰虎神鎗者我
皇祖所貽武功良具用以殪猛獸者也國家肇興東土累
　　洽重熙惟是詰戎揚烈之則守而弗失
皇祖嵗幸木蘭行圍諸蒙古部落雲集景從予小子雖不
　　敏纘承之志其敢弗寑故數年以來巡狩塞上一如
　　曩時䝉業藉
靈四十九旗及青海喀爾喀之仰流而來者亦較前無異
　　焉若輩皆善射重武使無以示之非所以繼
先志也圍中有虎未嘗不親往射之弓矢所不及則未嘗
　　不用此鎗用之未嘗不中壬申秋於岳樂圍場中獵
　人以有虎告而未之見也一䝉古云虎匿隔谷山洞
　間彼親見之相去葢三百餘步朕約畧向山洞施鎗
　意以驚使出耳乃正中虎虎咆哮而出負嵎跳躍者
　久之復入復施一鎗則復中之遂以斃焉葢向之發
　無不中乃於谿谷叢薄目所能見之地斯已竒矣而
　兹岳樂所中則隔谷幽洞並未見耽耽闞如之形於
　揣度無意間馥焉深入不移時而殪猛獸則竒之最
　竒其稱為神良有以也夫萬乘之尊詎宜如孟克特
　庫之流誇一夫之勇哉(孟克喀爾沁蒙古人特庫滿/洲今為内大臣皆能獨搏猛)
　(獸如馮/婦者)而習武示度必資神器以效竒而愉快則是
　鎗也與兌戈和弓同為宗社法守不亦宜乎
　　二十年八月
幸木蘭行圍時大兵平定凖噶爾綽羅斯台吉噶爾藏
　　多爾濟等入覲
賜觀圍二十一年八月
幸木蘭行圍時都爾伯特台吉伯什阿噶什來覲及土
　　爾扈特汗敦嚕布喇什之使臣吹扎布入貢皆
賜觀圍二十二年七月
幸木蘭行圍時哈薩克汗阿布賴使臣肯集哈拉等入
　　貢
賜觀圍二十三年七月
幸木蘭行圍時布嚕特使臣車里克齊等先後入貢皆
賜觀圍
上以西域諸部降附來朝自乙亥丁丑戊寅三年皆適
　　㑹於布呼圖口地靈佳兆若有神異改其地名曰
　　伊綿峪伊綿者
　國語㑹極歸極之義也十二月副都御史孫灝請停
　　止
巡幸索約爾濟
諭曰孫灝奏請停止明年巡幸索約爾濟一摺朕初閲
　其詞以為無知罔識事體付之不問而已繼思孫灝
　此奏其所關於本朝家法及我滿洲風俗人心者甚
　　大有不得不明白宣諭者我
皇祖聖祖仁皇帝臨御六十一年惟恐八旗之衆承平日
　　久躭於安樂不知以講武習勞為務是以省方問俗
　　較獵行圍之典嵗頻舉行
聖夀既高猶不肯稍自暇逸其所以為萬世子孫計者意
　　至深逺迨我
皇考世宗憲皇帝十三年中朕與和親王等日聆
庭訓毎諄諄以
皇祖之定制貽謀永當效法而深以未遑舉行為憾朕臨
　　御以來思紹
前徽早夜兢兢罔敢少懈如比年來戡定凖夷兩路用兵
　　我滿洲大臣官兵等皆能踴躍奉命克奏膚功亦由
　　躬親整率習之有素是以臨事赴機人思自効即此
　　亦其明騐矣如徒以恭已養安借口於文恬武嬉之
　　説朕豈少御園别館足供覽憩而必親御鞍馬時勤
　　弓矢轉以此為自娛計耶朕今日適閲
聖祖仁皇帝實錄有天下雖太平武備斷不可廢如滿洲
　身歴行間隨圍行獵素習勤苦故能服勞若漢人則不
　能矣雖由風土不同亦由平日好自安逸所致之
諭恭讀之餘凛然悚惕豈敢一日忘之今孫灝摺内以為
　　索約爾濟地在京師直北逺與俄羅斯接界一似輕
　　車前往不無意外之慮者此語尤為笑柄今額駙色
　　布騰巴爾珠爾及喀爾沁貝子呼圖靈阿扎拉豐阿
　　俱在朕前試問索約爾濟非即伊等之部落家室耶
　　伊等非國家教養之丁孫臣僕耶以伊等恭誠望幸
　　迎請猶恐不及而謂有意外之慮當亦夢囈所不應
　　出此者矣摺内又稱索約爾濟非江浙勝地可觀等
　　語其言更為荒誕且南巡之舉豈僅為山水觀覽之
　　娛上年朕臨徐邳淮泗沮洳之地為之相視求瘼疏
　　洩修防次第興舉今嵗農事倍収孫灝獨不聞之乎
　　且果如孫灝所言南方為勝賞之地則索約爾濟之
　　習勞練武所為固勝于彼益不可中止矣至稱隨從
　　侍衛官員人等長途費重生計艱難則從前
皇祖時獮狩之典嵗率二三舉行彼時大臣中或有外來
　　之助至於侍衛兵丁何嘗不以為苦然正所以教之
　　節用知艱也且今預借俸餉額外賞給較昔實厚豈
　　至苦累轉甚於前者若如孫灝之意將使旗人盡忘
　　淳樸服勤之舊俗而惟漸染漢人陋習人人頽廢自
　　安文既不文武亦不武如此而後快于孫灝之心則
　　其心為何心乎至近年來朕毎秋獮木蘭恭奉
聖母皇太后安輿竊念
聖躬或致勞勩懇請
駐蹕山莊猶未蒙
慈允且屢
垂懿訓示以大義謂
祖制不可少違安逸不可少圖惟恐朕之稍有廢弛此亦
　　諸王大臣所共知者而孫灝顧以長途往返藉詞緣
　　飾謂足聳動衆聽耶孫灝以上書房行走之員而識
　見舛謬害事如此若侍諸皇子教讀耳濡目染豈獨
　貽誤養正之功而已哉副都御史職佐風紀斷非謬
　妄之人所可濫竽孫灝著以三品京堂改用將此㫖
　通行曉諭知之二十四年三月
諭曰朕今嵗將幸索約爾濟行圍已於上年降㫖令所
　司預備馬匹牲畜事宜嗣因將軍兆惠等進𠞰逆回
　相持固守逆渠和卓木等尚未授首今年正當厚集
　兵力一舉𠞰滅方欲暫停巡幸專事軍儲乃當宵旰
　籌維未頒明㫖而孫灝不知從何處得此信遂以停
　止巡幸索約爾濟凟奏夫索約爾濟乃䝉古部落習
　勞講武之地朕躬巡幸亦為加恩衆䝉古及簡習兵
　丁校閲材藝計耳孫灝不知大體妄謂勞民動衆往
　可畏之地朕轉定欲今嵗前往者以此近據科爾沁
　親王阿喇布坦奏到該處圍場曽被野燒因遣額駙
　色布騰巴爾珠爾等前往看視今據奏稱圍場雖有
　被焚之處青草繁廡無恙蒙古等望幸甚殷惟圍場
　野獸不無因火逸出稀少等語往索約爾濟本為行
　圍今圍場牲畜既少則轉不如木蘭之可以肄習蒐
　獮矣今嵗可停往索約爾濟俟一二年後酌量降㫖
　秋時前往木蘭照例預備所省牲畜用濟軍需亦覺
　有益此非返顧却慮依孫灝所奏也將此通行曉諭
　知之是年建濟爾哈朗圖
　行宫自波羅河屯入圍場有二道東道由崖口西道
　　由濟爾哈朗圖每嵗行圍多從崖口出入至是建
　行宫於濟爾哈朗圖自後
聖駕行圍由崖口入則
回鑾由濟爾哈朗圖由濟爾哈朗圖入則
回鑾由崖口率以為例二十五年八月
幸木蘭行圍時哈薩克汗阿布賴使臣都勒特克勒等
　　入覲
賜觀圍二十七年八月
幸木蘭行圍時哈薩克汗阿布賴遣使臣蘇爾統都勒
　　特克勒等入覲
賜觀圍三十二年八月
幸木蘭行圍時哈薩克使臣都勒特克勒等入覲
命扈行圍三十六年九月
幸木蘭行圍時土爾扈特汗烏巴什率全部歸順至伊
　　綿峪朝覲
御製詩以紀事
　　(臣/)等謹按哨鹿之法㑹典未載伏查木蘭圍場以
　　哨鹿得名恭讀
皇上御製哨鹿二賦仰見
化工之肖物盡其性而察其情且以知
聖天子之率典由舊意至重也兹謹載篇中以昭
　國制焉
御製哨鹿賦(有序/)
　賦者古詩之流詩以言志其有不能盡言之志則賦
　可以申之我
皇祖昔喜哨鹿朕冲齡隨侍習聞其事年來乃親試為之
　　嘉其有合於聖經顧古人無賦之者故不愧無文其
　　辭曰
　　伊白露宵中之候正伊尼孳尾之時生不息焉洪鈞
　　運而誰測物雖蠢也氣機至而咸知故三序(春夏/冬)則
　　牝牡各從其類(謂牝隨牝羣/牡逐牡侣)惟中(去/聲)秋斯牝牡各嫓
　　其妃(謂牝各分/羣而匹牡)强有力者不惟挾兩而累十弱無能
　　者或乏獨匹以相隨或依林而命侶或據嶺而分畿
　　或悍害而傲衆或謹守而自持或豪敚而攘彼或竊
　　取以私其萬態紛其莫窮一以音而宣之于是虞人
　　善因聲以察情爰體情以斆聲喜金風之颯爽值玉
　　宇之晶明霜重而不言其冷露濃而那覺其零陵嶮
　　巇而如登袵席冒蒙茸而不異户庭慮吾遊之宴起
　　虞原獸之怠鳴(鹿迨晨則懶鳴哨亦不進故/哨鹿者恒于未曙前即往)夙戒僕
　　而奚從欣戴月而披星舍彼寛衣宜兹短服荷長哨
　　于左肩(以木為哨鹿之/具呦呦以鳴)出象首于右簏(象鹿之首人/戴之則鹿不)
　(疑/)躐嶒陟嵕沿溪穿谷攀蘿兮豈辭胼手履石兮何
　妨馗足葢以暢兹心神詎惟饕其口腹於焉蹵乎崔
　嵬軼彼嵾嵳上干丹楓之巘下視白雲之隈上風餮
　切之避忌陽林晃耀則紆迴就叢薄之蔽翳反獺裘
　而毰毸衆條理焉畢㑹乃得傑雄之争匹者呦踉蹌
　而徐來角八义兮嶷嶷耳雙聳兮濕濕挺强項兮莫
　攖矗靈鼻兮善䶋始嚇侣兮自閑乃妬異兮矜急既
　漎漎兮疾赴復□□兮少戢葢屢試兮絶猜遂鋭志
　兮直入爾其動林無形匪風有響適其將至撇爾懼
　往奮角思觸瀏睨争長則在夫能哨者善達變以隨
　機比用中而執兩或激其怒兮使進或示以弱兮令
　放惟察情之喜怒乃應聲為低仰葢用心於既專斯
　通靈而不爽既然矣無動無慮不徐不遽驀黶合之
　前陳陡應叱而少住屏營収息量卑揣高傍斗窺星
　(槍上施星斗/所以審高低)度分以毫審度發機馥焉中膏命處擇
　肥登于大庖若夫多疑旁剔既進中止膽劣心狷狐
　猜狼視未交戰而長跳敺叢樾而如駛則亦比之窮
　冦之莫追又何必焚林而盡取哉葢嘗研精哨鹿之
　理而知五徳焉取一以新匪二以頻仁也逆者斃之
　去者寘之義也爰登簠簋爰嘏福履禮也招之即至
　獲之即遂智也呼哨以進射宿凛訓信也如是者葢
　有合於聖人之洪道而又豈潘岳耽盤流遁之所誡
　相如子虚上林之所嘲也哉
御製後哨鹿賦
　或問哨鹿之時之法之義葢已藴賅前賦矣若夫冒
　凛冽之霜晨衝蒙翳之林薄踐岝㟧之巉峰渉沮洳
　之幽壑十哨未必一來十來未必一獲獲乃心忻失
　斯興索多見其勞鮮聞其樂則何不張堂堂之圍按
　徐徐之度收藉藉之富免皇皇之謔而故為是寒征
　而曉作者何哉曰吁是何言耶是何言耶見土障葛
　燈而嗤為已過者非忘其先也耶逸則滛而勞則思
　季氏之婦猶聞之固可弛其惕乾耶或曰惕乾者葢
　　不若是矣意者慎大寶居法宫屏九御接三公劭農
　　政熙天工豈謂當即鹿于隍中耶曰子知其一未知
　　其二坐吾語汝賦以見兹若夫高談堯舜深處廟廊
　　文恬武嬉内弱外强孰不喜夫逸體而庸詎知其頽
　　綱也哉且也身歴其難者告之以人之難而知而不
　　知人之餒者方謂何不食肉麋也是以神區天闢後
　　法
先垂詰戎習衆謹度節時圍以示正哨以出竒得之艱者
　　趣斯永躬其勞者樂亦隨葢理境之當窮可絜矩而
　　深思也於是秋本蕭辰塞猶凄所宵風定兮林静曉
　　月上兮山岨儦儦者妒羣俟俟者擕侣遵彼􁭳􁭳之
　　蹊如或殷殷而佇吹長哨以通情似應聲而答語去
　　亦弗追來亦弗拒則有强者捍捩弱者趦趄猜者飄
　　瞥怯者踟蹰忼慨者恲性昏瞀者糢糊雖人情之萬
　　態亦奚有以異諸緣輳物來獲一勝百其來也亦惟
　　去之是慮其獲也夫何失之足惜去與來固難期之
　儻然失與獲亦無定之屢易吾因以㕘如幻於現前
　愛景光而為適也爾其問夜宵衣據鞍策馬萬帳燈
　明七萃聲寡是則始出營而覽離竒晃耀之狀也若
　夫炬影漸逺夜色猶暝峰嶺纔分林樹未形乍如夢
　遊玉樓十二仙人京乃其曉蟾初吐或半或圓隔葉
　瀲露度水翻瀾又如虹橋可躡徑欲造廣寒高山出
　雲雲去山在變幻頃刻步移觀改則何異夫黄山之
　海赤烏扶桑霧斂氛開玫瑰靺鞈熊熊回回又奚數
　其初陽之臺於焉入深樾凌崇巒密容單騎踈見線
　天千年落葉鱗祴谷填色作黄金風吹不翻臭如沈
　水履若罽氊㣶徊乎静真乎忽訝夫身入布地之園
　而伊尼之羣方且左右前後與人周旋失兮獲兮勞
　兮樂兮率已相忘於無何有之禪矣問者茫然不知
　所謂懡㦬跼蹐唯唯而退
　　木蘭行圍儀
　　凡秋獮設圍場於古北口外曰木蘭以總管掌其
　　地政嵗遇
皇帝行圍既奉
㫖總理行營王大臣奏請嚮𨗳官一人先莅圍場於
鑾輿所經之地除道清軌行文所司儲備宗人府内閣
　　部院奏請
欽命扈從王公各官八旗䕶軍統領請
命統領一人營總三人其㕘領以下及䕶軍由八旗酌
　　委奏
聞先期由兵部行文駐防將軍都統副都統各選所屬
　　官兵材藝優長者分班遣赴
　京師隨圍學習理藩院行文扎薩克王公等選獵士
　　一千二百五十人從(喀喇沁翁牛特共一千名敖/漢五十名科爾沁一百名巴)
　　(林克什克騰共一百名又喀喇沁派圍場夥計鎗/手六名隨圍鎗手六名哈瑪爾三十名打鹿鎗手)
　　(四十名喀喇沁土黙特翁牛特派/嚮𨗳一百名長鎗手一百六十名)䝉古諸王公台
　　吉應隨圍請
安者令其至波羅河屯祗候先期一日遣官祗告
奉先殿至日
　皇帝御征衣乘馬出宫翊衛諸臣前引後扈百官采服
　　　跪送均如
　巡幸儀
　行營駐蹕䕶軍統領營總各一人率䕶軍㕘領䕶軍校
　　　䕶軍先莅其地度地廣狹以立
　御營禁隨
　駕官兵踐禾稼擾吏民營總巡警嚴譏察止夜行違者
　　　論如法既至
　行在兵部頒行圍禁令
　欽命統圍大臣數人先莅圍場按旗為隊分兩翼斜行
　　　成列各建纛以為表前哨左右用藍兩協左白右
　　　紅中軍用黄前哨馳而進則後隊以次隨發繞圍
　　　場蟬聨環匝由逺而近毋差池毋間斷行圍之日
　　　五鼔管圍諸王公率獵士先往撒圍
　皇帝臨圍場親御弓矢圍合獸突
皇帝發矢殪之
御前大臣侍衛皆射軼於圍外者從官追射遇大獸虎
　　鎗官兵從之既獲獸各比次其類以獻
駕還行營以所獲獸頒扈從諸臣
大獮禮成
賜宴賞賚有差
　南苑行圍儀
　　凡田於近郊設圍場於
　南苑以奉宸苑領之統圍大臣督八旗統領等各率
　　所屬官兵先莅圍場布列鑲黄正白鑲白正藍四
　　旗以次列於左正黄正紅鑲紅鑲藍四旗以次列
　　於右兩翼各建纛以為表兩哨前隊用白兩協用
　　黄中軍用鑲黄
駕至圍場合圍校獵與前制同
巡幸所至行圍儀
　　凡
巡幸所至各備圍場
車駕東巡由兵部移文
　盛京等處將軍經行䝉古諸部由理藩院行知扎薩
　　克王公等各率所屬官兵以從
命統圍大臣分翼合圍均如前制
駕幸木蘭行圍外藩進宴儀
　　凡
聖駕行圍木蘭蒙古卓索圖昭烏達二盟長例進宴一
　　次設䝉古帳房六座白駝十八鞍馬十八驏馬一
　　百六十二牛十八羊一百六十二酒八十一罈食
　　品二十七桌撲跌人二十名歌䝉古曲人九名生
　　駒一千匹騎生駒人二十名賽跑馬二百五十匹
　　先期呈
行在理藩院奏
聞並列各蒙古王公職名具奏請
㫖派一人進爵屆期武備院官將所進䝉古帳房設
行營月牙城内所進駝馬牛羊等俱列於道旁
駕至理藩院官引䝉古王公台吉等在月牙城内跪迎
駕陞帳殿寳座理藩院官引帳殿内應坐之蒙古王公
　　等入列坐於左右其餘分坐於兩旁所設帳房内
皇帝進茶諸王公等俱興行一叩禮次
賜諸王公茶復叩飲畢坐
皇帝進膳有司恭捧
御爵實酒進爵者出班跪接爵恭進
御座前退復位跪一叩衆皆一叩進爵者興詣
御座前受虚爵退有司承
㫖賜進爵者酒進爵者跪飲畢復叩首興復於原坐處
賜蒙古王公台吉等食侍衛等分遞酒於䝉古王等各
　　以次徧是時綽爾齊人及歌䝉古曲人以次入侑
皇帝進膳畢獻茶乃陳相撲之戲次觀蒙古王公子弟
　　騎生駒宴畢
皇帝還行宫諸王公台吉等於原接處跪送如儀
　
　
　
　
　
　
　
　
　
　
　
　
　
　
　
皇朝通典卷五十八
　欽定四庫全書
　皇朝通典卷五十九
　　禮(軍二/)
　親征
　　　(臣/)等謹按杜典載周禮天子將出征類宜造禡并
　　　祭所過山川各條皆屬親征之禮歴代亦未能具
　　　舉也伏惟我
　　朝武烈奮揚薄海震疊
太祖高皇帝親履行陣肇迹拓統
太宗文皇帝征明征服朝鮮
聖祖仁皇帝蕩平朔漠皆
親統六師用彰撻伐
殊勲
偉烈載在
實録
方略昭示萬年兹敬稽
親征之禮著於會典者如告
天及祭
堂子皆類祭遺意告
太廟告
　社稷即所謂宜於社而造於禰也至列纛行禮是為禡
　　　祭又遣祭道路之神而所過名山大川咸遣官致
　　　祭如禮及
　凱旋而告至受成儀悉備焉謹次第纂紀如左
　　　崇德元年十二月
太宗文皇帝親統大軍往征朝鮮先期告
天告
廟
頒行軍律令
諭朝鮮官民人等在城在野傾心歸服者即同内地臣民
　　　乃分兵為左右翼右翼兵由
　　東京大路至渾河排列左翼兵由撫順大路排列
聖駕出撫近門設鹵簿吹螺奏樂恭謁
堂子行三跪九拜禮復於
堂子外建立八纛吹螺奏樂行三跪九拜禮畢遂啓行大
　　　軍直抵南漢城西駐營朝鮮降服二年正月
太宗文皇帝率從征王貝勒大臣等班師朝鮮國王率羣
　　　臣出王城十里外跪送
太宗文皇帝下馬陞座該王率羣臣行三跪九叩禮
賜國王侍坐於
御座之側
賜茶國王起謝畢遣大臣二人送還國
諭親王等各宜嚴束士卒毋得殺降擾民
太宗文皇帝乃於軍中率諸王貝子羣臣以班師祭旗纛
　　　行禮沿途各地方官率衆逺迎跪候
聖駕過隨大軍後至
駐營處
賜各官遙坐遣大臣
賜酒次日
駕發時地方官員進獻牛米等物率軍民道旁跪送留
　　盛京鄭親王等於齎奏賀表後豫至
　　盛京城二十里外除道設黃幄在
　　盛京王貝子文武羣臣及土黙特鄂爾多斯蒙古呼
　　　爾哈部長等皆前期祗竢
聖駕將臨離營五里許跪迎道左候過隨行
太宗文皇帝入黃幄陞座王等率衆排班贊禮官贊王等
　　　奉表跪進國史院大學士接表跪宣畢王等率衆
　　　行三跪九叩禮乃大燕燕畢起行至
　　盛京日恭謁
堂子行禮由懷逺門入還
　　清寧宫
　　　康熙三十五年二月
聖祖仁皇帝以厄魯特噶爾丹悖天虐衆侵掠喀爾喀諸
　　　部落宜乗時剪滅輯寧疆圉遣發大兵分道並進
躬統六師由中道聲罪致討令欽天監擇吉啓行前期三
　　　日分遣官祗告
天
地
宗廟
　社稷
　　太嵗
頒行軍律令至日遣官致祭
　　道路
　　火礮之神鑾儀衛陳鹵簿自
　　午門至
堂子不從征王貝勒貝子公等於
　　午門前齊集候
聖駕出跪接隨行從征王貝勒貝子公等於外金水橋齊
　　　集候過隨往行禮八旗鳴蒙古畫角軍士每旗四
　　　名八旗吹海螺䕶軍每旗二十五名排列於
堂子街門外八旗䕶軍火器營䕶軍㕘領各八人咸蟒袍
　　　補服持纛排列於
堂子内門之外至吉時
聖祖仁皇帝出宫
　　午門鳴鐘不作樂至御河橋鳴角吹螺進
堂子街門螺角止禮部堂官恭導就位行三跪九拜禮諸
　　　王大臣侍衛等依次序立隨行禮禮畢螺角齊鳴
　　　禮部堂官恭導至内門外致禮於
　　旗纛之神畢螺角止鹵簿自
堂子設至郭外
聖駕出照常作樂由安定門街出德勝門八旗䕶軍分翼
　　　陳列先列鳥鎗䕶軍次鳥鎗驍騎出征
　　皇子王等旗纛䕶衛各於本旗䕶軍之中排列其各
　　　旗鳥鎗䕶軍之下列滿洲礮兵次漢軍礮兵次漢
　　　軍火器營兵
聖駕出郭三舉礮
聖祖仁皇帝至陳兵處官兵皆於馬上俯伏候過方起其
　　　不隨征王以下有頂帶文武官以上咸蟒袍補服
　　　過大軍排列之前分翼跪送並令八旗官兵肅清
　　　道路嚴禁僕從馬匹喧雜之聲候
聖駕過官兵各整隊伍相隨進發至駐營處前鋒軍過
御營前駐劄為二營八旗䕶軍及驍騎列為十六營火器
　　　營兵隨礮兵丁礮手棉甲兵列為四營部院堂司
　　　官員筆帖式等列為一營左翼察哈爾兵列為二
　　　營緑旗兵各為一營
御營網城内建刁斗設巡警二十一處每處以旗員一人
　　　内府䕶軍及執事人十名守衛網城三門每門以
　　　䕶軍及執事人十名守衛外營安設巡警八處每
　　　處以旗員一人侍衛鑾儀衛官執事人共十名守
　　　衛外營四門共以䕶軍執事人四十名守衛馬匹
　　　牧場於鑲黃等三旗每旗以旗員一人侍衛鑾儀
　　　衛官執事人共三十名守之大軍分兩路出口並
　　　分翼牧馬前路牧馬路左必留路右以待後路之
　　　牧所過城池村舍嚴禁馳騁騷擾輜重出口皆按
　　　序結隊而行至居庸關及獨石口並遣官祭
　　山川之神師次青城雨雪交作至駐營處
聖祖仁皇帝御雨具佇立曠野竢軍士結營畢始入
　　行營各營舉炊然後
進膳復
賜網城内帳房食物柴炭以給重車後至者
駐蹕噶爾圖遇雨雪遣大學士致祭
　　風雨山川之神風止雪霽自出卡倫後無水之地甘
　　　泉湧出不毛之土豐草茂生因復遣大學士祭告
　　風雨暨域外
　　山河川澤之神凡軍中斥堠哨望
聖駕親行巡察申定軍伍常
御旌門令諸將士乗騎徐進以次簡閱至西巴臺遣使齎
敕往諭噶爾丹大軍進至庫庫車爾前遣去使臣還奏得
　　　噶爾丹所在實音
躬率前鋒兵進發次八旗前鋒兵次緑旗兵居鹿角之中
　　　次左右翼八旗漢軍火礮鳥鎗兵次八旗滿洲兵
　　　馬上䭾載大礮其鹿角後頭隊兵前列各旗内鳥
　　　鎗䕶軍次列䕶軍次列鳥鎗驍騎二隊兵亦照前
　　　隊排列兩翼援兵每旗子母礮令滿洲鳥鎗驍騎
　　　兼管此後三旗内大臣侍衛等率黃龍大纛行
　　皇子諸王等各在纛前行内務府兵執事人等部院
　　　官及䝉古兵皆按列行噶爾丹知
聖駕親臨登北孟納爾山望見
　　六師驚遁
聖駕至克嚕倫河時已竄去數日盡棄鎧甲器械廬帳老
　　　弱於塗
命大學士祭
　　河神復率前軍追至拖諾分兵平北大將軍追躡五
　　　月
聖祖仁皇帝自克哷和朔統軍
回鑾内外諸王大臣文武各官於
　　行宫東門跪奏厄魯特震驚
天威望風逃竄大功已成請行慶賀禮奉
㫖朕預料噶爾丹必遁已密諭西路大兵截其歸路信息
　不久即至姑竢之
聖駕駐蹕拖陵撫逺大將軍奏報祗遵
廟算大破賊於昭莫多之地捷音至
聖祖仁皇帝出行營南門外設香案率
　　皇子諸王及䝉古王台吉等謝
天行三跪九拜禮入
　　行營大學士等進賀捷表文
　　皇子在黃幔城内内外王公文武各官在黃幔城外
　　　三跪九叩行慶賀禮至錫喇布哩圖前留牧卡倫
　　　之䝉古王等恭迎
聖駕在
　　行宫前三跪九叩行慶賀禮喀爾喀扎薩克等及衆
　　　台吉之妻並攜所屬男婦齊集
　　行宫東門跪奏噶爾丹恃其强悍䖍劉我輩已極今
皇帝從天而降滅此兇寇救我喀爾喀通國之患恭謝
皇帝再造之恩懇請仰瞻
天顔奏入
命以次引入黃幔城進見衆皆叩首齊呼
萬嵗
賜茶出復遣官
賜燕並賚銀幣衣服有差自後每日王貝勒台吉等來迎
　　　行慶賀禮於
　　行宫外燕賚皆同其有名喇嘛及王貝勒母福晉等
　　　挈羣來迎貢獻駝馬牛羊無算
聖駕行時羅拜道旁絡繹不絶附近衆扎薩克及牧塲蒙
　　　古率妻子迎獻酒漿酥酪者沿途環擁
命以所獻分頒
　　皇子諸王大臣侍衛凡執事以及僕從均得沾溉六
　　　月在京
　　皇子諸王大臣等奉表稱賀
聖駕至獨石口城中居民及二三百里居民列香案懽呼
　　　叩首是日在京
　　皇子諸王大臣來迎
駐蹕懷來縣時地方稍旱
駕甫至即沛甘霖百姓踴躍跪叩
駕發清河設鹵簿在京
　　皇子王公文武羣臣咸蟒袍補服於郭外五里道旁
　　　跪迎八旗䕶軍驍騎步軍近
　　京紳士商民耆老男婦焚香懸綵扶攜跪迎
命前驅勿警蹕環集者數萬人懽聲雷動
聖駕由德勝門入鹵簿大駕自土城關設至
堂子遵
㫖停排旗纛畫角作樂前導禮部堂官恭導詣
堂子就拜位行三跪九拜禮禮成鹵簿大駕自
堂子設至
　　午門
聖祖仁皇帝還宫是年九月噶爾丹敗遁後收集散亡復
　　　圖侵掠大將軍報至
聖祖仁皇帝親巡北邊經理機務
諭朕出塞試鷹當減從而往諸色人等不得告請從行其
　部院官照秋圍例從少㸃出欽天監擇定軍行日期左
　　　翼於十七日起程右翼於十八日起程至十九日
聖祖仁皇帝駕發京城十月至白塔向歸化城設鹵簿該
　　　副都統等率官兵來迎老少男婦皆執香擁集路
　　　旁跪接其城中大喇嘛等率其屬排列旛幢作樂
　　　迎拜
聖駕於南關駐營四方來朝之蒙古王與福晉等及兵民
　　　喇嘛各進獻駝馬牛羊食物自歸化城
駐蹕赫圖爾根之南前西路戰勝之右衛官兵皆至
聖祖仁皇帝親臨賜食引官兵皆令近前坐遍
賜之雖僕從無遺次日復
賜官兵衣銀食物坐馬遣諸
　　皇子至右衛軍營重
賜茶酒又徹
御膳分賜官兵十一月至湖灘河朔渡河
幸鄂爾多斯地是時河水未凍獨於渡處數里結為堅冰
　　　車馬坦行駐營時該王貝勒貝子公及其母福晉
　　　等悉來朝覲貢獻駝馬諸物自是
聖駕由河岸而行厄魯特人來降者絡繹不絶噶爾丹知
　　　部曲潰散遣使納欵復頒
敕諭遣使齎往招撫乃自棟斯垓統軍
回鑾十二月
聖駕由德勝門進
　　神武門
還宫三十六年二月
聖祖仁皇帝三舉北征仍分兩路出師
聖駕巡晉及秦就近調遣二月初六日啓行陳設鹵簿由
　　神武門出德勝門經過地方凡遇
　帝王陵寢先賢墳墓名山大川皆遣官致祭
駐蹕保德州遣官祭
　　黃河之神
聖駕至橫城復遣大學士祭
　　黃河之神遣
　　皇子祭故將軍之有功疆圉者其前次寧夏陣亡官
　　　兵照例遣官奠醊口外王貝勒台吉等先傳
諭㫖止其請安進貢各地方大員止許單身至黃河兩岸
　　　迎接其餘兵丁止於近城地方排列迎接免其披
　　　執時哈密已擒逆子俘送軍前青海八台吉懇請
　　　來朝厄魯特之部長宰桑等皆納款求降朔漠蕩
　　　平
聖祖仁皇帝以六師大捷於
　　行營外設香案率
　　皇子諸王文武羣臣謝
天行三跪九拜禮畢回行營羣臣在外行慶賀禮班師由
　　　邊外凱旋外藩蒙古王貝勒貝子公台吉等及其
　　　母福晉夫人等率衆進獻迎賀者所至無虚日
聖駕至清河大設鹵簿
　　皇子王公在京文武百官咸蟒袍補服出郭外跪迎
　　　道旁八旗䕶軍驍騎步軍及
　　京城附近紳士農賈耆老設香案沿門結綵各執香
　　　跪迎
聖駕由德勝門入詣
堂子行禮畢由
　　午門還宫禮部奏請舉行慶典遣官祗祭
天
地
宗廟
　社稷
永陵
福陵
昭陵
暫安奉殿
孝陵
皇后陵寢及
　　太嵗
　　旗纛
　　礟神
　嶽鎮海瀆
　帝王陵寢
　先師闕里欽天監諏吉日
御殿受賀
　　皇子王公文武百官進表慶賀直省文武官員咸恭
　　　進慶賀表文是日
頒詔天下復
允羣臣所請宣付史館編集平定朔漠方略
御筆勒銘磨崖刻石於察罕齊老拖諾昭莫多及狼居胥
　　　山並建碑太學垂文紀勲昭示萬世儀具
　大清通禮
　命將出征
　　　(臣/)等謹按杜典有命將出征一條今仍其例敬考
　大清會典所載
　命將出征各條及乾隆十四年
　諭藏經略印一大將軍將軍印各七於
　　皇史宬遇有應用具奏請給蕆事仍舊收貯以示昭
　　　信宣武之道其儀制彚具於篇
　　　崇德元年
太宗文皇帝
命多羅武英郡王貝勒貝子等率諸大臣官兵出征䝉古
親臨送出撫近門設鹵簿詣
堂子行禮又於
堂子外列䕶軍八纛行三跪九拜禮畢
親送至演武場誡諭遣行是年
命和碩睿親王和碩豫親王貝勒貝子公大臣等率大軍
　　　出征䝉古分兩翼前後啓行至日
上親率出師諸王貝勒貝子大臣出撫近門謁
堂子吹螺鳴角行三跪九拜禮外列八纛復吹螺行禮畢
上親送出師諸王等至演武場
上陞御座召諸王貝勒貝子大臣等近前誡諭諸王等率
　　　兵聲礮三啓行
聖駕入地載門還宫
　　　順治元年
世祖章皇帝命攝政和碩睿親王多爾衮代統大軍往定
　　　中原授奉命大將軍印
錫以御用纛葢一切便宜從事前期詣
堂子奏樂行禮又陳列八纛行禮畢大軍聲礮啓行是年
命和碩英親王為靖逺大將軍往征流寇賜之以
敕是日鹵簿大駕全設於
　　午門外設
御座張黃幄於
　　皇極門丹陛上以所頒
敕印陳設簷下東旁黃案上王以下文武各官咸盛服齊
　　　集候
聖駕出衆皆跪
世祖章皇帝御門陞座大將軍率出征官員皆進詣拜位
　　　跪内院大臣奉滿洲䝉古漢字三體
敕書次第宣畢奉
敕印授大將軍王及出征各官行三跪九叩禮畢退啓行
世祖章皇帝還宫衆跪候
聖駕過皆退五年
命都統為征南大將軍統兵征討江西賜之以
敕是年又
命固山貝子為平西大將軍討陜西叛回賜
敕均如元年儀十三年定
命大將軍出征禮諸王貝勒貝子公於出師前一日將例
　　　賞衣服馬匹弓刀等物於
　　午門前頒給領賞畢出征䕶軍校驍騎校等官以上
　　　詣
御前
諭行師方略
賜燕及出師日出征各官咸征服候於
　　午門外是日鹵簿全設不出征諸王貝勒貝子公咸
　　　朝服集
　　太和殿丹陛上文武各官咸朝服集
　　太和殿丹墀内分班序立頒給大將軍
敕印設於
　　太和殿内東旁黃案上候
聖駕御殿大將軍近前跪領
敕印畢率出征官弁行三跪九叩禮禮成
賜茶遣行
　　　康熙十三年正月
命多羅順承郡王為寧南靖寇大將軍帥師之湖廣都統
　　　為安西將軍帥師之四川是日鹵簿大駕照常陳
　　　設出征王及各官咸征服齊集
　　午門外王以下文武各官咸蟒袍補服於常朝處分
　　　翼齊集内閣大臣設所頒
敕印於
　　太和殿外東旁黃案上鴻臚寺官引王貝勒貝子公
　　　等至
　　太和殿丹陛上文武各官在丹墀内分翼序立次引
　　　出征王至丹陛上各官至丹墀内儀仗末序立禮
　　　部堂官奏請
御殿
陞座出征王及各官跪大學士奉
敕印授王王跪受轉授從征内閣官行三跪九叩禮畢鴻
　　　臚寺官引王貝勒貝子公等進
　　太和殿内都統以下營總以上在丹陛上㕘領等官
　　　在八旗班首分翼序立
賜茶畢
御中和殿鹵簿大駕嚮
堂子排設出征王及諸王貝勒等在金水橋文武各官在
　　午門外常朝處貝子公鎮國將軍都統尚書等官及
　　　出征輔國將軍都統䕶軍統領副都統在
　　長安左門外均分翼序立禮部堂官奏請恭詣
堂子行禮王以下各官候
聖駕至跪送出征王及諸王貝勒都統尚書等官出征副
　　　都統以上各官咸隨至
堂子禮部堂官恭導就位行禮王公大臣咸依次序立
聖祖仁皇帝行三跪九拜禮王等均隨行禮興次吹螺於
　　　兵部所設纛前行三跪九拜禮
聖駕出樂作進
　　長安左門至
　　天安門外橋前鹵簿大駕嚮内陳設樂暫止
聖駕出長安右門外送行出征王以下副都統以上咸佩
　　　弓矢上馬隨行至
駐馬處出征王疾馬趨過啓行
聖駕還宫樂作
　　午門外齊集各官跪迎候過皆退出征王及各官行
　　　至列兵處禮部預設祖帳光禄寺備茶内大臣禮
　　　兵二部堂官奉茶飲畢鴻臚寺官導引望
　　闕謝
恩禮成啓行是年八月
命王貝勒為大將軍將軍領兵出征湖廣不詣
堂子行禮不
親送大將軍等出
　　午門遣親王内大臣出
　　長安右門往送餘儀皆同十月
命和碩簡親王為揚威大將軍帥師之江寧和碩安親王
　　　為定逺平寇大將軍帥師之廣東
聖祖仁皇帝御太和殿賜以
敕印詣
堂子行禮拜纛還出
　　長安右門送之行十四年三月
命多羅信郡王為撫逺大將軍大學士為副將軍往征察
　　　哈爾布爾尼二十九年
命和碩裕親王為撫逺大將軍以
　　皇子為副
聖祖仁皇帝御太和門大學士二人一奉
敕一奉印授王王跪受畢
聖駕出東直門視大將軍王等啓行三十五年
命領侍衛内大臣安北將軍伯為撫逺大將軍統西路大
　　　兵出征厄魯特噶爾丹令先自歸化城乗驛速赴
　　京師至日大
頒燕賚
聖祖仁皇帝御太和門陞座内大臣大學士等列坐兩旁
　　　其出兵運米大臣官員按旗分坐於金水橋北之
　　　左緑旗提督總兵官等坐於金水橋北之右䕶軍
　　　㕘領䕶軍校䕶軍等亦分左右按旗坐於橋南効
　　　力官員鳥鎗驍騎火器營兵礮手等依次坐於
　　午門外作樂陳百戲
命大將軍進至
御座前
親賜以巵酒大將軍跪受退至階叩首飲都統大臣等均
　　　以次進前
親賜巵酒副都統等亦近前侍衛賜酒自㕘領以下䕶軍
　　　校以上皆十人一班進至階上跪飲又
命部院内務府大臣及侍衛等徧視衆軍士飲畢
賜與燕大臣等
御用蟒幣有差其官員及䕶軍等
賜幣有差營兵礮手等均
賜布畢大將軍率衆官兵進前謝
恩同叩首出遣大學士授大將軍
敕印令自京復赴歸化城擇吉啓行五十七年
聖祖仁皇帝命將進𠞰䇿妄阿喇布坦大兵起程前期設
　　　鹵簿率出征之王等以下咸征服其不出征之王
　　　公以下俱蟒袍補服以從
聖祖仁皇帝親詣
堂子行禮次鳴角拜纛禮成
還宫是日撫逺大將軍王率兵起程
命内閣大臣頒給大將軍
敕印於
　　太和殿其出征之王貝子公等以下咸征服齊集
　　太和殿前其不出征之王貝勒貝子公並二品以上
　　　大臣等咸蟒袍補服齊集
　　午門外大將軍上殿跪受
敕印謝
恩行禮畢隨
敕印出
　　午門乗騎出
　　天安門由德勝門前往諸王貝勒貝子公等並二品
　　　以上大臣送至列兵處大將軍望
　　闕謝
恩畢肅隊啓行
　　　雍正七年定
命將出師之前日遣官行告
廟禮啓行之日遣官祗告
奉先殿其祝文均由翰林院撰擬又定
命將出師授大將軍
敕印拜纛儀又定
命使齎送
敕印大將軍於軍中恭受儀先期内閣將應行開列大臣
　　　恭請
欽命正使一人副使一人齎送
敕印諏吉遣往是日鹵簿大駕全設正使副使咸征衣王
　　　以下文武各官咸蟒袍補服齊集内閣設頒給
敕印於
　　太和殿内東旁黃案上鴻臚寺官引王以下公以上
　　　至
　　太和殿丹陛上文武各官在丹墀内序立次引齎送
敕印官於丹墀鹵簿下序立禮部堂官奏請
御殿鴻臚寺官引齎送
敕印正使副使至拜位行三跪九叩禮畢引至丹陛上北
　　　面跪大學士二人一奉
敕授正使一奉印授副使次第恭受訖興恭奉
敕印由左階降
聖駕還宫
敕印將至軍中大將軍恭受行禮如儀(詳見/通禮)九年
命撫逺大將軍出征準噶爾以内閣學士隨印遣中書翰
　　　林院筆帖式等隨征臨行
世宗憲皇帝遣官祗告
奉先殿又遣官祭纛於德勝門
　　　乾隆十三年
　命大學士忠勇公傅恒為經略統領大兵征討金川擇
　　　吉於十一月初三日出師前期
　賜食於瀛臺十月二十七日
　授敕印經略大學士跪受出征大臣官員咸蟒袍補服
　　　行禮出師之日仍征衣隨
　皇帝先詣
堂子鳴角吹螺行禮次祭纛畢
　駕至長安左門外
　御黃幄陞座親賜經略巵酒遂啓行出阜成門至設祖
　　　帳處
　欽命大學士率侍衛等為經略及出征大臣官員奉茶
　　　飲畢望
　　闕謝
　恩如儀十四年定
　命將之儀三一曰授
　敕印經略大將軍出師
　皇帝臨軒王公文武百官朝服侍班頒給
　敕印於
　　太和殿經略大將軍率隨征諸將於丹陛上跪受
　敕印行禮如儀二曰祓社經略大將軍出師先期祗告
奉先殿啓行之日
　皇帝親率經略大將軍諸王貝勒貝子及隨征諸將詣
堂子行禮鳴角吹螺祭纛於門三曰祖道經略大將軍啓
　　　行
　鑾輿親餞於
　　長安門外
賜巵酒屬櫜鞬乗馬文武大臣承
詔送至郊外有司具祖帳及燕禮部兵部堂官奉經略
　　大將軍茶望
　闕謝
恩乃行(凡經略與大將軍並/設者禮同後仿此)又定徂征之儀二一曰整
　　旅經略大將軍前隊應列
上賜軍械次令箭十二次
敕印䕶
敕印官内閣學士一人隨行經略大將軍騎後建大纛
　　㕘贊大臣及户部司官一人兵部司官一人刑部
　　司官一人記室官四人内閣中書二人翰林院筆
　　帖式二人及侍衛等均隨纛行若䝉古地方並用
　　理藩院官一人次標旗十二大隊軍旅殿一曰守
　　土官相見經略大將軍所過地方守土官將軍督
　　撫蟒袍補服出郭迎候文官司道以下咸蟒袍補
　　服武官總兵以下咸披執率弁兵列陣跪道迎接
　　提督副都統近前問安經略大將軍升官㕔正坐
　　將軍督撫旁坐文官司道以下武官提督副都統
　　以下行庭㕘禮至啓行時將軍督撫以下各官候
　　送如前儀又定專閫之儀三一曰封章拜
詔凡封奏記室官恭奉奏函安設帳中所設案上經略
　　大將軍行三跪九叩禮畢兵部官恭奉奏函由中
　　道出授臺站官齎馳若
詔書至營經略大將軍出營恭候兵部官接受黃篋安
　　設帳中所設案上經略大將軍行三跪九叩禮受
　　篋啓閱一曰升帳接屬凡軍營設大幕議事時經
　　略大將軍正坐㕘贊大臣及一品官咸僉坐有問
　　則起立㕘贊出入經略大將軍起立不迎送提鎮
　　等官稟事由傳宣官轉達令入則引進令坐則向
　　上僉坐每月吉及逢五逢十常㕘之期㕘贊大臣
　　等官入幕按品列坐待茶凡㕘贊大臣一品大臣
　　於營門内下馬餘官於營門外下馬一曰簡閲凡
　　簡閱營伍經略大將軍啓行守營各大臣及官兵
　　離營里許候送頭隊齎
敕印前行十二標旗隨後周巡各提鎮等官屯營處所
　　每至一營官兵皆離營一里外整隊列陣迎候經
　　略大將軍閲過提鎮等率所屬官兵隨行離本汛
　　乃止
　　凱旋郊勞
　　(臣/)等謹按
　國朝定制凡出征有功凱旋至
　京師
命廷臣以茶酒出郭迎勞其有擒賊滅冦立勲尤大者
皇帝親行郊勞并令成功將領行抱膝跪見禮以示優
　　異典禮至為崇鉅兹敬稽
　國史所載次第詳著於篇
　　崇德元年和碩睿親王豫親王貝勒貝子等征蒙
　　古大兵凱旋
太宗文皇帝率王貝勒貝子公等及文武各官出城十里
　　　外迎勞其出征王貝勒貝子公大臣等至以次排
　　　列設八纛吹螺作樂
太宗文皇帝率衆拜
天行三跪九拜禮畢
御黃幄陞座出征王貝勒等跪進獻捷表文大學士接表
　　　奉至
御前跪讀畢行三跪九叩禮
諭出征王貝勒大臣等近前行禮王等以次趨至
御前一跪三叩畢
賜坐王貝勒近
御座右坐貝子公大臣等及有功將士皆序次在右坐大
　　　設燕
上親賜出征王及貝勒貝子公大臣等酒燕畢謝
恩及至京
上躬率凱旋王貝勒貝子公大臣等謁
堂子行三跪九拜禮成
聖駕還宫衆皆退
　　　順治二年定國大將軍和碩豫親王自江南班師
　　　還京
世祖章皇帝出正陽門於南苑北迎勞陳設大纛十作樂
　　　率諸王貝勒文武百官拜
天行三跪九拜禮畢
御黄幄諸王列侍左右大將軍和碩豫親王及出師王貝
　　　勒各官朝見行三跪九叩禮和碩豫親王起近前
　　　跪行謁見禮投誠諸王亦行禮分坐
賜茶畢
還宫十三年定王貝勒貝子公大臣等凱旋遣王貝勒貝
　　　子公等一人或大臣出城迎勞禮部備茶酒同往
　　　到京次日在京王以下各官咸朝服齊集凱旋將
　　　軍等各具盛服候
御殿行三跪九叩禮復以次詣
御前行禮畢
賜燕凡兵丁曾在陣前先登効力者均令與燕於各該管
　　　官後序立
　　　康熙元年撫逺大將軍多羅信郡王等征滅察哈
　　　爾班師凱旋
聖祖仁皇帝率王公大臣迎勞於
　　南苑之大紅門至京
聖祖仁皇帝率王公大臣及凱旋王大臣等詣
堂子行禮
還宫十九年三月
聖祖仁皇帝以定逺平冦大將軍和碩安親王自湖廣凱
　　　旋
命議定郊勞禮儀屆日
上率在京諸王公滿漢大臣出郊迎勞
駐蹕蘆溝橋次日
上自駐蹕所率諸王大臣等迎凱旋大軍於二十里外大
　　　軍既至率出迎諸王大臣及凱旋王大臣官員等
　　　拜
天畢
御黃幄大將軍和碩安親王率凱旋將士行禮次投誠將
　　　軍杜興珠行禮
詔王近前
親起抱見命近
御座左側坐諸大臣依次列坐其行間効力軍士亦依次
　　　列坐
賜茶畢
還宫九月大將軍和碩康親王自福建凱旋
聖祖仁皇帝出郊迎勞儀同二十年十月
聖祖仁皇帝以雲南報捷詣
太皇太后
皇太后宫奏聞行禮王以下文武各官集
　　乾清門行慶賀禮
聖祖仁皇帝詣
孝陵
躬行昭告是年十二月滇逆蕩平遣官祗告
天
地
太廟
　社稷二十一年定逺平冦大將軍貝子征南大將軍都
　　　統等自雲南凱旋
聖祖仁皇帝親至蘆溝橋迎勞是日鹵簿大駕全設王等
　　　常服於常朝處齊集都統滿大學士尚書子副都
　　　統侍郎男等官以上常服於
　　長安右門内齊集文武各官朝服於
　　午門外齊集禮部堂官奏
聞鳴鐘作樂王以下文武各官咸於各齊集處跪候
駕過王以下侍郎男以上隨行
聖駕由
　　長安右門出宣武門漢大學士尚書侍郎等官預赴
　　行宫咸蟒袍補服
聖駕至跪迎至蘆溝橋
　　行宫
駐蹕次日黎明禮部堂官奏請
陞輿王大臣侍衛咸蟒袍補服齊集
　　行宫前隨行
聖駕至紅柱處鳴角吹螺鴻臚寺官引凱旋大將軍各官
　　　於紅柱内跪漢大學士尚書侍郎等官於紅柱外
　　　跪候過禮部堂官恭導詣纛前立
聖祖仁皇帝率王以下各官凱旋大將軍以下各官拜
天行三跪九拜禮畢
御黃幄陞座螺角止鴻臚寺官引王公百官於各翼幄下
　　　序立引凱旋大將軍及各官排班行三跪九叩禮
　　　畢
賜坐各行一跪一叩禮大將軍及各官於各翼班首坐其
　　　有功兵丁在各官班後坐
賜茶畢謝
恩禮部堂官奏禮成
聖駕出黃幄吹螺候過螺止
回鑾樂作
　　午門外齊集各官跪候
聖駕還宫樂止衆皆退三十五年撫逺大將軍伯大破厄
　　　魯特噶爾丹於昭莫多之地凱旋後留駐斥堠是
　　　嵗冬
巡狩至鄂爾多斯有
㫖著大將軍伯自軍中乗驛前來將至
命皇子往迎
聖駕出黃幔城大將軍伯趨進跪請
聖安乃召入黃幔城
賜坐
賜茶遂扈從於湖灘河朔之南
賜大將軍伯
御佩櫜鞬弓矢復遣還軍
　　　雍正二年平定青海
世宗憲皇帝御殿受賀如儀
　　　乾隆十四年平定金川經略大學士忠勇公傅恒
　　　凱旋還京
　皇上命王公大臣迎勞經略於阜成門外至日
　御殿王公文武百官朝服侍班經略大學士忠勇公率
　　　凱旋諸臣咸朝服至丹陛上謝
　恩行三跪九叩禮翼日
　賜經略及出征大臣官員將士燕於
　　瀛臺
　頒賞有差王大臣等奏請
　御殿受賀奉
　㫖統於恭上
皇太后徽號舉行是年議准凱旋禮一曰告成之儀經略
　　　大將軍奏凱功成應祭告
天
地
廟
　社
陵寢釋奠於
　先師孔子勒碑太學並
　命儒臣輯平定方略以垂奕禩一曰勞師之儀經略大
　　　將軍克捷師旅將入城應
　遣廷臣出郊迎勞
　上臨軒經略大將軍還朝率凱旋文武諸臣咸朝服於
　　　丹陛上謝
　恩行禮恭繳
　敕印如受
　敕儀翼日
　賜燕經略大將軍及凱旋大臣官員將士咸與燕王公
　　滿漢大臣陪燕禮成經略大將軍及隨征大臣並
　　官弁等所立功勲由兵部考覈議叙爵賞各有差
　　二十五年平定回部定邊將軍武毅謀勇公兆惠
　　等凱旋回京
皇上駐蹕黄新莊親行郊勞是日
　法駕鹵簿全設在京王公民公侯伯大學士尚書都
　　統子侍郎副都統男等官預至郊勞處分翼排班
　　候隨行禮滿漢三品以下文武官員咸蟒袍補服
　　於
　行宫前齊集設黃幄
御座於郊勞處正中南嚮兩翼設青幕各八東西向築
　　臺於黃幄正南臺上設凱旋纛於左右設拜褥於
　　臺上正中設下馬紅柱東西各一樂部設鐃歌樂
　　於臺左右設凱歌樂於
御道左右設鳴螺軍士按翼於臺左右屆時禮部堂官
　　奏請
　上御龍袍衮服乗輿出行宫三品以下滿漢文武官員
　　　跪送
　駕至郊勞處軍士鳴螺鐃歌樂作鴻臚寺官引將軍及
　　　從征大臣官員兵丁咸甲胄於紅柱外跪
　駕至恭請
　聖安
　上於鋪椶薦處降輿禮部堂官恭導
　上陞臺上拜位立鴻臚寺官引將軍從征大臣及從征
　　　官員在西班引王公滿漢大學士文武大臣在東
　　　班咸向上立
　上拜
天行三跪九拜禮將軍及王公以下各官均隨行禮畢禮
　　　部堂官恭導
　上御黃幄陞座鴻臚寺官引王公滿漢大臣於東班幕
　　　下排立引將軍及從征大臣官員兵丁排班行三
　　　跪九叩禮畢候
㫖將軍大臣行抱見禮鴻臚寺官引將軍大臣等於西
　　班青幕下立次引回部人等排班行三跪九叩禮
　　畢
賜坐凱旋將軍大臣官及回部人等在西班青幕下坐
　　有功兵丁各隨後坐王公滿漢大臣在東班青幕
　　下坐各行一跪一叩禮
賜茶各於坐次跪行一叩禮禮部堂官奏禮成
上出黃幄乗騎鐃歌鳴螺咸止馬上凱歌樂作奏鬯皇
　　威之章在鹵簿前行凱歌樂隨
駕左右行至黃新莊
　宫門外排立將軍王公滿漢文武大臣及從征官員
　　咸從三品以下滿漢文武官員於
　行宫前跪迎如初儀
駕還行宫凱歌樂止衆皆退四十一年四月平定兩金
　　川將軍誠謀英勇公阿桂等凱旋恭遇
皇上巡幸山左詣
　闕里告成
　回鑾行郊勞禮奉
　諭朕於本月二十七日由黄新莊行宫御龍袍衮服乗
　　十六人金漆亮轎用騎駕鹵簿導至郊勞臺其大駕
　　鹵簿即於郊勞處排設所有隨從之王公大臣俱穿
　　蟒袍補褂禮成後仍乗十六人金漆亮轎騎駕鹵簿
　　及鐃歌樂導至行宫用膳更行衣隨從大臣官員及
　　凱旋之將軍大臣官員等亦俱更換行衣隨從朕由
　　行宫乗八人轎至趙興店頭分尖營換車所有二分
　　尖營著移設於廣寧門關廂外其騎駕鹵簿即先赴
　　彼處豫備朕至二分尖營後仍乗八人轎用騎駕鹵
　　簿導行進宫大駕鹵簿宫内無庸再設是日凱旋定
　　　西將軍副將軍等及隨征大臣官員兵丁俱甲胄
　　　跪迎
　上登壇拜
天行三跪九拜禮將軍等及王公以下各官俱隨行禮
　上御黃幄將軍等及王公以下各官行禮畢將軍等趨
　　　進
　御座前行抱見禮
　上慰勞有差
　賜坐
　賜茶禮成
　駕還
　行宫凡凱旋儀具
　大清通禮
　　　受降
　　　天聰七年孔有德耿仲明率部下自皮島航海來
　　　歸
太宗文皇帝賞馬二千餘匹陸續接應並備設供帳令暫
　　　駐
　　東京休息從容來見勿致勞頓既至預設黃幄於渾
　　　河岸
太宗文皇帝陞黃幄
御座孔有德耿仲明率各官以次序立二人行朝見禮畢
　　　復近
御座前叩頭抱膝見次各官行三跪九叩禮乃大燕以金
　　　巵酌酒
親賜之燕畢各賜蟒袍貂裘鞍馬弓矢等物封孔有德為
　　　都元帥耿仲明為總兵官崇德元年大封諸王時
　　　封孔有德為恭順王耿仲明為懷順王二年
太宗文皇帝
命致書切責朝鮮國王並齎
敕文往諭朝鮮國王服罪請降於是禮臣擇漢江東岸築
　　　壇設黃幄
聖駕出御營奏樂渡江登壇設鹵簿如常儀朝鮮國王率
　　　文武羣臣歩行來朝遣官一人迎於一里外引至
　　　儀仗下
太宗文皇帝降座率朝鮮國王及羣臣對
天行三跪九拜禮還座該王率羣臣伏地請罪行三跪九
　　　叩禮畢
命該王班次坐於左翼和碩親王之上朝鮮王長子坐於
　　　左翼貝勒之下次子三子坐於右翼貝勒之下乃
賜燕盡還其俘
賜該王王妃及三子大臣貂裘等物率衆謝
恩畢
聖駕還御營
　　　康熙三十五年
聖祖仁皇帝駐蹕中拖陵撫逺大將軍費揚古奏報𠞰滅
　　　噶爾丹於昭莫多之地遂
命安插厄魯特降人於邊外
諭駐扎歸化城安郡王等著往阿巴該西喇穆楞之斥堠
　於大兵進斥堠之前暫行駐扎如有厄魯特潰散逃竄
　來投降者令其收受又
諭歸化城留大臣一人受厄魯特降人完其夫婦給其衣
　食如有厄魯特降人分上人下人各給以白金皮衣有
　差是年厄魯特降人丹巴哈什哈等一百六十口及大
　　　將軍送到伊家人一百六十一口均令於張家口
　　　外居住其所需衣服食褥著於張家口司官處支
　　　領噶爾丹降人憨都等二百四十三口一同暫居
　　　張家口外應給口糧仍以張家口倉中所貯米計
　　　口頒發又安郡王解到降人厄魯特綽克圖巴圖
　　　爾唐古特宰桑等所屬弓箭手一百十有八人喇
　　　嘛四人婦女童穉五十四人奉
㫖著給綽克圖巴圖爾唐古特宰桑茶飯衣食帶此兩人
　赴安郡王所令酌發此次降人於厄魯特内配以䝉古
　兵收服厄魯特之離散者其厄魯特降人家口著善為
　防䕶還至張家口外與丹巴哈什哈等一同安插沿途
　給伊等行糧駐劄後照常給以口糧三十六年滅噶爾
　　　丹有阿喇卜坦等率部衆歸降
諭以德意並加奬賞
　　乾隆十四年經略大學士忠勇公傅恒平定金川
　　番首莎羅奔等乞命投誠泥首請罪經略奉
詔受降遣命番衆於軍門外除道設壇鋪陳供帳至時
　　經略升帳出征大臣等同至營門莎羅奔等率衆
　　喇嘛及頭人番衆跪迎皆服鮮衣舉香作樂至經
　　略帳下俯伏經略責以抗拒之罪示以
朝廷如天好生之恩皆泥首伏辜畏威懷徳經略遂大
　　書露布馳告
　京師是年定受降之儀凡克捷受降軍營應飛章入
　　告得
㫖允降乃大書露布傳示中外築受降壇於大營之左
　　壇方南向壇以南百歩許樹大旗書奉
詔納降字降者至兵部官率引立旗下經略大將軍出
　　營鼓吹聲礮㕘贊大臣及各官皆隨行兵部官命
　　降者於受降旗旁北向跪匐伏候經略大將軍登
　　壇鼓吹聲礮㕘贊大臣及一品大臣分翼僉坐隊
　　　伍將領等官分兩旁肅立其餘官校兵丁分班排
　　　列兵部官引降者抵壇前匐伏經略大將軍宣諭
　德意訖酌加賞賚軍門鼓吹降者泥首叩謝而退儀具
　大清通禮
　　　獻俘
　　　雍正二年
命將討平青海解送俘囚至
　　京師擇日獻俘於
太廟
　社稷
　　　乾隆十四年議定獻俘之儀凡出師克捷如雍正
　　　二年平定青海之禮以獻俘於
太廟
　社稷二十年六月擒獲叛逆巴朗孟克特穆爾並雍正
　　　年間叛逃之羅卜藏丹津獻俘於
太廟
　社稷悉如雍正二年之禮十月平定準噶爾擒獲達瓦
　　　齊獻俘行禮亦如之儀具
　大清通禮
　　　受俘
　　　康熙三十六年王師大捷哈宻擒厄魯特噶爾丹
　　　之子色布騰巴爾珠爾俘獻於
駐蹕之神木縣
聖祖仁皇帝御行營一等侍衛學士以上諸臣侍立解俘
　　　將校引色布騰巴爾珠爾入伏地不敢仰視遂遣
　　　送
　　京師遵
㫖拘禁於理藩院仍支給食物旋奉
㫖赦而不誅四十年宥釋授以一等侍衛給之妻室
　　　雍正二年平定青海
世宗憲皇帝御午門受俘是年定獻俘次日行
　受俘禮儀注
　　乾隆十四年定出師克㨗於獻俘次日行受俘禮
　　均如雍正二年之儀二十年六月擒獲巴朗孟克
　　特穆爾羅卜藏丹津以俘來獻
皇上御午門受俘悉如雍正二年議定之禮有赦而不
　　殺者奉
㫖釋縛交理藩院十月平定準噶爾擒獲達瓦齊
皇上御午門受俘行禮宥罪儀與二十年同二十五年
　　正月平定回部函霍集占之首以獻
皇上御午門受俘馘四十一年四月平定兩金川生擒
　　逆酋索諾木等七人並函送逆酋僧格桑首級獻
　　於
　闕下
皇上御午門行受俘禮是年奉
諭禮部等所奏二十八日受俘儀注將軍等應入百官
　班内在午門前行禮但將軍等於郊勞及凱燕兩次
　俱有行禮之處受俘時將軍及自軍營回京之在御
　　前乾清門行走者俱著扈從登午門樓不必入班行
　　禮止須令福康安帶領押俘將校等在午門前行禮
　　　其儀注具
　大清通禮
　　　(臣/)等謹按杜典有天子諸侯大射鄉射一條蓋據
　　　周禮射儀自天子以至卿大夫制咸備焉顧自漢
　　　以後其禮久廢間有舉行如唐開元禮宋史禮志
　　　明集禮所載大射儀亦徒效其儀節而於游藝觀
　　　徳之實意均未有當恭惟我
列聖家法相承世守滿洲舊制肄勤尚射
太宗文皇帝垂諭煌煌
　皇上立碑箭亭鐫示子孫典至鉅也意良深也
聖祖仁皇帝神勇天錫於
行圍
閲武之時每
御天弧發無不中一日内射兔三百一十八凡外藩之隨
　　　侍者咸相視慴服以為自來神射所未有又
命大臣侍衛等更番校射按第行賞垂為定制我
　皇上法
祖肄武毎
　幸木蘭行圍
　御箭射中虎豹熊羆應弦即仆者無日無之
　　記注所書不可勝數嵗時
　命射
　親御弧矢俾萬衆觀瞻知所效法常於
　　大西門集近侍諸臣校射
　上連發二十矢中十有九是蓋出
　聖徳之緒餘而
　多能天縱
　神明獨擅超絶萬古矣至若侍衛官員每年隨圍必先
　　　期集射
　掄其能中鵠者優給路費又
巡幸所至
閲射頒賞並定十五善射之制皆於習勤示惠之中寓
　　序賢選能之意視古射禮為益精矣又豈在虚文
　　縟節之末哉謹闡載大畧其前典所有大射鄉射
　　諸儀從刪節焉
　　馬政(馬祭附/)
　　(臣/)等謹按杜典有馬政一門旁注馬祭附其所述
　　馬政祗周禮夏官數條而以隋唐馬祭附後凡歴
　　代之沿革得失均未及焉伏考我
　朝馬政之善為從古所未有如上都達布遜諾爾達
　　里綱愛大凌河各牧塲則上駟院掌之張家口外
　　左右兩翼各牧塲則太僕寺掌之加以分給䝉古
　　諸部落滋牧者其數共二十萬有竒嵗有孳生隨
　　時増額至於滿漢各營及各省驛遞塘站皆月給
　　馬乾銀各就所在分飼其數亦二十萬有竒均資
　　實用凡皆以時損益立定科條詳見兵典兹不具
　　綴謹仿杜典之例敬稽
欽定大清會典首載上駟院所掌内外諸廏以供
御用者政悉具焉蓋即周官校人所謂王馬及十有二
　　閑之制也次太僕寺所掌諸牧塲均齊賞罰之政
　　亦即所謂趣馬贊正良馬之制也次附以禂馬之
　　禮又即甸祝之掌所謂為馬禱無疾者也以杜典
　　條制相合故仍其名焉
　國朝定制設上駟院掌在京内廏外廏及邊外各牧
　　塲之政内廏設於
　皇城凡
　御馬廏一副馬廏一俱隨時增減無定額仗馬廏一
　　馬三十匹川馬廏一無定額公馬廏五馬各二百
　　匹駕車馬騾廏二馬各五十匹騾各五十匹其應
　　差馬三十匹附各廏駝百匹附公馬五廏外廏設
　　於
　南苑
　御馬内馬(備/充)　(御馬之選及/皇子乗騎)廏六無定額其應差巡
　　羣馬附各廏各三十匹􁀙河公馬廏一馬二百匹
　　凡
　御馬中有不馴者汰入公馬廏
上乗御馬闕以内廏
　御馬補内廏
　御馬闕以外廏
　御馬補外廏
　御馬闕簡内馬之良者奏補仗馬及祭
神受釐四色馬闕行取大淩河良馬充補川馬闕行崇
　　文門税務駕車驘闕行户部轉行左右翼税各監
　　督買補駕車馬闕以公馬補公差及應差馬闕彚
　　數行各牧羣總管取補
　京城各廏每年於四月朔以公馬四百匹就草張家
　　口外限九月朢回廏先一月奏遣侍衛二人率廏
　　長廏副經理出入
　南苑六廏内巡羣馬即於
　南苑就草出入期如之内廏駝以五十匹就草上都
　　出入期亦如之内扎薩克蒙古王貝勒貝子公台
　　吉及喀爾喀厄魯特青海朝鮮等處嵗貢馬駝由
　　理藩院具奏送上駟院行知掌試
　御馬大臣侍衛會同選驗不入選者交理藩院給還
　　入選者行廣儲司如例給賞駝發内廏馬發
　南苑六廏牧養又喀爾喀哲卜尊丹巴胡圖克圖嵗
　　貢馬駝陜西岷州衛二十四寺畨僧嵗貢馬均由
　　理藩院咨送發各廏芻秣應管之大臣率本院侍
　　衛詣廏驗試驗
　御馬内馬公馬之屬列其等次以
聞乾隆二十二年以後哈薩克巴達克山愛烏罕諸部
　　先後遣使貢馬其尤者則
御定嘉名餘皆分入各廏每日供直以内廏
　御馬四匹齊其毛色具鞍轡列於院門外
駐蹕圓明園以六匹豫備如前每嵗
秋獮豫於春月驅馬至喀喇河屯牧養備用
聖駕啟鑾日以十馬備
上乗御由掌
　御馬大臣奏請於
　御馬内馬中簡其尤良者以從其需用駕車馬公馬
　　及槖駝之數附疏以
聞由院奏遣卿及侍衛各一人掌
　御馬侍衛一人沿途監視支放芻菽凡扈從之尚茶
　　尚膳各執事官役及内監所乗之馬由所司行院
　　如數以公馬撥給回日繳院如不足具數行兵部
　　以八旗官馬撥給遇
　皇子公行撥給官役應乗公馬如之每嵗四孟月敬
神各用青白馬二敬畢交會計司變價
　皇子分封初祭
神薦以馬婚禮以馬充賞公主下嫁給馬生子彌月以
　　馬充賞設太僕寺掌左右兩翼牧塲之政左翼四
　　旗牧塲在張家口外東北一百四十里拉拉尼敦
　　井右翼四旗牧塲在張家口外西北三百十里齊
　　齊爾罕河各該翼騍馬騸馬遊放其中彼此各有
　　定界不得侵越亦不許私自墾種定為牧課騍馬
　　羣每三年均齊時比原額滋生多者有賞少及缺
　　額者有罰騸馬羣均齊時倒斃少者有賞倒斃多
　　者有罰其馬駒内得調習馴良者進
　御廏備用
　　禂馬之禮順治年間定每嵗春秋二季禱馬於
神第一日早以絳帛繫
　御馬鬛尾凡七十匹(乾隆四年減/定三十匹)晚以青帛送大凌河
　　騸馬羣繫三十匹次日早以絳帛晚以青帛送大
　　淩河牝馬羣繫絳帛者干三百匹青帛者二百七
　　十六匹
　　日月食救䕶(直省附/)
　　(臣/)等謹按杜典以合朔伐鼓入軍禮蓋以古者救
　　日月太僕贊鼓實夏官之屬也今考
大清會典所載日月食救䕶儀並用伐鼓謹從此例載
　　於軍禮之後並以直省救䕶儀附焉
　　順治三年定日月食救䕶儀日食前期由禮部具
　　題在京文武各官均赴禮部救䕶分行直省各官
　　均於本衙門救䕶
　　康熙七年定月食於太常寺衙門救䕶十四年定
　　日月食歸欽天監職掌前期欽天監推算分秒時
　　刻奏
聞禮部分行直省各官均於本衙門救䕶至期禮部遣
　　司官一人前往觀象臺督同欽天監官測驗所食
　　分秒仍令欽天監奏覆是年定日食集禮部衙門
　　救䕶儀又定月食集太常寺救䕶儀六十年議定
　　閏六月初一日日食欽天監推得
　京師
　　盛京朝鮮日食四分五分餘者救䕶其日食二三分
　　　者皆不頒行六十一年奏定本年十一月十五日
　　　月食凡無執事之九卿詹事科道等官咸素服前
　　　往太常寺行三跪九叩禮不作樂仍擊金鼓救䕶
　　　雍正十三年奏定本年九月初一日日食各官素
　　　服赴禮部救䕶如儀
　　　乾隆二年奏定日月薄蝕官員齊集祗跪救䕶所
　　　以謹
天戒嚴對越也但自初虧以迄復圓為時久暫不等每見
　　　應齊集各官多有因不能久跪推托事故不能齊
　　　集者或有年老衰病跪久委頓不能支持者又或
　　　徙倚蹲踞有礙觀瞻事闗典禮豈容褻越請將吏
　　　户兵刑工五部分為五班及文武各衙門亦各分
　　　配班次附於五部每班令禮部堂官一人領班祗
　　　跪禮部都察院監禮等官及鴻臚寺贊禮等官亦
　　　輪流更換初虧復圓行禮時五班官員咸就班行
　　禮初虧行禮後五班官員内除年老不能久跪者
　　退立外餘均輪替其更替之人暫退祗候勿使讙
　　譁笑語其祗跪官員務必整齊嚴肅敬謹從事倘
　　有託故不到及怠玩失儀者監禮官即糾㕘照例
　　議處庶齊集各官無不祗畏恪恭始終無怠七年
　　四月十五日月食二分一秒照康熙六十年之例
　　均不頒行又議定救䕶日月食止擊鼓鳴金毋庸
　　作樂十一年
諭月朔之期朝臣例具補服若值日食仍具補服殊非
　敬畏之意嗣後月朔如遇日食皆常服永著為例十
　　三年禮部奏准月食為月入地影本體失光故各
　　省見食分秒皆同日食為月體掩日日距地逺月
　　距地近人在地面有東西南北之殊故各省見食
　　分秒各異舊例月食三分以上按各省見食時刻
　　頒行日食三分以上按各省見食分秒時刻頒行
　　不及三分者均不頒行但日體光盛人難仰窺月
　　　體光清人所共覩或遇輕雲薄霧日色亦有淡時
　　　若食在三分以内不預行傳知恐觀者致生駭異
　　　請嗣後凡遇日月交食無論一分以下及二分三
　　　分皆由欽天監前期五月具題請
　㫖敕部通行直省
　　盛京各衙門並朝鮮國一體欽遵三分以上者救䕶
　　　不及三分者不行救䕶仍繪圖進
　　呈十四年
　諭凡日月交食授時者原可推算而得舊制交食分秒
　　時刻頒行各省不及一分者不行救䕶後定為三分
　　以上方行救䕶又經禮部奏定不見食省分並不及
　　三分者皆不行知夫不先期行知則二三分者原可
　　見食將致反生疑駭不以為靈臺失占即為有司怠
　　事非所以克謹
天戒也嗣後仍循曩制一分以上者即令救䕶前期五月
　　具題請㫖無論見食不見食省分皆頒行其不見食
　省分不必救䕶三十七年禮部議奏嗣後遇有救䕶
　　典禮各部院滿漢堂官照常齊集外如該衙門堂
　　官俱有兼管行走之處不克一體入班仍須酌以
　　司官一員前赴行禮以符體制其該司官等並請
　　責令各該堂官確查除有差使外所有每司滿漢
　　官員屆期均嚴飭齊集不得僅以四五人或二三
　　人充數倘有概入直本署及託别項事故者嚴加
　　㕘處四十七年七月
諭禮部具題本年八月十五日京師月食百官朝服齊
　集太常寺行救䕶禮一本雖係照例具題但日月薄
　蝕究非經行常度向來朕遇此等事皆於宫中素服
　拈香行救䕶禮百官齊集救䕶亦應素服將事以合
　奏鼓之義嗣後如遇日月食當應穿朝服之期亦著
　用素服行禮著為令儀具
大清通禮
　　(臣/)等謹按杜典軍禮之末有儺一條雖索室驅疫
　　本周官舊制而近代皆不行之今考
大清會典亦未載時儺之制謹從刪去
　
　
　
　
　
　
　
　
　
　
　
　
　
皇朝通典卷五十九
欽定四庫全書
皇朝通典卷六十
　禮賓
　　(臣/)等謹按杜典賓禮七篇一曰諸侯朝覲二曰諸
　　侯遣使來聘三曰天子遣使迎勞四曰三恪二王
　　後五曰天子朝位六曰執贄七曰信節所録皆經
　　傳舊文杜佑自謂三代而下並無其禮是也臣等
　　採唐以後至明代續為賓禮凡昔所有而後所無
　　者已於各篇目下申明其説矣兹恭纂
皇朝禮典凡朝儀朝位已登之嘉禮至若職貢諸國蓋
　　即周禮所稱九州以外謂之蕃國者實大行人所
　　掌賓客之屬
大清通禮以繫之賓禮今謹從此例纂為外國朝貢及
敕封外國二篇並稽
大清㑹典為信節館餼二篇一以存其舊目一以補其
　　闕文凡皆賓禮之屬也他如三恪二王後篇目雖
　　　已從刪仍恭録
　御製詩篇以彰
　聖朝之盛徳而執贄一篇則改為王公百官相見禮類
　　　附於後
　　　外國朝貢
　　　(臣/)等謹按越裳獻雉西旅貢獒古稱外蕃之國各
　　　以寳貴為摯是也洪惟
　　國朝自
列聖以來聲教誕敷
恩威遐鬯衣冠玊帛萬國攸同我
　皇上念服屬外臣日以增擴嘗
　敕所司繪為
　皇清職貢圖以詔方來由是纘
武䇿勲西陲大功載蕆而濛瀛二萬餘里悉入版圖有若
　　　愛烏罕巴逹克山之屬逺至貢駒安集延痕都斯
　　　坦之倫偕來輯瑞又土爾扈特歸自窮邊凡蒙古
　　　之族無不𨽻於臣僕其内附之事並詳具邊防典
　　　中兹以徼外山海諸國來朝入貢屬於禮部職掌
　　　者
　恩禮隆洽儀典光昭敬稽
　大清㑹典㕘以職貢圖所述纂為外國朝貢篇云
　　　崇徳二年定朝鮮每年進貢一次並
聖節元旦冬至三大節為四貢同進年貢方物黄金百兩
　　　白金千兩苧布二百疋各色棉綢四百疋各色木
　　　棉布四千四百疋龍紋蓆二花蓆二十鹿皮百水
　　　獺皮四百豹皮百四十有二青黍皮三百佩刀十
　　　大小紙五千卷米百石
萬夀聖節禮物各色苧布三十疋各色棉綢七十疋龍紋
　　　蓆二花蓆六十豹皮十水獺皮二十白棉紙二千
　　　卷厚油紙十部元旦冬至二節減棉綢三十疋及
　　　水獺皮油紙二種
皇后千秋節苧布三十疋棉綢三十疋花蓆三十元旦冬
　　　至節加螺鈿梳函一具又定凡朝鮮國來使有職
　　　銜稱君者俟朝賀行禮畢引入
　　殿内坐於右翼輔國公之下是年
賜朝鮮國王裘帽及鞍馬一疋貂皮百有二十銀百兩正
　　　副使各鞍馬一疋貂皮五十朝鞾一䨇銀五十兩
　　　書狀官押物官貂皮銀鞾從人銀布各有差三年
　　　朝鮮國王恭進慶賀方物苧布六十疋棉綢七十
　　　疋龍紋蓆二花蓆四十五豹皮五白棉紙二千巻
　　　又進謝
恩方物如之又陳奏方物減苧布二十疋花蓆五加水獺
　　　皮二十青黍皮三十筆百枝墨五十笏恭進
皇后苧布二十疋棉綢二十疋花蓆二十
　　　順治元年定外國朝貢以方物為慿該督撫察騐
　　　的實方准具題入貢又定貢使到京所貢方物㑹
　　　同館報部提督該管司官赴館察驗撥役管領由
　　　部奏
聞貢物交進内務府象交鑾儀衞馬交上駟院刀及鹿皮
　　　青黍皮等交武備院五年
賜朝鮮國王世子鞍馬貂冠貂裘狐裘羅袍叚袍朝鞾通
　　　事外郎貂皮銀有差十一年琉球國世子尚質遣
　　　陪臣進貢慶賀方物金飾佩刀銀飾佩刀金酒缾
　　　銀酒缾泥金畫屏泥金扇泥銀扇蕉布苧布紅花
　　　胡椒蘇木又恭進二年一次正貢方物馬十疋螺
　　　殻三千硫黄藥二千六百斤是年
賜琉球國王蟒叚二采叚六藍段三素段閃段各二錦三
　　　綢羅紗各四王妃采段四糚段閃段各一藍段錦
　　　段各二羅紗各四正使采段表裏各四閃段一羅
　　　二綢紗各四副使采段表裏各三藍段一羅綢紗
　　　各二從者采段表裏各二藍段綢羅紗各一通事
　　　從人段綢紗布銀各有差十三年荷蘭國王恭進
御前方物鑲金鐵甲鍍金馬鞍鑲金刀劔鳥銃珫藥袋鑲
　　　銀千里鏡玻璃鏡八角大鏡珊瑚珊瑚珠琥珀琥
　　　珀珠哆囉絨嗶嘰段西洋布花被面大氊毛纓丁
　　　香番木蔻五色番花桂皮檀香恭進
皇后方物玻璃鏡玳瑁匣玻璃匣烏木飾人物匣珊瑚珠
　　　琥珀珠琥珀哆囉絨嗶嘰段西洋布白倭段花氊
　　　花被面玻璃杯花石合白石畫薔嶶露是年
諭荷蘭國慕義輸誠航海修貢念其道路險逺著八年一
　次來朝
賜荷蘭國王大蟒段糚段倭段各二花段八閃段㡌段藍
　　　段青段各四綾紡絲羅各十銀三百兩使臣二人
　　　每人大蟒段糚段倭段各一花段六藍段三綾紡
　　　絲絹各四銀百兩標官糚段倭段藍段各一花段
　　　三綾紡絲絹各二銀五十兩通事從人段綢絹銀
　　　各有差十八年安南國王黎維禔奉表投誠入貢
　　　方物金香鑪花缾銀盆沉香速香紫降香白木香
　　　黒線香白絹犀角象牙
賜國王及來使銀段等物照琉球國例賞給又安南出兵
　　　助勦海冦加
賜國王大蟒段糚段錦段各二采段表裏各十有二銀五
　　　百兩是年
恩詔有外藩王公福晉夫人加
恩賜一款
賜朝鮮國王大蟒段糚段補段片金段倭段各二帽段閃
　　　段藍段青段各五各色段十洋段十王妃大蟒段
　　　糚段錦段倭段閃段帽段素段各二大段彭段各
　　　三藍段二紡絲紗各四又定朝鮮國遣陪臣慶賀
　　　謝
恩及有事陳奏各進貢方物
賜來使及從人與元旦節同若附正貢同來統於正貢之
賜非正貢而數事並來者總
賜一次
　　　康熙元年定朝鮮國每年進貢
太皇太后
皇太后二大節及遇慶賀謝
恩陳奏進貢方物均與進貢
皇后禮同二年定安南貢期三年一次三年定外國慕化
　　　來貢方物照其所進收受不拘舊例是年琉球國
　　　王尚質謝
敕封恩進貢方物金飾佩刀銀飾佩刀漆柄大刀漆杆槍
　　　漆盔甲泥金畫屏泥金扇泥銀扇畫扇紅銅胡椒
　　　絲棉土苧布蕉布
賜琉球國王蟒段二采段四藍段青段閃段錦段綢羅紗
　　　各二正使采段表裏各四羅四鞾一雙采段三副
　　　使采段表裏各四羅三鞾一雙從者采段表裏各
　　　二布四通事從人段布有差安南入貢禮部查奏
　　　照㑹典少薫衣香及紙扇二種奉
㫖寛免
賜安南國王大蟒段糚段倭段閃段錦段各二采段表裏
　　　各十使臣每人采段表裏各五紗羅各一絹七鞾
　　　一雙通事行人從人段紗羅絹綢布各有差荷蘭
　　　國王遣陪臣助克金門厦門
賜銀千兩大蟒段糚段錦段各四采段表裏各二十四又
賜國王銀二千兩大蟒段糚段倭段錦段閃段片金段各
　　　五采段表裏各三十五遣禮部筆帖式齎徃同該
　　　督給付國人帶回四年琉球國王補進慶賀貢物
　　　與順治十一年同貢船在梅花港口遭風漂失貢
　　　物免其補進暹羅國王遣陪臣入貢
御前方物龍涎香西洋閃段象牙胡椒螣黄荳蔻速香烏
　　　木大楓子金銀香蘇木孔雀六足龜凡十有三種
皇后前方物並同各減半
賜暹羅國王段紗羅各六織金段紗羅各四王妃各減二
　　　正副使及通事從人采段絹布各有差是年定暹
　　　羅貢期三年一次五年琉球國王補貢四年方物
　　　奉
㫖琉球國王補進漂失貢物具見恭順但前已有㫖免進
　仍著發還六年琉球國王進常貢方物加紅銅五百斤
　　　螺鈿漆盤十荷蘭國王進貢方物大馬鞍轡具鑲
　　　金鑲銀銃起花金刀哆囉呢嗶嘰段嗶嘰紗荷蘭
　　　絨大花段荷蘭五色大花緞大紫色金段紅銀段
　　　大珊瑚珠五色絨毯五色毛毯西洋五色花布西
　　　洋白細布西洋小白布西洋大白布西洋五色花
　　　布褥大玻璃鏡玻璃鑲鐙荷蘭地圖小車大西洋
　　　白小牛大琥珀丁香白胡椒大檀香大象牙琉璃
　　　器皿一箱給賞照順治十三年例加
賜國王大蟒段糚段倭段片金段閃段帽段藍段素段各
　　　一花段綾紡絲各四絹二正使蟒段大段各一七
　　　年安南國入貢乞將三年一貢之例改為六年一
　　　次得
㫖允行七年暹羅國入貢給賞與四年同八年琉球國入
　　　貢於常貢外加貢紅銅千斤絲烟百匣螺鈿茶鍾
　　　十具九年西洋國王阿豐肅遣陪臣奉表入貢方
　　　物國王畫像金剛石飾金劔金珀書箱珊瑚樹珊
　　　瑚珠琥珀珠伽枬香哆囉絨象牙犀角乳香蘇合
　　　油丁香金銀乳香花露花幔花氈凡十有七種
賜西洋國王大蟒段糚段倭段各三閃段五片金段一花
　　　段十帽段藍段青段各五綾紡絲各十有四羅十
　　　絹二銀二百兩使臣大蟒段一糚段倭段二帽段
　　　一花段六藍段三綾紡絲各四絹二銀百兩䕶貢
　　　官從人段綢綾絹銀各有差十年琉球國世子尚
　　　貞入貢於常貢外加貢鬃烟番紙蕉布十二年
諭暹羅國航海逺來抒誠進貢其蟲蛀短少等物免令補
　進嗣後各國皆照此例十七年西洋國貢獅子照九年
　　　例賞外加
賜國王大蟒段糚段倭段片金段閃段帽段藍段青段各
　　　一花段二綾紡絲各四綢二貢使以下各加賞有
　　　差二十年奉
㫖琉球國進貢方物以後祇令貢琉黄海螺殻紅銅其馬
　匹絲烟螺鈿器皿均免進貢二十一年
聖祖仁皇帝恭謁
祖陵朝鮮國王遣陪臣至
　　盛京迎接進貢方物豹皮鹿皮水獺皮青黍皮倭劔
　　　全鰒八帶魚大口魚海參海帶菜紅蛤浮椒白蜜
　　　柏子銀杏黄栗柿乾又使封尚貞為琉球國王
御書中山世土四字賜之二十三年尚貞謝
恩進貢方物與康熙二年同又以
特賜
御書加貢金鶴一對二十四年定琉球國王原賞段二十
　　　今加三十安南國王原賞段三十今加二十暹羅國
　　　王原賞段三十四今加十六各表裏五十二十五
　　　年以荷蘭國王感被
皇仁請更八年一貢之期改為五年一次并減定嗣後進
　　　貢方物珊瑚琉珀哆囉絨織金毯嗶嘰段自鳴鍾
　　　鏡馬丁香檀香冰片鳥鎗火石餘均免貢
賜國王及正使均照六年加賞例副使以下各照例賞給
　　　有差二十七年琉球國以陪臣子弟入監讀書於
　　　常貢外加貢圍屏紙三千張嫩蕉布五十疋是年
　　　奉
㫖琉球國航海入貢途逺勞煩海螺殻嗣後免進三十一
　　　年奉
㫖朝鮮世篤悃忱克殫恭順近復輸應軍需捐進鳥鎗三
　千甚屬可嘉年貢内黄金百兩及藍青紅木棉嗣後永
　著停止是年琉球國以免常貢海螺殻補進白剛錫千
　　　觔三十七年朝鮮國王為平糶及賞給米榖恭進謝
恩禮物奉
㫖為平糶謝恩禮物發回為賞給米榖所進謝恩禮物準
　收三十九年
諭朝鮮國王因送回飄溺人民賞賜謝恩其禮物不必收
　嗣後此等奏謝著停其進貢四十七年暹羅國入貢方物
　　　外加貢物九件其副貢船加貢馴象二金絲猴二
賜國王王妃及貢使均如例其副貢人四名照從人例賞
　　　給五十一年
諭朝鮮國慎守封圻恪循儀度四十餘年來未嘗稍懈朕
　用嘉美將該國貢典屢加裁減至於甚輕今貢物内白
　金千兩紅豹皮一百四十二張猶恐艱於備辦嗣後將
　二項永停貢獻五十五年奉
㫖安南路逺解送貢物甚屬勞苦嗣後犀角象牙免其進
　貢金香爐花瓶銀盃凖折作金銀五十六年
諭朝鮮國王李焞安静奉法人民愛戴四十餘年伊國中
　享太平之福未有如此之久者朕甚嘉之覽禮部奏請
　王因病目來購空青朕聞王疾深為軫念即於行在特
　簡正副使齎空青往賜此係格外之恩凡一應禮節使
　臣到時令王不必拘於成例隨處可以相見并傳諭知
　之安南國王嗣子黎維祹以
諭㫖軫念該國路逺免其解送重物請遣陪臣謝
恩照例准其進貢之年進表五十九年暹羅國王遣陪臣
　　　恭奉金葉表文入貢方物加進馴犀二西洋金段
　　　二大西洋闊宋錦一西洋國遣使臣斐拉理奉表
　　　來朝是日設表案於
　　暢春園
　　殿階下正中
聖祖仁皇帝御殿陞座禮部鴻臚寺官引貢使奉表陳案
　　　上退行三跪九叩禮仍詣案前奉表由
　　殿左門外左陛膝行至
寳座旁恭進
聖祖仁皇帝受表轉授接表大臣貢使興仍由左陛降出
　　　左門於階下行三跪九叩禮入
　　殿
賜坐
賜茶畢謝
恩退
　　　雍正元年
諭朝鮮國自歸順我朝恪共藩職
列聖以來屢次施恩減免貢物今所貢或尚有可減者著
　確議具奏禮部遵
㫖議奏朝鮮貢物明時有金銀器皿人參馬匹苧布棉綢
　　　等數十種我
太宗文皇帝崇徳二年免本年常貢之半五年免貢米九
　　　千包
世祖章皇帝時凡金銀器皿人參馬匹概與停免
聖祖仁皇帝康熙三十二年免黄金百兩青紅藍木棉布
　　　六百疋五十一年免白金千兩紅豹皮百四十二
　　　視明時貢物已免過半今惟年貢内可減去青黍
　　　皮三百水獺皮百木棉布八百疋白棉紙二千卷
　　　餘貢如常從之是年朝鮮國王以慶賀入貢
特賜周易折中朱子全書各一部及松花石硯法瑯器皿
　　　筆墨等物二年琉球國王恭進慶賀方物金銀飾
　　　佩刀金銀瓶泥金畫屏扇圍屏紙紅銅白剛錫蕉
　　　布夏布恭進
皇后金銀粉匣扇蕉布夏布
特賜國王
御書輯瑞球陽四字内庫段二十松花石硯玊器瓷器法
　　　瑯器等物安南國王慶賀謝
恩恭進方物均如常貢
特賜國王
御書日南世祚四字古文淵鑒佩文韻府淵鑒類函各一
　　　部内庫段二十疋松花石硯玊器瓷器法瑯器等
　　　物暹羅國運米至廣附進穀種果樹洋鹿獵犬等
　　　物
特賜國王各色段二十松花石硯玉器瓷器法瑯器等物
　　　差禮部司官齎送廣東交該撫付船長領回三年
　　　安南國王遣陪臣入貢奉
㫖召見西洋意達里亞國教化王伯納第多遣使奉表進
　　　貢方物厚福水緑玻璃鳯壺各色玻璃鼻烟壺玻
　　　璃碁盤碁子哩阿期波羅杯蜜蠟杯小杯小缾小
　　　刀柄法瑯小圓牌銀纍絲連座船四輪船缾花大
　　　小花盤小花缾小漏盤小銅日晷水晶滿堂紅鐙
　　　咖什倫鼻烟罐葢杯綠石鼻烟合帶頭片各寳鼻
　　　烟壺玩器圓球素珠實地銀花盤花匣小罐素鼻
　　　烟合花砂漏鑲寳石花線花畫皮畫皮扇面畫繡
　　　花紙盤花紙盤花石鐵花盆巴爾薩木油阿噶達
　　　片番銀筆裹金規矩鑲牙片瑪瑙刀柄鼻烟壺珠
　　　各色石鞭頭小石合珊瑚珠香枕囊火漆石印紐
　　　火漆八寳顯微鏡火鏡照字鏡大紅羽段周天球
　　　鼻烟凡六十種奉
敕覽王奏並進方物具見悃誠我
聖祖仁皇帝怙冒萬方無逺弗屆
龍馭升遐中外臣民悲思永慕朕纘承大統勉思紹述
前徽教化王遠行陳奏感
先帝之垂恩祝朕躬之衍慶周詳懇至辭意䖍恭披閲之
　下朕心嘉慰使臣逺來朕已加禮優待至於西洋寓居
　中國之人朕以萬物一體為懐時教其謹飭安静果能
　慎守法度行止無愆朕自推恩撫卹兹因使臣歸國特
　頒斯敕並賜糚段錦段大段六十疋次段四十疋王其
　受領悉朕惓惓之意又
特賜國王貂皮人參各色糚段錦段大段次段洋漆器瓷
　　　器芽茶紙墨絹扇等物四年琉球國王尚敬遣使
　　　謝
賜御書恩恭進金鶴二嵌螺鈿黒漆盤碗各三十彩屏二
　　　扇二百紙萬張青花蕉布白花蕉布素花蕉布各
　　　五十疋其正使紫巾官
召見奉
諭琉球國王因朕頒賜御書匾額及采段玊器等件特遣
　使臣進表謝恩貢獻儀物具見悃誠朕加惠逺藩不受
　貢物但既航海逺來不忍令其帶回本國向來朝鮮國
　王進獻禮物若不收受有交送内務府存留凖作年貢
　之例今琉球國王所貢禮物準作三年一次正貢
特賜國王内段端硯玊器法瑯器玻璃器磁器並加賞正
　　　使紫巾官銀段等物五年奉
諭朝鮮年貢之例每年貢米百石朕念該國路途遥逺運
　送非易著減去稻米三十石糯米三十石每年貢糯米
　四十石足供祭祀之用永著為例西洋博爾都噶國王
　　　若望遣使麥徳樂等具表慶賀恭請
聖安儀與五十九年同進貢方物大珊瑚珠寳石素珠金
　　　法瑯合金鑲咖什倫缾蜜蠟合瑪瑙合銀鑲咖什
　　　倫合藍石合銀鍍金鑲玳瑁合銀鍍金鑲雲母合
　　　各品藥露五十缾金絲段金銀絲段金花段洋段
　　　大紅羽段大紅哆囉呢洋製銀柄武器洋刀長劍
　　　短劔鍍銀花火器自來火長槍手槍鼻烟葛巴依
　　　瓦油聖多黙巴爾薩木油壁露巴爾薩木油伯肋
　　　西里巴爾薩木油各品衣香巴斯第里葡萄紅露
　　　酒葡萄黄露酒白葡萄酒紅葡萄酒咖什倫各色
　　　法瑯烏木鑲青石桌面鑲黄石桌面烏木鑲各色
　　　石花條桌織成逺視畫凡四十一種
賜國王大蟒段糚段倭段各六片金段四閃段藍花段藍
　　　段帽段素段各八綾紡絲各二十二羅十三絹七
　　　貢使以下段綢紡絲絹銀有差又
特賜國王人參内段瓷器洋漆器荔支酒芽茶紙墨絹鐙
　　　扇香囊等物來使亦加
賜有差蘇禄國王母漢末母拉律林遣使奉表入貢方物
　　　珍珠玳瑁描金花布金頭牙薩白幼洋布蘇山竹
　　　布燕窩龍頭花刀夾花標槍滿花番刀藤蓆猿凡
　　　十有二種奉
諭蘇禄國向來未通職貢今該國王輸誠嚮化遣使逺來
　進貢方物奏辭懇切具見悃誠其有應行議奏之處著
　大學士九卿詳議尋大學士等遵
㫖議奏蘇禄國入貢照東南海外安南琉球荷蘭暹羅諸
　　　國初次納貢之例賞給
特賜國王玉器瓷器等物正副使加賞内段銀兩有差七
　　　年
諭據福建巡撫奏稱琉球國中山王尚敬差耳目官毛鴻
　基等進貢方物照例進港安插館驛朕以琉球歴來恪
　守臣節不失貢期而地處重洋之外使臣逺渉風濤深
　可軫念是以令其四年進貢方物準作六年正貢其六
　年應進表文俟八年正貢一同恭進所以寛其朝貢之
　期與海邦休息之意也今該國王以未接部文仍案期
　遣使實因未知朕之明㫖並非有違成例且其船已經
　進港行李已安頓館驛寧可以不合例而却之使空往
　返於洪濤巨浪中乎著照例准其入貢該撫委官伴送
　來京一應廩餼舟楫悉遵二年例從厚辦給又
諭六年正貢準作八年正貢若八年貢物已經遣使起程
　即準作十年正貢是年琉球國陪臣入貢來京恭遇
聖駕陞殿俟百官行禮畢引至丹墀西行三跪九叩禮畢
　　　於右翼衆官之末
賜坐
賜茶又
特賜國王内段玉硯松花石硯玊器玻璃器法瑯器瓷器
　　　及使臣銀段等物朝鮮國差陪臣驪川君李増謝
恩來京未遇
陞殿
世宗憲皇帝御
　　乾清宫寳座禮部堂官一人引來使隨帶通事一人
　　　由
　　乾清門右門入至丹墀西行三跪九叩禮畢引入
　　乾清宫右門
賜坐於右翼大臣之末
賜茶來使叩頭飲訖
世宗憲皇帝慰問來使跪聆畢引出至
　　乾清門外謝
恩齊集之大臣咸補服議政大臣及應齊集大臣均入内
　　　大臣班列坐豹尾班侍衛隨進扈衛不
賜茶在
　　圓明園
召見於
　　正大光明殿儀同又
諭嗣後朝鮮差來陪臣有職銜稱君者遇陞殿之日照常
　賜茶如未遇陞殿著禮部於使臣起程之前奏聞令其
　便殿進見賜茶遣回又奉
㫖嗣後凡屬謝恩表章皆著與三大節表章一同齎奏不
　必特遣使臣永著為例又
諭朕覽禮部具題頒賜朝鮮國王儀物本内開載賞賜銀
　百兩又貂皮折銀百五十兩朕思賞賜之例既已開載
　貂皮何以又折為銀至於賞銀百兩亦應用儀物以示
　朕優重藩王之意爾等酌議具奏禮部遵
㫖議定賞貂皮一百不必折價至賞給國王銀百兩改為
　　　内庫糚段四疋雲段四疋永著為例又陳奏伊國
　　　賊黨謀逆遣兵緝獲奉
㫖嘉奬
特賜國王段三十二綾八康熙字典性理精義詩經傳説
　　　彚纂音韻闡微各一部賞該國兵丁銀萬兩暹羅
　　　國王遣陪臣朗微述申黎呼等齎金葉表文入貢
御前方物馴象龍涎香幼鐉石冰片沈香犀角孔雀尾翠
　　　鳥皮象牙速香安息香紫降香荳蔻螣黄胡椒大
　　　楓子烏木蓽撥紫梗桂皮兒茶皮樟腦硫黄檀香
　　　樹膠香織金頭白袈裟桃紅袈裟幼花布闊幼花
　　　布織金頭白幼布闊紅布花幼幔大荷蘭氈冰片
　　　油薔薇露
皇后前方物不進象餘物各減半又加進寳劍仗劍金地
　　　交枝栁條版帶禮部遵
㫖議定嗣後免貢速香安息香胡椒紫梗紅白袈裟白幼
　　　布幼花布闊幼花布花布幔等物是年暹羅國來
　　　使共四人奉
㫖著大貢使於同來貢使内選一人令二人進見
特賜國王
御書天南樂國四字内段二十玉器法瑯器松花石硯玻
　　　璃器瓷器等物八年安南國遣陪臣進四年七年
　　　正貢又謝
賜御書書籍段幣寳玉器皿恭進禮物加進金龍黄紙二
　　　百張玳瑁筆百枝斑石硯二方土墨二包南掌國
　　　蘇瑪喇薩提拉島孫差頭目叭猛花等奉銷金緬
　　　字蒲葉表文一道貢馴象二禮部奏南掌國通事
　　　刁猛雖通漢語語言蹇澁奏對時不能明晰有伴
　　　送貢使之把總康天錫熟悉南掌國言語令其隨
　　　貢使進
見其頒賞照蘇禄國初次例又
特賜國王玻璃器瓷器糚段大段人參等物正副使銀段
　　　有差是年定南掌國五年一次入貢九年琉球國
　　　入貢奉
㫖十年貢物即準作十二年正貢十一年不必遣使前來
　　　是年以琉球陪臣子弟入監讀書學成歸國國王
　　　加進謝
恩禮物嫩蕉布百疋圍屏紙五千張
　　　乾隆元年暹羅國入貢方物加進金段二花幔一
　　　荷蘭氈一照康熙六十一年加
賜之例賞給又貢使呈稱國王𠂻曲墾祈轉奏乞邀
　恩眷
　頒賜蟒龍大袍一二襲奉
　㫖暹羅逺處海洋抒誠納貢除照定例賞給外著特賞
　　蟒段四端又禮部議奏暹羅國陪臣朗三立哇提等
　　　四人入貢來京或
　召見大貢使一人或四人或令其選一人同大貢使二
　　　人進見或停其進見奉
　㫖皆令進見又奏言舊例朝鮮來使有稱君者坐於左
　　　翼輔國公之下隨班
賜茶至琉球安南等國差來陪臣若係該國王兄弟世
　　子來朝應如朝鮮稱君之例若尋常貢使等
召見其議政大臣齊集
賜坐
賜茶之處應行停止從之二年
諭朝鮮國王為請封世子進獻禮物若仍令來使齎回
　未免徒滋往返著暫留收貯準作來年正貢是年琉
　　球國入貢慶賀方物與雍正二年同四年琉球國
　　入貢
特賜國王永祚瀛壖四字並
諭琉球逺隔重洋不必専遣使臣謝恩俟正貢之年一
　同奏謝六年琉球國謝
賜御書恩恭進儀物與雍正四年同奉
㫖準作七年正貢其進到七年正貢凖作九年正貢九
　年應進表文照例遣使恭進八年蘇禄國入貢請復
　　三年一貢之例奉
　㫖著仍遵雍正五年所
頒敕諭酌俟五年之外一修嵗獻之
　㫖行又
　諭南掌國貢象舊例以五年為期朕思該國僻處天末
　　逺道致貢未免煩勞著改為十年一貢是年
　皇上恭謁
　　盛京
祖陵朝鮮國王遣陪臣迎接進貢方物與康熙二十一年
　　　同
　特賜
　御書式表東藩四字並弓矢貂皮鞍馬糚段大段等物
　　　正使以下銀段有差十四年暹羅國王遣陪臣朗
　　　呵派哌提等奉金葉表文入貢
　御前方物象二龍涎香犀角沈香土璇石象牙紫降香
　　　大楓子荳蔻螣黄烏木胡椒花桂皮􁀙樸齒舌皮
　　　樟腦檀香硫黄蘇木上冰片冰片油翠毛孔雀尾
　　　紅布幔賀南氈
　皇后前不貢象餘物各減半又附洋船貢到黑熊鬬雞
　　　金絲猿等物使臣朗呵派哌提等奉表來京恭遇
　聖駕巡狩於
　啟鑾日禮部滿堂官引來使等四人並通事一人至
　　圓明園宫門外行三跪九叩禮
　恩賞物件於
　　宫門前賞給隨至王公百官處送
　駕排班之末跪候瞻仰
　特賜國王
　御書炎服屏藩四字蟒段片金段糚段閃段各二錦段
　　　四各色段八玊器瑪瑙器法瑯鑪缾松花石硯玻
　　　璃器瓷器等物十六年緬甸國遣陪臣希里覺填
　　　奉表入貢
　御前方物氈段四緬布十有二馴象八
皇太后前馴象二奉
諭緬甸越在荒裔自前明嘉靖後職貢不通兹復專遣
　陪臣齎表闕廷嚮化奉琛具昭忱悃向來南掌等國
　入貢筵燕賞賚均照各國貢使之禮所有緬甸貢使
　到京一應接待事宜亦應照各國例以示綏懐尋禮
　　部奏言緬甸國使臣等奉表來京恭遇
陞殿已經行禮應照例停其進見從之
賜國王蟒段錦段各六閃段八青藍采段藍段素段綢
　　羅紗各十王妃織金段織金紗織金羅各四段紗
　　羅各六貢使以下采段絹布有差加
賜國王
御書瑞輯西琛四字青白玊器玻璃器瓷器松花石硯
　　法瑯鑪缾内庫段貢使銀段等物十八年暹羅國
　　使臣郎損吞派沛等奉表來京恭遇
駕幸南苑即令使臣道旁瞻仰照例停其進見
特賜國王人參段錦玊器瑪瑙器法瑯器銅煖硯玻璃
　　器瓷器等物又西洋國使臣巴哲格等奉表來京
　皇上御
　　乾清宫寳座禮部堂官率領在京居住西洋人一人
　　　引來使進見儀與雍正五年同賞給如例加
　賜國王龍段糚段線段綾紡絲羅絹冊頁瑪瑙玊器法
　　　瑯器漆器瓷器紫檀木器畫絹香袋香餅紙墨扇
　　　茶等物正使糚段花段線段玉器法瑯器漆器瓷
　　　器畫絹紙墨扇茶等物又五月初一日於
　　圓明園
　賜國王紗葛香囊香串宫扇藥錠等物正副使以下紗
　　　葛香囊宫扇等物各有差十九年
　皇上恭謁
祖陵朝鮮國遣陪臣至
　　盛京迎接恭進儀物與八年同蘇禄國入貢珍珠花
　　　藤蓆玳瑁燕窩花刀花槍花標𤓰鴉鐘咾哮丁香
　　　跂踏竹布龍涎香賞給國王與雍正五年同二十
　　　六年南掌國入貢慶賀
皇太后七旬萬夀
　恩賞該國王及貢使等與雍正八年同二十八年蘇祿
　　　國入貢珍珠玳瑁燕窩劍標槍吹筒藤蓆洋布花
　　　布竹布丁香鸚鵡等物
　賞賜與十九年同三十二年琉球國恭進謝
　恩方物金鶴盔甲馬鞍金銀飾佩刀漆飾鍍金佩刀衮
　　　刀槍金彩畫屏扇絲綿練蕉布紋蕉布土苧布紅
　　　銅白剛錫等物
　賞賜如雍正二年例三十六年南掌國入貢慶賀
皇太后八旬萬夀
　恩賞該國王糚段倭段蟒段錦段大段紅綠猩猩氈片
　　　五色絹五色紙人參玻璃器瓷器等物貢使以下
　　　銀段有差其貢使先蒙
　召至熱河筵宴入於侍郎班次
　特賞貢使蟒段四先目段各二又於西直門接
　駕賞貢使段三貂皮四先目段各二貂皮各二四十三
　　　年
　皇上恭謁
祖陵朝鮮國遣陪臣迎
　駕恭進方物與十九年同
　特賜
　御書東藩繩美四字安南慶賀平定金川恭進方物照
　　　例内少金龜漆扇二件多速香十斤禮部奏明
　　　奉
　㫖凡外國進貢正貢方物自不可短少若因慶賀陳奏
　　謝恩等事加貢間有短少與例不符者毋庸計較是
　　　年安南國将竄越匪犯解送進闗奉
　㫖於正賞外加賞國王蟒段糚段倭段錦段各一閃段
　　　一表段二四十五年朝鮮國王遣使至
　　熱河慶賀
　萬夀加
　賞國王段十八正副使以下銀段有差又進謝
恩隨表方物
特賞國王鞍馬表段糚段雲段綢豹皮等物先是奉
㫖朝鮮陳謝表章所有隨表貢物概行停止是年該國
　　王遣使謝
恩仍貢方物奉
㫖收受飭嗣後毋庸再進四十六年安南國遣陪臣謝
恩入貢方物奉
㫖著禮部堂官帶至熱河瞻覲
特賞國王蟒段倭段閃段錦段各二正副使以下銀段
　　有差南掌國入貢馴象進蒲葉表文恭祝
皇上萬夀
恩賞該國王與三十六年同暹羅國先為緬匪所破至
　　是國人鄭昭報讐復土國王無後吏民推昭為國
　　長遣使入貢象二沈香龍涎香金剛鑽西洋毯孔
　　雀尾翠皮象牙犀角降香檀香白膠香樟腦蓽撥
　　白蔻螣黄大楓子烏木桂皮甘蜜皮蘇木等物外
　　又有備貢奉
㫖收象一隻犀角一擔其象牙等物准其在廣東省自
　行變價并壓艙貨物一體免税又於例賞外
特賞國長蟒段錦段各二閃段片金段各一八絲段四
　　玉器瑪瑙器各一松花白硯二法瑯器十三瓷器
　　一百有四四十七年正月初九日
　紫光閣筵燕朝鮮使臣奉
㫖入燕
賞正使錦三漳絨三八絲段五絲段各五大荷包二小
　　荷包八酒鍾一副使錦漳絨各一八絲段五絲段
　　各三大荷包二小荷包四酒鍾一琉球南掌二國
　　使臣並入燕
恩賞與朝鮮同十五日
　正大光明殿
賜宴觀燈朝鮮使臣等獻詩
恩賞八絲段各一絹箋各二卷筆各一匣墨各一匣十六日
賜朝鮮琉球南掌三國使臣於
　山髙水長㸔烟火
恩賞正使錦各一八絲段各二副使錦各一八絲段各
　　一二月
諭安南國王黎維褍前因盤獲逃犯周貴遣使押送入
　闗賞給段疋等物齎奏陳謝并備具方物附表進呈
　念其専使逺來不令齎回即准留充正貢以示優恤
　今據兩廣總督巴延三奏該國王復行具表奏稱接
　奉恩㫖准將此次謝恩儀物充作正貢下方葵藿無
　以將忱懇將此次奉進方物仍為謝儀洎四十八年
　嵗貢之期欽遵常例奉貢等語具見該國王恭順悃
　忱深可嘉尚若復仍行却還轉無以達該國述職輸
　誠之意所有此次隨表方物該部即行收受其四十
　八年應進正貢著減常年所進貢物之半至嗣後該
　國王遇有陳謝章奏一概無庸備物隨表呈進以副
　朕柔惠逺人至意並令該督巴延三傳知該國王遵
　　諭行四十八年正月初五日
　　紫光閣筵燕十二日
　　山髙水長筵燕朝鮮使臣獻詩
　恩賞與四十七年同九月
　皇上恭謁
祖陵朝鮮國王先期遣陪臣在
　　盛京迎
　駕修貢與四十三年同
　特賜國王
　御製詩一章玉如意一柄徳符心矩一帖正副使以下
　　　銀段有差又
　恩燕使臣
　賞正副使各紙筆墨硯糚段中段等物有差十二月除
　　　夕
　　保和殿筵宴朝鮮琉球各謝
　恩進貢正副使臣俱
賜入燕賞給燕桌四十九年正月初九日
賜中正殿筵燕
恩賞朝鮮琉球使臣與四十八年
　紫光閣燕同十四日
賜中正殿㸔烟火十五日
賜保和殿筵燕
　中正殿㸔烟火朝鮮琉球使臣並同三月安南國王
　　遣陪臣謝
恩入貢恭遇
聖駕南巡陪臣等於江寧省城外接
駕
欽命題作詩
恩賞段各一紙筆墨各一分
特賜國王
御書南交屏翰四字
御製古稀説又加賞蟒段倭段等物
賜使臣筵燕於江寧將軍衙門八月使臣進京赴
　熱河瞻覲奉
㫖作詩恭進
賞五絲大段三疋筆墨各三匣紙大小六軸
特賜國王
御製詩一章瑞芝如意一柄蟒段閃段漳段錦段各一
　　又
賞陪臣三員各色段及羊皮襖鑲如意鼻烟壺荷包牙
　　籖瓷器蜜浸荔支茶餅茶膏鮮菓等物九月
特命朝鮮國王酌派年在六十以上陪臣二三人充正
　　副使來京預新正千叟燕盛典十一月禮部奏接
　　准朝鮮國王咨稱遵
㫖將陪臣年六十以上者専差進賀正副使即日登程
　　進京入燕奉
㫖加恩
特賜朝鮮國王澄泥仿唐石渠硯一方梅花玊版箋花
　　箋花絹仿澄心堂紙各二十張徽墨二十錠湖筆
　　二十枝即交貢使祇領並
諭該國王毋庸具表謝恩以示體恤逺邦至意五十年
　　正月
　乾清宫
賜千叟燕朝鮮正使陪臣李徽之副使陪臣姜世晃並
　　預燕賦詩
恩賞有加二月恭遇
皇上臨新建辟雍
講學陪臣等並隨班觀禮奉
諭朝鮮國於藩封中臣服最乆每遇萬夀元旦冬至年
　節俱備方物呈進朕鑒其忱悃俱令該衙門收存仍
　優加賞賚此外遇有奏賀奏謝及陳奏等事亦均有
　隨表貢物向例皆稱不收受准為下次正貢並經降
　㫖令於尋常陳奏事件不必再具貢物而該國王仍
　前備進以致備抵之物輾轉存積在該國王恪守成
　規固屬恭順之道但存積日久轉相抵算且仍有餘
　出者非朕厚往薄來體恤屬國之意也所有朝鮮國
　歴年留存各物竟著該衙門悉行收受仍按照原物
　從優加賞嗣後該國於每嵗正貢及如千叟燕等類
　特舉矌典自應照舊備物呈進朕亦必收受厚加賞
　賚此外凡遇尋常奏賀奏謝陳奏等事祇須備具表
　文其隨表貢物該國王務仰體朕意恪遵諭㫖㮣行
　停止毋事多儀以副朕柔惠逺邦以實不以文之至
　意該部即行文該國王知之凡朝貢之儀悉具
大清通禮
敕封外國
　　(臣/)等謹按遣使詣蕃始見於唐開元禮其後惟元
　　代有遣使髙麗安南之事明集禮亦著有遣使詣
　　蕃之儀顧外方間有徠賓而屬籍不皆世守冊封
　　之典亦未數見舉行也我
　朝自
太宗文皇帝征服朝鮮勒石三田渡以紀
恩徳由是嵗修職貢藩封世守永効忠誠洎
世祖章皇帝一統中外而山海諸邦梯航畢集若琉球若
　　　安南尤先奉表請封百數十年以來
　　朝使所臨恪循儀典恭順倍加其他荒逺阻絶之區
　　　輸誠嚮化者
　頒敕嘉奬即授來使齎回凡
　　冊府所書不可勝數謹就
　大清㑹典所載彚著於篇
　　　崇徳二年朝鮮國王李倧舉國歸附
勅封為朝鮮國王
賜龜紐金印給
誥命封王妻為王妃子為世子
　　　順治六年遣正副使齎
詔
敕往封朝鮮國世子李淏為朝鮮國王妻為王妃
賜國王黒狐皮裘一黒貂皮百鞍馬一大蟒段四大段四
　　　團補段四小蟒段糚段錦段石青段各一王妃大
　　　蟒段糚段錦段倭段閃段帽段青段石青段各二
　　　大段彭段各三紡絲紗各四付封使齎往八年琉
　　　球國差陪臣齎表及通事到京
頒敕一道
諭該國將明季敕印繳換即令差官齎回十一年琉球國
　　　世子尚質遣陪臣繳到明季勅印
特頒
詔
敕各一道及鍍金駝紐銀印一顆遣正副使往封琉球國
　　　世子尚質為中山王是年定往封琉球國王開列内
　　　閣典籍中書舍人翰林院讀講編檢六科給事中
　　　禮部郎中員外郎主事行人司行人恭候
欽㸃正副使各給蟒段朝衣麒麟補服十六年遣使齎
詔
敕往封朝鮮國世子李棩為朝鮮國王是年定往封朝鮮
　　　國王開列内大臣散秩大臣一等侍衛滿内閣學
　　　士翰林院掌院學士禮部侍郎恭候
欽㸃正副使各一人十八年安南國王黎維禔奉表投誠
　　　照琉球國例
頒敕一道令來使齎回本國
　　　康熙三年以荷蘭國王助兵克取厦門金門
頒敕諭二道褒奬是年禮部奏言安南國世子黎維禧請
　　　封得
㫖俟該國王繳送明季敕印再行議奏五年安南國世子
　　　黎維禧繳到明季敕印
特遣正副使齎
敕及鑄給鍍金駝紐銀印往封黎維禧為安南國王又定
　　　往封安南國王開列正副使及給蟒段朝衣麒麟
　　　補服悉照出使琉球之例十二年暹羅國請封給與
敕書並鍍金駝紐銀印貢使於
　　午門外祇領並行令該國王恭迎各如儀十四年遣
　　　正副使齎
詔
敕封朝鮮國世子李焞為朝鮮國王妻為王妃二十一年
　　　遣使齎
敕封琉球國世子尚貞為中山王
賜國王蟒段閃段青段各二石青采段藍采段錦段各三
　　　紗羅綢各四王妃石青采段藍采段藍段青段各
　　　二糚段閃段各一紗羅各四
特賜國王
御書中山世土四字二十二年
敕封安南國世子黎維正為安南國王以舊印糢糊並換
　　　給新鑄駝紐鍍金銀印
賜國王
御書忠孝守邦四字三十六年
諭朝鮮國奏稱正妃無子請將側室所生之子李昀封為
　世子應准其所請賜物照例由户部支取遣正副使臣
　齎敕往封
賜世子織金段四段紗羅各四裏各四四十二年定朝鮮國
　　　王繼室照例封為王妃其
誥命及
賜封王妃禮物均與封嫡妃同五十七年琉球國王世曾
　　　孫尚敬具奏自四十八年中山王尚貞薨逝世子
　　　尚純早世世孫尚益權署國事未及請封亦薨今
　　　遣耳目官正議大夫等請封􁐂王爵奉
㫖琉球國世守臣節忠誠可嘉准該國王世曾孫尚敬所
　請敕賜承襲琉球國中山王遣使行
敕封禮五十八年遣使齎
敕封安南國世子黎維祹為安南國王五十九年遣使齎
敕封朝鮮國世子李昀為朝鮮國王是年朝鮮故王妃奏
　　　請世子原配追贈王妃繼室封王妃頒賜
誥命從之六十一年朝鮮國王奏請其弟李昑為世弟部
　　　議與例不符得
㫖照所請行遣使齎
敕往封其弟李昑為世弟
賜世弟織金段四段紗羅各四裏各四
　　　雍正二年遣使
敕封朝鮮國王世弟李昑為朝鮮國王妻為王妃二年朝
　　　鮮國王請封側室所生之子為世子得
㫖建立世子該王必再三斟酌始懇切具呈著照所請行
　　　遣使齎
敕往封其子李緈為朝鮮國王世子是年西洋教化王入
　　　貢
頒敕一道付來使齎回五年西洋博爾都噶國入貢
頒敕一道付來使齎回是年蘇禄國入貢奉
諭蘇禄國向來未通職貢今該國王輸誠向化遣使逺來
　進貢方物奏辭懇切具見悃忱其有應行議奏之處著
　大學士九卿詳議尋大學士等遵
㫖議奏蘇禄國入貢照東南海外安南琉球荷蘭暹羅諸
　　　國初次奉表納貢之例
欽頒敕諭一道給賜該國王即令來使齎奉還國從之七
　　　年暹羅國入貢
頒敕一道付來使齎回八年南掌國入貢
欽頒敕諭照蘇禄國初次入貢之例十一年遣使
敕封安南國世子黎維祜為安南國王
　　　乾隆元年
　諭㫖朝鮮國餽送使臣禮儀著減半以示體恤行文該
　　國嗣後務宜遵㫖凡陋規所有悉行禁革至使臣回
　　京之日奉天將軍及山海闗監督查驗倘正禮外有
　　多攜禮物者嚴劾之若代為𨼆匿事覺一并議處二
　　　年朝鮮國王李昑以世子李緈早世遣使請封子
　　　李愃為世子得
　㫖該王既稱遲暮之年子李愃知識漸長輿情所在願
　　名位早定情辭懇切著照所請行是年遣使齎
敕封安南國王弟黎維禕為安南國王十六年禮部奏
　　緬甸國入貢照蘇禄國初次入貢之例
欽頒敕諭一道即令來使齎還從之二十一年遣使齎
敕封琉球國王世子尚穆為琉球國王二十六年遣使
　　齎
敕封安南國王世子黎維褍為安南國王二十七年
諭安南世守藩封乃者國王黎維褍新嗣特遣使臣等
　持節往封該國王於使臣莅境時先請商五拜之儀
　必待使臣駁定始克如禮未免狃於鄙俗實為弗當
　但念該國王一經使臣指示即遵定制亦可從寛弗
　論矣該部可傳諭該國王俾知永遵三跪九叩之儀
　毋再隕越其送使臣之物亦止應用該國土産如食
　品幣帛之類已足將敬所有例備程儀銀兩究屬非
　體嗣後永行停止此次雖在未禁以前亦應發還俟
　該國謝恩使回之便令其攜往禮部詳悉行文該國
　王知之二十八年遣使齎
敕封朝鮮國王李昑之孫李祘為世孫
諭向來欽差大臣出使髙麗聞入境時該國王備輿迎
　候此固屬國敬禮天朝敕使以昭恭順但滿洲大臣
　素嫻鞍馬而身膺使命四牡宣勤尤不應乘用肩輿
　自圖安適著該衙門行文該國王嗣後欽差到境止
　須預備馬匹其舊用肩輿之處永行停止在奉使者
　既不致躭逸一時致忘習勞之義而外藩亦稍省繁
　文以示體恤著為令四十一年遣使
敕封朝鮮國王世孫李祘為朝鮮國王妻金氏為王妃
　　四十九年九月禮部奏朝鮮國王李祘生子㬀年
　　及三嵗請
封為世子得
㫖允行
特派正副使持
節往封並給
誥敕各一道儀具
大清通禮
　　信節
　　(臣/)等謹按杜典有信節一門専録周官掌節之文
　　而以漢代銅虎符諸名附註其下自後厯代俱缺
　　焉不載顧符節之制用以徴發期㑹自屬兵家其
　　在賓禮者使節之往來具有典制伏考
大清㑹典凡朝鮮諸國均
欽㸃正副使持
節乗傳往封至貢使來朝回國並給郵符而沿途䕶送
　　悉備章程應從附見兹謹纂輯各條仍從杜典之
　　例以信節名篇云
　　崇徳二年定朝鮮進貢及奉表奏事由禮部奏准
　　移咨兵部給發信票移文守闗官撥人伴送至
　盛京驗票放入回時兵部仍給信票遣官伴送守闗
　　官驗票放出
　　順治元年定貢使歸國差官給勘合由驛遞伴送
　　　交明該督撫即還該督撫照例送出邊境六年定
　　　遣正副使封朝鮮國王得
㫖啓行工部給黄繖旗仗
欽差牌肅静迴避牌各一對兵部給郵符起程沿途夫馬給
　　　兵票撥營汛兵䕶送至山海闗出闗撥旗兵送至
　　　朝鮮國界給路引載隨行通事官從人及車馬弓
　　　矢佩刀之數以備稽察十一年定往封琉球國正
　　　副使啓行乘傳給繖仗旗牌皆如例
　　　康熙元年定朝鮮來使回國兵部給與山海闗鳯
　　　凰城路引量給官兵䕶送至闗自闗撥兵䕶送至
　　　鳯凰城五年定往封安南國正副使啟行乘傳給
　　　繖仗旗牌如出使琉球之例十七年西洋國入貢
　　　給驛遞夫船二十三年暹羅國入貢回國由驛遞
　　　䕶送有不能乘馬者官給夫轎從人給舁夫
　　　乾隆三年十一月安南貢使回國以潞河冰凍改
　　　給車輛至江南換船三十七年正月以北河尚未
　　開凍仍照原來勘合給與車輛至江南換船凡封
　　使啓途日由禮部行工部取
節及節衣其授
節及奉
節儀具
大清通禮
　　館餼
　　(臣/)等謹按
　國初定制凡外國貢使來京設立賔館日給廪餼至
　　周且渥嗣是服屬外臣無逺弗屆嵗時職貢萬國
　　攸同館舍饔餼日益増備兹敬稽
大清㑹典彚纂於篇以昭
聖朝加惠逺人之至意云
　　順治初設㑹同館以待外國貢使禮部主客司滿
　　漢主事各一人提督館事凡貢使到館光禄寺備
　　廩餼均照數按月支給
　　雍正二年定㑹同館舍仍令外國先到者居住别
　　撥乾魚衚衕官房一所交禮部管理如俄羅斯人
　　先入㑹同館即令朝鮮人居住此處再撥
　御河橋官房一所亦交禮部以備他國使臣同時至
　　京者居住
　　乾隆二年禮部奏俄羅斯人到京居住㑹同館設
　　有彼俗廟宇他國使臣不復棲止朝鮮人役衆多
　　乾魚衚衕官房多有不便應將此房繳還工部别
　　擇安定門大街官房一所以待朝鮮每年貢使至
　御河橋官房仍留以備他國來使之用從之七年奉
㫖外國使臣在京若遇禁止屠宰其每日應得食物著
　照常給與永著為例八年禮部奏言内務府將正陽
　　門外横街官房一所三十七間半添作㑹同館按
　　從前㑹同館設立内城原以便監督稽察周其日
　　用官兵看守嚴其出入今在正陽門外與設立内
　　城之例不符但現在朝鮮安南琉球等國使臣不
　　日來京不得不預為安頓將舊館額設館夫酌撥
　　此館居住看守俟外國貢使來京增撥官兵看守
　　監督等不時巡視從之十三年禮部奏言外國朝
　　貢舊有館舍三處惟安定門大街計七十四間當
　　時原為朝鮮隨從人馬殷繁増設嗣因使臣以住
　　宿不便改館
　御河橋其安定門一館經久不住今安南貢使到京
　　業安置横街館内
　御河橋一所應留為朝鮮年貢居住但現據雲南督
　　臣題報南掌國入貢廣東撫臣題報暹羅國入貢
　　安定門一館房宇雖多皆係竒零凑合又久未修
　　理於觀瞻未肅地安門外有原建正一真人公館
　　一所計八十一間整齊完固已屬閒曠將此處充
　　設貢使館舍其安定門舊館仍繳還内務府從之
　　二十一年移地安門外貢使館舍於宣武門内瞻
　　雲坊
　　　(臣/)等謹按杜典所載三恪二王後一篇經無正文
　　　説各不同漢魏隋唐以來追封先代之事率皆相
　　　沿其名不知三恪之封本難行之後世若乃推恩
　　　前代加以封爵於禮為宜而元明舊典不聞世及
　　　未足以稱厚徳也洪惟我
聖祖仁皇帝天覆海涵深仁大度超軼萬古
命訪明代後裔一人量授官爵俾之承襲
世宗憲皇帝祗遵
遺㫖
命廷臣詳議訪得正白旗有現任知府朱之璉確係明代
　　　後裔
特授為一等候世襲以奉明祀已於吉禮歴代帝王陵寢
　　　篇恭載兹伏讀
　皇上御製新樂府二王後篇彰
列聖之
盛徳斥往代之空文大哉
　聖言昭垂萬禩恭録如左
　御製新樂府二王後一章曰三恪二王古有云受禪征
　　伐説徒紛魏晉以降更以假不修實徳修空文元之
　　瀛國明崇禮雖加封爵未聞延及奕世享隆恩
天命
天聰肇東土
順治奄有中外建極尊然實取之流冦並非取之勝國者
　　豈於明之後裔有所慙徳而當待以賓
康熈有成命
雍正奉以遵遂求朱氏之裔賜以通侯俾世守其祀而弗
　　禋則我
祖宗興滅繼絶之意超往代詎如李唐周旋周武隋文之
　　子孫
　　　(臣/)等謹按杜典執贄篇儀制今無可述應從其闕
　　　惟儀禮士相見一篇雖主於士禮而大夫相見諸
　　　儀連類及焉葢禮重交際揖讓以致其敬所謂上
　　交不謟下交不瀆者於是乎在近代以來宋明禮
　　志雖有百官相見儀頗多簡略亦未盡協於禮伏
　　惟
　國朝定為王公百官士民相見之禮尊卑長幼秩然
　　有等
大清通禮詳其儀節
大清㑹典臚其體制凡皆準今酌古禮從其宜有非前
　　代舊章所得而嫓者敬稽㑹典㕘以通禮條列於
　　左
　　王公相見
　　崇徳元年定宗室外藩親王郡王貝勒貝子公相
　　見儀具
大清通禮
　　京官相見
　　順治元年定品官相見儀具
大清㑹典
　　雍正五年定八旗官於本署白事都統副都統前
　　㕘領侍立佐領以下官屈一膝其侍衛藍翎侍衛
　　及騎都尉以上之副㕘領署㕘領並視㕘領雲騎
　　尉以下之副㕘領並視佐領驍騎校等官白事於
　　㕘領前屈一膝佐領前侍立歩軍副尉在歩軍統
　　領前屈一膝翼尉前侍立歩軍尉城門領在統領
　　翼尉前咸屈一膝在協尉前侍立公所白事都統
　　副都統前男以上官侍立輕車都尉以下官屈一
　　膝管旗務之王貝勒貝子入八分公前㕘領以下
　　官咸屈一膝佐領係大臣兼攝者從其品係小京
　　堂及科道等官兼攝者視㕘領係宗室於八旗都
　　統前皆侍立前鋒統領䕶軍統領前鋒㕘領侍衛
　　䕶軍㕘領侍衛以上騎都尉以上之各副㕘領署
　　㕘領並視八旗㕘領雲騎尉以下副㕘領署㕘領
　　並視八旗佐領前鋒校䕶軍校視八旗驍騎校如
　　八旗官白事於别旗各長官與本旗同有越分違
　　　例者該管大臣並稽察八旗御史題㕘議處又奉
㫖宗室管佐領白事於王公前皆著屈一膝又定各部院
　　　在本署理事堂上官上坐司官侍立若事件繁多
　　　司官設褥席地序坐如在朝房堂官席地坐司官
　　　屈一膝白事堂官前往來皆趨過滿漢司官一例
　　　遵行不得互異違者堂官指㕘議處其漢科道亦
　　　照滿科道儀節違者議處堂官如徇情容𨼆察出
　　　一并議處凡京官敵體相見及屬官見長官儀節
　　　並具
　大清通禮
　　　直省文官相見
　　　康熙三十三年定督撫開門視事撫先督後毎月
　　　逢五逢十督撫司道府㕔等官均停相見大小各
　　　官除朝賀祭祀及到任外相見不具朝服
　　　雍正八年定直省官敵體相見及屬官見長官儀
　　　又定司道以下官見學政鹽政及
欽差官儀並具
大清通禮
　　直省武官相見
　　雍正八年定直省武屬官見長官儀具
大清通禮
　　直省文武官相見
　　順治十二年定直省文武官相見儀具
大清通禮
　　直省滿漢官相見
　　順治十八年定直省鎮守將軍與督撫提鎮相見
　　及其餘文武各官見本省將軍儀
　　康熙十二年定協領以下等官見督撫儀並具
大清通禮
　
　
皇朝通典卷六十
　欽定四庫全書
　皇朝通典卷六十一
　　禮(凶一/)
　　　(臣/)等謹按杜典凶禮一門所載喪制於唐以前具
　　　見梗㮣矣(臣/)等續纂五朝禮典即用其例有者補
　　　之無者闕之而雜議之有闗喪制者亦依類附録
　　　以資考證伏維我
　　朝以孝治天下
列聖以來慎終之典備極周詳所有禮儀具載
　大清㑹典準今古之宜揆情文之當於杜典門類節目
　　　俱已包括靡遺(臣/)等謹遵㑹典之例分條編輯凡
　　　隨時舉行之制及祗奉
　諭㫖遵行者悉纂紀於篇中末附服制一篇其一定儀
　　　注詳著通禮者兹不臚舉云
列聖大喪
　　　(臣/)等謹按杜典首載大喪初崩及山陵之制次以
　　　總論喪期帝后不分二編竊以帝后同尊而國家
　　　典制自有輕重之别今從
　大清㑹典之例分門恭紀伏維我
　　朝
列聖大事凡自初喪成服以至安奉
山陵一切禮儀斟酌古今周詳賅備誠孝之至通乎神明
　　　自古以來未有盡禮盡哀如斯者已禮經云三年
　　　之喪自天子達雖有其説而歴代帝王無聞終制
　　　者我
世宗憲皇帝當
聖祖仁皇帝大喪欲終制三年諸王大臣請遵以日易月
　　　之制固請再三乃允所奏仍於
　　宫中
躬行素服三年之禮
聖諭有曰昔
世祖
聖祖皆以冲齡登極一時禮制容有未備設踐阼之日若
　朕躬之年則盡禮盡制必有朕躬所萬不能逮者伏讀
　　　之下仰見
聖心敬體
孝思善繼善述莫大乎是洎
世宗憲皇帝大事
　皇上定
　親行三年喪禮實以仰承
貽緒用展哀思並
　命諸臣詳議晰今昔之異宜昭
先
　後之同揆仰見
　聖朝孝治之隆超軼萬古矣又杜典於喪禮之後别為
　　　諡議諱議各篇今以恭上
尊諡及敬避
聖諱並見大喪儀内不復分綴云
　　　天命十一年八月庚戌
太祖髙皇帝崩是日恭奉
梓宫於
　　宫中正殿辛亥奉移於瀋陽城西北隅
　　　天聰三年二月奉移於
山陵崇徳元年四月尊曰
福陵恭上
尊諡曰
承天廣運聖徳神功肇紀立極仁孝武皇帝
廟號
太祖(康熙元年恭改上禮/    尊諡詳見吉)八年八月庚午
太宗文皇帝崩辛未奉安
梓宫於
　　崇政殿九月壬子奉移
梓宫於
山陵寢殿
　　　順治元年八月丙寅尊
太宗文皇帝陵曰
昭陵(康熙二年九月癸酉改建於/寅工成安奉      梓宫)　　(昭陵十二月甲/  昭陵地宫)十
　　　月辛酉恭上
尊諡曰
應天興國弘徳彰武寛温仁聖睿孝文皇帝
廟號
太宗(互見/吉禮)十八年正月丁巳
世祖章皇帝崩戊午恭奉
梓宫於
　　乾清宫設
几筵朝晡日中三設奠
聖祖仁皇帝親詣尚食哀慟不已
太皇太后揮淚撫慰左右無不感泣己未
聖祖仁皇帝諭朕維自古聖賢之君必有顯號徽稱用昭
　功徳之隆垂於萬世此國家不易之鉅典也仰惟我
皇考大行皇帝纘紹鴻緒統一寰區十有八年敬
天尊
祖勤政愛民奉侍
慈闈克諧孝道敦睦宗族攸叙彝倫典學日新修身思永
　制禮作樂振武崇文敕法明刑立綱陳紀盛徳之事不
　一而足朕方與天下臣民均切怙戴不幸
龍馭上賔顧子冲人嗣膺大統仰承佑啟之恩敢後顯揚
　之禮謹考彝章宜升
尊諡該部詳察典禮具奏二月壬午奉移
梓宫於景山
壽皇殿設
几筵
聖祖仁皇帝三奠酒哀戀不已
太皇太后再三慰諭始
還宫三月癸酉恭上
大行皇帝尊諡曰
體天隆運英睿欽文大徳弘功至仁純孝章皇帝
廟號
世祖(互見/吉禮)
　　　康熙元年三月庚戌建
世祖章皇帝陵曰
孝陵四月辛酉奉移
寳宫於
孝陵六月壬寅行安葬
地宫禮六十一年十一月甲午
聖祖仁皇帝崩小斂時凡帶履之屬
世宗憲皇帝皆
躬奉首戴以進敬體
聖祖仁皇帝孝思用
孝莊文皇后昔時所賜冠服次日大斂
諭令王貝勒貝子公文武大臣皆入乾清門内瞻仰行禮
　　　又禮部奏請公主福晉咸於
　　乾清宫丹墀齊集奉
㫖
皇考之女朕兄弟之福晉豈可逺列丹墀朕心不忍著仍
　入大内親近
梓宫使得盡哀朕之兄弟子姪亦皆令入乾清門在丹陛
　上隨朕行禮是日奉
梓宫於
　　乾清宫中設
几筵以
　　乾清宫東廡為倚廬每日
躬上香奠禮凡五次己亥
世宗憲皇帝諭曰朕凡事無不遵奉
皇考遺㫖但持服乃人子之道
遺詔二十七日釋服朕斷然難從若此事朕不得行其志
　必至懣恨無已爾等宜體朕意辛丑
諭曰朕惟自古賢聖之君必有顯號徽稱以昭功徳之盛
　垂於萬世此國家不易之鉅典也仰惟我
皇考大行皇帝臨御六十一年早承大統寅畏小心旦明
　凛昭恪之忱
郊祀親升中之典監於成憲率由舊章孝奉
兩宫尊養兼至展敬
陵
廟備物盡誠總攬萬幾阜成兆姓蠲賦動盈千萬賑卹曽
　不稽時水旱先籌雨暘必達寛刑肆赦徳洽好生盛暑
　則釋囹圄嚴寒則賑饘粥兵糧預給優賞屢頒淮甸屢
　巡動累百萬之帑金運
睿謨而兩河底績魯郊
時幸行數千年之殊禮屈
帝尊而九拜崇師覽奏牘而利弊周知覲臣僚而賢愚立
　辨保全勲舊庇廕宗支廣育人材敦厚風俗布昭
聖武申討不庭元裔背叛而旋踵就殱三孽逆命而尅期
　獻馘俄羅斯占喀爾喀之疆圉諭以威徳即奉約章喀
　爾喀逼厄魯特之暴殘納其困窮胥登袵席噶爾丹肆
　毒鄰境三臨絶漠掃盡烽烟策妄阿喇布坦摧滅與國
　出師命將恢復藏地臺灣置郡紅苗格心南朔東西無
　思不服至於
天縱生知日新好學講筵時御
手定六經廣博士於五賢配先儒於十哲文嫓二典書邁
　百家貫徹天文總括地理旁羅術數考正元聲研索羣
　編鑒裁纂輯凡此難名之美善洵亘古帝王首出之
一人雖復累牘連章不能頌述萬一朕方與天下臣民均
　切怙戴不意
龍馭上賔顧予冲人嗣膺大統仰承佑啟之恩敢後顯揚
　之禮謹考彝章宜升
尊諡王大臣等詳察典禮具奏壬寅諸王大臣等奏言萬
　　　幾至重難以久曠請遵
遺詔二十七日釋服奉
諭釋服之制以日易月雖始於漢文而髙宗諒隂三年獨
　非古制乎朕不能上比髙宗而思慕之情何能自已揣
　爾等惟恐過勞朕躬殊不知有服朕尚可稍進饘粥暫
　眠苫塊若必强朕釋服必至寢食皆廢矣
皇考遺命一句一字朕無不拳拳服膺止此二十七日釋
　服之
詔非敢故違而罔極深恩哀思迫切雖蹈違
命之愆亦不恤也爾諸王大臣其諒之甲辰諸王大臣等
　　　復合詞奏言從來天子之孝與士庶人不同孝經
　　　云天子以徳教加於百姓施於四海為孝書稱髙
　　　宗諒隂晉臣杜預謂是釋服後心喪之文蓋以人
　　　君一身為郊廟社稷之主祭為吉禮必於除服舉
　　　行若二十七日不即除服則祀典不免有闕
大行皇帝聖學淵深若易月之制可以更易豈肯於
遺詔中諄諄垂訓伏乞上思
郊
廟神靈之所倚賴下念中外臣民之所托命勉遵
遺詔俛順輿情疏入復叩首固請始奉
㫖朕覽諸王大臣所奏引據經書義理明晰朕惟有嗚咽
　悲痛耳始知為君之難祗此持服一節乃天子第一苦
　衷轉不如臣庶尚能各盡其心雖勉從所請朕之哀思
　因兹愈切矣又
諭曰諸王大臣僉云二十七日後應居乾清宫朕思
皇考六十餘年所御宫殿朕即居住其中心甚不忍朕意
　欲居月華門外養心殿著將殿内向日一應陳設敬謹
　收徹葺改務令堊素以備朕居朕不敢謂遵古諒隂之
　禮然必如此守孝二十七月以盡朕心乙巳諸王大臣
　　　等奏言
大行皇帝聖徳神功頌揚莫罄
尊諡
廟號乃追崇大典臣等蠡測管窺未能比擬萬一
皇上至孝性成惟
聖人能知
聖人伏乞
睿思親定昭垂萬世奉
諭朕思子臣尊崇
君父之心何有止極然必至允至當方孚千秋定論我
皇考纘繼大統本應稱宗但經云祖有功而宗有徳我
皇考鴻猷駿烈冠古爍今拓宇開疆極於無外論繼統則
　為守成論勲業則為開創朕意宜崇
祖號方副
豐功但追崇大典理應僉謀共協一人之心即千萬人之
　公心一時之論即千萬世之公論爾諸王大臣等可㑹
　同九卿翰詹科道文六品以上武四品以上詳考舊章
　從公確議丁未王大臣等奏言
大行皇帝功徳巍焕
天地化育有未周者
大行皇帝實贊之
祖宗經綸有未竟者
大行皇帝實𢎞之孔子集千聖之大成
大行皇帝集百王之大成史稱帝堯其仁如天惟
大行皇帝實與並之又按禮經稱有虞氏祖顓頊而尚書
　　　所載有格於文祖格於藝祖之文則有虞氏有三
　　　祖是知凡配天者皆得稱祖也廷議僉同輿情允
　　　洽惟
聖字可以贊揚
大行皇帝之峻徳惟
祖號可以顯彰
大行皇帝之隆功恭擬
尊諡曰
合天弘運文武睿哲恭儉寛裕孝敬誠信功徳大成仁皇
帝
廟號
聖祖天下萬世稱曰
聖祖仁皇帝奏上得
㫖諸王大臣官員深悉我
皇考一生神聖實行同心合辭恭上
尊稱甚愜朕意因
親刺指血將本内
聖祖字圏出恭奉授大學士等齎出十二月甲寅奉移
梓宫於
壽皇殿
世宗憲皇帝每日黎明
親詣上食三次退於
　　觀徳殿席地而坐有應奏之事即於
　　觀徳殿進奏至晡奠畢乃還倚廬庚申大祭禮成
世宗憲皇帝從倚廬移
御養心殿齋居素服三年如一日
　　　雍正元年二月己巳恭上
尊諡曰
合天弘運文武睿哲恭儉寛裕孝敬誠信功徳大成仁皇
帝
廟號
聖祖(互見/吉禮)丁卯尊
聖祖仁皇帝陵曰
景陵三月丙午奉移
梓宫於
景陵先是正月總理事務王大臣等奏言謹按宋明之禮
　　　梓宫至山陵皇帝皆不親送宋時以親王至宰相
　　　充之明時或以皇子親王主之祈
皇上思宋明定制之深意念
宗廟
　社稷之重任以慰臣民之心得
㫖凡事當遵
祖考已行之典禮方為盡善前
曾祖母太皇太后發引時
皇考親自恭送至
祖母皇太后發引時
皇考聖躬違和並有足疾尚且親送
梓宫啟行諸王大臣豈能勸止乎親送
皇考梓宫至
山陵朕意已定大臣等勿再强奏四月辛亥
聖祖仁皇帝梓宫至
景陵暫安奉
饗殿
世宗憲皇帝諭曰朕親送
梓宫沿途於大禮雖獲免闕遺而思慕未有窮期朕欲留
　住
山陵數日然後回京王大臣等合辭奏言
駕奉
皇太后在此若不回鑾
皇太后亦必愈加哀慟所闗甚重懇請仍照原議於祭畢
　　　回京乃從之九月丁丑奉安
梓宫於
景陵地宫二年九月禮部奏元旦元夕慶賀行禮及廷臣
　　　朝服日期得
㫖俟朕素服三年後照所請行十二月吏部尚書朱軾奏
　　　雍正三年二月十三日服制已滿請祫祭
太廟頒示天下臣民即吉釋哀得
㫖朕受
皇考四十餘年顧復深恩罔極莫報諒隂三年祗以黙盡
　一㸃私情非謂歴代帝王不能行之事朕能行之欲立
　法定制以垂令名也且如祭祀朝㑹大典不容久曠者
　朕亦强狥諸王大臣之請照常舉行惟有齋居素服悲
　哀思慕盡一已之誠於宫禁之中古人云禮之至者無
　文哀之深者無節朕自嗣統以迄於今撫時生感觸物
　増悽僾見愾聞潸然出涕情不容以自禁心不能以自
　覺遑論其合於古制否乎昔
世祖
聖祖皆以冲齡登極一時禮制容有未備設踐阼之日已
　若朕躬之年則盡禮盡制必有朕所萬不能逮者今朕
　抱歉之處尚多敢云盡禮乎至深山窮谷無不哀戀思
　慕遏宻八音此
皇考六十餘年深仁厚澤浹髓淪肌四海臣民哀痛迫切
　愈久不忘出於人心之自然非有所禁約而然也夫以
　薄海内外凡有知識之倫尚且哀慕不忘如此况躬為
　子臣欲報昊天罔極之徳其終身哀慕復何能已耶三
　　　年二月行祫祭
太廟禮如儀十三年八月己丑
世宗憲皇帝崩是日恭奉
梓宫於
　　乾清宫中設
几筵
　皇上以
　　乾清宫南廊讀書處為倚廬庚寅
　諭朕受
皇考鞠育顧復深恩昊天罔極今忽遭大故
龍馭上賔朕自念生平無纎毫之報答日夜哀泣痛入五
　　中况我
皇考仰體
聖祖仁皇帝付託之重教養萬國臣民十三年來旰食宵
　　衣苦心逺慮備極勞瘁此朕所親知親見者是以薄
　　海内外共享昇平之福貽及子孫不獨朕心感切仰
　　報無由也若服制一節仍遵定例朕心實為不忍惟
　　有行三年之喪稍盡思慕之情於萬一天下臣民仍
　　照定例行著諸王大臣即行㑹議具奏九月庚子
　諭自古臣子之於君父皆有諱名之義載在禮經著於
　　史冊所以展哀慕而致誠敬也雍正元年
皇考特頒諭㫖謹將
聖祖仁皇帝聖諱欽定避易書寫今朕紹承大位哀痛方
　　深
皇考聖諱理應恭避敬遵
皇考從前欽定典則嗣後凡内外各部院文武大小衙門
　　一切奏章文移遇
聖諱上一字則書允字
聖諱下一字則書正字該部敬謹遵行又
　諭自古聖帝明王功徳大成必有顯號徽稱所以昭垂
　　萬世典至鉅也我
皇考大行皇帝乗乾御極撫御萬邦錫福諴民徳化翔洽
　　䖍恭寅畏昭事
蒼穹郊祀祈年必親必敬欽承
祖烈光大前猷至孝肫誠千古未有當
皇祖上賔時盡制盡情喪儀隆備
親送
梓宫屢謁
陵寢歲時瞻拜
御容舉念常伸孺慕繼
顯謨之盛推
錫類之仁
宸衷祗敬則朝乾夕惕歴久彌勤
親政憂勞則盛暑祁寒未嘗稍間整綱飭紀明目達聰施
　　措咸宜徳威並用篤宗室則立學以隆教育惠八旗
　　則賜帑以備吉凶厚臣工而加俸養亷眷忠良而建
　　祠賜祭勵亷能以察吏宏薦拔以羅才廣耤田以重
　　農桑定品式以崇節儉重道則
經筵歲舉愛士則科目頻加隆
　先師五代之王封新闕里千秋之廟貎修明典禮懷柔
　　百神厚植綱常旌揚節孝蠲逋減賦不惜億萬之帑
　　金開墾築隄永享萬年之樂利備賑則廣行積貯養
　　兵則優贍身家律例則釐定科條决讞則特詳咨酌
　　廣開言路詳示
硃批洞矚羣情慮周六合大閲以詰兵戎訓練以修武備
睿謨獨運而小醜立奏蕩平
聖武布昭而荒徼永圖綏靖開天明道
聖學髙深覺世牖民
宸章炳焕闡聖賢之精藴宣心性之圓機函葢古今彪爍
　　宇宙
天心協應有感必通徳盛化神諸瑞畢至千古帝王之良
　　法善政至
皇祖而集其大成我
祖宗之駿烈宏猷迨
皇考而益徵善述眇予冲子寅承丕基仰維
功徳之隆宜備尊親之典敬循禮制恭上
尊諡
廟號諸王大臣詳察典禮具奏又
　諭諸王大臣奏稱三年之喪難以舉行請朕仍依舊制
　　以二十七日釋服朕受
皇考顧復深恩昊天罔極中心哀慕實不能自已所以欲
　　行三年之喪以盡子臣之誼朕承
皇考付託之重總期恪守
貽謀勉遵
先志使天下乂安永享昇平之福乃朕之孝非以持服三
　　年遂為孝也自古帝王亦有行三年之喪者今諸王
　　大臣所引杜預心喪之説後人多議其非朕自幼讀
　　書與未曽披覽典籍者有間此等議論豈可援以為
　　據耶若以
遺詔有二十七日釋服之㫖此乃為天下臣民而言非指
　　朕一人也從前
皇祖聖祖仁皇帝冲齡踐阼未得舉行而我
皇考大行皇帝即位之時軍國重務速行辦理之處甚多
　　是以俯准廷臣之請然素服齋居三年如一日也今
　　經
皇考十三年宵旰勤勞孜孜圖治舉凡大綱小紀莫不悉
　　有章程朕今日遵守成規一如
皇考在日朕親承指授一一奉行而已輾轉思維三年之
　　喪在朕今日實屬可行况昨日大學士等奏稱十五
　　日以後應照例送本辦事朕已允行豈行三年之喪
　　遂不能辦理一切事務乎至於
郊壇祭祀大典原可並行不悖諸王大臣所奏以日易月
　　之説斷不准行朕意已定毋得再請其如何舉行三
　　年之喪著詳查典禮確議具奏乙未諸王大臣等奏
　　　言
大行皇帝丕冒八埏曲成萬物有與
天同體之徳有敬
天行健之功凡運㑹之彌昌彌熾皆
聖徳之可法可傳中以宅心正以體政文以敷化武以定
　　　功英以决幾明以燭理寛以居之仁以行之信以
　　　成之毅以守之而皆本之於大孝運之以至誠謹
　　　按虞書曰慎乃憲説命曰惟聖時憲又曰監於先
　　　王成憲周禮疏云懸法以示人曰憲葢惟憲天立
　　　教之聖人然後能慎法度修政事俾萬世奉為成
　　　憲守而不忘若虞舜商湯周之文王武王皆是也
　　　竊謂
大行皇帝
尊諡於憲為宜又按禮記祖有功宗有徳周公作無逸稱
　　　殷有三宗而周文武之廟並稱世室竊惟
大行皇帝
廟號宜稱
世宗與
太祖
太宗
世祖
聖祖並為百世不祧之廟擬敬上
尊謚曰
敬天昌運建中表正文武英明寛仁信毅大孝至誠憲皇
帝
廟號
世宗天下萬世稱曰
世宗憲皇帝庶足以顯揚
大徳表著
巍功奏上得
　㫖諸王大臣公同議上
皇考大行皇帝
尊諡曰
憲皇帝
廟號
世宗於我
皇考至徳鴻猷實相符合禮稱祖有功宗有徳廟號之稱
　　祖稱宗均屬尊崇之極而象功昭徳惟期允當方協
　　至公昔我
皇祖聖祖仁皇帝久道化成身兼創守平定逆藩掃清朔
　　漠神功駿烈自古莫與比隆
廟號定應稱祖
皇考大行皇帝善繼善述敬
天勤民十三年來宵旰憂勞咸熙庶績昭萬年之景福固
　　百代之丕基
廟號
世宗正合古宗有徳之意上配
列祖百世不祧此乃天下萬世之定論非在廷諸臣尊崇
　　祖父敷揚稱頌之私情尤非朕一人哀感
隆恩表章
盛徳之私願所能强置一辭也在我
皇考神謨垂於宇宙厚澤洽於臣民即罄厥揄揚難盡萬
　　一今據所奏敬擬上
尊謚
廟號詳慎公當足以昭示萬世朕心深為慰惬所有應行
　　典禮該部敬擬具奏丁未奉移
梓宫於
雍和宫先是奉
　㫖於
雍和宫苫次居住百日諸王大臣等奏請於二十七日後
　還宫奉
　諭諸王大臣援引典禮議稱朕於二十七日之後應在
　　宫殿之中乃一定之體制等語朕思二十七日之後
　　既不於
雍和宫苫次居住則朕哀慕之思何能自釋應於百日之
　　内每日親詣
雍和宫一次奠獻諸王大臣將親詣時刻酌定具奏王大
　　　臣等奏言
　皇上涖官聽政事務殷繁若每日
　親詣
雍和宫一次徃來數十里難以兼辦政務謹擬奉移
梓宫後百日内應請
　皇上於數日
　親詣
雍和宫一次其
　親詣之日或早或午不必拘定時刻如此既可展
　皇上之孝思而於禮典亦協得
　㫖一月之内朕每日親詣一次一月以外間一日親詣
　　一次兩月以外間二日親詣一次至是奉移
梓宫
　皇上步行恭送安奉禮畢以
雍和宫别殿為苫次是日諸王大臣遵
　㫖議定三年喪禮具奏
　召入面
　諭曰諸王大臣所議三年喪禮援據經傳斟酌典章甚
　　為詳悉朕惟
皇考臨御十有三年居心行政念念出於至誠此諸王大
　　臣所共知共見者也
皇考聰明天亶建極綏猷垂法萬世朕雖不能企仰萬一
　　然誠之一字實欲身體力行黽勉效法以圖善繼善
　　述至持服三年乃朕哀慕至情萬不能已並非欲博
　　行三年之喪之名也况持服三年亦何足以言孝所
　　願吾君臣同徳同心勤求治理使民物康阜海宇乂
　　安令天下咸頌我
皇考付託得人此吾君臣所當共勉者今覽所奏諸王大
　　臣深悉朕迫切苦衷俾得稍展哀忱可謂能諒朕心
　　矣但所議尚有一二宜酌者如元旦朝賀請朕吉服
　　陞殿朝正固國家之吉典然羣臣實為朕一人稱慶
　　在二十七月之内吉服受賀朕心實切不安又稱御
　　門涖官聽政用素服冠綴纓緯等語朕縞素齋居凡
　　一切引見官員奏事降㫖俱可以便殿隨時舉行非
　　必須御門方可辦理也至
郊
廟大祀朕自不敢因一已孺慕之私情有缺
天
祖禘嘗之鉅典所議朕詣行禮甚是但先期齋戒所以潔
　　齊心志對越
神明朕遇齋戒之日即當素服冠綴纓緯其視
祝版亦當照例用禮服以昭敬謹
　朝日
　夕月等祀雖係遣官行禮然誠敬之心黙為昭格陟降
　　左右不啻親承朕意於遣祭正日亦應素服冠綴纓
　　緯方與禮意相合又所議朕躬及羣臣諸典制俱屬
　　明備皇后妃嬪及皇子持服之處尚未議及爾等一
　　併詳查典禮再議具奏己酉
　諭今日將議定持服三年之處奏聞
皇太后奉
皇太后懿㫖皇帝欲行三年之喪諸王大臣遵㫖議行悉
　遵古制予思帝王之孝非臣民可比葢因國家典禮重
　大政務殷繁實有至難舉行之處是以當年
大行皇帝屢經降㫖欲持服三年比時諸臣奏懇再三雖
　中心哀慕亦不得不俯從所請今皇帝必欲舉行諸王
　大臣自應勸阻且國朝服制自有典章亦不便輕為改
　易在皇帝受
大行皇帝付託之重惟當善繼善述勤求上理豈可執意
　欲行
皇考所未行之制諸王大臣亦惟當殚心輔佐俾海宇乂
　安庶政澄清始為克盡子臣忠孝之道至於持服三年
　不過盡孝之一端况
大行皇帝十三年以來宵旰憂勤惟願四海昇平吉祥善
　慶為子臣者自應仰體
在天之靈紹述纘承共享和平之福以成
先志若必欲重服三年以為盡孝上揆
大行皇帝聖心亦未必鑒慰也持服一節朕原不敢以為
　　克盡繼述之大猷不過稍盡臣子之私情今
皇太后既有此㫖且責朕以行
皇考所未行朕何敢當之爾諸王大臣將
皇考未行之故并朕今日可行之故分晰開陳俾
皇太后閲之而心安則朕意既遂而朕心亦慰矣即日諸
　　　王大臣覆奏言臣等伏思喪禮古今異宜斟酌務
　　　期至當欽奉
　皇上諭㫖令臣等議行三年喪禮敬惟
聖祖仁皇帝冲齡御極末經舉行
大行皇帝臨御之初叠降
諭㫖欲三年持服以展孝思因彼時軍國重務有急需整
　　　理之事是以廷臣再三奏懇雖䝉
俞允二十七日釋服而
聖孝純篤素服三年有如一日今伏覩
　皇上至性肫誠哀思迫切屢䝉
　訓諭以仰承
大行皇帝貽緒必行三年之喪於心始安伏念
　皇上為
　社稷臣民之主羣生之所倚賴
　皇上純孝哀慕之心得安即海内臣民之心亦得少安
　　　是以遵
　㫖酌議具奏又奉
　諭㫖元旦不應受賀聽政不必
　御門臣等正在議覆間伏讀
皇太后懿㫖以國家典禮重大政務殷繁本朝服制舊章
　不便輕改
慈訓諄篤指示周詳臣等謹遵
懿㫖再行定議謹議得
　皇帝服制於百日之内用縞素二十七月之内俱用素
　　　服詣
几筵前仍用縞素遇
郊
廟祀典應請
　皇上親詣行禮以承大典至
　陞殿受賀所以肅萬國之觀瞻
　御門聽政所以綜萬幾之體要俱應循照典禮以時舉
　　　行如此則
　皇上之孝思既得盡展
　　國朝之典制亦屬相符期以上慰
皇太后諄切垂諭之聖心即以副
　皇帝遵奉
慈訓之至意而臣庶仰望之忱均慰矣奏入
　上召見總理事務王大臣面傳
皇太后懿㫖諸王大臣議奏持服之禮酌古準今情理允
　協知道了九月癸丑管理禮部事務多羅履郡王允裪
　　　等㑹議言
　皇上大孝深純斷自
　宸衷舉行三年喪制臣等謹考載籍詳慎酌議準古今
　　　之宜揆情文之當仰遵
皇太后之慈訓敬體
　皇上之孝思
　　國朝之典制既符臣庶之輿情均愜謹條列於左一
　　　祭祀按禮記王制喪三年不祭惟祭天地社稷為
　　　越紼而行事註謂不敢以卑廢尊是天地社稷之
　　　祭三年之内於古禮本當親行明吕坤謂祖宗不
　　　輕於父母奉祭不緩於居喪何可乆廢誠以天祖
　　　一理宗廟之祭亦當並舉謹議凡遇
天
地
太廟
奉先殿
　社稷大祀
　皇上親詣行禮或遣官恭代俱禮服行禮作樂先期齋
　　　戒用素服冠綴纓緯視
祝版用禮服
　朝日
　夕月
　歴代帝王
　先師孔子
　先農等祀遣官行禮咸用禮服作樂正祭之日
　皇上素服冠綴纓緯宫内祭
神俟百日後舉行凡報祀之日若
　皇上親詣行禮具常服冠綴纓緯其承辦祭祀職事人
　　　員俱用常服至
　經筵
　臨雍
　耕耤等禮俱俟二十七月釋服之後舉行一朝㑹鉅典
　　　體制攸關元旦朝正共球畢集萬國瞻仰朝儀最
　　　重臣等謹議二十七月之内遇元旦朝賀
　皇上具吉服陞太和殿不宣表不作樂常朝陞殿亦用
　　　吉服不作樂一御門聽政典制至鉅昔宋仁宗行
　　　三年之喪臨朝改服孝宗於二十七日之後百官
　　　請聽政援書經被冕服出應門之禮固請乃許是
　　　持服三年不廢臨朝聽政稽之史冊自古為然謹
　　　議尋常事件及引
　見官員俱請於便殿辦理百日後恭請
　皇上御乾清門聽政一冠服按諒隂之制先儒謂上古
　　　本無可考史載魏孝文帝唐徳宗釋服後仍以素
　　　服練巾聽政宋仁宗雖用以日易月之制改服臨
　　　朝宫中實行三年之喪葢縞素不可以臨朝前代
　　　行三年之喪者亦惟宫中素服而已朱子亦云人
　　　主不免於視朝聽政豈可不酌輕重而為之權制
　　　此不易之論也謹擬百日内
　皇上服縞素百日外請髪易素服詣
大行皇帝几筵前仍服縞素
　御門涖百官聽政恭詣
皇太后宫俱素服冠綴纓緯遇
　陞殿受朝俱用吉服祭祀並一切典禮俱用禮服至二
　　　十七月服滿照百日禮致祭禮畢
　皇上釋服一宫中服制帝后齊體服制不容有異
　皇后持服自應遵照
　皇上舉行伏惟
　皇后朝夕侍奉
皇太后兼有祭
神報祀之禮應於二十七日後在宫中素服遇一切典禮
　　　日期俱禮服恭詣
大行皇帝几筵前仍用縞素
　　妃
　　嬪於二十七日釋服二十七月之内俱素服遇一切
　　　典禮日期俱用禮服
　　皇子與諸王臣工同一在京諸王公大臣文武官員
　　　二十七日釋服百日剃頭自釋服後各衙門有應
　　　行典禮及朝㑹坐班仍用禮服吉服從事外凡入
　　　朝奏事在署辦事俱素服冠綴纓緯恭詣
大行皇帝几筵前則冠去纓緯二十七月服滿
　皇上釋服後俱遵吉禮行一二十七月内門神對聫除
　　太和殿
　　中和殿
　　保和殿
　　坤寧宫仍照常張掛外餘處俱釋服後張掛一各衙
　　　門進呈本章於二十七日百官除服後俱用硃印
　　　一在京王公大臣文武官員二十七日内不作樂
　　　不宴㑹一年之内不嫁娶其外省官員以及軍民
　　　人等仍照從前定例行其門神對聫王公以下及
　　　有頂帶官員俱於二十七月後張掛軍民人等仍
　　　照常例行
　制曰可十一月丁未恭上
大行皇帝尊謚曰
敬天昌運建中表正文武英明寛仁信毅大孝至誠憲皇
帝
廟號
世宗(互見/吉禮)己未
　諭雍正元年我
皇考請髪及御門聽政在
皇祖梓宫奉移
山陵之後今百日將屆
皇考梓宫尚在
雍和宫若即剃頭朕心不安但歲底新正又有
壇
廟祭祀大典朕當親行者其禮當何如王大臣等確議具
　　奏王大臣等奏言雍正元年元旦尚在
聖祖仁皇帝大事百日之内而奉移
山陵之期甚近是以
世宗憲皇帝請髪以及御門聽政均得於奉移
山陵後舉行今乾隆元年元旦已在
世宗憲皇帝大事百日之後而
山陵工程尚未告竣奉移之期尚早歲暮新正一應
壇
廟祭祀大典
　皇上親詣行禮之處時有不同禮以義起應請
　皇帝於二十九日請髪十二月初一日後
　御門聽政於禮允洽從之又
　諭王大臣議奏乾隆元年正月初一日朕躬若徃
雍和宫行禮不便具禮服亦不便摘冠纓於初二日再徃
　　行禮等語正月初一日朕躬若不徃
雍和宫行禮朕心如何得安况有雍正元年正月初一日
皇考素服徃
壽皇殿門下行禮之例乾隆元年正月初一日朕躬前徃
壽皇殿行禮畢在
　　觀徳殿更素服於
雍和門行禮
　　　乾隆元年正月丙申朔
　皇上詣
雍和門行禮是日
雍和宫照常三次奠獻停止舉哀二月戊子尊
世宗憲皇帝陵曰
泰陵八月
　諭本月十三日詣
雍和宫行禮據禮部奏稱請照今年元旦之例
雍和門行禮朕思元旦乃天下臣民公共之大節只得勉
　　從所請今朕一人誕辰非元年歲朝可比朕仍詣
几筵前行禮九月
　諭禮部議奏恭送
梓宫發引時朕隨出寰宇尊親牌坊門跪於街南恭候過
　　後朕乗輿出西直門前徃恭候至於
靈駕到
泰陵三洞橋更換小轝時朕先至
隆恩門恭候到
陵後安奉次日祭畢即行還京等語
雍和宫奉移之日朕不忍於城内乗輿前徃應步送出城
　　再乗輿由别路前徃以便跪接至三洞橋更換小轝
　　時朕仍在旁跪候不必先至
隆恩門安奉次日祭畢即回朕心實為不安朕欲在彼居
　　住數日以申哀慕之忱著總理事務王大臣議奏十
　　月初九日行奉移禮畢朕即在
雍和宫居住恭候發引尋王大臣奏言謹按前代帝王親
　　　送梓宫者少無成憲可稽禮日既塟反而卒哭又
　　　曰既反哭主人與有司視虞牲有司以几筵舍奠
　　　於墓左反日中而虞是安奉既畢原無復行居住
　　　之文應請
　皇上遵照雍正元年
世宗憲皇帝恭送
聖祖仁皇帝梓宫祭畢回鑾之例於次日祭後回鑾實屬
　　　允洽從之十月辛未奉移
世宗憲皇帝
梓宫於
泰陵饗殿十一月乙酉冬至先期
　諭曰據禮部奏稱本年冬至恭祭
列祖陵寢
世宗憲皇帝梓宫尚未奉安地宫每日照常供獻應照例
　　不行冬至致祭之禮朕思冬至祭祀闗係大典若
皇考梓宫前不行冬至祭祀之禮於心不安於理亦屬未
　　協著該部再議具奏禮部奏言查各
陵大祭遇清明中元歲暮忌辰皆朝服行禮祭畢更素服
　　　舉哀冬至日惟朝服致祭不更素服舉哀是以㑹
　　　典喪儀内未載有冬至之祭今奉
　㫖以冬至祭祀關係大典請於
世宗憲皇帝几筵前供牲帛三獻讀祝致祭令贊禮官贊
　　　禮但
梓宫尚未安奉
地宫且在二十七月以内所有承祭執事各官應不綴冠
　　　纓素服行禮從之二年三月恭奉
梓宫安葬
泰陵地宫凡大喪之儀具見
　大清通禮
　
　
　
　
　
　
　
　
　
　
　
　
　皇朝通典卷六十一
　欽定四庫全書
　皇朝通典卷六十二
　　禮(凶二/)
列后大喪
　　　(臣/)等謹按
　　國朝
列后大事
孝端文皇后在尊稱
皇太后之後
孝莊文皇后在尊號
太皇太后之後
孝康章皇后
孝惠章皇后
孝恭仁皇后均以正位慈寧之日
仙馭升遐敬稽典禮
世祖章皇帝
聖祖仁皇帝
世宗憲皇帝
躬行喪禮備極哀慕誠敬之至
孝聖憲皇后母儀天下四十二載
　皇上孝思肫篤尊養兼隆及遇
大事哀毁倍至一切禮儀悉本
　至孝以定典章必誠必敬垂法萬世(臣/)等敬考
實錄
　　記注所載各按年月纂紀如左
　　　順治六年四月乙巳
孝端文皇后崩越日奉安
梓宫於宫中正殿設
几筵
世祖章皇帝率王以下文武各官公主福晉以下官員命
　　　婦皆成服凡初祭大祭繹祭月祭百日祭一應禮
　　　儀咸與
太宗文皇帝大喪禮同七年二月丁亥恭上
尊諡曰
孝端正敬仁懿莊敏輔天協聖文皇后(互見/吉禮)戊子奉移
梓宫於
昭陵行安𦵏禮
　　　康熙二年二月庚戌
慈和皇太后崩越日奉安
梓宫於宫中正殿設
几筵
聖祖仁皇帝率王以下文武各官公主福晉以下官員命
　　　婦皆成服每日三次上食
聖祖仁皇帝親奠獻悲泣癸丑諸王大臣等以
聖祖仁皇帝哀痛過甚叩請節哀庚申奉移
梓宫於壩上
饗殿
靈駕發
聖祖仁皇帝奠酒行禮攀號益切
太皇太后
仁憲皇太后念
聖祖仁皇帝沖齡荷
宗社之重不便逺離紫禁親送
梓宫頻降
懿㫖諭止
聖祖仁皇帝雖勉遵
慈諭仍哭踊不輟五月甲午恭上
尊諡曰
孝康慈和莊懿恭惠崇天育聖章皇后(互見/吉禮)乙未奉移
梓宫於
孝陵六月壬寅奉安於
孝陵地宫二十六年十二月己巳
太皇太后崩越日奉安
梓宫於宫中正殿設
几筵每日三次奠獻
聖祖仁皇帝親上食奠酒行禮
諭禮部朕孝服用布舊制國有大喪自宗室公以上服素
　帛今孝服俱改用布庚午諸王大臣合辭奏請節哀繼
　　　又以除夕請
聖駕暫
還宫不允壬申奉
諭
太皇太后疾大漸時諭朕曰
太宗文皇帝梓宫安奉已久不可為我輕動况我心戀汝
　皇父及汝不忍逺去務於孝陵近地擇吉安厝則我心
　無憾矣諄諄降㫖朕何敢違伏思
慈寧宫之東新建宫五間
太皇太后在日屢曽向朕稱善乃未及久居遽爾升遐今
　於
孝陵近地擇吉修建
暫安奉殿即將此宫拆運所擇吉處毋致缺損著揀選部
　院賢能官員前往敬謹料理天氣甚寒務期基址堅固
　工程完備二十七年正月乙亥朔諸王大臣以元旦令
　　　節再三奏請節哀
還宫不允惟令王以下輟哭一日乙酉奉移
大行太皇太后梓宫暫安於朝陽門外
殯宫
聖祖仁皇帝居
殯宫傍倚廬不還宫三日始設褥戊子諸王大臣合辭屢
　　　請乃
還宫幕居於
　　乾清門外之左乙未行大祭禮釋服先是
諭曰自漢以來帝王居喪持服以二十七月易為二十七
　日惟魏孝文帝欲行三年之喪朕平日讀史至此常稱
　贊之今非欲遵古賢君祗念朕八嵗
世祖章皇帝賓天十一嵗
慈和皇太后崩逝全賴
聖祖母太皇太后鞠養教誨以至成立遽遭大故實増痛
　傷哀疚靡盡今定持服二十七月少慰罔極之痛朕獨
　持於宫中幾政毫無曠廢不令臣民持服一切俱不禁
　止如此可以遂朕本懷諸王大臣及百官士民再三陳
　　　奏請遵以日易月之制得
㫖勉從衆請猶欲持服百日諸王大臣復固請乃止四月
　　　己酉奉移
梓宫於
暫安奉殿
聖祖仁皇帝哭踊扶掖步行三里餘始乗馬在途每日號
　　　慟步行數里如初啓行時辛酉奉安
梓宫於
暫安奉殿十月乙卯恭上
尊諡曰
孝莊仁宣誠憲恭懿翊天啓聖文皇后(互見/吉禮)五十六年十
　　　二月丙戌
仁憲皇太后崩越日恭奉
梓宫於
寧夀宫正殿設
几筵
聖祖仁皇帝以足疾方甚舁榻近
几筵前就榻成服跪哭失聲奠酒三爵乃跪呼
聖母念臣足疾不能盡禮惟
聖母鑒之言畢大慟迷暈時
世宗憲皇帝及諸皇子皆侍左右惶遽失措
世宗憲皇帝急呼哭者止聲於是内外寂然少頃
聖祖仁皇帝始甦諸皇子内大臣環跪叩勸乃强舁榻退
　　　至側殿
聖祖仁皇帝仍哀哭不止皇子諸王大臣再四叩請
聖祖仁皇帝乃還蒼震門内以
　　延禧宫為苫次丙申行奉移啓奠禮先期禮部奏請
簡皇子恭代行禮奉
諭此乃初祭朕雖艱於動履務必親詣祭酒寧夀宫中復
　能得行禮乎從此永訣矣諸皇子及大臣等勿拂朕意
　　　是日遣
　　皇子恭代行禮
聖祖仁皇帝仍御榻詣
几筵前跪於榻上舉哀恭代行禮之
　　皇子詣奠几前跪祭酒三爵每祭一叩
聖祖仁皇帝隨行三拜禮衆隨行禮舉哀畢女官奉
仁憲皇太后冠服出
聖祖仁皇帝皆一一頂戴跪送至燎所遣公主祭酒三爵
聖祖仁皇帝在内隨行三拜禮舉哀畢
還宫丁酉奉移
梓宫於朝陽門外
殯宫
聖祖仁皇帝御榻哭送出
　　寧夀宫西門舉哀跪送
靈駕發仰望不見始止哀還苫次丁未行大祭禮
聖祖仁皇帝親詣
几筵前奠酒舉哀行禮釋服五十七年三月辛酉恭上
尊諡曰
孝惠仁憲端懿純徳順天翊聖章皇后(互見/吉禮)壬申奉移
梓宫於
山陵四月乙酉奉安於
寶城地宫五十八年二月甲子尊稱
孝惠章皇后陵曰
孝東陵時禮臣奏言古來帝后有不合𦵏而自為陵俱就
　　　方位定名今
孝惠章皇后陵在
孝陵之東不必另立陵名恭擬尊稱為
孝東陵得
㫖是
　　　雍正元年五月辛丑
仁夀皇太后崩越日恭奉
梓宫於
寧夀宫正殿設
几筵舉哀成服
世宗憲皇帝於蒼震門内設倚廬以居甲辰恭移
梓宫奉安於
夀皇殿
世宗憲皇帝行安奉禮畢乃於順貞門内設倚廬以居日
親奠獻諸王大臣等疏言時當盛暑
躬親奠獻請間兩三日一詣不允八月己未恭上
尊諡曰
孝恭宣惠温肅定裕贊天承聖仁皇后(互見/吉禮)乙丑奉移
梓宫於
景陵
世宗憲皇帝諭曰
皇太后素性謙謹事
聖祖仁皇帝數十年未嘗少懈今暫安奉
仁夀皇太后梓宫於蘆殿
饗殿内見奉
聖祖仁皇帝梓宫
仁夀皇太后前一應供獻及祭文不可由中門出入皆應
　於西門行走以仰體我
皇妣謙沖至意九月丁丑朔奉安於
景陵
寳城地宫二年二月
諭諸王大臣九卿等欽惟
孝莊文皇后躬備聖徳
天錫純禧誕育
世祖章皇帝瑞應昌期君臨萬國逮我
聖祖仁皇帝繼
聖嗣統久道化成立萬世無疆之業皆我
孝莊文皇后福徳兼隆之所啓佑也康熙二十六年十二月
慈馭升遐先期
面諭我
聖祖仁皇帝曰我身後之事特以囑汝
太宗文皇帝梓宫安奉已久卑不動尊此時未便合𦵏若
　另起塋域未免勞民動衆究非合𦵏之意我心戀汝父
　子不忍逺去務必於遵化安厝我心無憾矣再四丁寧
　言之懇切我
聖祖仁皇帝涕泣受
命爰
諭諸王大臣集議僉同於康熙二十七年四月安奉
梓宫于
孝陵之南為
暫安奉殿迄今三十餘年矣朕惟禮經曰合𦵏非古也先
　儒又云神靈有知無所不通是知合與不合惟義所在
　今
昭陵安奉日久若于左近多起
山陵究非合𦵏之義且自
孝莊文皇后安奉以來我
聖祖仁皇帝厯數綿長海宇乂安子孫蕃衍想
孝莊文皇后在天之靈極為安妥
遺命諄諄
聖祖仁皇帝遵奉三十餘年今朕身任付託之重
山陵典禮理宜斟酌盡善以垂世者莫大於此著諸王大
　臣九卿等㑹同確議具奏尋王大臣等遵
㫖議奏
暫安奉殿自
聖祖仁皇帝親受
孝莊文皇后遺命奉安三十餘年景運綿長子孫蕃衍海
　　　宇乂安誠希有之吉兆稽考古禮無必當合𦵏之
　　　文應即
暫安奉殿定為
陵寢得
㫖是十一月辛酉尊
孝莊文皇后陵曰
昭西陵三年八月丙戌以
孝恭仁皇后三年服闋
世宗憲皇帝詣
奉先殿祭告行釋服禮先是
聖祖仁皇帝三年服闋
世宗憲皇帝以
孝恭仁皇后服制未滿仍齋居
　　養心殿素服涖事總理事務王大臣等奏請遵制舉
　　　行吉禮得
㫖國家大禮
皇考
皇妣雖有輕重之别而朕之私衷則不容分視外邊吉禮
　令照國家典制舉行已有諭㫖朕於宫中務期獨盡人
　子之禮况今二十七月並非勉强從事沽取孝名以為
　觀美祗求朕心之安耳禮盡則朕心自安朕意已定諸
　王大臣毋得再奏尋内閣九卿等奏言八月二十三日為
孝恭仁皇后服闋之辰應照前
聖祖仁皇帝服闋典禮擇日行祫祭禮并行令順天府尹
　　　及直省各督撫出示曉諭以慰輿情奉
㫖朕疊遭
皇考
皇妣大事追念罔極深恩莫由仰報三年以來祗于宫禁
　之中齋居素服黙盡思慕哀戚之忱非敢自謂遵循古
　禮更不欲宣播于衆也父母之喪人子之心則一而帝
　后之禮國家之制則殊今屆
皇妣孝恭仁皇后釋服之期擇日于
奉先殿祭告自行家禮至于頒諭中外著不必行至是祭告
奉先殿禮成
回宫
召諸王大臣等入
諭曰父母之恩鞠育顧復為人子者終身仰報不盡而朕
　荷
皇考
皇妣之恩尤為至深至厚誠所謂欲報之徳昊天罔極也
　三年之中如祭祀朝㑹國家大禮不可曠缺朕亦照例
　舉行不過于宫中持服黙盡其心究未能盡此心于萬
　一也日月易邁已屆三載禮制有定而朕心無窮此一
　件素服朕衣著三年今日更換不勝悽愴朕之一念豈
　但三年固結于中即終身之久斷不能忘也
諭畢
天顔慘戚諸王大臣仰見
聖孝誠篤莫不感動涕零十二月辛酉奉安
孝莊文皇后梓宫於
昭西陵
寶城地宫
　　　乾隆四十二年正月庚寅
皇太后崩是日恭奉
梓宫於
慈寧宫正殿設
几筵陳奠
　皇上痛哭失聲擗踊不已百官齊集舉哀
　上至含青齋苫次王公大臣懇請
　還宫不允奉
　諭孝服日期
皇太后遺詔令朕止穿孝二十七日然追憶雍正十三年
　　遭
皇考大故朕欲持服三年因奉
聖母慈諭止穿孝百日朕即遵從今值
皇太后之事朕仍當依
前諭穿孝百日其餘王公大臣官員等並照例二十七日
　　而除辛卯
　諭曰
大行皇太后坤元協徳懋著徽音四十二年
母儀天下尊養兼隆福徳備至實古今史冊所未有今忽
　　遭
仙馭升遐朕心哀痛不能稍釋敬稽典禮宜隆
諡號以表尊崇第
至徳難名實非臣下擬議所能切當朕欲親尊為
孝聖憲皇后其令大學士九卿公議可否如是及所有節
　　次晉加
徽號其中或有按例應行酌減及應増加字樣仍著敬謹
　　詳議具奏又
　諭朕自登極以來即尊養
皇太后於暢春園迄今四十二年視膳問安承
歡介景所以奉
懿娯而盡愛敬為時最久今奄遭大故遵例於
慈寧宫辦理喪儀痛深罔極因念奉安
梓宫於
陵寢地宫諏吉鳩工尚需時日稽諸舊典理應
殯宫移奉以展哀誠與其另擇
暫安奉殿不若
暢春園為
皇太后頤和娯志之地
神御所安最為妥適業於
　九經三事殿易葢黄瓦敬設
几筵謹蠲本月二十九日舉行奉移禮所有應行事宜各
　　該衙門即速敬謹預備是日王大臣等再三懇請
　皇上暫還
　　養心殿得
　㫖午奠後暫居養心殿壬辰
　諭雍正十三年
皇考龍馭上賓朕欲持服三年羣臣請循以日易月之制
　　朕皆未允嗣奉
聖母慈諭令朕持服百日因即遵行然百日釋服仍素服
　　滿二十七月今遭
聖母大故自應仍遵
懿㫖持服百日昨已明降諭㫖矣其素服二十七月亦照
　　前例惟遇
壇
廟大祀行禮及致齋三日閱視
祝版先期詣
壇並視朝聴政諸事朕從前惟準理而行並未載在令典
　　此時當詳議及之又如王公大臣官員持服二十七
　　日而除素服則滿百日至百日後用何服色及陪祀
　　齋戒常朝坐班並一切典禮應如何定制亦當酌定
　　章程頃檢閱雍正十三年王大臣等所定條欵頗為
　　賅括著將原摺交軍機大臣㑹同辦理喪儀王大臣
　　等悉心詳議具奏乙未
　諭曰
大行皇太后萬年吉地今定為
泰東陵丙申奉移
皇太后梓宫於
　九經三事殿設
几筵
　皇上以
　　無逸齋為苫次王大臣等固請是日
　暫回圓明園居住二月丁酉
　皇上詣
　安佑宫於
聖祖仁皇帝
世宗憲皇帝神御前行告哀禮戊戌仍至
　　無逸齋居住王大臣等合辭固請己亥朔
　皇上朝奠後回
　　圓明園是日大學士等遵
　㫖議奏臣等伏考歴代母后尊諡自東漢明帝始建光
　　　烈之稱厥後典制相仍著於史冊而所上諡號類
　　　皆出於臣下由其徽音令徳雖有不同而考禮定
　　　名尚易比擬故也欽惟
大行皇太后誕育
　皇躬
母儀天下
備福夀者八十六載
受孝養者四十二年合九州萬國以
尊親萃五世一堂而
頤樂
鴻稱疊晉
慶典便蕃惟我
　皇上本至孝以定典章宣示
　諭㫖以
至徳難名親尊為
孝聖憲皇后仍令臣等集議謹查
孝莊文皇后徽號二十字
孝惠章皇后徽號十字於恭上
尊諡時俱敬列十二字今
大行皇太后徽號係十八字臣等遵
　㫖詳議於
徽號擬用八字又照例増加四字恭上
尊諡曰
孝聖慈宣康惠敦和敬天光聖憲皇后以符禮制伏候
　欽定得
　㫖是庚子王大臣等奏言
　皇上至孝性成自
皇太后慈馭升遐迄今已逾一旬而
　孝思純篤哀慟彌深至奉移以來無日不
　躬奠
几筵誠恐哀毁過甚實非仰體
聖母慈愛之意懇請
　皇上間一二日親詣
梓宫前奠祭
　上不允三月壬午
　上率諸王貝勒文武羣臣恭奉
冊寶上
大行皇太后尊諡曰
孝聖慈宣康惠敦和敬天光聖憲皇后(互見/吉禮)四月己酉奉移
梓宫於
泰東陵
　上恭奉啓行哭泣步從里許由别路先至
蘆殿候迎奉安行禮奠酒舉哀在途每日皆如之辛亥
　諭本月十八日恭奉
皇妣孝聖憲皇后梓宫至
泰東陵道由
泰陵東經過自應朕躬恭代向
皇考世宗憲皇帝
皇妣孝敬憲皇后陵寢行禮而禮部儀注未經議及葢因
　　康熙初年
孝康章皇后大事未行此禮是以部臣無可援引然其時
皇祖尚在沖齡廷臣又忽於禮遂致闕畧朕思
皇妣升祔
太廟之日朕恭捧
神牌進
殿門預設拜位安奉朕躬代于
列祖
列后
皇考
皇妣前行禮然後請
神牌升座正可援以為例是日早朕先展謁
泰陵再詣
泰東陵恭閱工程畢預至
泰陵分路處候
梓宫至恭請
靈輿暫停朕即于道旁遥向
泰陵恭代行禮再奉
梓宫啓行朕仍先至
隆恩門外跪迎安奉
隆恩殿所謂禮以義起必如是于心始安亦足為萬世法
　　守著交禮部増入㑹典遵行癸丑奉安
孝聖憲皇后梓宫於
泰東陵饗殿庚申奉安於
寶城地宫儀具
　大清通禮
　　　(臣/)等謹按
　　國朝典禮
孝誠仁皇后
孝昭仁皇后
孝懿仁皇后
孝敬憲皇后大事皆在正位中宫之時載在㑹典列為
　皇后喪儀乾隆十三年
　孝賢皇后崩逝一切典禮皆經
　皇上睿裁
　詔定準今酌古務協其宜兹悉恭紀於次
　　　康熙十三年五月丙寅
仁孝皇后崩越日奉安
梓宫於
　　乾清宫
聖祖仁皇帝輟朝成服
　　妃
　　嬪以下咸成服戊辰奉移
梓官於西華門外
殯宫庚寅奉移
梓宫暫安於都城北沙河鞏華城
殯宫六月庚申
冊諡
大行皇后曰
仁孝皇后(雍正元年恭加上后詳見尊諡曰/      孝誠仁皇      吉禮)十七年二月
　　　丁卯
孝昭皇后崩越日奉安
梓宫於宫中正殿
聖祖仁皇帝輟朝成服
　　妃
　　嬪
　　皇子以下咸成服己巳奉移
梓宫於
　　武英殿三月丙申奉移
梓宫於沙河鞏華城與
仁孝皇后同安於
殯殿閏三月辛酉
冊諡
大行皇后曰
孝昭皇后(雍正元年恭加上后詳見尊諡曰/      孝昭仁皇      吉禮)二十年二月
　　　癸卯奉移
仁孝皇后
孝昭皇后梓宫於
陵寢四月辛酉同奉安於
陵寢地宫二十八年七月甲辰
孝懿皇后崩越日奉安
梓宫於
　　承乾宫正殿
聖祖仁皇帝輟朝成服
　　妃
　　嬪
　　皇子以下咸成服丁未奉移
梓宫於朝陽門外
殯宫九月乙卯
冊諡
大行皇后曰
孝懿皇后(雍正元年恭加上后詳見尊諡曰/      孝懿仁皇      吉禮)十月甲戌奉
　　　移
梓宫於
陵寢癸未奉安於
陵寢地宫
　　　雍正九年九月己丑
孝敬皇后崩越日奉安
梓宫於
暢春園九經三事殿
世宗憲皇帝成服縞素十三日
　　妃
　　嬪
　　皇子以下咸成服十月丁酉奉移
梓宫暫安於田村
殯宫十二月己亥
冊諡
大行皇后曰
孝敬皇后十三年十一月丙辰
　皇上恭上
尊諡曰
孝敬恭和懿順昭惠佐天翊聖憲皇后(互見/吉禮)
　　　乾隆二年二月庚辰奉移
孝敬憲皇后梓宫於
泰陵三月庚辰奉安於
泰陵地宫十三年三月乙未
　孝賢皇后崩丙申
　諭皇后同朕奉
皇太后東巡諸禮已成忽在濟南㣲感寒疾將息數天已
　　覺漸愈誠恐久駐勞衆重厪
聖母之念勸朕回鑾朕以途次亦可將息因命車駕還京
　　今至徳州水程忽遭變故言念
　皇后乃
皇考恩命作配朕躬二十年以來誠敬
皇考孝奉
聖母事朕盡禮待下極仁此亦宫中府中所盡知者今在
　　舟行值此事故永失内佐痛何忍言一應典禮至京
　　舉行布告天下咸使聞知辛丑
　靈駕至京由東華門入至
　　長春宫奉安於正殿
　皇上親臨視安奉
　梓宫畢
　　皇子奠酒三爵衆隨行禮畢各退甲辰王大臣等奏
　　　言謹按㑹典所載
孝誠仁皇后喪儀禮部題準移文直省免其齊集舉哀制
　　　服蓋縁康熙十三年時值三藩叛逆大兵致討恐
　　　在外各衙門舉哀制服有惑觀聴是以禮部題明
　　免直省官民治喪原屬一時權宜嗣後相沿遂未
　　更正考周禮為王后服齊衰注言諸侯諸臣皆齊
　　衰是内外臣無異也明㑹典載皇后喪儀十三布
　　政使司及直𨽻禮部請敕差官訃告在外文武官
　　員軍民人等制服與京師同今
大行皇后崩逝欽奉
諭㫖布告中外應由禮部謄黄遣官頒下直省令在外
　　文武各官于奉到
諭㫖為始摘冠纓齊集公所哭臨三日持服通前二十
　　七日而除三日後照常辦事二十七日内文武各
　　官不嫁娶不作樂軍民人等摘冠纓七日内不嫁
　　娶不作樂其現在出征官軍悉免舉哀制服督撫
　　以下仍照常例免其遣官進香從之己酉奉移
梓宫暫安於景山
　觀徳殿五月甲辰
冊諡
　大行皇后曰
　孝賢皇后丙午大學士等奏帝后雖云儷體而地道臣
　　　道天澤昭然陞殿視朝事闗典制非燕饗用樂可
　　　比
　孝賢皇后喪制應遵用
祖制百日後
　皇上陞殿文武各官及外藩使臣行禮羣臣朝服均如
　　　常儀其作樂之處並照常舉行
　皇上兩月除沐後即應
　御門聴政羣臣常服不掛數珠禮畢仍素服百日後遇
　御門之期羣臣常服掛數珠庶於禮制分義皆為允協
　　　再恭檢
孝誠仁皇后喪儀案卷内載百日以後期年以内王公以
　　　下各官逢初五十五二十五等日咸朝服月朔初
　　　十二十等日補服皆掛數珠馬懸繁纓尋常入内
　　　奏事常服不掛數珠馬不懸繁纓今
孝賢皇后百日以後期年以前上朝坐班及入内奏事
　　應悉遵此制至一切典禮應朝服采服之日仍如
　　常儀所有原議入朝奏事用常服之處應通行改
　　正得
㫖
孝賢皇后大事一切典禮朕皆斟酌古今務協其宜蓋
　皇后坤寧正位體制原尊然以天子之禮視之則節
　文亦自有别縱令伉儷恩篤亦不可事事從而加厚
　以致失之太過即或情誼稍有未洽亦不宜事事從而
　貶抑以致失之不及蓋皇后自有皇后之體制不可
　以夫妻之私情為之增損于其間也朕于
孝賢皇后情誼隆重固天下臣民所共知而經紀喪儀
　從不肯以一毫私意稍紊典常考明代嘉靖七年孝
　潔陳皇后之喪閣臣張璁據古禮以為喪服自期以
　下諸侯絶特為旁期言若妻喪本自三年報服殺為
　期年固未嘗絶上宜為后服期等語其折衷頗為允
　　當今據大學士議奏禮儀内如陞殿作樂一節凡屬
　　大朝祀典自當照例朕意今年内尋常陞殿但鳴鐘
　　鼓樂懸而不作庶為合宜至來年正月將屆期年一
　　切典禮著照康熙十四年之例如常儀餘依議六月
　　　奉
　諭山東沂州府營都司姜興漢奉天錦州府知府金文
　　淳皆于
　孝賢皇后大事百日内薙頭經巡撫及都統㕘奏已降
　　㫖交刑部問罪本朝定制遇有國恤百日以内皆不
　　薙頭倘違例私犯
祖制立即處斬亦如進關時令漢人薙髮彼不薙髮者無
　　不處斬之理此百餘年人所共遵不待傳諭而後曉
　　是以㑹典條例皆無明文蓋以修㑹典時不過増損
　　明季之舊章明朝原無此制也又以其事本理法所
　　必當然不必載之簡冊即如子孫孝養父母當食進
　　食當衣加衣豈待専立科條然後盡其子職亦豈得
　以律令不載遂為不孝者解免至謂漢人遂可不遵
　百日之制茍有此心即與不肯薙髮者同尤不容誅
　也伊等身為臣子豈有不遵國朝定制之理若謂出
　於不知豈不見他人尚未薙頭何以不推求其故安
　心違犯此即立行正法以彰憲典亦無可恕然自朕
　思之律例㑹典實無明文而部文究未傳諭其所以
　未經聲明者亦因其為衆所共知今既明正其違犯
　之罪又當曲體其愚昧犯法之情且或逺方僻陋拘
　於二十七日除服之文遂有陷於不知或見他人有
　薙頭者即謂事屬可行冒昧觸網此等情節又不得
　不格外矜原更恐外省見有此兩案諭㫖慮蹈狥𨼆
　之愆紛紛㕘奏國家無此體制可傳諭各督撫提鎮
　學政欽差各官等此㫖未到之前或見在已經察出
　之案自當㕘處不容廢法姑縱其餘未發覺者概不
　必再行飭㕘旗人本屬當知若有喪心之徒不在此
　寛免之例嗣後將國恤百日内不得薙頭違者立即
　　處斬之處載入㑹典律例令人共知遵守朕惟率由
祖制欲使法在必行並無從寛從嚴之見存乎其間也七
　　　月復
　諭今日見江寧協領員缺保送之佐領尚未薙頭蓋伊
　　等以㫖到日計算
　皇后大事滿百日薙頭皆當以事出之日為始若以㫖
　　到計之則極逺省分益致遲久不齊從前㑹典未載
　　入此條而禮部行文並未明白指示以致外省人員
　　非失之不及則轉至矜持至於太過將此通行曉諭
　　各省駐防處如有似此觀望未薙頭者皆令薙頭纂
　　修㑹典時詳悉載入十月戊子奉移
　孝賢皇后梓宫於
　　静安莊十七年十月庚子奉移
　孝賢皇后梓宫於
　陵寢甲寅奉安於
　陵寢地宫三十一年七月
　諭據留京辦事王大臣奏皇后於本月十四日未時薨
　　逝皇后自冊立以來尚無失徳去年春朕恭奉
皇太后巡幸江浙正承
歡洽慶之時皇后性忽改常於
皇太后前不能恪盡孝道比至杭州則舉動尤乖正理跡
　　類瘋迷因令先程回京在宫調攝經今一載餘病勢
　　日劇遂爾奄逝此實皇后福分淺薄不能仰承
聖母慈眷受朕恩禮所致若論其行事乖違即予以廢黜
　　亦理所當然朕仍存其名號已為格外優容但飾終
　　典禮不便復循
　孝賢皇后大事所有喪儀止可照皇貴妃例行交内務
　　府大臣承辦著將此宣諭中外知之凡
　皇后喪儀具
　大清通禮
　　太妃喪
　　　(臣/)等謹按
　國朝定制
　皇貴太妃喪儀與
　皇貴妃例同惟未
贈諡以前稱
　皇貴太妃
贈諡以後照所諡稱
　皇貴妃恭遇
皇帝臨喪於殯前正中行一跪三拜禮其儀注由内務
　　府奏進
　太貴妃與
　貴妃同
　太妃與
　妃同恭遇
皇帝親臨皆如
　皇貴太妃禮今從㑹典之例彚為
　太妃喪禮列於
　　皇貴妃之前
　　　順治十八年正月
皇考貞妃薨從妃禮
　　　康熙四年十二月
皇曾祖夀康太妃薨六年十一月
皇考恪妃薨
皇祖康惠淑妃薨並從妃禮十三年十一月
皇祖懿靜大貴妃薨
聖祖仁皇帝親詣冠摘纓緯奠酒行禮餘從妃禮二十八
　　　年四月
皇考恭靖妃薨從妃禮三十三年六月
皇考寧慤妃薨
聖祖仁皇帝親詣冠摘纓緯奠酒行禮餘從妃禮四十八
　　　年六月
皇考端順妃薨從妃禮五十二年十月
皇考淑惠妃薨
聖祖仁皇帝親詣冠摘纓緯奠酒行禮餘從妃禮
　　　雍正五年閏三月
皇考榮妃薨十年四月
皇考惠妃薨十一年八月
皇考宜妃薨皆從妃禮
　　　乾隆元年八月
皇祖宣妃薨從妃禮二年正月
皇祖熙殯薨從殯禮四月
皇考齊妃薨
　皇上親詣冠摘纓緯奠酒行禮餘從妃禮四年三月
皇祖謹嬪薨從嬪禮五年十月
皇祖成妃薨從妃禮八年四月
皇祖慤惠太妃皇貴妃薨奉
　㫖輟朝十日
　皇上親詣冠摘纓緯奠酒行禮餘從妃禮九年四月
皇祖順懿宻太妃薨
　皇上親詣冠摘纓緯奠酒行禮餘從妃禮六月
皇祖通嬪薨從嬪禮十一年六月
皇祖襄妃薨從妃禮十八年十二月
皇祖純裕勤太妃薨
　皇上親詣冠摘纓緯奠酒行禮餘從妃禮二十二年四月
皇祖定妃薨
　皇上親詣冠摘纓緯奠酒行禮餘從妃禮四十九年十
　　　二月
皇考純懿皇貴妃薨從妃禮凡儀具
　大清通禮
　　皇貴妃喪
　　　雍正三年十一月
　　敦肅皇貴妃薨定為
　　皇貴妃喪禮諏日奉移
　　金棺於阜成門外十里莊行
冊諡禮
　　　乾隆二年三月奉移
　　敦肅皇貴妃金棺從𦵏
泰陵十年正月
　　慧賢皇貴妃薨是日
　諭皇貴妃髙氏著晉封慧賢皇貴妃禮部遵
　㫖議準照
冊諡敦肅皇貴妃之例行
　冊諡禮一應喪儀皆與
　　敦肅皇貴妃同是月
　　哲憫皇貴妃薨
　諭皇長子生母哲妃富察氏著追封皇貴妃又
　諭皇貴妃富察氏著追封哲憫皇貴妃一應典禮與
　　慧賢皇貴妃同十六年十月奉移
　　慧賢皇貴妃
　　哲憫皇貴妃
　　金棺從𦵏
孝賢皇后陵寢二十年十一月
　嘉貴妃薨奉
㫖追諡
　淑嘉皇貴妃一應禮儀與
　慧賢皇貴妃同二十二年十一月奉移
　淑嘉皇貴妃金棺於
孝賢皇后陵安𦵏四十年正月
　令懿皇貴妃薨奉
㫖皇貴妃薨逝著稱令懿皇貴妃又
諭皇貴妃薨逝例應素服十日今已擇于二月初五日
　移殯靜安莊所有初六日經筵典禮仍照常舉行至
　初七八等日適屆
社稷壇齋戒其應行陪祀執事大臣官員著於初七日
　起即穿用常服朝珠餘仍穿足素服十日二月奉移
　金棺於靜安莊一應典禮俱與
　慧賢皇貴妃同儀具
　大清通禮
　　貴妃喪
　　　康熙三十三年十一月
　　温僖貴妃薨奉
㫖輟朝五日定為
　　貴妃喪禮
　　　乾隆二十九年四月
　　忻妃薨奉
　㫖著加恩照貴妃例辦理儀具
　大清通禮
　　妃喪
　　　崇徳六年九月
　　關睢宫宸妃薨定為
　　妃喪禮
　　　順治十五年三月
　　悼妃薨奉
㫖追諡為
　　悼妃一切禮儀如妃例
　　　康熙九年四月
　　慧妃薨
聖祖仁皇帝輟朝三日一切禮儀如妃例(是年并定人嬪/喪儀  貴  喪)
　　　(儀並見禮/大清通)　三十五年六月
　　平妃薨三十八年七月
　　敏妃薨五十年十一月
　　良妃薨禮俱與
　　慧妃同
　　　雍正元年追卦
　　敏妃為
　　敬敏皇貴妃十二年五月
　　寧妃薨禮與康熙五十年
　　良妃同
　　　乾隆三十二年五月
　　謙妃薨三十八年十二月
　　豫妃薨禮俱同儀具
　大清通禮
　　　追封
　　皇太子喪
　　　乾隆三年十月
　　端慧皇太子薨奉
　諭皇次子永璉乃皇后所生朕之適子為人聰明貴重
　　氣宇不凡當日蒙
皇考命名永璉𨼆然示以承宗器之意朕御極以後不即
　　顯行冊立皇太子之禮者葢恐幼年志氣未定恃貴
　　驕矜或左右謟媚逢迎至於失徳甚且有窺伺動揺
　　之者是以於乾隆元年七月初二日遵照
皇考成式親書宻㫖召諸王大臣面諭收藏於乾清宫正
　　大光明匾之後是永璉雖未行冊立之禮朕已命為
　　皇太子矣今於本月十二日偶患寒疾遂致不起朕
　心深為悲悼朕為天下主豈肯因幼殤而傷懷抱但
　永璉係朕適子已定建儲之計與衆子不同一切典
　禮著照皇太子儀注行禮部等遵
㫖謹將
　皇太子喪禮公同酌議具奏得
㫖遵行是月奉移
　金棺於田村十一月行
冊諡禮七年建
　端慧皇太子
　園寢於朱華山八年十一月奉移
　金棺恭送朱華山
　園寢安𦵏儀具
大清通禮
　皇子喪
　　順治十六年
　皇子榮親王薨追封榮親王治喪視親王加厚卜𦵏
　　　於黄花山園寢
　　　雍正六年
　　皇八子懷親王薨定為
　　皇子喪儀十三年十一月
　皇上諭朕兄皇長子乃
皇妣孝敬皇后所生朕弟皇八子素為
皇考所鍾愛當日曽以親王禮殯𦵏今朕眷念手足之誼
　　均著追封親王一切應行典禮著宗人府㑹同禮部
　　察例具奏尋宗人府等奏言由内閣擬追封親王諡
　　　號恭候
　欽定後遣官往殯處讀文致祭見今修造園寢俟安𦵏
　　　後照封諡字樣製造神牌安設饗堂從之
　　　乾隆十三年正月
　　悼敏皇七子薨奉
　諭皇七子永琮毓粹中宫性成夙慧甫及兩周岐嶷表
　　異
聖母皇太后因其出自正適聰頴殊常鍾愛最篤朕亦深
　　望教養成立可屬承祧今不意以出痘薨逝深為軫
　　悼建儲之意雖朕衷黙定而未似端慧皇太子之書
　　㫖封貯又尚在襁褓非其兄可比且中宫所出於古
　　亦無遭殤追贈㮣稱儲貳之理但念皇后名門淑質
　　在
皇考時雖未久承孝養而十餘年來侍奉
皇太后承歡致孝備極恭順作配朕躬恭儉寛仁可稱賢
　　后乃誕毓佳兒再遭夭折殊難為懐皇七子喪儀應
　　視皇子從優著該衙門遵㫖辦理送入朱華山園寢
　　　尋奉
　㫖追贈
　　皇七子諡曰
　　悼敏皇子十五年三月
　　皇長子定安親王薨奉
　諭皇長子誕自青宫齒序居長且年逾弱冠誕育皇孫
　　今遘疾薨逝朕心深為悲悼宜備成人之禮著追封
　　親王一切喪儀該部詳察典禮具奏至彌留之際遷
　　移外所以便殯斂雖屬内廷向例但當沉綿疾亟令
　　其逺遷朕心實有所不忍况園亭不同大内著即於
　　皇長子所居别室治喪其親王爵即令皇長孫綿徳
　　承襲朕近年屢遭哀悼之事於至情實不能已侍奉
慈聞自當以禮節情且皇長子幼而質弱朕加恩顧復念
　　其未能承受厚福原非端慧皇太子悼敏皇子望其
　　可屬承祧者比雖父子至情實不能忍而輕重所繫
　　朕豈不知明諭至此諸王大臣可不必為朕過慮矣
　　　尋内閣撰擬追封諡號進呈奉
　㫖追封
　　皇長子為
　　和碩定安親王遣官詣殯處追封致祭九月奉移
　　定安親王金棺於園寢儀具
　大清通禮
　　親王以下喪
　　　順治九年定親王郡王貝勒貝子鎮國公輔國公
　　　鎮國將軍輔國將軍奉國將軍喪儀
　　　康熙四年定親王郡王等由宗人府奏
賜諡號貝勒以下不入八分公以上應否給諡請
㫖遵行
　　　雍正十三年十一月
　皇上諭諸王貝勒貝子公朕維治天下之道首重親親
　　親親之道首在慎終追逺我朝宗室皆
太祖
太宗後裔自當敦睦友愛豈可視為疎逖宗人府所奏服
　　制一事各分支派殊有未協是以飭令復議嗣恭閱
皇祖時
皇考所奏摺内裕親王太福晉薨逝時
皇祖行圍在外仍令
　　太妃等臨喪令
皇考及諸叔亦往成服由此觀之則彼時實存古道後朕
　　叔怡賢親王薨逝
皇考遣朕弟兄臨喪並令皇五子成服彼時衆意不過以
　　為格外之恩未有言及理所當然者如此風漸長則
　　將來皇子等皆以倨傲自恣而親親之義勢必冺沒
　　無存朕常於此有深懼焉古人云以父母之心為心
　　則天下無不和之兄弟以祖宗之心為心則天下無
　　不睦之宗族爾諸王貝勒貝子公等惟當以
太祖
太宗之心為心視國事如家事彼此提撕共臻至善果能
　　如此則朕敦睦親族之懷庶幾可副而
皇祖鴻基大業從此貽慶於億萬斯年矣且親族者乃天
　　地之常經必當有久逺不易之則豈可以君上一時
　　之愛憎率意從事嗣後雖朕之子孫若遇近派尊屬
　　薨逝亦當成服除諸王屬下仍照原定支派遵行外
　　諸王貝勒貝子公等如何成服㑹喪之處必使合乎
　禮節以盡親親之誼其㫖内事宜著諸王貝勒貝子
　公等㑹同詳議具奏遵
㫖議準嗣後
皇帝子孫照依㑹典所定五等服制遇期服胞伯叔兄
　　弟之事除年幼未分封之
　皇子皇孫不議外年長者照例具奏再行臨喪既未
　　分出自應停止成服其諸王貝勒貝子公宗室將
　　軍閑散宗室等不論爵次凡近支皆照㑹典所定
　　服制五等遇小功服以上之喪照例㑹喪成服期
　　服六十日而除大功一月而除小功七日而除遇
　　百日内致祭仍齊集摘冠纓宗人府委官稽察朝
　　祭大典王公皆當侍班應令期服者於大祭日薙
　　頭小功七日大功於出殯後薙頭遇齋戒日暫停
　　前往喪所至親王福晉以下亦照定例準禮部傳
　　令齊集委官稽察如喪家呈部願停止福晉等齊
　　集者準其停止其喪服事宜仍照康熙九年定例
　　遵行
　　乾隆三年奏定期服者令大祭日除服大功服者
　　令初祭日除服小功服者送殯日除服儀具
大清通禮
　親王福晉以下喪公主以下喪
　　順治九年定儀並具
大清通禮
　　品官喪(庶士庶/人附)
　　順治三年定喪服之制列圖於律頒行天下(詳後/服制)
　　(篇/)九年定額駙民公以下各官及庶人喪儀並具
大清通禮
　　服制
　　斬衰三年子為父母子之妻同子為繼母(父之/後妻)慈
　　母(謂妾子無母父/命他妾養之者)養母(自幼過房/與人者)子之妻同庶子
　　為嫡母為所生母庶子之妻同為人後者為所後
　　父母為人後者之妻同女在室為父母已嫁被出
　　而反在室者同嫡孫承重為祖父母祖父俱亡承
　　重為高曾祖父母嫡孫之妻同(為人後者/承重同)妻為夫
　　妾為家長
　　齊衰杖期嫡子衆子為庶母(謂父妾/有子者)嫡子衆子之
　　妻同子為嫁母(謂親生母父/歿而改嫁者)子為出母(謂親生母/父在被出)
　　(者/)夫為妻(父母在/不杖)
　　齊衰不杖期祖為嫡孫父母為嫡長子及衆子父
　　母為嫡長子之妻父母為女在室者父母為子為
　　人後者繼母為長子衆子子為從居改嫁繼母(謂/父)
　　(卒繼母改嫁/而已從之者)從子為伯叔父母及姑在室者為親
　　兄弟及姊妹在室者為親兄弟之子及女在室者
　　孫為祖父母孫女為祖父母雖適人不降庶孫為
　　生祖母(慈母養/母孫同)女出嫁為父母為人後者為其本
　　生父母女在室及雖適人而無夫與子者為其兄
　　弟姊妹及兄弟之子兄弟之女在室者女適人為
　　兄弟之為父後者婦為夫兄弟之子及女在室者
　　妾為家長之父母及家長之妻妾為家長之長子
　　衆子與其所生子為同居繼父兩無大功以上親
　　者
　　臣等謹按乾隆四十年奉
上諭獨子出繼之例以一人承兩房宗祀原例内雖無
　服制明文但既為人後其嗣父病故自應照雍正十
　三年議準定例服喪三年至將來本生父母病故則
　喪不並行例止期服其人情切報本於禮仍有心喪
　三年之文原可自盡仰見
聖人酌禮準情化民加厚之至意蓋降服心喪禮節不
　　踰而衷情各盡實所以補喪禮之所未備也
　　齊衰五月為曾祖父母女孫雖適人不降
　　齊衰三月為高祖父母女孫雖適人不降為繼父
　　先同居今不同居者(自來不同/者無服)為同居繼父兩有
　　大功以上親者
　　大功九月祖為衆孫及孫女在室者祖母為嫡孫衆
　　孫及孫女在室者生祖母為庶孫(慈養祖/母同)父母為
　　衆子婦及女之已嫁者(慈母養母為/其子婦同)伯叔父母為
　　從子婦及兄弟之女已嫁者為人後者為其兄弟
　　及姑姊妹在室者夫為人後其婦為夫本生父母
　　為夫之同堂兄弟及同堂姊妹在室者為姑及姊
　　妹之已嫁者為兄弟之子為人後者女出嫁為本
　　宗伯叔父母及兄弟與兄弟之子及姑姊妹及兄
　　弟之女在室者婦為夫之祖父母為夫之伯叔父
　　母
　　小功五月為伯叔祖父母(謂祖之/親兄弟)嫡孫衆孫為庶
　　祖母為同堂伯叔父母(謂父之/堂兄弟)為同堂姊妹之出
　　嫁者為再從兄弟及從姊妹在室者為同堂兄弟
　　之子及女在室者為祖姑在室者(謂祖之/親姊妹)為堂姑
　　之在室者(謂父之同/堂姊妹)為兄弟之妻祖為嫡孫之婦
　　為兄弟之孫及兄弟之孫女在室者為外祖父母
　　為母之兄弟姊妹為姊妹之子及女之在室者為
　　人後者為其本生母之父母為其姑及姊妹之已
　　嫁者婦為夫兄弟之孫及孫女在室者婦為夫之
　　姑及夫之姊妹(在室出/嫁同)婦為夫之兄弟及夫兄弟
　　之妻婦為夫堂兄弟之子及女之在室者女出嫁
　　為本宗姊妹之出嫁者為本宗堂兄弟及堂姊妹
　　之在室者有子之妾為家長之祖父母
　　(臣/)等謹按
欽定禮記義疏云外祖父母有當服者六子為因母之
　父母一也因母即親母也母出為繼母之父母二也
　庶子君母在為君母之父母三也君母即嫡母也庶
　子為繼母之父母四也庶子不為父後者為巳母之
　父母五也為人後者為所後母之父母六也又云繼
　母多則服在堂繼母之黨蓋外祖父母之服有六則
　　自外祖父母以下者其同為當服可知此母黨之
　　服之制也
　　緦麻三月祖為衆孫婦曾祖父母為曾孫曾孫女
　　高祖父母為元孫元孫女祖母為嫡孫衆孫婦為
　　乳母為曾伯叔祖父母為族伯叔祖父母為族伯
　　叔父母為族兄弟及族姊妹在室者為曾祖姑在
　　室者為族祖姑及族姑在室者為兄弟之曽孫及
　　曾孫女在室者為兄弟之孫女出嫁者為同堂兄
　　弟之孫及孫女在室者為再從兄弟之子及女在
　　室者為祖姑(謂祖之/親姊妹)及堂姑(謂父之/堂姊妹)及己之再從
　　姊妹出嫁者為同堂兄弟之女出嫁者為父姊妹
　　之子為母兄弟之子為母姊妹之子為妻之父母
　　為婿為外孫及外孫女為兄弟孫之妻為同堂兄
　　弟之妻為同堂兄弟子之妻婦為夫高曾祖父母
　　為夫之伯叔祖父母及夫之祖姑在室者為夫之堂
　　伯叔父母及夫之堂姑在室者為夫之同堂兄弟
　　及同堂兄弟之妻為夫之同堂姊妹(在室出/嫁同)為夫
　　之再從兄弟之子及女在室者為夫同堂兄弟之
　　女出嫁者為夫同堂兄弟子之妻為夫同堂兄
　　弟之孫及孫女在室者為夫兄弟孫之妻為夫兄
　　弟之孫女出嫁者為夫兄弟之曾孫及曾孫女之
　　在室者女出嫁為本宗伯叔祖父母及祖姑在室
　　者為本宗同堂伯叔父母及堂姑在室者為本宗
　　堂姊妹之出嫁者為本宗堂兄弟之子及女在室
　　者
　　八旗官員服制除父母之喪應持服百日外養子
　　于本生父母之喪持服兩月于一月後薙頭當差
　　親伯叔伯母嬸母親兄弟妻娶妻之子撫養庶母
　　之喪于一月後薙頭當差此一户内如有承辦其
　　事者仍照常持服兩月親伯叔祖親伯叔祖之子
　　親伯叔之子親兄弟娶妻之子親嫂親子婦娶妻
　　之孫生子庶母之喪於出殯七日後薙頭當差親
　　伯叔祖母親伯叔祖之子婦親伯叔祖之孫親弟
　　婦親伯叔之子婦親兄弟之子婦親孫婦之喪於
　　出殯後薙頭當差無服族人之喪不準持服照常
　　當差行走凡大臣官員持服日期其職任官差各
　　異應行令各地方各量職任于其應行走之時即
　　令當差行走
　
　
　
　
　
　
　
　
　
　
　
　
皇朝通典卷六十二
　欽定四庫全書
　皇朝通典卷六十三
　　樂(一/)
　　　(臣/)等謹按大樂之作天地同和盖惟聖人之心通
　　　極造化故能建中和之極究聲氣之原嘉應神祇
　　　茂豫民物所謂聖人生古樂興也我
　　朝開國之始肈鬯元音廣大清明燦然隆備
聖祖仁皇帝心通天矩
欽定律吕正義一書古樂之大義明而千古有定論今樂
　　　之至理具而千古有正聲我
　皇上恭承
先緒重輯後編凡
郊
廟所陳
　　朝㑹燕饗所奏無不按律諧音分刌節比舉前書所
　　　謂審聲定樂制器協均者一一見諸施行盛徳形
　　　容於斯為極良由
　聖心天縱學貫神樞所以制作之隆超越千古也竊觀
　　　古來論樂皆以黄鍾為律本而律尺不明縱黍横
　　　黍聚訟紛如律本之失葢由於此
聖祖仁皇帝躬親佈黍審定今尺七寸二分九釐為黄鍾
　　　真度以為律本律本既定以之上生下生諸律皆
　　　由此而定
　皇上業隆繼述一切笵金琢玉之製悉禀成模典法攸
　　　昭範圍不過此製律之宻也樂之為用最重分均
　　　自後漢志以管子絃音之度牽合管音故有黄鍾
　　　為宫太蔟為商姑洗為角蕤賓為變徵林鍾為徵
　　　南吕為羽應鍾為變宫之說歴代相沿承譌襲謬
　　　遂致一均之内律吕互用豈古人製律隂陽不紊
　　　之義乎
聖祖仁皇帝神明律数確然定為清濁分均使陽皆從律
　　　隂皆從吕
　皇上於周禮六樂奏黄鍾歌大吕奏太蔟歌應鍾之文
　　　謂清濁同均者尚不可合用豈有清濁不同均者
　　　而可合用之理葢既云奏則但奏其樂而不歌既
　　　云歌則始作樂以合人聲耳奏與歌自必各為一
　　　事義藴深融不徒昭掲經㫖直契先聖造律之原
　　　此審音之確也至於宫律之用考之周禮既曰圜
　　　鍾為宫奏之圜丘函鍾為宫奏之方澤黄鍾為宫
　　　奏之宗廟又曰奏黄鍾以祀天神奏太蔟以祭地
　　　祇奏無射以享先祖奏夷則以享先妣經文已岐
　　　而不合自漢以後或以黄鍾祀天地以㽔賓享宗
　　　廟或以黄鍾祀天以太蔟祀地均未允協我
　皇上貫通三極以黄鍾子位天之統也
天壇用黄鍾為宫林鍾未位地之統也
地壇用林鍾為宫太蔟寅位人之統也
太廟用太蔟為宫而朝賀燕饗之樂則随月用律為宫既
　　　握三才並建之原更協五行迭嬗之序此用律之
　　當也若夫釐定樂章務歸雅正遇有舉行
　慶典登奏攸資或從
幾暇親裁或自臣工奏
　進紀膚功則軼采薇杖杜之篇誌愷樂則邁湛露蓼
　　蕭之什溥福祺則追夀考作人之頌光文治則儷
　　辟雝於樂之詩以至勤求民瘼
譜雲漢之章廣厲學宫
補笙詩之什敦和荘雅美備詳明他如丹陛導迎鐃歌
　　鼓吹花袍禺馬之舞逺藩藏衛之音並皆列在
　闕廷登諸樂府鏗鍧炳燿莫與比隆近猶以鍾吕元
　　音古今同揆
特命樂臣定宫商之譜究疏越之音輯為一編用昭法
　　守所由折衷善美依永和聲洋洋乎聲振之休藻
　　金石而絣萬禩也(臣/)等職司編纂未能窺測精深
　　謹依杜佑通典各門分類記載有前書所未備者
　　量為増置至清樂為唐以前所尚之聲坐立部伎
　　　為有唐一代之制則謹從刪恭讀
　御製新樂府立部伎篇曰
　皇清之制較唐誠迥殊大哉
　王言
　　國家審音正樂之模
　聖主崇雅黜鄭之意即此並可仰見矣
　　　樂制
　　　(臣/)等謹按杜佑樂典首列沿革一門上自邃古下
　　　迄有唐其間歴代相承或襲用前朝或更新立制
　　　故以此為名我
　　朝開國之初肇興制作嗣後屢經增定無非紹承
前緒益昭美備詳明若名沿革於義未協因仿馬端臨文
　　　獻通考之例名為樂制按時編載昭法守焉
　　　天命元年正月元旦諸貝勒大臣文武羣臣進表
　　　恭上
尊號
上焚香告
天行受寳禮以是年為天命元年
陞御座受慶賀陳設鹵簿奏樂八年台吉阿巴泰等征䝉
　　　古還至都城
上出城迎之因破敵豎纛八鳴角拜
天禮畢設大宴慶勞奏樂
　　　天聰六年喀爾沁部落古嚕斯恰布濟衮都稜具
　　　筵進獻陳設樂舞適奏報錦州䝉古貝勒諾木齊
　　　等歸降
上大悦命八門擊鼓召衆宣㨗翼日
上至演武亭行拜
天禮畢
陞御座諾木齊等率部衆朝見因設樂舞大宴選力士為
　　　角觝之戲八年出師征明
上謁
堂子列八纛鳴角奏樂復定元旦朝賀陳設鹵簿奏樂九
　　　年停止元旦雜劇八旗筵宴止用雅樂十年諸貝
　　　勒大臣文武羣臣進表恭加上
尊號陳設鹵簿奏樂
上拜
天行受寳禮建國號曰大清改元崇徳受慶賀設筵宴備
　　　陳樂舞崇徳元年肇建
太廟追尊
列祖凡四孟時享嵗暮祫祭並奏樂定鹵簿樂器凡冬至
萬夀聖節朝賀樂制與元旦同元旦前三日起至第九日
　　　止上元十四日起至十六日止俱作樂十二月
上親征朝鮮二年朝鮮國王李倧自南漢山城來朝
上出營渡漢江登壇受降奏樂(按旋國初之制命將出師/凱  慶賀宣㨗受降並皆)
　　　(作樂所以肅軍威而作士氣也規模/盛逺創造宏深萬年法制開於此矣)
　　　順治元年九月大學士馮銓等奏言郊廟及社稷
　　　樂章前代各取嘉名以昭一代之制
　　本朝削㓂亂以有天下擬用平字從之是年即議凖
圜丘大祀樂九奏迎
神奏始平之章奠玉帛奏景平之章進爼奏咸平之章初
　　　獻奏夀平之章亞獻奏嘉平之章終獻奏雍平之
　　　章徹饌奏熙平之章送
神奏太平之章望燎奏安平之章
皇帝出宫
　　午門鳴鐘不作樂(下/同)致祭禮畢
皇帝還宫導迎樂奏祐平之章值齋期仍不奏(下/同)
方澤大祀樂八奏迎
神奏中平之章奠玉帛奏廣平之章進爼奏咸平之章初
　　　獻奏夀平之章亞獻奏安平之章終獻奏時平之
　　　章徹饌奏貞平之章送
神望瘞奏寜平之章禮畢
皇帝還宫導迎樂奏祐平之章
祈榖壇大祀樂九奏迎
神奏中平之章奠玉帛奏肅平之章進爼奏咸平之章初
　　　獻奏夀平之章亞獻奏景平之章終獻奏永平之
　　　章徹饌奏凝平之章送
神奏清平之章望燎奏太平之章禮畢
皇帝還宫導迎樂奏祐平之章(按順治元年定大祀樂制/後凡恭奉      列聖配)
　　　(享壇致祭兩郊及制並同祈/榖      用樂之)
太廟時享樂六奏迎
神奏開平之章奠帛初獻奏夀平之章亞獻奏嘉平之章
　　　終獻奏雍平之章徹饌奏熙平之章送
神奏成平之章(望燎/樂同)禮畢
皇帝還宫導迎樂奏禧平之章(按順治元年定時享樂制/後凡恭遇追尊      列)
　　　(祖加上同又按尊謚升祔年定祫太廟致祭用樂/之制並      順治十六      祭樂制惟迎)
　　　(神奏神奏貞平之章送異餘同/    清平之章樂名從)
　社稷壇樂七奏迎
　神奏廣平之章奠玉帛初獻奏夀平之章亞獻奏嘉平
　　　之章終獻奏雍平之章徹饌奏熙平之章送
　神望瘞奏成平之章禮畢
皇帝還宫導迎樂奏祐平之章
　太嵗壇樂六奏迎
　神奏保平之章奠帛初獻奏安平之章亞獻奏中平之
　　　章終獻奏肅平之章徹饌奏雍平之章送
　神望燎奏寧平之章二年以後節次議
　歴代帝王廟樂凡六奏迎
　神奏雍平之章奠帛初獻奏安平之章亞獻奏中平之
　　　章終獻奏肅平之章徹饌奏凝平之章送
　神望燎奏夀平之章(按嗣於歴代帝王廟定制遣官致/祭    順治十二年禮部奏准如)
　　　(遇親祭行特行崇祀之典樂/        禮照例用導迎)
　文廟樂六奏迎
　神奏咸平之章奠帛初獻奏寧平之章亞獻奏安平之
　　　章終獻奏景平之章徹饌奏咸平之章送
　神望燎奏咸平之章(按順治九年/釋奠禮迎)　(神奏駕幸太學行/    咸平之章奠)
　　　(獻奏寧平之章送雍釋神奏咸平之章凡三奏嗣/後恭遇      臨    奠行禮用樂之制並同)
　朝日壇樂七奏樂章用曦字迎
　神奏寅曦之章奠玉帛奏朝曦之章初獻奏清曦之章
　　　亞獻奏咸曦之章終獻奏純曦之章徹饌奏延曦
　　　之章送
　神望燎奏歸曦之章
　夕月壇樂六奏樂章用光字迎
　神奏迎光之章奠玉帛初獻奏升光之章亞獻奏瑶光
　　　之章終獻奏瑞光之章徹饌奏涵光之章送
　神奏保光之章
　先農壇樂七奏樂章用豐字迎
　神奏永豐之章奠帛初獻奏時豐之章亞獻奏咸豐之
　　　章終獻奏大豐之章徹饌奏屢豐之章送
　神奏報豐之章望瘞奏慶豐之章俱用中和韶樂凡
壇
廟舞制初獻用武舞干戚六十有四亞獻終獻用文舞羽
　　　籥六十有四惟
　文廟用六佾初獻亞獻終獻俱文舞皆太常寺神樂觀司
　　　之其餘羣祀皆教坊司作樂此祭祀樂之定制也
　　　(按順治十七年又定章奠玉大享殿合祀樂制迎/      神奏元和之      帛奏景和之章進爼)
　　　(奏肅和之章初獻奏夀和之章亞獻奏安和之章/終獻奏永和之章徹饌奏協和之章送      神)
　　　(奏泰和之章望燎瘞奏清和之章樂章用和宇嗣/後未經復行至乾隆十六年改      大享殿為)
　　　(皇上於祈年殿每嵗禮云/      此行祈榖之)至於朝㑹宴饗三大節
　　　及常朝元年定制
皇帝陞殿還宫俱奏中和韶樂羣臣行禮奏丹陛大樂
皇太后
皇后三大節慶賀俱丹陛大樂
皇帝陞殿奏隆平之章
還宫奏顯平之章王公百官行禮奏慶平之章外藩行禮
　　　奏治平之章
乗與出入一切慶典用導迎樂燕饗侑食殿廷用清樂以
　　　樂辭之首句為章名部宴衍聖公及文武㑹試上
　　　馬下馬宴進士傳臚後恩榮宴文武鄉試開榜後
　　　鹿鳴鷹揚等宴皆教坊司作樂承應時制作肇興
　　　如受寳
頒詔
大婚上
徽號
廵幸
尊封
册立及百官進慶賀表箋謝
恩等諸典禮俱折衷定制用樂又屢申
詔㫖十四年
諭禮部祭祀樂器必考辨精良始足肅將誠悃朕觀近來
　各
壇
廟所用樂器其中尚有敝壊非朕祇事
天地
宗廟
　社稷及致敬古帝王聖賢之意爾部即詳加察騐應行
　修整者節次開列奏請以便内府修理換給十五年
諭禮部祭祀大典必執事人員通曉嫻熟始克肅將誠敬
　近見太常寺樂舞生聲容儀節多有未諳皆該衙門平
　日教演不精以致如此爾部即遵諭嚴行申飭是月辛
　　　亥
上親行祈榖禮畢還宫復謂大學士等曰各處祭祀太常
　寺所奏樂俱未和諧樂乃祭祀之大典必聲容儀節盡
　合歌章始臻美善其召太常寺官嚴飭之此後須責令
　勤加肄習毋致違忽十七年
諭禮部祭祀樂歌所以歆格神明理宜䖍恪今太常寺奏
　樂人員平日怠於肄習以致樂章音韻多不中節該寺
　各官演習不勤殊為疎玩爾部即嚴加申飭以後務演
　習精熟聲調協和以副朕誠敬祭典之意
　　　康熙八年定三大節朝賀樂章元旦
皇帝陞座奏元平之章
還宫奏和平之章冬至
皇帝陞座奏遂平之章
還宫奏允平之章
萬夀聖節
皇帝陞座奏乾平之章
還宫奏太平之章羣臣行禮同奏慶平之章外藩行禮同
　　　奏治平之章
太皇太后三大節朝賀
太皇太后陞座奏升平之章
還宫奏恒平之章均中和韶樂行禮奏晉平之章俱用丹
　　　陛大樂
皇太后三大節朝賀
陞座奏豫平之章
還宫奏履平之章行禮奏益平之章俱用丹陛大樂
皇后三大節朝賀
陞座奏淑平之章
還宫奏順平之章行禮奏正平之章俱用丹陛大樂十年
　　　恭謁
祖陵
幸盛京
御清寜宫及是年
玉牒告成十一年
世祖章皇帝實録告成擇吉恭進皆奏樂著為定制裁減
　　　祭祀執事樂舞人數
諭禮部太常寺
壇
廟禋祀理宜虔肅今觀祭祀執事之人過多殊為煩雜應
　酌量裁減務令肅清二十一年釐正朝㑹宴享樂章時
　　　左都御史余國柱奏請釐正
郊
廟朝㑹宴享樂章
上曰享祀樂章一代制作所係禮部翰林院集議以聞嗣
　　　禮臣等議奏自古廟樂原以頌述祖功宗徳
　　本朝
郊壇
廟祀樂章曲名曰平現今遵奉已久
太祖
太宗
世祖同在
太廟致祭不便分廟另撰宜如舊惟朝㑹宴享等樂曲調
　　　風雅未備宜勅下所司酌古準今求聲律之原定
　　　雅奏之節進呈請定嘉名以昭盛典從之二十三
　　　年
上東廵
親詣闕里致祭
　先師孔子所用樂章樂舞生先期令太常寺委司樂官
　　　前徃指示肄習二十九年以喀爾喀新附數十萬
　　　衆必訓以法度俾知禮儀特行㑹閲禮奏樂三十
　　　四年定
大閲鳴角擊鼔鳴金之制(按用鼔樂大閲㑹閲之禮舊制/並      兹復定金鼔之節後)
　　　(几遇舉行年定制大/典均照是)五十二年
詔修輯律吕數理諸書并考定
壇
廟宫殿樂器五十三年考訂中和樂章聲調
諭南書房翰林等向來陞殿所奏中和樂章皆仍明代所
　撰句有長短體製類詞後因文體不雅命大學士陳廷
　敬等改撰其章法皆以四字為句而奏樂人未習聲調
　仍以長短句法凑合歌之是雖文法易而聲調未易也
　今考察舊調已得宫商節奏甚為和平必得歌章字句
　亦随詞調則章法明而宫商諧此事所關最要著南書
　房翰林同大學士等詳考定議務使章法與聲調協和
　歸于允當五十四年冬至
躬祀
圜丘用新定樂律(按是時考正律吕几樂制樂器樂歌皆/經      親定制度得中以是月)
　　　(㑹南郊大祀為始嗣後各祭祀朝/  典禮並用      欽定雅樂)五十五年頒中
　　　和韶樂於直省
　文廟
　　　雍正元年定直省祭器樂器圖式二年
御製耕耤禾詞如遇舉行大典教坊司領樂官四員及樂
　　　工於耕耤所排列俟行禮時歌三十六禾詞又定
　　　耕耤筵宴樂制進筵丹陛樂奏雨暘時若之章進
　　　酒管絃樂奏五榖豐登之章進饌清樂奏家給人
　　　足之章
皇帝陞座還宫俱奏導迎樂羣臣行禮奏丹陛樂令闕里
　　　樂工赴太常寺演習七年改教坊司為和聲署十
　　　二年遴選各省樂舞生擇其實係本籍俊秀子弟
　　　通曉音律嫻習禮儀者存留如有冐濫即行斥退
　　　乾隆六年重定中和樂音律節奏時奏試殿廷中
　　　和樂章歌音不協於律
　詔令詳酌妥議大學士禮部奏覆樂章十二成内惟淑
　　　平順平二成每章八句其十成每章各十句毎句
　　　四字按之音律節奏則毎章八句毎句六七八字
　　　不等以十句四字之樂章而和以八句六七八字
　　　之音律宜其不能盡協請將樂章酌從八句句無
　　　拘四言以期調協盡善從之
　諭和碩荘親王等朕因臨朝樂章句讀與樂音不相比
　　合是以命大學士該部㑹議重定樂章期合于正恭
　　查康熙五十二年纂修律吕正義重造中和韶樂既
　　經
聖祖仁皇帝欽定豈得樂章樂音尚乃如此逕庭及閲律
　　吕正義凡
宗廟朝廷所用樂章並不在内律吕正義一書專為發明
　　樂律而設何以闕如及觀
御製序文則係雍正三年
皇考所撰意此書在
皇祖時尚屬未完之本至雍正三年刻時未暇補足與抑
皇祖聖意待製造樂器審比樂音之法具有成書之後再
　　行考定續纂入帙與否則該館辦理之時未經議定
　　奏請是以尚少樂章字譜也夫大樂與天地同和嘉
　　感神祇茂豫民物其事甚鉅不可少有闕遺繼志述
　　事責在後人如果有所未備理宜紹續前典著荘親
　　王等將此書原委悉心查明朕思臨朝樂章如此則
壇
廟樂章恐亦不相符合著一併查明具奏嗣經和碩荘親
　　　王等查覆奏請重修律吕正義後編將所定樂章
　　　考訂宫商字譜務使律吕克諧至有聲無字之樂
　　　章及外藩音樂並應以字譜冩之載入簡牘得
　㫖允行於是改定律吕為宫之制黄鍾子位天之統也
天壇樂章用黄鍾為宫黄鍾下生林鍾林鍾未位地之統
　　　也
地壇樂章用林鍾為宫林鍾上生太蔟太蔟寅位人之統也
太廟樂章用太蔟為宫月生於西酉西方正位也又秋分
　　　夕月建酉之夕也
　月壇用南吕為宫至
　日壇若以日東月西日卯月酉論應用夾鍾為宫但夾
　　　鍾隂而日為陽故亦用太蔟為宫
　先農壇為農事也用姑洗為宫
　帝王廟
　先師廟祭以春秋春以夾鍾秋以南吕為宫(按廟致帝/王    祭)
　　　(每有用三月九月者然欽天監擇吉必在/清明霜降之前故不用姑洗無射為宫)
　太嵗壇用嵗始之律太蔟為宫
　社稷壇於春秋二仲月上戊日致祭故春以夾鍾秋以
　　　南吕為宫
　天神從
圜丘以黄鍾為宫
　地祇從
方澤以林鍾為宫
　皇帝三大節並以黄鍾為宫
　　朝㑹宴饗各以其月之律為宫閏月則視時憲書所
　　　載交節之前用上月宫調交節之後用下月宫調
皇太后
　皇后三大節均以南吕為宫至一切樂章皆重經製撰
　　　章名亦詳加更定
圜丘終獻改奏永平送
神改奏清平望燎改奏太平(餘同/前)
方澤進爼改奏含平初獻改奏太平(餘同/前)
祈榖壇迎
神奏祈平奠玉帛奏綏平進爼奏萬平初獻奏寳平亞獻
　　　奏穣平終獻奏瑞平徹饌奏渥平送
神奏滋平望燎奏榖平
雩祭迎
神奏靄平奠玉帛奏雲平進爼奏需平初獻奏霖平亞獻
　　　奏露平終獻奏霑平徹饌奏靈平送
神奏霮平望燎奏霈平又定
大雩樂制
　御製雲漢詩八章於終獻畢文舞生退後司樂官引舞
　　　童執羽翳歌之(按未備至雩制之樂前/所      是始有定制)
太廟時享迎
神奏貽平奠帛初獻奏敉平亞獻奏敷平終獻奏紹平徹
　　　饌奏光平送
神還宫望燎奏乂平
奉先殿同
太廟祫祭迎
神奏開平奠帛初獻奏肅平亞獻奏協平終獻奏裕平徹
　　　饌奏諴平送
神還宫望燎奏成平
　社稷壇迎
　神奏登平奠玉帛初獻奏茂平亞獻奏育平終獻奏敦
　　　平徹饌奏博平送
　神奏樂平望瘞奏徵平偶遇嵗旱祈禱雨足報祀迎
　神奏延豐奠玉帛初獻奏介豐亞獻奏滋豐終獻奏霈
　　豐徹饌奏綏豐送
神奏貽豐望燎奏溥豐(按是時更定樂章社稷壇樂詞/章名其望瘞    係乾隆二十)
　　(一年/増㝎)
神祇壇遇水旱祈祀報謝迎
神奏祈豐奠帛初獻奏華豐亞獻奏興豐終獻奏儀豐
　　徹饌奏和豐送
神望燎瘞奏錫豐(按/)　(皇神祇壇向例遣祀未備樂章/  上軫恤民依崇修祀典始有)
　　(定/制)
先蠶壇每嵗季春吉已
皇后親祭迎
神奏庥平初獻奏承平亞獻奏均平終獻奏齊平徹饌
　　奏柔平送
神奏洽平
歴代帝王廟迎
神奏肇平奠帛初獻奏興平亞獻奏崇平終獻奏恬平
　　徹饌奏淳平送
神望燎奏匡平
文廟迎
神奏昭平奠帛初獻奏宣平亞獻奏秩平終獻奏叙平
　　徹饌奏懿平送
神望燎奏徳平
太嵗壇迎
神奏保平奠帛初獻奏定平亞獻奏嘏平終獻奏富平
　　徹饌奏盈平送
神奏豐平祈雨報祭迎
神奏需豐奠帛初獻奏宜豐亞獻奏晉豐終獻奏協豐
　　徹饌奏應豐迎
神奏協豐其餘羣祀並用慶神歡樂章(按/)　(夕朝日壇/  月壇)
　　(詞先農壇皆重撰樂/  章名則仍前所定)
　朝㑹之樂一切章名仍用前定増制
　内廷行禮奏雝平之章又定羣臣行禮丹陛樂節奏
　　之制凡五節以一節為趨進三節為三跪九叩頭
　　　一節為趨退如有進表宣表禮儀則於苐一節樂
　　　闋廷臣已跪之後進表宣表畢樂再作總於贊禮
　　　排班之後樂作贊退之後廷臣趨至仗末之時樂
　　　止又定
皇太后宫
　皇后宫並用中和韶樂至於筵宴
　皇帝陞座還宫所奏中和韶樂三大節即依三大節朝
　　　賀樂章除夕即用十二月常朝樂章惟上元則
　陞座奏怡平之章
　還宫奏昇平之章至進果進酒進饌樂章向承明代之
　　　舊並用戲曲一闋至是改用清樂進果奏海宇昇
　　　平日進酒奏玉殿雲開進饌奏萬象清寧惟耕耤
　　　禮成筵宴進茶丹陛清樂奏喜春光進酒丹陛清
　　　樂奏雲和迭奏進饌中和清樂奏風和日麗所用
　　　樂舞則進饌樂止之後樂部引慶隆舞上先奏揚
　　　烈舞次奏喜起舞舞畢笳吹進笳吹奏畢朝鮮國
　　　俳進百伎並作
皇太后三大節暨上元筵宴
皇太后陞座還宫所奏中和韶樂行禮所奏丹陛大樂與
　　　三大節慶賀同進茶進酒用丹陛清樂進饌用中
　　　和清樂所奏歌詞樂名與
　皇帝筵宴同部宴向例俱承應作樂至是亦改撰樂章
　　　衍聖公奏洙泗發源長正一真人奏上清碧落文
　　　進士奏啟天門武進士奏和氣洽並用五魁舞鄉
　　　飲則奏
　御製補笙詩時設立樂部凡太常寺所司祭祀之樂和
　　　聲署掌儀司所司朝㑹宴饗之樂鑾儀衛所司鐃
　　　歌鼓吹並𨽻之又奉
　諭㫖朕因時享聆太常寺笙簫管籥之奏至不能分别
　　宫商何以交神明而逹誠敬朕命莊親王三泰張照
　　為總領樂部大臣非祇轄和聲署也嗣後一應太常
　　寺樂部事務俱著管理又聞向來太常寺樂員係道
　　士承充夫二氏異學不宜用之朝廷今乃令道士掌
　　宫懸司燎瘞為
郊
廟大祀駿奔之選暇日則向民間祈禳誦經以餬其口成
　　何典制太常寺樂員嗣後毋得仍習道教有不願改
　　業者削其籍聴為道士可也朕詢問三泰知額設五
　　六百人得毋冗濫著荘親玉等查議如果額數太多
　　奏請芟汰将錢糧歸併酌増精選實能任事之人令
　　其承應時又更定和聲署樂員樂工名目先經和碩
　　　荘親王等奉
　諭㫖和聲署樂工皆民間屠沽之輩即加教訓豈易通
　　曉伊等在署當差徒誤其衣食生理朕意須令掌儀
　　司人員承應方能妥協俟樂章既定之後將和聲署
　　作何裁汰并朝㑹日期如何掌儀司率領所屬人員
　　承應之處王㑹同三泰詳悉定議具奏尋議和聲署
　　　奉鑾一員左右韶舞二員左右司樂二員協同十
　　五員並正九品俳長無定員奉鑾等官品秩雖卑
　　究亦一命之士豈容汚賤之人忝竊今遵
㫖令内務府掌儀司辦理請將奉鑾等官裁去更其名
　　為滿漢署正各一員滿漢署丞各一員於掌儀司
　　所屬人員内挑選補授其額設樂工一百二十名
　　必出身清白通曉音律者始克充選除掌儀司所
　　屬人員内有可充當承應外請於鑾儀衛鼓手頭
　　目及内務府借充校尉六十名内挑選學習至鼔
　　手名目既係俗稱而樂工二字又人所輕賤請更
　　名為署史而以所司之樂器分别其名曰司鍾司
　　鼓司磬司琴司瑟視一器應用若干人之處另行
　　派撥分定員額得
㫖允行八年定
先農壇遣官致祭用中和韶樂(按則同先農壇舊制遣/官    小祀之例)
　　(皇上以國之大事在農月之先農宜在中祀之列/故凖    朝日    夕    制雖遣官仍用中和)
　　(韶樂永/著為例)九年
　皇上幸盛京恭謁
祖陵
　御崇政殿設朝
　親撰世徳舞十章於筵宴時奏之十月
　幸翰林院
　錫宴賦詩増製清樂樂詞進茶奏文物京華盛進酒奏
　　　延閣雲濃進饌奏玉署延英十三年
　皇上東廵
　親祭
　岱嶽増撰樂章迎
　神奏祈豐奠帛初獻奏華豐亞獻奏興豐終獻奏儀豐
　　　徹饌奏和豐送
　神望燎奏錫豐(按乾隆十五年再謁廵幸中州致祭祭/  嵩嶽十九年          祖陵望)
　　　(樂制長白山/    並同)十月
　命大學士傅恒為經畧討金川重定
　命将出師樂制十四年平定金川凱旋
錫宴増製樂章進果奏景運乾坤泰進酒奏聖徳誕敷
　　　進饌奏日耀中天十七年奏凖導迎樂章凡
躬祭回鑾皆奏祐平一應慶典皆奏禧平十八年増定
太嵗壇祈雨樂章迎
神奏需豐奠帛初獻奏宜豐亞獻奏晉豐終獻奏協豐
　　　徹饌奏應豐送
神奏洽豐十九年改定神樂署及官名舊制太常寺神
　　　樂觀設提㸃知觀等員掌各壇祭祀之樂乾隆八
　　　年改名神樂所至是改為神樂署改提㸃為署正
　　　知觀為署丞二十四年回部悉平王公羣臣行慶賀禮
欽頒恩詔増撰武成慶語樂章以誌膚功二十五年西
　　　師凱旋
皇上親行郊勞製平西鐃歌十六章凱歌四十章於行
　　禮時奏之復製聖武光昭世禹甸遐通聖治遐昌清樂章於
幸豐澤園賜宴時奏之二十六年鑄造鎛鐘先是古鐘
　　　十一圜出自江西撫臣恭進
　皇上辨正注疏異同定為鎛鐘至是
　命荘親王欽遵
聖祖御定律吕正義鐘律尺度鑄造十二律鎛鐘一分以
　　　備特懸其舊有鎛鐘内缺一圜亦依式補鑄嗣又
　　　經和碩荘親王等奏請以和闐玉製造特磬十二
　　　虡用儷鎛鐘以備聲振之全並請
　御製銘詞鐫識於上三十三年禮部奏准
　　關帝廟加増署史十六名合前八名共二十四名所
　　　奏樂以迎神送神三獻各為一章四十一年
　平定兩金川奏凱班師
　皇上親行郊勞
　御製凱歌三十章又令増製鐃歌十六章奏之凱宴羣
　　　臣及行慶賀禮並製撰樂章又作喜起舞以光盛
　　　典四十五年
　皇上七旬萬夀増撰喜起舞樂章十月藏僧班禪額爾
　　　徳呢撰
古稀祝嘏樂章以獻四十八年
　乾清宫普宴宗室製撰樂章
陞座奏隆平
還宫奏慶平進茶奏瑞旭中天麗進酒奏珠斗杓廻進
　　饌奏景麗仙瀛並増製世徳舞奏之五十年於
　乾清宫賜宴千叟
陞座奏隆平
還宫奏慶平進茶奏夀愷昇平瑞進酒奏紫禁春開進
　　饌奏夀宇同登二月以辟雍新建
皇上躬親釋奠即
涖辟雍殿講學
陞座奏盛平
還宫奏道平並製仰君師清樂一章於
賜茶時奏之(按正月治仰賜宴以溥夀祺二月道隆臨雍/以光文    見我    皇上福備    疊)
　　(申懋典雅音宣暢實/為千古未有之盛云)八月内閣奉
上諭古樂以宫商角徵羽為五音合諸變宫變徵則為
　　七音今之樂猶古之樂何以樂部所奏樂章僅以五
　　六工尺上等字為音而問之以宫商角徵羽則茫然
　　不知為何事近偶閲張照所奏論樂劄子辨析頗詳
　　其所謂五六工尺上即宫商角徵羽甚合古意因復
　　取律吕正義再加參核本屬相合因思今之五六工
　　尺上古之宫商角徵羽名雖異而實則同聲音之道
　　原欲避俗趨雅今反援雅而歸於俗甚非道也况
郊
廟樂章格
天歆
祖正朝御殿敷政臨民鍾簴元音自應用古制為節奏今
　　樂部所定樂章俱取便注工尺揆諸名義殊乖莊雅
　　但相沿已乆若猝令樂工等改習宫商角徵羽則心
　　手俱所未嫺其勢亦有所難朕意俗用工尺既與宫
　　商角徵羽相同嗣後雖令樂工等取便用工尺等字
　　而於樂章毎章毎字下則兼注宫商角徵羽變宫變
　　徵字様皆令兼知則不但用諸
郊
廟朝廷倍彰荘雅而以此潜移黙化漸復古音未始非返
　　樸還淳之一道再古樂中琴瑟與金石並重近來樂
　　部奏樂琴或間能操縵而瑟則竟屬虚陳即業儒之
　　人雖偶有學琴者已非古道至於瑟則未有能鼔者
　　是瑟之為道久已失傳夫八音迭奏琴瑟相宣豈容
　　偏廢向來樂部奏樂俱因笙笛聲壮琴瑟聲細為其
　　所掩絲不如竹古已有其語是以樂工等罕有嫻習
　　者殊非八音咸備之意從前勵宗萬為太常寺少卿
　　時寺丞張樂盛編輯
壇
廟樂章勵宗萬為之作序維時已有律吕正義一書而張
　　樂盛所編書内樂章並不仿照兼注宫商輒専注工
　　尺勵宗萬又不為之定正所謂不學無術不可與言
　　樂亦安能窺律吕正義之博洽賅備耶然律吕正義
　一書卷帙既繁剖析又極精微樂工未易領㑹徳保
　係禮部尚書太常寺樂部皆所綜理荘存與則禮部
　侍郎而兼管樂部著徳保荘存與向武英殿咨取律
　吕正義刻本一部将律吕正義書内毎字下駢注宫
　商角徵羽及五六工尺上字様者摘出令樂工按書
　演習精熟並著将琴瑟二樂飭令樂舞生一體用心
　嫻習葢黄鍾為萬事根本五音十二律還相為宫而
　所謂三分損益隔八相生之説其義原可貫乎今之
　工尺葢黄鍾生大吕至半大吕而又生黄鍾夫黄鍾宫
　也以宫商角徵羽變宫變徵之位言之則為七以其
　相生之數言之則為九此隔八之説所由來也如嵗
　時之有八節八節遞嬗而嵗時成矣今之五六工尺
　上四合合字音之終也而即以生五生生不窮自為
　循環所謂貞下起元聲音之道與政通也著徳保荘
　存與悉心講求檢閲於律吕正義一書取要節繁輯
　為簡要一編㑹同軍機大臣酌定繕冩進呈刋發再
　　律吕正義中原有御製補笙詩六首駢注工尺宫商
　　字様著一併入編頒發學官肄習以示作樂崇徳協
　　律同和之至意欽此十一月奉
　諭前因樂部所用樂章僅以五六工尺上為音問以宫
　　商角徵羽茫然不知為何事因命徳保荘存與將律
　　吕正義一書取要節繁輯為簡要㑹同軍機大臣酌
　　定繕冩進呈今據將各樂章酌定按語開單呈覽朕
　　詳加披閲與從前張照所論原屬相合不過拘泥黄
　　鍾之説各調俱以羽字起羽字止其實如
郊壇及御殿萬夀所用樂章自應以黄鍾為宫羽字起止
　　至毎月所用樂章則應以毎月本律為宫如太蔟為
　　正月主宫正合人生於寅之義其餘逐月皆依律吕
　　相生所謂旋相為宫者此也今閲所進清單按照樂
　　章將五音配合兼註已屬明晰毋庸另為一編著與
　　旋宫圖俱附入律吕正義後編並於四庫全書内一
　　體補入併將前降諭㫖及此㫖冠於律吕正義後編
　篇首俾講求樂律之士及肄習伶官俱曉然於宫商
　角徵羽五音共知避俗趨雅援今入古而仍不禁其
　五六工尺上俾雅頌各得其所云爾
　
　
　
　
　
　
　
　
　
　
　
　
皇朝通典卷六十三
　欽定四庫全書
　皇朝通典卷六十四
　　樂(二/)
　　　(臣/)等謹按杜典載歴代廟朝之樂於沿革中總述
　　　其㮣不另立門葢漢後各朝競尚新聲其朝廟之
　　　章無盛美之可陳無功徳之可紀故從其畧也我
　　國家文煥功巍作為大樂無非鉅典所闗自宜按門
　　　臚載以昭盛軌兹謹遵律吕正義後編所列増祭
　　　祀樂朝㑹宴饗樂導迎樂鐃歌鼓吹樂四門至歌
　　　雜歌曲舞雜舞曲散樂雜樂四方樂則仍其舊目
　　　至各門次序舊列在樂懸之後今卷中所載悉與
　　　首卷樂制相表裏因謹為移置總以見
　　盛朝規制美備詳明迥非前書所能髣髴爾
　　　祭祀樂
圜丘樂九成始平景平咸平夀平嘉平永平熙平清平太
　　　平
祈穀樂九成祈平綏平萬平寳平穰平瑞平渥平滋平穀
　　　平
雩祭樂九成靄平雲平需平霖平露平霑平靈平霮平霈
　　　平
方澤樂八成中平廣平含平太平安平時平貞平寧平
太廟時享樂六成貽平敉平敷平紹平光平乂平
太廟袷祭樂六成開平肅平協平裕平諴平成平
　社稷壇樂七成登平茂平育平敦平博平樂平徴平
　社稷壇祈雨報祀樂七成延豐介豐滋豐霈豐綏豐貽
　　　豐溥豐
　朝日壇樂七成寅㬢朝曦清曦咸曦純曦延曦歸曦
　夕月壇樂六成迎光升光瑶光瑞光涵光保光
　歴代帝王廟樂六成肇平興平崇平恬平淳平匡平
　文廟樂六成昭平宣平秩平叙平懿平徳平
　先農壇樂七成永豐時豐咸豐大豐屢豐報豐慶豐
　先蠶壇樂六成庥平承平均平齊平柔平洽平
神祇壇樂六成祈豐華豐興豐儀豐和豐錫豐
太嵗壇樂六成保平定平嘏平富平盈平豐平
太嵗壇祈雨報祀樂六成需豐宜豐晉豐協豐應豐洽
　　豐
　羣祀奏慶神歡樂
　朝㑹宴饗樂
皇帝元旦中和樂元平和平
皇帝冬至中和樂遂平允平
皇帝萬夀中和樂乾平泰平
皇帝常朝中和樂隆平顯平
皇帝上元中和樂恬平昇平
皇帝普宴宗室
賜宴千叟中和樂隆平慶平
皇帝涖辟雍殿講學中和樂盛平道平
　内廷行禮丹陛樂雝平
　外廷行禮丹陛樂慶平治平
皇太后三大節中和樂豫平履平丹陛樂益平
　皇后三大節中和樂淑平順平丹陛樂正平
　　　海宇昇平日玉殿雲開萬象清寧
　皇帝三大節及上元除夕筵宴進果進酒進饌奏此詞
　　　火樹星橋除夕元宵
　　乾清宫上燈奏此詞
　　　海上蟠桃
皇太后冊尊典禮及上
徽號慶典並有
　皇帝閲
冊寳之禮於
　陞殿時奏此詞
　　　喜春光雲和迭奏風和日麗
　皇帝躬耕耤田筵宴奏此詞(按雍正二年定耤田筵宴/清樂為雨暘時若五榖豐)
　　　(登家給人足三章此/係乾隆七年重定)
　　　文物京華盛延閣雲濃玉署延英乾隆九年
駕幸翰林院筵宴作
　　景運乾坤泰聖徳誕敷日耀中天乾隆十四年平
　　定金川凱旋
賜宴作
　　聖武光昭世禹甸遐通聖治遐昌乾隆二十五年
　　平西凱旋
賜宴作
　　瑞旭中天麗珠斗杓迴景麗仙瀛乾隆四十八年
　　普宴宗室作
　　夀愷昇平瑞紫禁春開夀宇同登乾隆五十年
賜宴千叟作
　　仰君師乾隆五十年
皇上涖辟雍殿講學
命製此詞於
賜茶時奏之
　　洙泗發源長部宴衍聖公樂
　　　啟天門部宴文進士樂和氣洽部宴武進士樂(按/二)
　　　(樂章係乾隆七年所定至五十一年棫樸命鄊試/鹿鳴宴歌鹿鳴之詩㑹試恩榮宴歌    之詩鷹)
　　　(揚宴歌免置之詩而於示朂經筵禮成後筵宴臣/工    命歌抑戒之詩    勤之意凡以折衷古)
　　　(制宣鬯雅音足以焜燿史冊因是書編纂/之例以五十年為㫁故謹於案内聲眀)
　御製補笙詩正月十月順天府學直省郡縣庠舉行鄊
　　　飲酒禮時奏之
　　　歌
　　　冬至大祀孟夏常雩祀
天於
圜丘夏至祭
地於
方澤
太廟時饗大袷暨
　社稷等各壇廟祭祀並樂部率太常寺設中和韶樂司
　　　樂協律郎樂工序立樂縣之次歌工立樂工之次
　　　左右司歌章者各五人朝㑹之樂
　皇帝御殿樂部和聲署設中和韶樂左右司歌章者各
　　　二人三犬節常朝諸燕饗並同
　　　乾隆七年
　上諭
郊
廟朝㑹鉅典攸闗其登歌下管各工必肄業有素方免臨
　　期舛誤當於春秋二季令赴掌儀司演習如有不協
　　之處即為訓導俾律吕均諧用昭誠敬欽此嗣議凖
　　　於每年三月九日遵行
　　　律吕正義後編五聲二變篇曰朱子曰宫商角徴
　　　羽變宫變徴皆是數之所生自然如此非人力所
　　　能加損朱子此說最得樂之精理今使三尺童子
　　　信口謳吟而為考尋其聲韻未有不暗與五正聲
　　　相合者間有抝者則必錯出於二變人之不能歌
　　　者多矣㫁無不具七音之人古之審於音者亦多
　　　矣㫁無在七音之外能别創一音之人至第八聲
　　　則復與第一聲同増之固無可増減之亦無可減
　　　也
　　　雜歌曲
　　　三十六禾詞
世宗憲皇帝御製遇行耕耤禮時用金鼔簫篴笙拍各六
　　　歌禾詞樂工十四名於耕耤所排列俟行禮時樂
　　　工鳴鑼鼓歌此詞
　　　採桑歌
　皇后躬桑時童監歌採桑詞者十人金鼔拍版各二簫
　　　篴笙各六排立桑外東西徑道唱之
　　　笳吹六十六章牧馬歌古歌如意寳佳兆誠感詞
　　　吉慶篇肖者吟君馬黄懿徳吟善哉行樂土謡踏
　　　揺娘頌禱詞慢歌唐公主丹誠曲眀光曲吉祥師
　　　聖眀時㣲言際嘉平善政歌長命詞窈窕娘湛露
　　　四賢吟賀聖朝英流行堅固子月圓緩歌至純詞
　　　美封君少年行四天王吟宛轉詞鐵驪木槵珠好
　　合曲童阜天馬吟大龍馬吟始條理追風赭馬迴
　　波詞長豫平調遊子吟髙士吟哉生眀髙哉行三
　　章圓音欄杆思哉行法座引接引詞化導詞七寳
　　鞍短歌夕照歸國謡僧寳吟婆羅門引三部落五
　　部落
皇帝筵宴時於慶隆舞畢後奏之
　　畨部合奏三十一章大合曲染絲曲公莫雅政詞
　　鳯凰鳴乗驛使免置西鰈曲政治詞千秋詞鴻鵠
　　詞慶君侯慶夫人羡江南救度詞大畨曲小畨曲
　　遊逸詞興盛詞豔冶曲慶聖師白鹿詞合歡曲白
　　駝歌流鶯曲君侯詞夫人詞賢士詞舞詞鼗鼔曲
　　調和曲
皇帝筵宴時於笳吹後奏之
古稀祝嘏詞乾隆四十五年藏僧班禪額爾徳呢上
　　(臣/)等謹按
　國初筵宴有喜得功名朝天子金殿喜重重三月韶
　　　光等曲葢仍眀代舊製也至乾隆七年改撰樂章
　　　其曲並以樂章首句為名謹附識舊用曲名於此
　　　舞
　　　順治元年定樂舞人員額數及服色之制凡樂舞
　　　儀節令協律郎等官教習作文徳武功之舞祭日
　　　典儀官唱樂舞生就位初獻樂作司樂執節引武
　　　舞生執干戚進奏武功之舞舞畢樂止武舞生退
　　　亞獻樂作司樂執節引文舞生執羽籥進奏文徳
　　　之舞終獻樂作如之舞畢樂止文舞生退
　　　乾隆七年定
大雩童子舞制用舞童十六人衣元衣為八列各執羽翳
　　　終獻後文舞生退司樂引舞童進典樂唱舞童歌
　　　詩舞童按舞而歌歌畢乃望燎其羽翳俱染五采
　　　本周禮皇舞之式八年定武舞干上字句用雨暘
　　　時若四海永清倉箱大有八方敉寧奉三永奠得
　　　一為正百神受職萬國来庭等字又定筵宴樂舞
　　名色隊舞總名為慶隆舞介胄騎射為揚烈舞大
　　臣對舞為喜起舞竹馬為禺馬所戴醜靣為靣具
　　歌章為司章騎竹馬為司舞弹琵琶為司琵琶彈
　　三弦為司三弦拉奚琴為司奚琴搊筝為司筝拉
　　胡琴為司阮劃箕為司節拍板為司拍拍掌人為
　　司抃司琵琶司三絃各八人司奚琴司筝各一人
　　司節司拍司抃各十六人俱服石青金夀字袍豹
　　皮端罩在丹陛兩旁立兩翼並上司節司拍司抃
　　兩翼各八人分三排北靣立司琵琶司三絃兩翼
　　各四人東西向立司奚琴在東司筝在西司章十
　　三人服蟒袍豹皮端罩從右翼上東向立奏慶隆
　　之章揚烈舞上服黄畫布套者十六人服黒羊皮套
　　者十六人各戴面具跳躍擲倒象異獸騎禺馬者
　　八人分兩翼上北面一叩頭周旋馳逐象八旗一
　　人射一獸受矢羣獸懾服象武成舞畢喜起舞上
　　隊舞大臣十八員朝服入殿正中三叩頭退東邊
　　西向立以兩為隊進前對舞每隊舞畢正中三叩
　　頭退次隊復進如儀九月作世徳舞時
皇上幸盛京
御崇政殿筵宴奏是舞十四年平定金川作徳勝舞二
　　十五年平定西域増製徳勝舞樂章奏之四十五
　　年
皇上七旬萬夀並製喜起舞樂章四十八年普宴宗室
　　増製世徳舞樂章奏之
　　雜舞曲
　　喀爾喀部樂舞司舞八人服紅雲縀鑲糚縀花補
　　袍狐皮大帽在丹陛西邊立進前正中三叩頭退
　　於西邊柱後立司觱篥司阮各四人分兩翼上向
　　上一膝跪奏喀爾喀部樂曲司舞以兩為隊按隊
　　進舞每隊舞畢正中三叩頭次隊復進如儀
　　回部樂舞司逹卜一人司那噶喇一人司哈爾扎
　　克一人司喀爾鼐一人司塞塔爾一人司喇巴卜
　　　一人司巴拉滿一人司蘇爾鼐一人皆衣錦面雜色紡絲
　　　接袖衣錦面倭縀縁邊回回㡌青靴緑紬􁨬膞司舞
　　　二人舞盤二人皆衣靠子錦腰襴紡絲接袖衣先作
　　　樂司舞二人起舞舞畢舞盤人上以次舞畢退
　　　五魁舞部宴衍聖公及文武㑹試鄉試筵宴樂用
　　　鼔一管二笛二笙二雲鑼一板一歌童五人衣五
　　　魁衣進舞
　　　導迎樂
　　　順治元年定制
躬祀
壇
廟禮成回鑾
乗輿出入一切慶典用導迎樂樂章均用平字
　　　乾隆七年奏凖和聲署導迎樂奏祐平禧平之章
　　　奉鑾以漢語贊奏嗣後請用贊禮郎以國語贊奏
　　　庶與各贊相之禮畫一十七年奏凖導迎樂章凡
　躬祭回鑾皆奏祐平一應慶典皆奏禧平
　　　鐃歌鼔吹樂
　　　(臣/)等謹按鐃歌鼓吹杜典列在雜樂中特以為謹
　　　嚴之節耳我
　　朝折衷定制大響丕宣胥闗典禮而平西平金川諸
　　　製尤屬布昭
　聖武之篇謹特列鐃歌鼔吹一門以彰度越前古之盛
　　　康熙十二年
幸南苑大閲二十九年以喀爾喀新附
上特行㑹閲禮皆陳設鹵簿鼔吹大樂三十五年三十六
　　　年
上三舉北征討厄魯特噶爾丹及朔漠蕩平振旅凱旋並
　　　用鼓吹大樂前導
　　　雍正二年平定青海受俘用鼔吹
　　　乾隆七年定
　時巡省方鐃歌鼔吹
駕出宫前導鼔吹振作馬上所奏有鐃歌大樂鐃歌清
　　樂鐃歌大樂有大清朝四時仗承天眷貢琛球錦
　　繡乾坤中天盛世奉宸歡晴開五雲瑞雲籠駕六
　　龍扈翠華四時念壮軍容日初昇嘉祥曲練吉日
　　謁珠邱御黼座長白山布爾湖建陽曲瀋陽城鐵
　　嶺山孕嘉産毓靈禽蕃珍樹建皇極鑠皇清等曲
　　凡二十八章鐃歌清樂有九龍旃鬯皇威整貔貅
　　河清海晏輦路平景清眀聖武光昭皇風泰慶雲
　　呈象天行虹流華渚皇都無外夏諺歌芳塍曲渥
　　洼曲美留都溯興京格皇天大凌河狩于原日上
　　扶桑九五飛龍聖徳巍巍蹀􁣢游龍慶皇圖萬國
　　瞻天昊天命等曲凡二十七章其樂器有大小銅
　　角金口角䝉古角金鼔㸃鈸雲鑼笙笛之屬凡
大閲
親征
親征凱旋受俘並得奏之二十四年平定西域大功告
　　成特撰鐃歌樂帝效天爍月竁振王鈇攻庫車厥
　　角稽黒水戰援兵来阿克蘇鹿斯奔回城降伊西
　　洱和門開天㫁成皇式辟廱帝圗鞏等十六章及
　　凱歌樂四十章二十五年西師凱旋
皇上親行郊勞
駕至郊臺軍士鳴螺鐃歌樂作行禮畢
皇上出黄幄乗騎鐃歌樂止停鳴螺馬上凱歌樂作
駕還行宫樂止四十一年平定兩金川大軍凱旋
御製凱歌三十章又
命製鐃歌皇威鬯慎行師犄角攻贊拉平討楚沁迅霆
　　復八旗勇窮猿僵扼宜喜越重濠河之西後路清
　　一窟摧釡底魂穴蟻掃武功成等十六章於郊勞
　　時奏之翼日
皇上御午門樓受俘如定制用鼓吹
　　散樂
　　耕耤筵宴進果桌畢領樂官領舞童五名四時和
　　隊舞承應舞畢百戲變碗承應進酒領樂官領幼
　　童十三名呈瑞應承應舞畢領老人一名探子二
　　名承應進饌徹饌後領樂官領荘家老四人舞童
　　八名老人四名攛掇四名黄童白叟鼔腹謳歌承
　　應次文士九名感天地承應次武士九名感祖宗
　　承應次進寳回回五名頌得勝承應次香斗老人
　　三名黎民歡樂承應次五方夜义五名承應次五
　　海龍王承應次三官五方彩旗承應俱用大樂以
　　次陳伎(按此舊國初所用耕耤筵宴散樂葢仍眀/代之  至雍正二年進酒進果進饌俱改)
　　(用清/樂)
　　火戲每嵗正月例於十三十四十七十八每日晚
　　刻設放吉祥盒子燈十五十六每日午刻設放日
　　間盒子晚刻設放吉祥盒子燈及萬國樂春臺火
　　戲
　　氷戲每嵗十月咨取八旗及前鋒統領䕶軍統領
　　等處照定數挑選善走氷者二百名内務府預備
　　冰鞋行頭弓箭毬架等項冬至後
駕幸瀛臺等處陳設氷嬉及較射天毬等伎分兵丁為
　　二翼每翼頭目十二名射毬兵丁一百六十名㓜
　　童四十名以次走氷較射陳伎
　　走馬伎乾隆十二年奉
㫖交與内府三旗前鋒人等挑選學習解馬花馬箭共
　　一百二十名至十三年冬奉
上諭南苑
　紫光閣
　圓眀園及木蘭熱河等處呈用預備
　　髙麗國俳笛伎管伎鼓伎各一人俳長一人戴靣
　　具擲倒伎十四人服紅短衣在丹陛兩旁立俳長
　　從右翼上於氊南立北面致辭笛伎管伎鼓伎從
　　右翼上於氊西南立東北向擲倒伎從左翼上自
　　東向西各呈其伎
　　回部銅䋲伎用銅繩一根徑二寸長一丈餘或用
　　麻繩一根徑二寸長三丈餘横於架木之上架木
　　髙二丈五尺又下曳一繩斜繫於地靣之杙一邉
　　立桅木一根髙六丈回人服綵衣兩手執木一根
　　赤足自地登繩斜上履繩而走往返逰躍於繩上
　　既而又服其靴足掌下加一銅盤踏銅盤而履繩
　　亦可徃返行之或去銅盤踏一立木徑二寸許髙
　　五寸許遊於繩上亦可或履或行或跳或躍或跨
　　而騎或坐而起如履平地然下立回人一亦服綵
　　衣擊鼓而喧於下戲躍既畢左懸弓右挟矢抱桅
　　木直上至桅頂地設帽毬一枚援弓射之(按回部/以銅䋲)
　　(技為最竒後有登竿顛仆者周詳皇上以因戲傷/人    命禁此枝    聖念    慎㣲謹小於斯)
　　(可仰/見云)
　　雜樂
　　鼔吹之制有可通用者如
命将出師窮冦乞命得
㫖報可諏吉納降直省督撫提鎮每嵗霜降日校閲本
　　　標弁卒及試院賔興奏進試題試日啟門揭曉陳
　　　榜並用之又每嵗迎春順治元年定制直省府州
　　　縣迎春東郊以鼔樂前導至署樂工擊鼓又直省
　　　迎接
詔書順治十一年定制恭遇
詔書至地方官員具龍亭儀仗鼓樂出迎至展讀畢行禮
　　　時乃奏樂又鄉㑹試筵宴順治十五年定制文武
　　　㑹試有上馬宴下馬宴進士有恩榮宴各於禮部
　　　兵部衙門陳設用鼓樂承應文武鄉試鹿鳴鷹揚
　　　宴亦如之又日月食救䕶康熙十四年定制救䕶
　　　日食在禮部衙門月食在太常寺衙門設鼓樂於
　　　露臺下日月初食至復圓救䕶各官俱行禮鳴鼓
　　　作樂乾隆七年定制停止作樂衹用金鼔
　　　四方樂
　　　(臣/)等謹按四方樂一門杜典與散樂並列體制未
　　　協今移置我
　朝聲教覃敷
化隆無外謹登諸樂用嫓靺師職掌之文云
　　西洋波爾都哈兒國人徐日昇精於音樂其法専
　　以弦音清濁二均遞轉和聲為本後又有壹大里
　　呀國人徳禮格亦精樂律與徐日昇所傳源流無
　　二以烏勒鳴乏朔拉犀七字紀樂即古五聲二變
　　之七音今度曲家四乙上尺工凡六之七字譜也
　　絃音之度分五正聲為全分二變聲為半分乏與
　　犀皆得半分即變徴變宫二音也若夫旋轉為調
　　則正變清濁亦互易焉其法有所謂五線界聲者
　　凡度曲之聲字不過七音至第八音而仍合於首
　　音因用五線以界之五線四空共九位已足於用
　　也有所謂二記紀音者凡樂不出剛柔二端故用
　　剛柔二記以紀清濁互易為用之號葢柔樂濁聲
　　剛樂清聲若夫純用剛音或純用柔音則不紀如
　　柔樂内間以剛樂聲字則用剛紀剛樂内間以柔
　　　樂聲字則用柔紀也有所謂三品眀調者凡作樂
　　　必有髙音低音平音之三等若不設一凖則髙低
　　　無憑故用上中下三品以紀一曲之始終為何聲
　　　調也其詳具著本書
聖祖仁皇帝特載其説於律吕正義葢其辨調審音實與
　　　古法黙相符合也其國天主堂内有三十六祭臺
　　　中臺左右有編簫二座中各有三十二層每層百
　　　管管各一音合三千餘管凡風雨波濤謳吟戰闘
　　　與百鳥之聲皆可模倣
　　　朝鮮郊廟朝㑹雜用唐樂宋大晟樂眀雅樂又有
　　　俗樂俗樂之名頗有新異有動動無㝵西京大同
　　　江五冠山揚州月精花長生浦叢石亭處容沙里
　　　花長巖安東紫青濟危寳冬栢木禮成江鄭𤓰亭
　　　紫霞洞等曲
　　　琉球凢有宴歌呼蹋蹄一人唱衆皆和音頗哀怨
　　　扶女子上膞揺首而舞
　　凖噶爾部其俗每日申刻則擊鼓鳴鐃名曰送日
　　其樂器有雅圖噶伊竒爾和爾圖卜碩爾必和色
　　爾特穆爾和爾綽爾等六器為其歡㑹宴飲所用
　　有鏗格爾格昌定沙克鴻和必斯竒古爾伊克布
　　哷棟布哷等七器則為誦經應和之用也其樂曲
　　有名都爾木衛拉特者有聲無辭用以試絃有名
　　噶爾丹穆圖爾者歎美其人之辭有名布圖根雅
　　布薩爾者頌禱之辭别有沙津齊黙克噶爾丹穆
　　爾竒勒噶蘇圗們額齊諸曲
　　回部喀什噶爾其俗於十月朔日十二月十日大
　　伯克率衆張鼓樂赴寺拜天并慶賀宴㑹回民吉
　　禮用鼓二胡琴一三絃二筝一樂人席地而坐以
　　手拍鼓衆樂從之聲音和翕樂人歌曲婦女數人
　　起舞踏步旋轉皆能應節城内築髙亭一座每日
　　夕時作樂以送日闢展每嵗二月謂之年頭彼此
　　宴㑹㓜子㓜女相率歌舞其樂器有大鼓小鼓銅
　　號鉸子嗩呐喇叭三絃哈龍烏什各城阿竒木每
　　日用鼓吹一次回民吉禮用樂男女歌舞葉爾𦍑
　　和闐樂器有筝三絃琵琶胡琴管喇叭嗩呐鼓鈸
　　日夕時亦作樂送日庫車沙雅爾樂器有大鼔小
　　鼓喇叭嗩呐三絃筝阿克蘇賽哩木拜樂器有三
　　絃琴手鼓每日申刻以後亦作樂以送日回部樂
　　曲一名斯那滿愛慕其人之辭一名塞勒喀斯拊
　　掌行樂之辭一名察罕一名珠魯馬前鼓吹之辭
　　凡按工尺字一周終而復始節以人聲随其長短
　　以成曲調
　　𤓰哇樂有横笛鼓板亦能舞
　　浡泥凡宴㑹鳴鼓吹笛擊鈸歌舞為樂
　　湖南苖擊銅鼓沙鑼以祀鬼神親戚宴㑹以匏笙
　　銅鼓為樂
　　四川苖賓人喜歌舞宴樂則擊銅鑼鼓吹横笛歌
　　舞
　　兩廣苖俚人最貴銅鼓鑄初成懸於庭中置酒招
　　同類来者以金銀為大釵執以扣鼓因遺主人名
　　為納鼓釵有是鼓者極為豪强號為都花
　　雲南苖僰夷一名擺夷筵宴酒初行樂作一人大
　　呼一聲衆人和之如此者三既就坐樂有三曰僰
　　夷樂緬樂車里樂僰夷樂有筝笛胡琴響盞之類
　　緬樂者緬人所作以羊皮為三五尺長鼓以手拍
　　之間以銅鐃鼓拍板鄉村宴飲則擊大鼓吹蘆笙
　　舞牌為樂窩泥又曰和泥飲酒以一人吹蘆笙為
　　首男女連手周旋跳舞為樂花苗凢節序擊銅鼓
　　吹喇叭歡聚賽神漫且男婦作懽鳴葉吹笙音節
　　流暢和以夷曲其聲喑然吚然亦可聴
　　貴州苖紅苖擊鼓歌舞名曰調鼓八畨燕㑹擊長
　　腰鼓為樂狆家嵗時擊銅鼓為歡土人或掘地得
　　鼓即以為諸葛所遺富者不吝直争購花苗每嵗
　　孟春合男女於野謂之跳月男吹蘆笙女振響鈴
　　旋躍歌舞東苗跳月與花苗同至禾熟牛肥釀酒
　　斫牛召集親屬劇飲歌唱西苗延善歌祝者導於
　　前童男女百數十輩相隨於後吹笙舞踏歴三晝
　　夜以賽豐年
　
　
　
　
　
　
　
　
　
　
　
皇朝通典卷六十四
　欽定四庫全書
　皇朝通典卷六十五
　　樂(三/)
　　　(臣/)等謹按杜典所列十二律五聲八音旋宫相生
　　　諸門皆以闡發樂律精微然自漢唐以來誤以絃
　　　音度分牽合管音遂致隂陽紊雜我
　　朝考訂中聲定清濁分均之法一洗千古相沿之謬
　　　兹所登載與杜典所列逈乎不同
　　昇平制作天地為昭逺非前代所可比擬也
　　　十二律
　　　康熙五十二年
詔修輯律吕數理諸書五十三年律吕正義書成嗣後各
　　　祭祀朝㑹典禮並用新定樂律
　　　(臣/)等謹按漢後言律吕者皆以隂陽相雜為言黄
　　　鍾為宫太蔟為商姑洗為角蕤賔為變徴林鍾為
　　　徴南吕為羽應鍾為變宫其餘各宫以類從焉
聖祖仁皇帝製器審音定為陽純用律隂純用吕俾清濁
　　　隂陽不相紊雜足訂歴世相沿之誤其精意悉載
　　　律吕正義一書我
　皇上心通天矩重纂律吕正義後編以抉前書之藴奥
　　　今謹從二書中備輯其闡發改定律吕精義者詳
　　　著於篇以昭古樂昌眀立隆千古之盛
　　　律吕正義黄鍾理數篇曰按律吕新書黄鍾九寸
　　　空圍九分積八百一十分註曰天地之數始於一
　　　終於十其一三五七九為陽九者陽之成也其二
　　　四六八十為隂十者隂之成也黄鍾陽聲之始陽
　　　氣之動也故其數九分寸之數具於聲氣之元不
　　　可得而見及斷竹為管吹之而聲和候之而氣應
　　　而後數始形焉均其長得九寸審其圍得九分積
　　　其實得八百一十分長九寸圍九分積八百一十
　　　分是為律本度量權衡於是而受法十一律由是
　　　而損益焉朱子以為本原第一章是最大節目葢
　　上古聖人心通造化黙㑹中聲製為黄鍾適符天
　　地自然之數漢晉而後凡究心於律吕者因未詳
　　考黄鍾之真度是以中聲無由而得今欲定黄鍾
　　之管必先定黄鍾之度既得黄鍾之度乃攷其周
　　徑面羃積實之相生而較以容黍之多寡然後製
　　以器審以音一一脗合則理之出於自然者無不
　　歸於大同矣　律吕正義後編律由數起篇曰問
　　漢志言度量衡皆起於律又曰推厯生律律吕新
　　書則曰分寸之數具於聲氣之元不可得而見及
　　截竹為管吹之而聲和候之而氣應而後數始形
　　焉然則數由律起乎抑律由數起乎曰律由數起
　　也漢志曰推厯生律制器規圓矩方權重衡平準
　　繩嘉量探賾索𨼆鈎深致逺莫不用焉度長短者
　　不失毫釐量多少者不失圭撮權輕重者不失黍
　　絫紀於一協於十長於百大於千衍於萬其法在
　　算術觀志所言是律生於數而度量衡又起於律
　　也後漢志曰物生而後有象象而後有滋滋而後
　　有數天地初形人物既著則算數之事生記稱大
　　撓作甲子隸首作算數二者既立以比日表以管
　　萬事一十百千萬所同用也律度量衡厯其同用
　　也是又言律與度量衡同起於數也蔡元定曰律
　　未成之前有數而未見律成而後數形焉度之成
　　在律後度之數在律前故律之長短圍徑以度之
　　分寸之數而定是又言律起於數度成於律而律
　　又定於度也凡此皆律由數起之義也　律吕正
　　義後編律吕分均篇曰周禮太師掌六律六同以
　　合隂陽之聲陽聲黄鍾太蔟姑洗蕤賓夷則無射
　　隂聲大吕夾鍾仲吕林鍾南吕應鍾皆文之以五
　　聲宫商角徴羽夫既曰合隂陽之聲矣而又分别
　　之曰若者陽聲若者隂聲明乎隂陽之可合而不
　　可雜也且曰皆文之以五聲明乎陽律隂吕各有
　　五聲也向使律吕而可相雜則周禮何不直云十
　　二律又何不渾言之曰律吕而必條分縷晰曰六
　　律六同隂聲陽聲云爾哉且周禮大司樂之用六
　　樂也所奏者黄鍾太蔟姑洗蕤賓夷則無射所歌
　　者大吕應鍾南吕林鍾仲吕夾鍾倘律吕之可雜
　　用何不於所奏者一㕘以吕或於所歌者而一錯
　　之於律乎是其奏與歌有相合無相混也國語伶
　　州鳩曰律所以立均出度也古之神瞽考中聲而
　　量之以制夫黄(國語本作六/依朱子作黄)中之色也故名之曰
　　黄鍾二曰太蔟三曰姑洗四曰蕤賔五曰夷則六
　　曰無射為之六間以揚沈伏而黜散越也元間大
　　吕二間夾鍾三間仲吕四間林鍾五間南吕六間
　　應鍾律吕不易無姦物也彼其於律吕也既分别
　　次第而數之又各自連類而數之未嘗曰一黄鍾
　　二大吕三太蔟四夾鍾云云也且其曰律吕不易
　　云者言其各有條理不相互易夫而後乃無姦物
　　也(按杜典於十二律備言律吕分屬隂陽此條論/清濁分均正深明律吕隂陽不相紊雜之義故)
　　(謹録於此不贅列/於旋宫法内云)
　　五聲八音名義
　　律吕正義後編中聲篇曰問宫最濁商次濁角居
　　中徵次清羽最清然則角乃中聲樂不以角為君
　　而以宫為君何也曰沈括曰濁為宫稍清為商最
　　清為角清濁不常為徴羽斯言最是夫音大則濁
　　小則清自宫以下清至於羽而止自羽以上濁至
　　於宫而止然管子言五聲數徴羽大於宫然則宫
　　之上有徴羽猶夫角之下有徴羽也羽之下不容
　　復有聲必轉而之乎宫之上乃可是以沈括曰徴
　　羽清濁不常夫徴羽必轉而之乎宫之上乃可然
　　則宫乃中聲正聲君聲而不可以紊歟(按此條本/論中聲以)
　　(證旋宫必用倍律然正發明/五聲清濁之㫖故列於此)　律吕正義八音樂
　　器總説篇曰八音之樂各從其類而制器尤宜探
　　其體要書曰詩言志歌永言聲依永律和聲八音
　　克諧無相奪倫盖生於人聲成於樂器而宫調運
　　於其中所以節人聲而裁樂器也古聖人初制律
　　吕以和五聲然後被之八音金石有厚薄輕重之
　　差刳竹有空竅短長之别絲音則徽柱散實以分
　　聲調土樂則中空容積以較度分革木雖止一聲
　　亦皆有所由起要之莫不以律吕五音之倍半準
　　其損益葢絲與金石為一類假人力以生聲者也
　　竹與匏土為一類假人氣以生聲者也革與木為
　　一類所以為樂之節奏者也然八音之中備律吕
　　隂陽之體叶宫調聲字之全惟絲竹為最要何也
　　金石之器以律吕實積容受分量較其厚薄輕重
　　其為體也雖各不同而為用則一器獨限一聲而
　　已匏土之器其聲生於空竅其分定於容積與竹
　　音同革木之器雖不以律吕之法為準則而其度
　　分亦皆依黄鍾而得數要之皆所以應和樂之始
　　終節奏耳夫六經所載八音備具然堂上之樂貴
　　人聲而以絲音為主堂下之樂貴人氣而以竹音
　　為主竹之聲在虚虚之多者聲濁少者聲清而多
　　少之數定於中空之圍徑短長絲之聲在實實之
　　多者聲濁少者聲清而多少之數定於絲綸之巨
　　細分度所以然者竹音之樂十二律吕為之本相
　　與比例推求而取其聲由於比例推求而得其數
　　其圍徑長短加分减分總不越乎十二律吕之範
　　圍大者用其大體本形之度分小者用其小體本
　　形之度分而後竹音諸樂之聲字各歸於律吕之
　　位而各應於律吕之宫調焉葢竹音諸樂依人之
　　氣而生聲故本之中空容積之多寡而無與乎形
　　體厚薄之度分也絲音之樂五聲二變為之本相
　　與比例折取而察其聲由於比例折取而得其分
　　其絲綸巨細徽柱逺近總不越乎五聲二變之範
　　圍大者用其大體本絃之度分小者用其小體本
　　絃之度分而後絲音諸樂之聲字各得五聲二變
　　之位而各應於律吕之宫調焉葢絲音諸樂依人
　　之力而生聲故本之絲綸之巨細長短而無與乎
　　形質之大小也必使絲竹之器一皆協於十二律
　　吕五聲二變之正而衆音之器所應宫調聲字又
　　皆協於絲竹之音然後諸樂之大本可得而論焉
　　　律吕正義後編八風篇曰問史記以八風協十
　　二律始於不周風終於閶闔風始於應鍾之吕終
　　於無射之律風何以不始廣莫而始不周律何以
　　不始黄鍾而始應鍾遂使十二辰以亥始以戌終
　　亦有說乎抑傳述之誤也曰天地之本固如是也不
　　觀諸易乎易曰乾知大始又曰乾西北方之卦也
　　若是乎十二律吕雖始於黄鍾十二辰雖始於子
　　而言其大始固必在西北也西北者戌亥之交不
　　周風居焉故風始不周也陽無可盡之理變於上
　　則生於下無間可容息也故以四序言之則十一
　　月一陽生而為十二辰之始以二氣言之九月之
　　剥而為純坤則陽已生焉何也無乾則不能成坤
　　坤畫斷處即乾之充塞于其内已全其純乾之體
　　也則知非陽之絶而復續直是未嘗絶也有表裏
　　而無絶續此隂陽之情狀也曰史記之義亦精矣
　　而他書無以戌亥為始終之㑹者何也曰黄帝素
　　問言五運六氣以戌亥為天門五運六氣皆八風
　　之所為故必以戌亥為終始十二律吕亦八風之
　　所應故律書所言與素問相表裏也曰六經中猶
　　有可證佐者歟曰文王後天之卦固如是矣乾坎
　　艮震巽離坤兌豈非始于乾而終于兊乎乾者亥
　　也兌者酉也兌乾之交戌亥之㑹也
　　五聲十二律旋相為宫
　　律吕正義十二律吕五聲二變篇曰言樂者皆知
　　三分損益隔八相生然此二者義各有在不可一
　　概而論三分損益乃制律之則也古聖人立為算
　　術以别十二律吕相生之度凡金石之厚薄絲竹
　　之長短皆依以定焉隔八相生乃審音之法也審
　　音之法必取首音與第八音叶和同聲以為之準
　　即首音八音之間區而别之以為五聲二變則清
　　濁之相應髙下之相宣皆賴以生焉但五聲二變
　　有施於管律者有施於絃度者其生聲取分各有
　　不同自漢唐以後皆宗司馬氏淮南子之說以三
　　分損益之術誤為管音五聲二變之次復執管子
　　絃音五聲度分而牽合於十二律吕之中故管律
　　絃度俱不可得而明如旋宫圖黄鍾為宫太蔟為
　　商姑洗為角蕤賔為變徴林鍾為徴南吕為羽應
　　鍾為變宫至半黄鍾復為清宫大吕為宫夾鍾為
　　商仲吕為角林鍾為變徴夷則為徴無射為羽黄
　　鍾為變宫而半大吕復為清宫夫正律為宫至半
　　律而仍為宫正律為商至半律而仍為商則宫商
　　一定而旋宫之義已失且陽律而雜以隂吕隂吕
　　而雜以陽律隂陽相雜而取聲之原亦未為得是
　　葢各守所傳固執一理而未始備制律吕之管以
　　審音也間嘗截竹為管詳審其音黄鍾之半律不
　　與黄鍾合而合黄鍾者為太蔟之半律則倍半相
　　應之説在絃音而非管音也明矣又黄鍾為宫其
　　徴聲不應於林鍾而應於夷則則三分損益宫下
　　生徴之說在絃度而非管律也明矣是知古聖人
　　審定律吕隂陽各六陽則為律隂則為吕意固有
　　在也孟子曰不以六律不能正五音鄭康成大司
　　樂注六律合陽聲六吕合隂聲國語以六吕為六
　　間非隂陽分用之證耶吕氏春秋以三寸九分之
　　管為聲中黄鍾之宫非半太蔟合黄鍾之義耶是
　　以即隂陽之分者言之則陽律從陽隂吕從隂
　　各成一均而不相紊故今所定黄鍾為首音宫聲
　　次太蔟為二音以商聲應姑洗為三音以角聲應
　　蕤賔為四音以變徴聲應夷則為五音以徴聲應
　　無射為六音以羽聲應半黄鍾為七音以變宫聲
　　應此陽律之五聲二變也至半太蔟為清宫而與
　　黄鍾應則陽律旋宫之義見焉如定大吕為首音
　　宫聲則夾鍾為二音以商聲應仲吕為三音以角
　　聲應林鍾為四音以變徴聲應南吕為五音以徴
　　聲應應鍾為六音以羽聲應半大吕為七音以變
　　宫聲應此隂吕之五聲二變也至半夾鍾為清宫
　　而與大吕應則隂吕旋宫之義見焉所謂隂陽以
　　類相從而不雜者此也若夫以隂陽唱和而合用
　　之則一律一吕折中取聲使隂陽之氣得以相兼
　　故黄鍾之宫為濁宫大吕之宫為清宫濁者不得
　　掲之使髙清者不得抑之使下惟定宫聲在黄鍾
　　大吕之間而可濁可清始能兼律吕之用黄鍾大
　　吕既合而為宫則太蔟夾鍾合而為商姑洗仲吕
　　合而為角蕤賔林鍾合而為變徴夷則南吕合而
　　為徴無射應鍾合而為羽至半黄鍾半大吕合而
　　為變宫是又隂陽唱和律吕合用者也騐之於樂
　　器排簫鍾磬各一十有六正隂陽之分用者也今
　　簫與笛一孔而兼律吕一音而能髙下正隂陽之
　　合用者也至於簫笛之最上一孔適當出音孔上
　　第一孔之半而聲低一字即宫聲之半不應宫聲
　　而為變宫者也按其體推其數製以器審以音莫
　　不確然有據而無纎毫之可疑則五聲二變運於
　　十二律吕之中誠有一定不易之至理也(按杜典/旋宫法)
　　(以隂陽相雜者為言盖沿後漢書之誤用樂於聖/祖仁皇帝心通天矩審定元音知古人      清)
　　(濁隂陽有相合而無相雜迺以清濁分均使陽純/用律隂純用吕定論攸昭洵足以袪萬世之惑矣)
　　　律吕正義後編律吕分均篇曰問後漢書以黄鍾
　　為宫太蔟為商姑洗為角蕤賓為變徵林鍾為徵
　　南吕為羽應鍾為變宫其餘各宫以類從焉國語
　　七律韋昭註遵用其説歴代因之朱子亦曰七律
　　自成一均其聲自相協應江隣幾雜志六律為宫
　　則商角以律應徴羽以吕應六吕為宫則商角以
　　吕應徴羽以律應律應律吕應吕為從聲律應吕
　　吕應律為變聲然則一均之内律吕互用由來舊
　　　矣今鍾磬排簫以六律加二倍律為陽均六吕加
　　　二倍吕為隂均陽純用律隂純用吕則前古未之
　　　有聞自律吕正義創之果可為萬世法乎曰音之
　　　有七也以第八音與首音同故左傳有七音國語
　　　有七律七增一為八然後還宫之用足故周禮鍾
　　　磬各八為堵十六為肆此古今之所同而人之所
　　　共知也然則絃則半分與全分應自首音至第八
　　　音計得六分五聲各得一分二變各得半分在管
　　　則半律不與全律應而下律之半乃與本律應自
　　　首音至第八音計得七分五聲二變各得一分故
　　　黄鍾為宫則徵聲不與林鍾應而與夷則應羽聲
　　　不與南吕應而與無射應變宫不與應鍾應而與
　　　半黄鍾應至半太蔟乃復為清宫而與黄鍾應前
　　　編言之綦詳此則秦漢以下樂書淪亡後人疑之
　　　而不能知知之而不能斷自
聖祖仁皇帝精其數製其器審其音確然定之而無疑而
　　亦為有耳所共曉是直與黄帝造律先後同揆而
　　萬世莫能易者也夫律管也其不可與絃同日而
　　語理之自然者也管子曰凡將起五音先主一而
　　三之四開以合九九以是生黄鍾小素之首以成
　　宫三分而益之以一為百有八為徴有三分而去
　　其乗以是生商有三分而復於其所以是成羽有
　　三分而去其乗以是成角此乃以絃音五聲之分
　　而言故曰黄鍾小素之首而數止於五未嘗及十
　　二律吕也凡此雖未析言管絃之不同而要各不
　　相混夫既不相混則亦無庸析言之矣至淮南子
　　乃取管子五聲之分而衍之以至於十二然雖用
　　十二律之名而猶是絃音之度未即以絃為管也
　　史記律數九九八十一以為宫乃絃音之度自為
　　一段黄鍾八寸十分一以下乃律管之度别為一
　　段是雖用十二管之分數而亦未即以管為絃也
　　逮後漢志則直曰京房受學焦延夀六十律相生
　　之法黄鍾為宫林鍾為徴云云又曰竹聲不可以
　　度調故作準以定數準之狀如瑟長丈而十三絃
　　𨼆間長九尺以應黄鍾之律九寸中央一絃下有
　　畫分寸以為六十律清濁之準始以律準絃而後
　　又以絃準律於是管絃混淆而度數遂不可辨矣
　　梁制四通亦猶夫是然房曰竹音不可以度調則
　　猶疑律與絃之不合葢如絃音林鍾之分不應林
　　鍾之律而應夷則之律之類而特不知絃之非管
　　九尺可為宫而不可以為黄鍾六尺可為徴而不
　　可為林鍾八尺可為商而不可為太蔟而六十律
　　之絃度皆後世所謂變律絃或用之而管則不可
　　用耳自房以後則又皆祖房之失而並所謂竹音
　　之不可度調者亦不可攷夫絃有緩急非管則不
　　定孟子曰不以六律不能正五音謂竹不可以度
　　調豈待智者而後知其謬哉明鄭世子載堉謂八
　　音當以竹為首竹以律為首黄鍾半律不與黄鍾
　　　應而半大吕近之是亦實有攷據而具卓識者然
　　　未能宻考算數多截律管而得半太蔟之與黄鍾
　　　合依然局於襲誤而莫之能辨此則所謂後人疑
　　　之而不能知知之而不能斷者也問者曰今之所
　　　定固為有耳所共聞而自東漢以來何以獨無一
　　　人聞而知之者耶曰朱子有言十二律皆在只起
　　　黄鍾之宫不得所以起不得者只是尺不定
聖祖仁皇帝始得黄鍾聲氣之元故五聲之分際隂陽正
　　　半乃得皦然明白漢晉而後人未嘗聞今日之元
　　　聲則當日之失宜其不能辨也
　　　五聲十二律相生法
　　　(臣/)等謹按古來論樂者皆以黄鍾為律本累黍候
　　　氣聚訟紛如
聖祖仁皇帝聖神天縱審定古今尺度累黍佈算縱黍百
　　　粒得今尺十寸之全横黍百粒適得今尺八寸一
　　　分之限因定今尺七寸二分九釐正古尺九寸即
　　為黄鍾之律準以製造諸律上生下生無不脗合
　　葢至理得而至數畢符所謂近之不遺於日用而
　　推之直可通於造化者也故兹所綜輯各條悉黄
　　帝造律以來未宣之藴云
　　律吕正義黄鍾轉生律吕篇曰律吕始黄鍾終應
　　鍾止於十二者聖人審音制律其生聲之理不得
　　不止於十二且稽之於度三分損益上下相生其
　　成形之數尤不得不止於十二故國語曰紀之以
　　三平之以六成於十二天之道也至蕤賔之生大
　　吕漢志主下生通典主上生主下生者宗司馬遷
　　律書主上生者宗吕氏淮南之説也而朱子儀禮
　　經傳通解亦取上生盖蕤賓下生則三分損一僅
　　得大吕之半必倍之始得其全上生則三分益一
　　適得大吕之全其數立黄鍾太蔟之間而聲界黄
　　鍾太蔟之交與其下生而得其半孰若即用上生
　　之直截簡當耶此以聲音度數言之而宜用上生
　　者也黄鍾一陽復始為十一月之律三分損一下
　　生林鍾為六月之吕此陽生隂宜下生也林鍾三
　　分益一上生太蔟為正月之律此隂生陽宜上生
　　也太蔟三分損一下生南吕為八月之吕此陽生
　　隂宜下生也南吕三分益一上生姑洗為三月之
　　律此隂生陽宜上生也姑洗三分損一下生應鍾
　　為十月之吕此陽生隂宜下生也應鍾三分益一
　　上生蕤賔為五月之律此隂生陽宜上生也至蕤
　　賔之生大吕復用上生者葢自黄鍾十一月之律
　　一陽始生而大吕十二月之吕二陽相繼位雖居
　　隂而氣實應乎陽蕤賔五月之律一隂始生位雖
　　居陽而氣則屬乎隂故蕤賔之生大吕實以隂生
　　陽而宜上生者也自蕤賓一隂生而夷則七月之
　　律無射九月之律氣皆為隂自黄鍾一陽生而夾
　　鍾二月之吕仲吕四月之吕氣皆為陽故大吕生
　　夷則為下生夷則生仲吕為上生是皆縁蕤賓上
　　生而然此以隂陽理氣言之而宜用上生者也宋
　　陳祥道禮書註曰黄鍾至姑洗陽之陽也林鍾至
　　應鍾隂之隂也陽之陽隂之隂則陽息隂消之時
　　故陽常下生而有餘隂常上生而不足蕤賔至無
　　射隂之陽也大吕至仲吕陽之隂也隂之陽陽之
　　隂則陽消隂長之時故陽常上生而不足隂常下
　　生而有餘周禮訂義楊謹仲曰陽中之陽則下生
　　而損一分至隂中之陽則下生者反當益隂中之
　　隂則上生而益一分至陽中之隂則上生者反當
　　損此二説者可以闡吕氏淮南之指而發蕤賓上
　　生之藴矣古之聖人制為十二律吕以配十有二
　　月節四時之變明消息之機一皆本乎隂陽隂陽
　　之辨精則理明而數備故律吕三分損益上下相
　　生之法誠千古不易之至論也　律吕正義律吕
　　之長損益相生篇曰自古論律吕者必先攷黄鍾
　　之長黄鍾之長定而十一律吕皆由此定律吕新
　　書言黄鍾九寸寸作十分為九十分又言黄鍾九寸寸
　　作九分為八十一分夫九十分乃黄鍾之正數而八十
　　一分原於管子絃音五聲度分史記淮南子遂以
　　為管音度分新書雖兼取之而九寸之説實不
　　可易但尺度不明則執九寸之説亦不能無失故
　　定律吕之長必以古尺通之今尺比例推求然後
　　真數可得以古尺言之黄鍾九寸三分損一得六
　　寸為林鍾林鍾三分益一得八寸為太蔟太蔟三
　　分損一得五寸三分三釐三毫三絲三忽三纎三
　　㣲有竒為南吕南吕三分益一得七寸一分一釐
　　一毫一絲一忽一纎一㣲有竒為姑洗姑洗三分
　　損一得四寸七分四釐零七絲四忽零七纎有竒
　　為應鍾應鍾三分益一得六寸三分二釐零九絲
　　八忽七微六纎有竒為蕤賓蕤賔三分益一得八
　　寸四分二釐七毫九絲八忽三微五纎有竒為大吕
　　大吕三分損一得五寸六分一釐八毫六絲五忽
　　五微六纎有竒為夷則夷則三分益一得七寸
　　四分九釐一毫五絲四忽零九纎有竒為夾鍾夾
　　鍾三分損一得四寸九分九釐四毫三絲六忽零
　　六纎有竒為無射無射三分益一得六寸六分五
　　釐九毫一絲四忽七㣲四纎有竒為仲吕仲吕三
　　分益一得八寸八分七釐八毫八絲六忽三㣲三
　　纎有竒比之黄鍾九寸不足一分二釐一毫一絲
　　三忽六㣲六纎有竒以今尺言之黄鍾之七寸二
　　分九釐損益相生則林鍾得四寸八分六釐太蔟
　　得六寸四分八釐南吕得四寸三分二釐姑洗得
　　五寸七分六釐應鍾得三寸八分四釐蕤賔得五
　　寸一分二釐大吕得六寸八分二釐六毫六絲六
　　忽六微六纎有竒夷則得四寸五分五釐一毫一
　　絲一忽一微一纎有竒夾鍾得六寸零六釐八毫
　　一絲四忽八微一纎有竒無射得四寸零四釐五
　　毫四絲三忽二微有竒仲吕得五寸三分九釐三
　　毫九絲零九㣲四纎有竒至仲吕上生比黄鍾原
　　數不足九釐八毫一絲二忽零六纎有竒夫黄鍾
　　古尺之度所生律吕其分寸如彼今尺之度所生
　　律吕其分寸如此古尺之度為數多今尺之度為
　　數少數多者横黍之所生數少者縱黍之所累數
　　之多少雖異而管之長短則同今尺之七寸二分
　　九釐正古尺之九寸也至於仲吕不能還生黄鍾
　　乃數之使然葢十二律吕上下相生損之漸少而
　　益之不足故仲吕上生之變黄鍾雖不及黄鍾一
　　分上下而其數仍與黄鍾相近不得自成一律其
　　聲亦與黄鍾相近不能自成一音細繹其理下生
　　而損上生而益損益之間數有消長亦如氣盈朔
　　虚之有閏分此古人所以以律吕配之十二月也
　　　律吕正義後編三分損益篇曰問陽律皆主下
　　生隂律皆主上生漢志相生之法固然乃蕤賔夷
　　則無射之律法宜下生然三分損益僅得其所生
　　之吕之半必倍之而後其數合何也曰隂陽之道
　　不可為典要其以六律為陽六吕為隂者因其所
　　中之月而以竒者為陽偶者為隂也實則自子至
　　巳六辰為陽自午至亥六辰為隂此則生於隂陽
　　之大分而不以竒偶為泥者也如易之横圖然其
　　生於陽儀者有竒有偶其生於隂儀者亦有竒有
　　偶凡竒皆陽凡偶皆隂此以竒偶為隂陽者也實
　　則凡生於陽儀者無論竒偶皆陽之屬凡生於隂
　　儀者無論竒偶皆隂之屬此又隂陽之大分不泥
　　於竒偶者也以此推之則黄鍾太蔟姑洗三律於
　　月則竒而又屬乎陽辰之分故為陽之陽若蕤賔
　　夷則無射三律於月雖為竒而又屬乎隂辰之分
　　故為陽之隂林鍾南吕應鍾三吕於月則偶而又
　　屬乎隂辰之分故為隂之隂若大吕夾鍾仲吕三
　　吕於月雖為偶而乃屬乎陽辰之分故為隂之陽
　　以陽之陽者而下生隂之隂者而上生自於陽損
　　隂益之本法合若陽之隂隂之陽者則其法不能
　　以無異故自吕覽淮南以及通志其相生之法皆
　　以蕤賔夷則無射三律為上生大吕夾鍾仲吕三
　　吕為下生者以此也曰然則馬班之説主於竒偶
　　以定隂陽吕覽淮南通志之説主於大分以判隂
　　陽亦既各有所見矣將孰優耶曰天有闢闔之二
　　運而後有十二辰之方嵗有舒肅之二氣而後有
　　十二月之位則大分之隂陽所以括乎竒偶之隂
　　陽者也故律吕相生朱子亦主吕覽淮南通志之
　　説者以此也曰如馬班之說則損一而下生者六
　　益一而上生者亦六其數適均如吕覽淮南通志
　　之説則損一而下生者五益一而上生者七其數
　　不均今不從其均者而反從其不均者何歟曰此
　　陽饒隂乏之秘樂理於是為至也今夫一日之間
　　晷行地上者一百八十度於分為晝屬陽行地下
　　者亦一百八十度於分為夜屬隂此其均焉者也
　　　然日未出地平十有八度而色已可辨日入地平
　　　十有八度而色始不辨是書之度數凡二百一十
　　　有六夜之度數僅一百四十有四故曰乾之䇿二
　　　百一十有六坤之䇿百四十有四此陽饒隂乏騐
　　　諸曚景而最明者也且夫午雖隂辰而適奠正南
　　　之方故後天圖以離位之而退坤於西南明姤隂
　　　雖始生於午而午實為陽明用事之㑹必至西南
　　　之未方而後純屬乎隂也蕤賔以隂辰之律而從
　　　乎陽其義亦猶是也由斯以談則子丑寅卯辰巳
　　　以及於午之律皆以上生而屬陽是陽居其七也
　　　惟未申酉戌亥之律皆為下生而屬隂是隂僅居
　　　其五也贏絀之分明而扶抑之理得矣
　　　製造
　　　康熙三十一年正月
訓諭羣臣正定律吕
上御乾清門取五聲八音八風圖展閲指謂諸臣曰古人
　謂十二律吕定而後被之八音則八音和奏之天地則
　八風和而諸福之物可致之祥無不畢至其言樂律所
　闗如此其大而律吕之所從出不可不知如律吕新書
　所言算數専用徑一圍三法此法若合則所算皆合此
　法若舛則無所不舛矣朕觀徑一圍三之法用之必不
　能合葢徑一尺則圍當三尺一寸四分一釐有竒若積
　累至百丈所差至十四丈有竒等而上之其為舛錯可
　勝言耶因取方圓諸圖
指示諸臣曰所言徑一圍三止可算六角之數若圓圍則
　必有竒零其理具在目前甚為明顯朕觀八線表中半
　徑勾股之法極其精微凡圓者可以方算開方之法即
　從此出逐一騐算無不脗合至黄鍾之管九寸空圍九
　分積八百一十分是謂律本此舊説也其分寸若以尺
　言則古今尺制不同自朕觀之當以天地之度數為準
　至隔八相生之説聲音髙下循環相生復還本音必須
　隔八此一定之理也隨命樂人取笛合瑟次第審音至
　　　八聲仍還本音
上曰此非隔八相生之義耶以理推之固應如是至五十
　　　二年
詔輯律吕理數諸書並考定樂器審定今營造尺七寸二
　　　分九釐為黄鍾之度凖損益相生之法製十二正
　　　律以和八音復以黄鍾之積為本大而加分小而
　　　減分皆用黄鍾之長與徑相比成形制為同形管
　　　六百九十有六其法大者加至八倍則長與徑各
　　　加一倍小者減至八分之一則長與徑各減一半
　　　自八倍黄鍾之管至正黄鍾之律率以一倍遞減
　　　自黄鍾正積八分之七之管至八分之一之管率
　　　以一分遞減而管體漸小聲音易别故遞減以倍
　　　者又有半積及四分之一八分之一之法遞減以
　　　分者又有八分之三分半八分之二分半八分之
　　　二又加一分之四分之一八分之一又加一分之
　　　四分之三八分之一又加一分之四分之二八分
　　　之一又加一分之四分之一八分之一又加一分
　　　之八分之一之法自八倍黄鍾至黄鍾八分之一
　　　管之長短圍徑雖各不同而皆得名為黄鍾每一
　　　黄鍾各具同徑之十二律吕各成一調之五聲二
　　　變凡管樂之制皆由是出又有旋宫起調圖譜以
　　　正管音有清濁二均絃表以定絃音備載律吕正
　　　義一書以昭成法
　　　乾隆六年以律吕正義内尚少樂章字譜
　詔續輯後編於是研窮聲律究極本源壎篪從簫為一
　　　譜笙從笛為一譜磬從鍾為一譜琴與瑟各為一
　　　譜鍾磬沿古用律吕簫笛從今用工尺凡祭祀朝
　　　㑹宴享及有聲無字之樂章莫不别隂陽辨清濁
　　　聲之髙下奏之短長咸分刌而節度之而後
聖祖之所為審音定樂制器協均者一一施諸實用矣
　
　皇朝通典卷六十五
　欽定四庫全書
　皇朝通典卷六十六
　　樂(四/)
　　　(臣/)等謹按審度迺以正音和聲必先製器故杜典
　　　於製造之後即繼以權量八音二門顧律尺既亡
　　　前代所沿未必盡有當於古也我
　　朝得黄鍾真度以之審定衡量足以整齊物用以之
　　　製造樂器足以宣鬯元音故宫懸所列美備精詳
　　　制作之隆洵有立極千古者矣
　　　權量
　　　(臣/)等謹按班固漢志於備數和聲之後即繼以審
　　　度嘉量權衡之篇隋書因之宋蔡元定律吕新書
　　　亦附之篇後顧古律既亡度量權衡之制無所折
　　　衷
聖祖仁皇帝精研象數得黄鍾真數而度量衡之制皆有
　　　以稽其同異而觀其會通編之㑹典
　皇上復設嘉量於
　　殿廷盖所以立經國之大端而審音之要道即於是
　　　乎在矣
　　　順治五年頒發斛式十一年飭遵部定法馬私自
　　　増加者罪之十二年重定鐵斛頒發各省十五年
　　　定各闗秤尺務使凖足不得任意輕重長短
　　　康熙元年頒定新法馬四十三年議定斛式并停
　　　用金斗闗東斗五十二年
御製律吕正義定度量衡律尺十寸為今營造尺八寸一
　　　分律尺權法重五錢今權法重二錢五分強律尺
　　　量法一斛二千龠為十斗今量法一斛二千龠為
　　　五斗
聖祖仁皇帝庭訓曰書云同律度量衡論語曰謹權量盖
　為禁貪風除欺詐所以平物價而一人情也今市㕓之
　上閭閻之中日用最切者無過於丈尺升斗平法其間
　長短大小亦或有不同而要皆以部頒度量衡法為凖
通融合算均歸畫一則不同而實同也盖以大同者定
制度而以隨俗者便民情斯為善政自上古以迄於今
幾千百年度量權衡改易非一茍一旦必欲強而同之
非惟無益於民生抑且有妨於治道此又不可不留心
講究者也乃以金銀製為寸方著其輕重以為權量之
　　準權製形圓以寸法定輕重之率量制形方以寸
　　法定容積之率列之為表載入㑹典頒行
　　乾隆九年
御製嘉量方圓各一圓制仿東漢嘉量之式方制仿唐
　　張文收之式用今律度範銅塗金列之
　殿廷其上為斛其下為斗左耳為升右耳為合龠其
　　重二均聲中黄鍾之宫
親為之銘並刻方圓度數於其上於是律度量衡之制
　　瞭如指掌極制作之明備焉
　　金一(鎛鐘/銅角)　(編鐘鉦方響口雲鑼銅大銅角㸃小/金      金  角    鼔  銅)
　　　　(鈸蘇蒙古角/    爾鼐)　(口琴/)　(哈爾札克/)　(哈爾鼐/)
　　　鎛鐘周禮春官鎛師注鎛如鐘而大樂器圖鎛鐘
　　　十二各應律吕之音凡合樂以某律為宫則擊本
　　　律之鐘以宣之孟子所謂金聲是也乾隆二十四
　　　年冬於西江得鎛鐘十一
　皇上命遵
聖祖仁皇帝所定七寸二分九釐為黄鍾之數㕘考本律
　　　倍半之法補鑄其一足成十二又另鑄鎛鐘十二
　　　以備特懸
　御製銘詞鐫識其上　編鐘十六枚為一虡隂陽各八
　　　以厚薄為次第薄者聲濁厚者聲清故外形皆同
　　　一制而中空容積之多寡實體之厚薄依次遞减
　　　之　方響十六枚以銅為之長濶皆一制亦以厚
　　　薄分清濁應十二正律四倍律以小鋼槌擊之
　　　雲鑼十面共一木架厚薄有損益與編鐘同即雲
　　　璈也元史始見於宴樂　大銅角一名大號上下
　　　二截形如竹筒本細末大　小銅角一名二號上
　　截如筒下截如角　金邊穿二孔以黄絨縧繫於木
　　　柄左手提而右手擊之　鉦形如盆外用木匡鉦
　　　邊匡周俱平分三分各穿二孔以黄絨縧繫之掛
　　　於項隋後鹵簿皆有鉦而形制不詳通典則曰鉦
　　　如大銅疊懸而擊之通考則曰鉦形圓如銅鑼明
　　　制有金又有鉦我
　朝因之金即鑼鉦則如鑼而有邊是則今之鉦制自唐
　　　已然而今之金即宋之鉦也　金口角舊名𤨏㖠
　　　木管本小末大上下金口加蘆哨吹之其名不知
　　　所自起或始於方言云　銅鼔邊有二孔以黄絨
　　　縧懸而擊之陳暘樂書謂昔馬援征交趾得駱越
　　　銅鼔鑄為馬式此其迹也范成大桂海器志謂如
　　　坐墩而空其中兩人舁行以手拊之聲似鞞鼓則
　　　實始於嶺南云　銅㸃制如銅鼓而小後世用以
　　　為㸃故以為名今之節奏先擊㸃乃擊鼔鼔再擊
　　　乃擊銅鼔則是㸃與銅鼔為應和亦猶將擊鼔先
　　　擊􁇭也　鈸中有孔以黄絨縧貫之兩面相擊以
　　　和樂始於隋九部樂唐乃用之燕樂唐末樂器散
　　　亡遼得之具於大樂元明史志不載此器今
行幸用之　䝉古角亦名蒙古號木質空心上下二節
　　　末加鍍金銅口雄雌各一雄者内徑微大而聲濁
　　　雌者内徑微小而聲清其長短皆相等唐書禮樂
　　　志金吾所掌有大角為魏之簸邏回即此　口琴
　　　以鐵為之一柄兩股中設一簧簧端㸃以蠟珠銜
　　　股鼓簧以成音　哈爾札克回樂狀類胡琴以椰
　　　為槽其末圓頂以馬尾二縷為絃馬尾絃下有鋼
　　　絲絃另以圓木桿為弓以馬尾為絃以弓絃軋馬
　　　尾絃應鋼絲絃以取聲　喀爾鼐回樂狀類洋琴
　　　木胎中空左端直右端曲左端上面施木樑以繫
　　　鋼絃之本鋼絃之末施木軸入於右端立面孔内
　　　轉其軸以定絃之緩急以手冐撥指彈之取聲
　　　蘇爾鼐回樂一名𤨏㖠狀類金口角木管本大末
　　小上下飾以金木管口上安銅管銅管上口安蘆
　　哨應笛聲
　　(臣/)等謹按䝉古角口琴等器皆䝉古樂
　國初時即已取用哈爾札克喀爾鼐蘇爾鼐諸器與
　　革之逹卜那噶喇絲之塞塔爾喇巴卜竹之巴拉
　　滿並回部樂我
皇上徳威逺播西陲二萬餘里盡入版圖其國俗樂器
　　與髙麗國俳喀爾喀樂並陳宴享方諸周禮鞮鞻
　　之掌益昭無逺弗届之休已
　　石二(特磬/)　(編磬/)
　　特磬爾雅大磬謂之毊周禮注特磬十二依辰次
　　陳之以應其方之律朱子云鐘磬有特懸者器大
　　而聲宏故於起調畢曲之時擊之以為作止之節
　　此皆言特磬即孟子所謂玊振是也乾隆二十五
　　年西域耆定和闐貢玊可叶鳴球因
命依律琢為特磬
　御製銘詞鐫識其上磬凡十二以儷鎛鐘　編磬十六
　　　枚同在一虡長濶皆同一制其厚薄則有損益應
　　　律與鐘同明代
圜丘磬用玉今
祈穀壇亦用玉餘俱靈璧石周禮簨飾以鱗今則鐘簨以
　　　龍而磬簨以鳯業亦如之其數必十六枚與編鐘
　　　之隂陽各八同陳暘樂書謂古制不過十二其説
　　　非是
　　　土三(壎/)
　　　壎燒土為之朱漆繪金雲龍垂五彩流蘇為飾有
　　　黄鍾壎大吕壎黄鍾壎以八倍黄鍾積為體大吕
　　　壎以七倍黄鍾積為體皆頂上一孔前四孔後二
　　　孔律吕正義後編曰風俗通曰有四孔其二通凡
　　　六孔是必四孔之外又有二孔與四孔之二相通
　　　盖前四後二之謂故曰凡六孔朱載堉謂塤腰四
　　　隅各開一孔相對透明雖顯四孔只是兩孔之通
　　則下文凡六孔句意不相承又云六孔即前三後
　　二併吹孔之謂尤與所云四隅各開一孔者自相
　　矛盾故知風俗通所云六孔者必四孔並通而為
　　六非並吹孔為六也
　　革四(建鼓龍搏拊行大鼔導杖鼔/鼔    鼓    鼔    迎鼓)　(小杖鼓逹手/俳鼔    卜)
　　　　(那喇/噶)
　　建鼔以木為匡冒以革穿徑為方孔以柱貫其中
　　而樹之趺趺上為座以受柱圓柱之上為托雲以
　　承鼓柱貫鼔上出以擎盖盖上壓梁上植金鸞律
　　吕正義後編曰考明堂位曰殷楹鼓周大射禮用
　　建鼓隋志曰植而貫之謂之建鼔元史樹鼓四每
　　樹三鼓中植以柱曰建鼓惟明會典則曰應鼓或
　　以其度小於晉鼓而名之然孔穎逹謂應鞞為應
　　和建鼓則建者不當名為應也　摶拊如鼓而小
　　匡上銜小金環以黄絨縧繫之横置之趺凡合樂
　　工人掛於頸以手擊之律吕正義後編曰書摶拊
　　琴瑟孔安國以摶拊為樂器蔡以為作用之名然
　　周禮有令奏擊拊下管之文則在古必有其器其
　　用則鼓每一擊摶拊再擊以為應和之節　大鼔
　　腹内安銅膽平懸架上律吕正義後編曰孔穎逹
　　謂懸鼔即大鼓陳暘謂後世大鼓即鼖鼓然古鼓
　　横懸於簨今則平懸於架似不同隋唐鼓吹有大
　　鼓然用之大駕則非懸於簨虡可知宋有散鼓教
　　坊鼓樂圖皆平置與今相似　杖鼓上下二面木
　　匡細腰以紅漆竹片擊之其制始於漢魏今有大
　　小二種　小杖鼔元史謂之扎鼔左手持而右手
　　擊之盖後周杖鼓有三等之遺制　手鼔不知其
　　所自起左手持而右手以槌擊之周禮小師小樂
　　事鼓􁇭此或其遺　龍鼓匡繪五彩雲龍四旁金
　　銅環繫以黄絨縧陳則置鼔於架行則掛鼓於項
　　厯代鹵簿鼔名不一古横懸有盖今平置有衣微
　　不同　行鼓一名陁羅鼓上大下小匡貼金銅釘
　　　鈸環繫以黄絨縧跨於馬上下馬陳樂則懸之於
　　　架按唐有三面鼔形如缸首廣下鋭冒以虺皮類
　　　此　導迎鼔制如大鼓而小匡繪五彩雲龍腹内
　　　安銅膽四旁鍍金環以黄絨綆舉之　俳鼓朝鮮
　　　國樂制與鹵簿龍鼔相似而微小兩旁施銅環以
　　　黄扁縧繫於項　逹卜回樂木腔冒以革以手指
　　　擊之　那噶喇回樂狀類行鼓鐵匡上大下小冒
　　　以革以二木杖擊之
　　絲五(琴胡瑟/    琴)　(箏琴琵琶絃三絃琴奚琴必六絃筝/月    二    提    和  斯)
　　　　(軋箏喇塞塔/爾    巴卜)
　　　琴前廣後狹上圓下方通長三尺一寸五分九釐
　　　為黄鍾四倍又三分之一絃長二尺九寸一分六
　　　釐為四倍黄鍾之度凡七絃面用桐木底用梓木
　　　黑漆虚中岳山焦尾用紫檀徽用螺蚌為飾以漆
　　　金几承之　瑟前廣後狹面圓底平中髙首尾俱
　　　下通長六尺五寸六分一釐為九倍黄鍾之度絃
　　長四尺三寸七分四釐為六倍黄鍾之度絃凡二
　　十有五通體桐木黑漆身繪雲龍首尾繪錦邊繪
　　雲梁用紫檀絃孔用螺蚌為飾以漆金架二承之
　　　箏似瑟而小十四絃各隨宫調設柱和絃以諧
　　律吕通體用桐木金漆梁及尾邊用紫檀絃孔用
　　象牙為飾唐書言十三絃或十二絃制不可考今
　　十四絃則五聲二變為七倍之故為十四也　琵
　　琶曲首長頸廣腹圓背四絃其制大小不等四象
　　十三品多以意為遷就彈者難之　三絃方槽圓
　　角冒以蛇皮木柄下曲貫槽中上直與槽面平通
　　體用紫檀山口及軸用象牙柱用竹定絃取聲各
　　隨宫調其制不知所自起唐書有龍首琵琶雲頭
　　琵琶皆三絃飾以虺皮則似亦唐制　奚琴刳木
　　為體二絃以木桿繫馬尾軋之　六絃箏陳暘謂
　　天寳中史盛作六絃琵琶今蒙古箏六絃意亦唐
　　制　胡琴似琵琶而下鋭龍首皮腹背有脊棱二
　　絃以木桿繫馬尾軋之元史胡琴如和必斯卷頸
　　龍首二絃用弓捩之弓之絃以馬尾則胡琴亦奚
　　琴類是也但槽端彼方此尖槽面彼覆以木此冒
　　以皮微不同　畨胡琴椰槽竹柄二絃以竹弓繫
　　馬尾施絃間軋之較奚琴制微短彼槽以木此以
　　椰彼柄以木此以竹彼軋以木桿此以竹弓　月
　　琴八角木槽而微凹其面柄貫槽中四絃覆手曲
　　首似琵琶通體用紫檀槽面用桐木本名阮咸王
　　圻三才圖繪曰元行冲以其形似月聲似琴名月
　　琴令人但呼曰阮　二絃方槽底面有孔木柄曲
　　首覆手如琵琶又似三絃但鼔方耳　提琴圓木
　　為槽上冒蟒皮而空其下竹柄貫槽中柄端刻木
　　為龍首柄有小環貫四絃於其中槽面正平設柱
　　以承絃竹片為弓馬尾雙絃夾四絃間而軋之
　　和必斯似琵琶而狹小直柄曲首四絃柄下腹背
　　如蘆節通體用桐木　軋箏似箏而小十絃以木
　　桿軋之元史禮樂志􁐼如箏七絃有柱用竹軋之
　　則􁐼亦軋箏之類　塞塔爾回樂木槽通柄槽如
　　茄形面平下圓冒以革柄面平背圓兩側有八軸
　　絲絃二雙鋼絃一單鋼絃六應絲絃以取聲　喇
　　巴卜回樂狀類胡撥木槽通柄絲絃五鋼絃二上
　　端曲向後以施絃軸柄槽形似半瓶曲柄兩旁施
　　五軸通五絲絃而繫於軸以手冒撥指彈之應鋼
　　絃以取聲
　　木六(柷/拍)　(敔部拍板/畨  拍)
　　柷所以起樂上濶下小狀如方斗三面正中各設
　　圓鼔以受擊一面開圓孔以出音椎用緑漆八楞
　　律吕正義後編曰考擊之法鄭樵謂有椎柄連底
　　旁開孔内手於中擊之本於郭璞及通典唐志之
　　説但連底挏之令左右擊則是鈴鐸之屬其器應
　　俯而不應仰至内手孔中撞之則其器又應髙而
　　不應卑今用鄭康成説投椎其中撞之其一面有
　　孔者殆如琴瑟底之有孔以取聲非便於内手其
　　中也　敔所以止樂狀如伏虎背上有二十七齟
　　齬通體紅黒斑文趺以金漆旁施兩耳以置籈
　　籈以竹為之律吕正義後編曰擊敔之法先三擊
　　首而後戞其背唐宋已然朱載堉謂不必添擊首
　　三聲苐以傳注無擊首之説耳然古制多不可考
　　據今稽古故從其舊　拍板用堅木為之六片以黄
　　　絨紃聯之左右各三片合擊以為樂節周禮舂牘
　　應雅皆節樂之器後世代之以板魏晉以來已有
　　之元惟用於燕樂明始用於丹陛樂　拍紫檀板
　　四片以絃合三片為一束執一片拍之　畨部拍
　　紫檀板三片以二片為一束執一片拍之拍小於
　　拍板畨部拍又小於慶隆舞拍其用則同
　　匏七(笙/)
　　大笙十七簧下接紫檀木以代匏為管本攅衆管
　　於一匏而共一吹口每管設簧以取音小笙之制
　　如大笙而四管無簧故簧止十三管律吕正義後
　　編曰笙為匏音其以木代匏者笙之音以簧不以
　　匏列管匏中取其能納氣以鼓簧耳以匏為笙音
　　固清越但質不堅不能經久故以木代之而與匏音
　　亦無差别至簧數之多寡漢魏諸儒皆謂十二簧郭璞
　　為大笙十九簧小笙十三簧宋書謂南蠻笙有十六簧
　　陳暘樂書始言宋大樂笙並十七簧又言唐樂圖所
　　傳有十七管笙有十二管笙後周鄭譯獻十六管笙李
　　照作二十四管笙孟蜀進三十六管笙而宋史乃曰巢笙
　　十九簧和笙十三簧皆用十九數而以管之長短聲之大
　　小為别十三簧者曰閏餘匏九簧者曰九星匏七簧者曰
　　七星匏律吕正義疑十九簧者名竽又名巢十三簧者
　　名笙又名和諸說固自不同而小笙十三簧則未之
　　有異其為古制無疑然今小笙十三簧有無簧之
　　四管實亦十七管大笙十七簧而四管不用實亦
　　十三簧耳葢管之必以十七者所謂以象鳳翼而
　　止用十三簧者以聲止十三而無十七也
　　　竹八(排簫角簫胡笳笛篥/  畫        觱)　(篪拉滿管/巴)
　　　排簫十六管為一具即十二正律加四倍律也律
　　　吕正義後編曰管皆用竹兩旁管長參差漸短如
　　　兩翼然蔡邕及三禮圖皆主二十四管十六管隋
　　　宋元志明㑹典皆止十六管然則今之排簫盖古
　　　簫之小者十六管備隂陽二均足旋宫之用與編
　　　鐘編磬相應有架古以竹為之今用木亦自宋以
　　　來相傳之舊　簫即古之笛體用紫竹簫笛之制
　　　古法皆用角律黄鍾者陽律一均之正宫而姑洗
　　　其正角大吕者隂吕一均之清宫而仲吕其正角
　　　故用姑洗簫應陽均用仲吕簫應隂均以配排簫
　　　之音最為和協　笛即古之横吹體用蘆竹用與
　　　簫同以姑洗笛協排簫陽律一均之用以仲吕笛
　　　協排簫隂吕一均之用　篪體用竹間纒以絃吹
　　　口之上塞之令氣不洩周禮笙師注鄭司農云篪
　　七孔禮圖曰九孔廣雅隋書孔疏賈疏皆曰八孔
　　宋史明㑹典曰六孔今定一孔上出五孔向外一
　　孔向内一孔在底近底下出並開二孔統計為十
　　孔除吹孔底孔與二小孔不數則為六孔　管用
　　堅木或骨角為之兩端象牙為飾大管以姑洗律
　　為體小管以黄鍾半積同形管為體各設哨於管
　　端大管九孔小管八孔盖六孔已具七音八孔則
　　七音兼二清聲九孔則七音兼四清聲也　畫角
　　木質空心腹廣端鋭設木哨入角口吹之　胡笳
　　本角音今上下用角即古角遺制　觱篥喀爾喀
　　樂即唐蘆管但多金口　巴拉滿回樂狀類頭管
　　以木為之本小末大飾以金木管上口安蘆哨應
　　笛聲
　　八音之外又有二
　　麾黄帛為之其制見於唐志厯代因之舉之而樂
　　作偃之而樂止故麾雖非樂器實樂器之綱　戲
　　　竹一對二人執之立丹陛上舉以作樂偃以止樂
　　　其制始見於元史禮樂志言長二尺餘明制則長
　　　一丈一尺二寸朝㑹導迎皆用之我
　　朝因明之制盖丹陛樂無柷敔樂設
　　太和門上惟有戲竹在丹陛上視其開合以為作止
　　　之節舉而合向則樂作偃而開植則樂止也戲音
　　　麾與麾同
　　　樂縣
　　　凡
郊
廟暨
　社稷等各壇廟祭祀皆樂部率太常寺協律郎設中和
　　　韶樂用鏄鐘一編鐘十有六特磬一編磬十有六
　　　建鼓一柷一麾一敔一琴十瑟四簫十笛六排簫
　　　二篪六壎二笙十摶拊二旌二節二干戚羽籥各
　　　六十有四司樂協律郎樂工序立樂縣之次歌工
　　　立樂工之次樂舞生文武八佾分行序立東在歌
　　　工之左西在歌工之右凡樂作止舞進退均協律
　　　郎執麾引之諸祀樂器並同惟鎛鐘特磬各隨其
　　　應用宫調其位次諸祀皆東西分列惟
　朝日壇
　夕月壇則南北分列又案
　太嵗壇則用琴四瑟二簫四笛四笙四篪二不設旌節
　先師孔子廟則用琴六瑟四簫六笙二篪四不設節舞
　　　用羽籥三十有六餘並同
　皇帝躬祀
南郊鹵簿鼔吹導迎樂器前部大樂大號四小號四金口
　　　角四和聲署史十有二人鼓吹大樂金二金鉦四
　　　鈸二鼓二㸃二笛四雲鑼二管二笙二金口角八
　　　大號十有六小號十有六金鉦四畫角二十有四
　　　掆鼓二十有四横笛十有二拍板四杖鼓四金二
　　　掆鼓二十有四署史六十有八人民尉百七十有
　　　六人畫角前掆鼓後導迎樂戲竹二管六笛四笙
　　　二雲鑼二鼓一板一
　皇帝躬祀
北郊鹵簿鼔吹導迎樂器前部大樂大號四小號四金口
　　　角四和聲署史十有二人鼓吹大樂大號八小號
　　　八金鉦四畫角二十有四掆鼔二十有四横笛十
　　　有二拍板四杖鼓四金二掆鼓二十有四署史六
　　　十有八人民尉百六十有四人餘同
南郊凡
　親祭
太廟暨
　社稷等各壇廟並同
　皇帝耕耤司金司鼓司板司笛司笙司簫各六人工歌
　　　禾詞者十有四人
　先蠶壇建鼓一琴四瑟二簫六笛六笙六杖鼓二方響
　　　十有六雲鑼二拍板二
皇后躬桑童監歌採桑詞者十人司金司鼔司板司笛
　　司笙司簫各四人
皇帝時巡致祭
方嶽編鐘編磬建鼔一柷一麾一敔一琴四瑟二簫四
　　笛四排簫二笙四壎二篪二摶拊二不設舞佾其
　　餘羣祭則和聲署設樂鼓一笙一管二雲鑼二笛
　　二板一朝㑹之樂
皇帝御殿樂部和聲署設中和韶樂鏄鍾一(正月至十/二月各按)
　　(十二律吕/特磬同)編鐘十有六特磬一編鐘十有六建鼓
　　一琴四瑟二簫四笛四壎二篪二排簫二器各一
　　人笙八摶拊二麾一柷一敔一器各一人歌生四
　　人丹陛大樂大鼓二架方響二虡雲鑼二簫二笙
　　管各四杖鼔拍板各一器各一人司戲竹二人鑾
　　儀衛率官校設鹵簿鼓吹大樂掆鼔二十有四金
　　二杖鼔四拍板四横笛十有二掆鼓二十有四畫
　　角二十有四金鉦四小號大號各八署史六十有
　　　八人民尉百六十有四人畫角前掆鼔後
皇太后宫
　皇后宫並内監設樂鏄鐘特磬俱用南吕餘器同
　皇帝筵宴中和韶樂丹陛大樂陳設如朝㑹儀設清樂
　　　二部每部笙二笛二雲鑼二杖鼓一手鼓一拍板
　　　一慶隆舞樂琵琶八三絃八奚琴一箏一節拍各
　　　十六司抃十六人(世徳舞徳勝/舞等並同)笳吹樂笳一胡琴
　　　一箏一口琴一番部合樂箏琵琵三絃和必斯畨
　　　部胡琴笙管笛簫雲鑼二絃月琴提琴軋箏拍各
　　　一髙麗國俳笛一管一鼓一喀爾喀部樂觱篥四
　　　阮四回部樂逹卜一那噶喇二哈爾扎克一喀爾
　　　鼐一塞塔爾一喇巴卜一巴拉滿一蘇爾鼐一
皇太后筵宴同
　皇帝巡幸鐃吹樂器大銅角八小銅角八金口角八雲
　　　鑼二龍笛二平笛二管二笙二金二掆鼔四銅㸃
　　　四鈸二行鼔二䝉古角二
皇帝親征鼓吹大樂器金二金鉦四鈸二㸃二鼓二笛
　　四雲鑼二管二笙二金口角八小號八大號八
親征祭纛樂器䝉古角十有六海螺二百凱旋郊勞鐃
　　歌樂器金四大銅角四小銅角四鑼二銅鼓二鐃
　　四鈸四小鈸二金口角八花腔鼓四得勝鼓四海
　　笛四管六簫六笛六笙六篪六雲鑼四人各一器
　　司鐃歌二十人凱歌樂器方響一鈸二杖鼓二管
　　十二㸃二笛四笙四簫四大鈸二雲鑼四司樂器
　　共四十八人司凱歌十二人
大閲樂部陳設鐃歌鼓吹大樂於
行宫門外
御營左右設蒙古畫角十鳴角軍二十有一人其前設
　　五旗諸王䝉古畫角十鳴角軍二十人承傳鳴螺
　　親軍十有二人漢軍驍騎火器營漢軍鳥鎗營皆
　　金五鳴金兵十人鼔一舁鼓兵四人擊鼔兵二人
　　驍騎火器號螺五鳴螺兵五人鳥鎗營號螺十有
　　三鳴螺兵十有三人䕶軍鳥鎗營驍騎鳥鎗營並
　　號螺十鳴螺兵十人前鋒營號螺五鳴螺兵五人
　　驍騎營號螺十鳴螺兵十人䕶軍營號螺六鳴螺
　　兵六人
　
　
　
　
　
　
　
　
　
　
　
皇朝通典卷六十六
欽定四庫全書
皇朝通典卷六十七
　樂(五/)
　　(臣/)等謹按杜典所載諸議皆有闗樂制之文我
　朝律吕正義二編廣大精微無非闡明樂律之奥今
　　謹登與樂制相發者數篇而張照回奏二劄採入
　　律吕正義後編者並為録入古今樂律源流之概
　　亦藉此可見云
　　用四倍聲議
　　律吕正義後編樂問四倍律篇曰問古以十二正
　　律不足於用必加以四清聲而後成樂此晉唐以
　　來至於朱子蔡季通未之有改者也今乃不用半黄
　　鍾半太蔟半大吕半夾鍾而用倍夷則倍無射倍
　　南吕倍應鍾如謂十二律伶倫制之不應復加四
　　半聲則加四倍聲於黄鍾大吕之上無異於加四
　　半聲於無射應鍾之下也如使可加則何不仍其
　　舊制而必務其異於古歟況黄鍾為元首之象與
　　其加倍律於上何如加半律於下歟曰黄鍾者應
　　乎氣之始而實應乎聲之中中則必有始今不始
　　之求而於末續之以中為始則中失其中而黄鍾
　　於是乎非黄鍾而以太蔟夾鍾姑洗之間當黄鍾
　　矣蓋厯漢唐宋元明而無人為破其惑也夫言大
　　樂者必曰元聲正聲中聲黄鍾之聲中之中也中
　　之中即正中也故曰正聲從此正聲之中以執其
　　兩端而數乃由以起則此正中之聲乃元聲也然
　　而此聲必有上必有下上之固至於無射應鍾矣
　　下之非加四倍律則黄鍾不得為中之中四倍律
　　者乃自然而然而毫非人力之所能為也若夫天
　　地之性必至於中之中而後能生生而不窮冬至
　　子之半天心無改移中之中也一陽初動處萬物
　　未生時則謂之始也固宜故自律之通於數者言
　　之則黄鍾固始也固元首也不特星官家舍冬至
　　　無以推步即音律家不得黄鍾之真度又何以推
　　　知四倍律之真度若其考擊之間則音必更唱迭
　　　和如輪轉虚然後可以為樂則黄鍾為宫固必處
　　　乎中之中也即至應鍾為宫亦未嘗越此正中之
　　　聲之度也然欲令黄鍾之聲處乎中之中非加四
　　　倍律其曷由乎此數千年之襲謬至
聖祖仁皇帝而重開者也
　　　(臣/)等謹按前代用樂皆以四半聲足十二正律之
　　　用夫黄鍾為中聲以四半聲續之於末則中失其
　　　中顧自漢唐以來無人為破其惑
聖祖仁皇帝學貫神樞特揭律吕應倍不應半之義改用
　　　四倍聲一洗自來沿襲之謬記曰大人舉禮樂則
　　　天地為昭此
　　本朝之樂所以立隆千古也
　　　五聲必兼二變議
　　　律吕正義後編樂問五聲二變篇曰問變宫變徵
　　備而後七聲全今還相為宫除調之法以六律六
　　吕還轉為變宫變徵而除去不用則何不并變宫
　　變徵而去之乎曰二變在角徵羽宫之間無之則
　　五聲自不能轉有之則五聲又不能調及其還相
　　為宫也前之二變皆成正聲又别出二正聲以為
　　二變如黄鍾為宫則蕤賓為變徵倍無射為變宫
　　矣迨太簇為宫則前之正徵夷則又為變徵而蕤
　　賔之變徵為角矣前之正宫黄鍾為變宫而倍無
　　射之變宫為羽矣迨姑洗為宫則前之正徵無射
　　為變徵而夷則之變徵又為角矣前之正宫太蔟
　　為變宫而黄鍾之變宫又為羽矣推而至於無射
　　為宫莫不皆然推而至於隂吕六均亦莫不皆然
　　是則二變迭相為用而又何嘗不用哉今謂二變
　　不用而欲去之則將以何者定為二變而去之哉
　　宋史樂志仲冬之月以黄鍾為宫太蔟為商姑洗
　　為角蕤賓為閏徵林鍾為徵南吕為羽應鍾為閏
　　宫季冬之月以大吕為宫夾鍾為商仲吕為角林
　　鍾為閏徵夷則為徵無射為羽黄鍾為閏宫餘月
　　還轉仿此雖以律從吕以吕從律本於京房不同
　　今法而五聲二變則同也隋蘇夔難鄭譯曰月令
　　所載五音不言變宫變徵七調之作所出未詳譯
　　曰周有七音之律漢志天地人四時為七始黄鍾
　　為天始林鍾為地始太蔟為人始姑洗角於時為
　　春蕤賓變徵於時為夏南吕羽於時為秋應鍾變
　　宫於時為冬若不以二變為調則四時不備故每
　　宫必立七調也唐祖孝孫張文收等因五音生二
　　變因變徵為正徵以變宫為清宫一宫二商三角
　　四變徵五徵六羽七變宫其聲由濁至清為一均
　　唐書具載之矣樂律纂要亦云五聲得變而後成
　　均猶四時得閏而後成嵗乃自然之理雖聖人不
　　得而增損之也蓋五嵗再閏共六十二個月而仍
　　止一百二十中氣節氣猶夫二變處角徵羽宫之
　　間共七聲轉相為宫而仍止五聲則是用於不用
　　之中惟有此不用乃能迭相為用有如閏法之為
　　天然而非人事之矯强也五嵗不能無再閏則五
　　聲不能無二變矣
　　管絃分均議
　　律吕正義後編樂問絃名假借篇曰問名由義起
　　律也者一成而不可變故可用此以律彼而名之
　　曰律今在管清濁二均分用在絃又清濁二均同
　　用則律之不足以為律矣毋乃失其律乎曰絃度
　　非律也絃之音乃應律耳黄林太南者本鐘名也
　　吹管而應何鐘則以何鐘之名名其管管以黄林
　　太南名本假借也度絃而協何律則又以何鐘之
　　名名其絃之分位絃之以黄林太南名又假借中
　　之假借也夫鐘名之所以可假借以名管者以鐘
　　音之本出於管伶倫吹管而得十二聲之分乃寫
　　於鐘以紀之而曰黄曰林曰太曰南等十二音今
　　之鳳簫十二管各一音其音固即十二鐘之音則
　　以十二鐘之音名其管固吻合也即横笛直笛以
　　一管而穴孔出聲其所穴之處與中之容積分度
　　既協則亦必應乎十二鐘之音還以十二鐘音名
　　其管音亦吻合也至於絃之出聲由於手之彈按
　　則與管與鐘固不侔矣雖依管律定其首音而二
　　音以下依次暗移於是徵羽變宫絃度得管隂吕
　　之分者音與陽律應絃度得管陽律之分者音與
　　隂吕應故曰鐘名名絃音乃假借中之假借其所
　　為黄林太南云者不啻算家以甲乙丙丁紀率近
　　世以天地元黄編號也則雖曰黄鍾為宫太蔟為
　　商姑洗為角林鍾為徵南吕為羽應鍾為變宫蕤
　　賓為變徵隂陽雜糅而亦非有兩岐之説也若夫
　　用樂之時則叉並非清濁二均同用夫所為黄林
　　太南云者特分其度而宫商角徵云者乃是其音
　　清濁之均在於定絃定為清均則清均矣定為濁
　　　均則濁均矣清絃與清管應濁絃與濁管應又安
　　　在其為絃與管異而有律失其律之誚哉
　　　還宫無啞鐘議
　　　律吕正義後編樂問還宫無啞鐘篇曰問還相為
　　　宫則無啞鐘之誚矣顧各祭祀或用律或用吕其
　　　用律者吕之一均仍啞鐘也其用吕者律之一均
　　　仍啞鐘也則如之何曰所謂啞鐘者謂止奏一均
　　　其餘各鐘永不施用故謂之啞鐘耳今
圜丘用黄鍾為宫則太蔟為商姑洗為角蕤賓為變徵夷
　　　則為徵無射為羽倍無射為變宫而大吕一均及
　　　蕤賓倍無射之二變設而不用
方澤用林鍾為宫則南吕為商應鍾為角倍應鍾為變徵
　　　大吕為徵夾鍾為羽仲吕為變宫而黄鍾一均及
　　　仲吕倍應鍾之二變設而不用
太廟用太蔟為宫則姑洗為商蕤賓為角夷則為變徵無
　　　射為徵倍無射為羽黄鍾為變宫而大吕一均及
　　黄鍾夷則之二變設而不用合三大祀言之律吕
　　並宣燦然大備三大祀既用黄鍾林鍾太蔟而
夕月壇用南吕
帝王廟用夾鍾
先農壇用姑洗以還宫之法十六鐘固皆用之矣安得
　　所謂啞鐘之誚哉若謂用律則吕為啞鐘用吕則
　　律為啞鐘則必十六鐘一時並擊而後可十六鐘
　　一時並擊成何音調且古之編鐘有二十八為一
　　肆者有五十六為一肆者若必一時盡擊之非惟
　　不成律均亦恐無此手法此皆不待辨而自明者
　　況一均雖有七音而變不用則擊者止五鐘耳又
　　得以本均之二變而謂之啞鐘乎按明任氏樂律
　　志太僕丞張鶚言古人製十六編鐘非徒示觀美
　　蓋為還宫而設耳其下八鐘為黄鍾大吕太蔟夾
　　鍾姑洗仲吕蕤賓林鍾其上八鐘為夷則南吕無
　　射應鍾黄鍾清大吕清太蔟清夾鍾清此其懸鐘
　　次第及還宫之法雖與今法不符然而還宫之理
　　則一也還相為宫則十六鐘迭相為用迭相為用
　　則不窮於用啞鐘之疑可以渙然氷釋乎
　　三大祀及常朝用律不同議
　　律吕正義後編樂問三大祀篇曰問常朝之樂還
　　相為宫而各壇廟又不用還相為宫何也曰義各
　　有取也帝王御宇法天以出治故漢鮑鄴言天子
　　有食舉之樂所以順天地養神明求福應也宜作
　　十二月均以迎和氣隋音樂志亦言古者人君皆
　　用當月之律以取時律之聲唐祖孝孫奏言朝賀
　　饗燕皆宜隨月用律為宫宋政和七年詔大晟府
　　樂律隨月用律右旋明大政記洪武三年定朝㑹
　　宴饗樂舞之數凡奏樂曲皆按月律然則隨月用
　　律不自今始也古人以為宜然者非一人矣其不
　　用者時為之非理應爾也又按月令之文天子所
　　居所服典禮之大政事之繁無不與月律相符故
　　　能召天地之和協五行之序隋鄭譯蘇䕫請用十
　　　二律還相為宫而何妥沮壊之遂止用黄鍾一宫
　　　致堂胡氏非之曰五音十二律猶十二支配十干
　　　所以變而不窮且宫為君商為臣角為民徵為事
　　　羽為物若獨奏黄鍾一均是有君而無臣民事物
　　　也不亦亢乎由是言之人君法天行健必當按月
　　　生律還相為宫先儒有定論矣至於壇廟之樂則
　　　烏可同日語哉周禮凡樂圜鍾為宫黄鍾為角太
　　　蔟為徵姑洗為羽冬日至奏之圜丘則天神可得
　　　而禮矣凡樂函鍾為宫太簇為角姑洗為徵南吕
　　　為羽夏日至奏之方澤則地示可得而禮矣凡樂
　　　黄鍾為宫大吕為角太蔟為徵應鍾為羽奏之宗
　　　廟之中則人鬼可得而禮矣此周禮之文雖難施
　　　於用然亦以見壇廟之樂宜各以其宫矣問者曰
　　　壇廟用樂各以其宫原本周禮固已今祀
圜丘何以不仿周禮用圜鍾而用黄鍾祀
太廟何以不仿周禮用黄鍾而用太蔟祀
方澤仿周禮用林鍾矣而律吕次第又與周禮互異何歟
　　　曰漢志言之矣黄鍾為天統林鍾為地統太蔟為
　　　人統故祀天用黄鍾黄鍾子天正也祀地用林鍾
　　　林鍾未之沖丑地正也祀宗廟用太蔟寅人正也
　　　唐祖孝孫遵用其説最為近古可法也若夫隋奏
　　　黄鍾以祀圜丘奏太蔟以祀方澤奏蕤賓以祀宗
　　　廟宋以夾鍾之宫祀昊天以黄鍾之宫獻宗廟以
　　　林鍾之宫祀地祗是皆附㑹經傳㕘以臆見故揆
　　　之三統之義或合或否不可用也至於律吕次第
　　　與周禮互異者朱子曰周禮所稱是降神之樂自
　　　是四樂各舉其一言之注家之説非也隋音樂志
　　　牛宏姚察許善心劉臻虞世基等亦言後周之時
　　　以四聲降神雖採周禮而年代深逺其法久絶不
　　　可依用先儒解釋既莫知適從且此四聲非直無
　　　商又律吕乖次以之為樂無克諧之理今古事異
　　　不可行也明何瑭樂律管見曰周禮圜鍾為宫之
　　　説或有别法今無所考闕疑可也然則周禮之不
　　　可附㑹亦古之人言之詳矣今師其意不必泥其
　　　文可也曰然則何以不用月律也曰若以月律言
　　　則
圜丘之祭以建子之月其用黄鍾不待言矣
方澤之祭以建午之月於法當蕤賓地隂也而用陽律非
　　　其質矣況林鍾固蕤賓之吕坤位在未又萬古不
　　　可易者也
太廟之祭大祫於建丑之月於法當用大吕時享以四孟
　　　之月於法當用太蔟仲吕夷則應鍾若與朝㑹同
　　　義則十二律吕闕其七人神同制已非所以尊神
　　　况又闕也故惟太蔟一均寅為人正人本乎祖為
　　　宜用之
宗廟也綜諸儒之説酌古今之宜則壇廟用樂各以其宫
　　　義至精當與常朝之樂以月律還相為宫並行不
　　悖可也
　　回奏樂律劄子(乾隆六年尚/書臣張照奏)
　　伏䝉
天語垂問古樂今樂雅樂俗樂之變律度量衡之曷由
　　同樂音樂字之本末同異編鐘倍律及有設而不
　　作之故臣章句鯫生不學操縵其於律吕目剽耳
　　食而非有真得於心承
問茫昧震懼失圖切惟古樂自周而廢仲尼以前魯猶
　　守之季札觀樂載在左氏迨師摯適齊在魯者亦
　　遂淪墜論語所記記樂亡也魏文侯與子夏問答
　　語在樂記時去師摯適齊未逺列國猶有吉光片
　　羽至於七國入秦而澌滅盡矣雖然觀子夏言樂
　　與音相近而不同則知樂之與音猶識之與性性
　　不離識不涉識識不同性不異性樂不離音不涉
　　音音不同樂不異樂識在則性固無所虧音在則
　　樂亦無所闗性雖無虧而必俟空有雙融始能見
　　　樂雖無闕而必俟欲淨理純始可作縱使搏拊考
　　　擊之法笙鏞鐘鼓之制於今泯焉而宫商角徵羽
　　　出於天然非人力之所得與則豈世代今古之所
　　　可殊古樂安得而亡況黄鍾之管曽經
聖祖仁皇帝考定而樂器制度散見於經史者猶可沿流
　　　以溯源哉惟在人存政舉而已樂經曰以樂徳教
　　　國子中和祗庸孝友以樂語教國子興道諷誦言
　　　語以樂舞教國子舞雲門大卷大咸大㲈大夏大
　　　濩大武(臣/)聞之師曰體中達和所謂至徳也敬業
　　　有常所謂敏徳也仁孝友悌所謂孝徳也此與師
　　　氏之教同養士之本也興者於物興懐道者自述
　　　其意所謂詩言志也倍文曰諷以聲節之曰誦所
　　　謂歌永言也發端曰言答述曰語所謂君子於是
　　　語於是道古也雲門以下黄帝至周厯代之樂也
　　　蓋樂徳則以義理養其心樂語則以聲音養其耳
　　　樂舞則以舞蹈養其血脈古人所謂以樂教者如
　　　此所以聲音之道與政通也後世不知樂為教之
　　　事故其職領於有司而已學士大夫鮮有知者其
　　　精㣲之㫖不傳而徒索之鏗鏘節奏已不足以和
　　　神人況太常工人記其髣髴用之郊廟者存什一
　　　於千百耳其施之民間日用莫非子夏所謂及優
　　　侏儒猱雜子女則其所化之民所成之俗當何如
　　　耶此固有教養億兆之責者所為蒿目乎斯世也
　　　然則三代以下非古樂之不可復特無復之之人
　　　耳得其臣如萬寶常如蔡季通者又不用於彼時
　　　若我朝
列聖相承功成治定恭遇
聖祖仁皇帝心契天地之秘手握聲氣之元考定黄鍾正
　　　厯古之訛謬則又有
君而無臣迄於今普天之下雅頌之聲未作而淫樂鄭聲
　　　亦未放此我
　皇上所為撫世而興歎也溯自列國時古樂既廢俗樂
　　繁興桑間濮上之音流入宫掖左氏所稱撞鐘舞
　　女吳越春秋所載越夫人教舞史記所載優旃優
　　施之屬自朝廷以至閭巷以娯心志以悦耳目莫
　　不用是惟郊廟所用則畧存古樂之鏗鏘百姓不
　　得而知則謂之曰古樂亡也亦宜非樂亡也樂教亡
　　也使鏗鏘之節同於古而即可謂之古樂則孔子
　　不當云樂云樂云鐘鼓云乎哉矣使器必蕢桴土
　　鼓歌必鹿鳴四牡而後可謂之古樂則孟子又不
　　當曰今之樂猶古之樂矣孔孟之言必同而無異
　　則古樂在今匪存而匪亡斷可識矣迨漢髙祖入
　　秦有制氏者世𨽻太常記其度數叔孫通因之制
　　為漢樂髙祖好楚聲唐山夫人為安世樂實楚聲
　　用之房中安世樂秦名夀人或曰即闗雎之度數
　　至文帝時以奉髙祖祠廟而楚聲又混入古樂矣
　　漢武帝以謳者李延年為協律都尉造新聲製樂
　　章述已功徳陳之宗廟為太乙天馬等歌汲黯諌
　　丞相公孫氏斥黯誹謗先儒以古樂之亡斷自漢
　　武焉嗣後俗樂音節盡人古樂如油入麫世愈久
　　愈不可考厯代雖欲修明無徵不信人自為説莫
　　能斷其是非史氏但以用之宗廟朝廷者曰古樂
　　雅樂其雖在朝廷而本出於里巷者謂之今樂俗
　　樂依古有雅樂部俗樂部前明以來亦有太常部
　　教坊部其源流沿革文雖煩賾而亦具有條貫濂
　　溪周子有言樂聲淡而不傷和而不淫入於耳感
　　於心莫不淡且和焉淡則欲心平和則躁心釋此
　　數語者狀古樂之音最為明盡夫目之司視也口之
　　司味也凡悦目悦口之物未有不敗道而傷生何
　　獨於耳而有殊故凡樂聲激烈慷慨流蕩靡曼則
　　耳必悦之若淡且和何悦之有古之作樂於以養
　　徳後之作樂於以悦耳所以三代而下朝廷之上
　　奮然欲正樂復古者屢矣而卒不能者蓋以反乎
　　周子之言而未嘗於此加之意歟至於度也量也
　　權衡也皆本於律尚矣黄鍾為聲氣之元象數之
　　本度量權衡皆於是受法度量權衡正而人生日
　　用萬事筦焉
皇上深惟事本而期四海之同誠立政之要也按漢書
　　律者分寸尺丈引也本起黄鍾之長以子榖秬黍
　　中者一黍之起積一千二百黍之廣度之九十分
　　黄鍾之長一為一分十分為寸各自其十以陞於
　　引而五度審矣量者龠合升斗斛也本起黄鍾之
　　龠用度數審其容以子榖秬黍中者千有二百實
　　其龠以井水準其概十龠為合十合為升各自其
　　十以陞於斛而五量嘉矣權衡者權重也衡平也
　　銖兩斤鈞石也本起黄鍾之重一龠容千二百黍
　　重十二銖兩之為兩二十四銖為兩十六兩為斤
　　三十斤為鈞四鈞為石厯代諸儒考古制者胥以
　　此為鼻祖焉夫黄鍾元聲自在天壤而造律之尺
　　難得其真蔡元定律吕新書所載有周尺漢劉歆
　　銅斛尺蔡邕銅龠尺建武銅尺魏杜䕫尺晉田父
　　玊尺始平古銅尺汲冢玊律尺劉曜土圭尺劉宋
　　錢樂之渾儀尺後魏元延明尺後周玊尺梁景表
　　尺隋開皇水尺五代王朴律準尺宋和峴尺李照
　　尺胡瑗阮逸尺鄧保信尺大晟樂尺共二十種其
　　同異則宋史詳之至於量周制則見考工記􁎓氏
　　為量章漢制則見漢書律志至梁陳則以古升五
　　升為一斗後周獲晉古玊升仿其制頒天下徑七
　　寸一分深二寸八分重七斤八兩以彼時官斗較
　　之多三合四勺隋開皇以古三升為一升大業後
　　復古升嗣後史無其文至於權衡漢志雖詳而不
　　知其器之何似石勒十八年造建徳殿得圓石有
　　銘曰律權石重四鈞同律度量衡云又後魏景明
　　中并州人王顯達獻石銅權一枚具有銘二七十
　　九字識者云皆王莽所造也梁陳以前猶依漢古
　　稱齊以晉宋時一斤八兩為一斤開皇時以三斤
　　　為一斤大業中復古稱貞觀時鑄銅斛與古玉尺
　　　玉斗同符玉尺玉斗藏於大樂署武后時亡之宋
　　　淳化閒詔以秬黍依古法較定權衡史稱其制為
　　　精備頒之天下奸弊無所措元明兩朝無聞焉我
聖祖仁皇帝心通天矩學貫神樞既以斗尺稱法馬式頒
　　　之天下又凡省府州縣皆有鐵斛收糧放餉一準
　　　諸平違則有刑又恐法久易湮且古法累黍定度
　　　度立而量與權衡準焉度既不齊黍數即不合
躬親累黍佈算而得今尺八寸一分恰合千二百黍之分
　　　符乎天數之九九於以定黄鍾之律尺既定矣又
　　　恐不寓諸器則法不可明乃於
御定數理精藴書内載其法以金銀製為寸方著其輕重
　　　而度與權衡之準瞭如指掌雍正九年列之為表
　　　載入
　大清㑹典頒行天下誠百世以俟聖人而不惑也我
　皇上以度量權衡天下猶有未同勤惓垂問仰見平均
　　　四海之至意臣以為在今日非法度之不立在奉
　　　行之未能請
　命有司按表成造尺秤法馬斗斛頒行天下再為申明
　　　違式之禁務使畫一并令直省將㑹典内權量表
　　　刋刻頒布使人人共曉或亦同之之一法也夫五
　　　方風氣不齊民俗所便各異然在官者有一定之
　　　程則能以我之至齊者齊彼之不齊而不齊者亦
　　　齊其所不齊亦無害(臣/)昔聞於
聖祖仁皇帝者如此今蒙
　聖諭虞舜巡狩同律度量衡唯其時亦有不同者是以
　　同之若其皆同何同之有然而在我者安可不同至
　　　哉
　聖言信乎
先聖
　後聖其揆一也(臣/)又謂立法固當深講而用法自在得
　　　人度量權衡雖同而官司用之入則重而出則輕
　　以為家肥其鄙陋更甚者轉以此為國利譬如平
　　糶以穀貴故平其價也往者有司轉就民間貴價
　　之數畧減五分以賣官米則加以銀色法馬使費
　　之數必轉貴於現在之貴價矣於是米價以平糶
　　而愈貴鄙陋之見曰此乃國之利也否則曰如此
　　乃可告無罪也豈不與平糶之意適相反耶行之
　　在上如此百姓至愚必以為度量權衡
　國家本無定準浸假而民間各自為制浸假而官司
　　轉從民制以為便此厯代度量權衡所以不同之
　　本也夫期民間之恪守先從官司之恪守始(臣/)愚
　　見如此伏候
聖訓至十二律五聲工尺樂字同異(臣/)謹㑹同和碩莊
　　親王校定聲律謹按孟子曰不以六律不能正五
　　音是知六律六吕所以為五聲之筦凡物之聲有
　　低有髙低可至於希㣲髙可至於霆震皆聲也而
　　不可以為樂故以六律六吕筦之去其兩端而用
　　其中則其聲成文樂記所謂聲成文謂之音也音
　　有清濁愈濁則亦愈低愈清則亦愈髙劃髙低為
　　五分謂之宫商角徵羽然而天數五地數五五音
　　之間必各有半聲自然之理也爾雅云宫謂之重
　　商謂之敏角謂之經徵謂之迭羽謂之栁即半聲
　　也即有律之必有吕也又此五音必有餘分閏位
　　而餘分閏位必在隂陽互易之地故必又有二變
　　亦自然之理也合五音二變謂之七音則國語所
　　謂以七同其數也然國語所謂七同者謂自子至
　　午七律皆陽律也而自午至子亦有七律是故倍
　　五為十加二變為十二則六律六吕備二變又各
　　有隂陽則二七為十四十四位成則陽律七隂律
　　七可以比音而樂之矣樂記所謂比音而樂之謂
　　之樂也夫黄鍾宫也而大吕即為清宫太蔟商也
　　而夾鍾即為清商姑洗角也而仲吕即為清角至
　　於蕤賓一隂生矣而時方五月隂盡午中而即生
　　於午故蕤賓為變徵而林鍾則為清變徵夷則徵
　　也而南吕即為清徵無射吕也而應鍾即為清羽
　　十月陽氣盡矣而陽無可絶之理故應鍾至黄鍾
　　之交又有半黄鍾半大吕之位為變宫清變宫然
　　後聲音旋轉不窮與造化同符焉皆非人之所能
　　為也自然之理也自黄鍾以至半黄鍾名之曰律
　　自大吕以至半大吕名之曰吕其自宫與清宫以
　　至變宫變清宫者則皆音之名也律以筦音音以
　　協律然論其名則異舉其實則同也樂工記數不
　　便於用則以其聲相似之字而又筆畫少易於標
　　識者易之為十四字其曰工者即宫黄鍾也其曰
　　仜者即清宫大吕也其曰凡者即商太蔟也其曰
　　􁔴者即清商夾鍾也其曰合者即角姑洗也其曰
　　六者即清角仲吕也其曰四者即變徵蕤賓也其
　　曰五者即清變徵林鍾也其曰乙者即徵夷則也
　　其曰亿者即清徵南吕也其曰上者即羽無射也
　　　其曰仩者即清羽應鍾也其曰尺者即變宫半黄
　　　鍾也其曰伬者即清變宫半大吕也查􁔴字仜字
　　　亿字仩字伬字五者本無其字則知其止以記數
　　　而即黄鍾等律即宫商等音非實有是字别有義
　　　例又可知矣然而其來舊矣楚詞大招曰四上競
　　　氣極聲變只則周末已有之也上聲歌注曰或用
　　　一調或用無調一者乙字無者五字則梁時又有
　　　可証也但其位分雖有十四而陽七隂七陽自為
　　　陽隂自為隂不相㕘雜則雖十四而仍止七也又
　　　七音必旋相為宫調乃可轉而又必除去二音調
　　　乃可成則七音仍止五音也然則雖加二變為七
　　　而仍止於五雖倍五為十而陽為陽隂為隂亦仍
　　　止於五也其編鐘一架上八下八上為陽律下為
　　　隂律向來考擊之節若
南郊
廟祀
　臨朝大典皆用黄鍾為宫若
北郊
　月壇則用大吕為宫用黄鍾為宫則止擊上鐘不擊下
　　　鐘若用大吕為宫則止擊下鐘不擊上鐘臨期以
　　　下鐘易置上位而擊之非下八鐘不擊也掌儀司
　　　向無應擊下鐘之典是以不知下鐘亦有時而擊
　　　若太常寺樂工則知之矣然而其所以然之故則
　　　各不能知也若上八鐘内又有三鐘不擊則以八
　　　鐘原止七音黄鍾為宫即當以倍夷則起調為上
　　　字調倍無射蕤賓夷則三鐘不入調無可考擊是
　　　以不擊將來元旦節若以太蔟為宫則三鐘皆當
　　　考擊而黄鍾夷則無射三鐘又當不擊矣是上三
　　　鐘亦有不擊者因厯來俱以黄鍾為宫故為考擊
　　　之所不及而非設而不作也儒生不知音律謂黄
　　　鍾為聲氣之元萬物之母郊廟朝廷必須用黄鍾
　　　為宫否則有碍不知黄鍾為宫其第一聲便是下
　　　羽除徵不入調外商角羽聲必胥迭用若聲聲皆
　　　是黄鍾則晏子所謂琴瑟専一誰能聽之况大武
　　　之樂即是無射為宫載在國語無射乃陽律之窮
　　　而武王用之則十二月各以其律為宫無所不可
　　　亦明矣况明代及我
聖祖仁皇帝未經考訂黄鍾以前並稱以黄鍾為宫及考
　　　定之後始知一向誤以太蔟為宫而明代盛衰不
　　　一我
　　朝隆盛如斯則迂儒之論不足信又甚明但自黄鍾
　　　以上音必漸髙自黄鍾以下音必漸低其八音諧
　　　和與否非厯試不能明曉容臣等詳悉查考辦理
　　　再行請
　㫖謹先將源委具陳伏候
　聖訓
　　　回奏丹陛樂導引樂用鼓起音劄子(乾隆六年十一月/尚書臣張照奏)
　　　本月初十日(臣/)等奉
上諭今按中和樂及壇廟所用之樂皆柷起而敔止鼓
　以節之惟丹陛樂與夫導引之樂則用鼓起音此始
　自何時意書云下管鼗鼓謂堂下之樂也丹陛導引
　皆堂下樂故樂工等誤用鼓起耶即今俗樂亦皆用
　鼓起可細查其顛末也欽此(臣/)等謹按㑹典中和韶
　　樂樂器圖有柷敔丹陛樂器圖無柷敔樂必有作
　　止之節柷作之敔止之今丹陛樂無柷敔故以鼓
　　為作止也丹陛樂所以無柷敔者明代無之今因
　　之也明代所以無者古者堂上堂下皆柷敔至隋
　　時以四廂樂柷敔同時並奏轉至喧雜遂廢不用
　　唐季并廢堂柷敔宋仁宗因王珪言下禮官議始
　　置堂柷敔而堂下仍無之四廂樂猶今丹陛樂所
　　謂堂下之樂也故丹陛樂無柷敔相沿至今至夫
　　不用柷敔即以鼓起衆音者鼓為衆音之帥其來
　　舊矣周禮太師大祭祀帥瞽登歌令奏擊拊注云
　　擊拊瞽乃歌也拊形如鼓以韋為之著之以糠又
　　云下管播樂器令奏鼓􁇭注云鼓􁇭管乃作也􁇭
　　小鼓也漢風俗通曰鼓者郭也春分之音也萬物
　　郭皮甲而出故謂之鼔又漢白虎通曰鼓震音也
　　萬物滿盈震動而生其本在萬物之始耶故謂之
　　鼓是知鼓為衆音之帥也學記曰鼓無當於五聲
　　五聲弗得弗和以比學之於五官師之於五服然
　　則以之為作止以之為節奏宜矣國語曰革木一
　　聲漢宋諸儒皆謂金石絲竹匏土悉具五音若革
　　與木則惟一聲而已故八音之序以革木為最下
　　然而髙以下基洪由纖起質為文本一為萬之母
　　革之器為鼓為五音之節奏木之器為柷敔為五
　　音之作止無柷敔則鼓可代亦自然之序若拊鼓
　　即是古樂中之拍板以為樂句拍板木音也堂下
　　之樂及今俗樂以拍板代古樂鼓之用猶夫以鼓
　　代古樂柷敔之用皆原於革木一聲之理也
皇朝通典卷六十七
　欽定四庫全書
　皇朝通典卷六十八
　　兵(一/)
　　　(臣/)等謹按厯代設兵各有因革損益惟唐府兵為
　　　較善我
　　朝八旗之制
開國之初先編立四旗以統人衆尋以逺近歸附日廣增
　　　建為八旗然猶統滿洲䝉古漢軍之衆而合於一
　　　也其後戸口日繁又編䝉古八旗設官與滿洲等
　　　編漢軍八旗設官與滿洲䝉古等共為二十四旗
　　　以旗統人即以旗統兵凡隸乎旗者皆可以為兵
　　　非如厯代有簽派召募充補之煩而後收兵之用
　　　也越自
寳籙攸歸中外一統復設緑旗營以統漢兵蓋
　本朝建旗辨色以相勝為用於是五徳兼全五行悉備
　　　内而京營則有親軍前鋒驍騎䕶軍步軍之分或
　　　用上三旗或兼用八旗外而直隸各省駐防兵用
　　　八旗各標及營汛兵用緑旗百數十年增損隨時
　　　悉臻盡善邇者西陲底定式廓版圖列戍開屯規
　　　模益逺至於外藩諸部奔走偕來分職編旗與内
　　　八旗相等有大征伐並帥師以從尤為柔逺之鴻
　　　圖迄於無外者也兹謹叙兵制分八旗駐防緑營
　　　藩部四門而以
　恩䘏軍令軍政教閲軍器馬政依類備載
　徳威並著簡練至精真所謂法良而意美矣
　　　八旗兵制上
太祖髙皇帝辛丑年初設四旗曰黄旗曰白旗曰紅旗曰
　　　藍旗以純色為辨每旗下以三百人為一牛录轄
　　　以牛录額真一人
　　　(臣/)等謹按是年為編牛录之始嗣設固山額真梅
　　　勒章京扎蘭章京等官至順治十七年定固山額
　　　真為都統梅勒章京為副都統扎蘭章京為叅領
　　　牛录章京為佐領雍正元年以八旗都統印信額
　　　真二字
　　國語作主字解非臣下所得濫用改為固山按班
　　　甲寅年定八旗之制以初設四旗為正黄正白正
　　　紅正藍增設四旗為鑲黄鑲白鑲紅鑲藍(黄白藍/均鑲以)
　　　(紅紅鑲/以白)合為八旗統率滿洲䝉古漢軍之衆每三
　　　百人設牛录額真一人五牛录設扎蘭額真一人
　　　五扎蘭設固山額真一人每固山設左右梅勒額
　　　真二人時滿洲牛录三百有八蒙古牛录七十六
　　　漢軍牛录十六行軍時地廣則八旗並列分八路
　　　地狹則八旗合一路而行
　　　天命五年改設八旗官分總兵官為三等其副將
　　　叅將遊擊亦如之各牛录額真俱為備禦官每牛
　　　录下設千總四人
　　　天聰八年定八旗官名
諭凡我國官名皆當易以滿語勿仍襲漢語舊名今悉為
　釐定五備禦之總兵為一等公一等總兵官為一等按
　班章京二等總兵官為二等按班章京三等總兵官為
　三等按班章京一等副將為一等梅勒章京二等副將
　為二等梅勒章京三等副將為三等梅勒章京一等叅
　將為一等扎蘭章京二等叅將為二等扎蘭章京遊撃
　為三等扎蘭章京備禦為牛录章京旗長為専尼達凡
　管理不論官職管固山者即為固山額真管梅勒者即
　為梅勒章京管扎蘭者即為扎蘭章京管牛录者即為
　牛录章京管巴雅喇推額真即為推章京管巴雅喇扎
　蘭額真即為巴雅喇扎蘭章京嗣後皆照我國新定者
　稱之又定八旗兵名
諭滿洲䝉古漢人前此騎步守哨等兵雖各有營伍未分
　名色故止以該管將領姓名稱為某將領之兵今宜分
　辨名色永為定制隨固山額真行營馬兵為阿禮哈超
　哈巴雅喇營前哨兵為噶布什賢超哈駐防盛京兵為
　守兵預備兵為援兵各城寨兵為守邊兵舊䝉古左營
為左翼兵右營為右翼兵舊漢兵為烏珍超哈元帥孔
有德兵為天祐兵總兵官尚可喜兵為天助兵
　　(臣/)等謹按阿禮哈超哈為驍騎營之始巴雅喇為
　　䕶軍營之始噶布什賢超哈為前鋒營之始烏珍
　　超哈為漢軍之始天祐天助兵後俱歸入漢軍
　　九年設蒙古八旗以八年所獲察哈爾部千餘戸
　　及是年察哈爾來歸各官並壯丁三千二百餘名
　　編審人丁及舊喀喇沁壯丁分為䝉古八旗其旗
　　色與滿洲八旗同每旗設固山額真一人梅勒章
　　京扎蘭章京各二人分轄所編牛录
　　崇徳二年分漢軍為二旗以滿洲各戸下漢丁共
　　一千五百八十户令舊漢兵之將領官統之分為
　　左右翼二旗其旗色皆用皂每旗設固山額真一
　　人轄所編牛录　四年分漢軍為四旗定旗色一
　　以皂鑲黄一以皂鑲白一以皂鑲紅一純用皂色
　　每旗設固山額真一人梅勒章京二人扎蘭章京
　　　四人牛录章京十八人　七年設漢軍八旗定旗
　　　色與滿洲八旗同每旗設固山額真一人梅勒章
　　　京二人扎蘭章京五人
　　　順治元年定滿洲䝉古漢軍八旗於
　　京師内城分置以為拱衞其方位鑲黄正黄旗居北
　　　方正白鑲白旗居東方正紅鑲紅旗居西方正藍
　　　鑲藍旗居南方左翼自北而東自東而南鑲黄旗
　　　在安定門内正白旗在東直門内鑲白旗在朝陽
　　　門内正藍旗在崇文門内右翼自北而西自西而
　　　南正黄旗在徳勝門内正紅旗在西直門内鑲紅
　　　旗在阜成門内鑲藍旗在宣武門内以寓制勝之
　　　意
　　　(臣/)等謹按八旗之制實我
　　朝
開國經武肇造之始基兹纂兵典恭載簡端用昭
創建式垂
世守以後詳稽㑹典並則例按門臚載慶鞏固於萬斯年
　　　焉
　　　領侍衞府(順治/初設)
　　　領侍衞内大臣六人(鑲黄正黄正白上/三旗每旗各二人)内大臣六
　　　人散秩大臣無定員一等侍衞六十人二等侍衞
　　　一百五十人三等四等侍衞二百七十人宗室侍
　　　衞一等九人二等十八人三等六十三人(康熙三/十七年)
　　　(增設宗室侍衞無定員雍正七年定/制共九十人並入三旗隨班行走)藍翎侍衞九
　　　十人(每侍衞十人各設什長一人即於什長及兩/翼班領署班領内定以十二人隨印協理事)
　　　(務/)
　御前侍衞
　　乾清門侍衞(於三旗侍衞/内    簡用)漢侍衞(雍正五年定例亦/分一二三等及藍)
　　　(翎於武進士/内    簡用)皆無定員主事一人筆帖式十二人
　　　貼寫筆帖式十五人親軍校七十五人(鑲黄旗十/五人又下)
　　　(五旗移入十人正黄旗十五人又下五旗移入/十一人正白旗十五人又下五旗移入九人)親
　　　軍九百九十五名(三旗滿洲蒙古毎佐領下親軍/二名鑲黄旗二百二十四名又)
　　(下五旗移入一百三十名正黄旗二百三十四名/又下五旗移入一百三十五名正白旗二百三十)
　　(名又下五旗移入一百十七名内以七十五人為/親軍校三旗親軍每旗選六十名隨侍衛班入直)
　　(餘皆隨三旗䕶軍營䕶軍/校䕶軍一體直宿當差)
　　凡宿衞之制更畨輪直三旗待衞各分六班班分
　　兩翼(鑲黄旗為左翼正黄旗為右翼/正白旗半為左翼半為右翼)各設侍衞班
　　領一人署班領一人侍衞三十人宿衞
　乾清門
　内右門為内班晝坐門禁夜守扄鑰散秩大臣一人
　　侍衞親軍十人宿衞
　中和殿侍衞什長三人侍衞親軍三十人宿衞
　太和殿為外班以領侍衞内大臣一人總統之内大
　　臣散秩大臣二人隨班入直如
駐驆行營以内大臣一人散秩大臣二人入直
御前大臣侍衞及
　乾清門侍衞分五班更畨入直
御營黄幔城旌門以侍衞班領一人署班領一人内班
　　　侍衞二十人前東西隅以侍衞班領各一人内班
　　　侍衞各十人後東西隅以署班領各一人内班侍
　　　衞各十人網城門内以侍衞什長三人外班侍衞
　　　親軍三十人宿衞若恭奉
慈輿行幸
皇太后行營正門以侍衞班領一人侍衞十人後隅署班
　　　領一人侍衞十人宿衞
　　　凡扈從之制後扈二人於領侍衞内大臣内
　簡用前引十人於内大臣散秩大臣統領副都統内
　簡用豹尾班侍衞於三旗侍衞内選功臣後裔六十人
　　　日以二十人直
　　後左門每
　乗輿出入以十人執豹尾槍十人佩儀刀侍於
　　乾清門階下左右
　駕出豹尾班侍衞殿於後以領侍衞内大臣一人侍衞
　　　班領二人統之
　駕還宫隨至
　　乾清門退歸直
　皇帝御太和殿受朝前引侍衞二人自
　　乾清門
　　後左門引至
　　殿後止後扈大臣二人自
　　乾清門扈從(如係宫内御前大臣則/自      隨出後並同)前引大臣十人
　　　候於
　　殿北階下
　駕至按翼前導進
　　殿由左右趨至
　寳座前北上東西面序立後扈大臣於
　寳座左右僉立豹尾班侍衞於
　寳座後左右南嚮序立
　皇帝詣
皇太后宫行禮前引侍衞二人自
　　乾清門導至
　　永康左門止前引大臣候於
　　隆宗門内
　駕至按翼前導至
慈寧門階止豹尾班侍衞至門階下左右墻角止立後扈
　　　大臣隨升階在後僉立
　駕還宫引扈如前遇
　御門聴政屆時直班侍衞引有事各官由
　　後左門入(日常入奏官亦/均由侍衞引進)豹尾班侍衞於
　　乾清門階下左右墻角立領侍衞内大臣直班内大
　　　臣侍衞於階下立侍衞班領每翼一人於階上左
　　　右楹前立
　御前侍衞隨
　駕出同
　　乾清門侍衞於
　御座兩旁立
駕還宫
御前侍衞隨入餘各退歸直
御經筵日侍衞二人前導至
　文華門止後扈大臣隨至
寳座左右僉立
御前侍衞
　乾清門侍衞於
寳座後兩旁豹尾班侍衞於
　殿外階下均左右序立如
御箭亭侍衞二人前導至降輿處止遇外藩來朝及
召見外藩使臣或於
　便殿或於
駐驆行宫前引後扈大臣皆侍班
御前侍衞
　乾清門侍衞直日侍衞班領豹尾班侍衞均於
　殿内按翼序立
　皇帝躬祀
郊壇前引侍衞二人自
　　乾清門前導至
　　午門外止前引大臣候於
　　太和門北階下
　駕至按翼前導後扈大臣隨行自
　　午門外乗馬至
壇門外下馬均佩刀引扈
　御輦前後執鐙侍衞四人輦前執提爐侍衞二人皆步
　　　從輦後豹尾班執槍侍衞十人佩儀刀侍衞十人
　　　佩矢弓侍衞二十人以領侍衞内大臣一人侍衞
　　　班領二人領之建黄龍大纛二司纛侍衞什長二
　　　人以領侍衞内大臣或内大臣散秩大臣一人領
　　　之及
壇前引大臣在
圜丘壇三成階上立
方澤壇及
　日壇
　月壇於二成階下立後扈大臣隨升
壇於
　駕後僉立豹尾班侍衞於
壇内壝門外序立祀
祈年殿饗
太廟前引大臣由左階升
　駕入殿門於中門外一成階上東西靣序立後扈大臣
　　　隨入於
　駕後僉立豹尾班侍衞於三成階下立祀
　社稷壇前引大臣立於内壝門外豹尾班侍衞立於拜
　　　殿南門外展拜
堂子前引大臣立於甬道北豹尾班侍衞立於祭
神殿兩旁祀
　先農壇前引大臣立於階下豹尾班侍衞立於樂懸南
　　　遇
　駕耕耤
　御具服殿前引大臣立於殿前階上
　駕詣耤田引至耕所三推禮成引由觀耕臺午階升於
　御座前左右序立遇
　大閲日前引後扈大臣均甲胄引扈豹尾班侍衞甲胄
　　　殿後
　御前大臣侍衞等均甲胄隨行其次黄龍大纛行三旗
　　　親軍甲胄按次行
　駕御帳殿豹尾班侍衞按翼排列左右建黄龍大纛三
　　　旗侍衞親軍按翼環衞遇
皇太后
　皇后
　　妃嬪出入以
　　乾清門侍衞四人侍衞十人前導如出郊外前引侍
　　　衞二十人其餘侍衞在豹尾班後扈從
　車駕巡幸
　御前大臣侍衞
　　乾清門侍衞皆從其六班輪直之侍衞以一班或二
　　　班隨往如恭奉
皇太后巡幸則三班隨往日行以侍衞二十人前導二十
　　　人左右翊衞均屬櫜鞬豹尾班侍衞二十人後從
　　　以領侍衞内大臣一人侍衞班領二人統之黄龍
　　　大纛前以領侍衞内大臣或内大臣一人散秩大
　　　臣一人侍衞什長二人領之餘侍衞暨扈從各官
　　　均於大纛後以次行仍分令侍衞稽察踰越喧譁
　　　者
　御前擎蓋以
　　乾清門侍衞更畨執事遇恭奉
慈輿行幸
皇太后輿前均以侍衞前導翊衞後從如儀
　　　(臣/)等謹按侍衞班内有
　上駟院侍衞每旗七人司轡司鞍侍衞無定員隸
　上駟院其兼尚虞鷹鷂房鶻房狗房十五善射善騎
　　射善射鵠善强弓善撲等侍衞各有専管統在三
　　旗額内均無定員又鑾儀衞亦係侍從武職設有
　　掌衞事内大臣以下等官具詳職官典其所屬軍
　　尉儀刀弓矢殳戟用親軍豹尾槍仗馬用䕶軍䝉
　　古畫角用䝉古鳴角軍其奉輦擎執儀仗各校尉
　　由内府選充者為旗尉由五城選充者為民尉奉
　　輦旗尉一百六十八人民尉六十人各執事旗尉
　　二百四十六人民尉三百二十二人左右中前後
　　五所民尉計一千三百二十八人馴象所民尉二
　　百六人八旗漢軍司更兵四十人均隸在軍數謹
　　附載於此
　　八旗驍騎營(順治/初設)
　　滿洲八旗都統每旗各一人副都統各二人驍騎
　　叅領各五人副驍騎叅領各五人(康熙三十四年/於每旗叅領下)
　　(增設委署叅領雍正元年改名/副叅領蒙古漢軍八旗並同)佐領無定員(隨人/户編)
　　(設/)每佐領下驍騎校一人領催五名(初制滿洲及/䝉古每佐領)
　　(下設領催六名康熙/四十三年裁一名)驍騎二十名匠役二名養育
　　兵(雍正二年初設具詳八旗恩卹門乾隆三十六/年定額按三兵一缺    滿洲共應一萬七百)
　　(九十/八缺)
　　䝉古八旗都統每旗各一人副都統各二人驍騎
　　叅領各二人副驍騎叅領各二人佐領無定員每
　　佐領下驍騎校一人領催五名驍騎二十名匠役
　　二名養育兵(乾隆三十六年定額按三兵一缺八/旗蒙古共應三千二百七十九缺)
　　漢軍八旗都統每旗各一人副都統各二人驍騎
　　叅領各五人副驍騎叅領各五人佐領無定員每
　　佐領下驍騎校一人領催五名鳥槍驍騎四十二
　　名每旗藤牌兵一百名(雍正二年漢軍每佐領下/設藤牌兵四名乾隆元年)
　　(定漢軍毎旗設藤牌兵一百名六年定藤牌兵歸/并大營毎旗百名於鳥槍手額内選取並簡選叅)
　　(領一人散秩官驍騎校各/二人領催五名令其管轄)養育兵(乾隆三十六年/定額八旗漢軍)
　　(仍照原額共應四/千八百十三缺)
　　凡八旗序次鑲黄正黄正白為上三旗鑲白正紅
　　鑲紅正藍鑲藍為下五旗行軍蒐狩以鑲黄正白
　　鑲白正藍四旗居左為左翼正黄正紅鑲紅鑲藍
　　四旗居右為右翼
　　凡八旗方位雍正六年奏定鑲黄滿洲䝉古漢軍
　　三旗自鼔樓嚮東至新橋自新橋大街北口城根
　　嚮南至府學衚衕東口與正白旗接界正黄滿洲
　　䝉古漢軍三旗自鼔樓嚮西至新橋口自大街北
　　口城根嚮南至馬狀元衚衕西口與正紅旗接界
　　正白滿洲蒙古漢軍三旗自府學衚衕東口與鑲
　　黄旗接界嚮南至大市街豹房衚衕東口西自
　皇城根嚮東至大城根與鑲白旗接界鑲白滿洲䝉
　　古漢軍三旗自豹房衚衕與正白旗接界嚮南至
　　就日坊西自
　皇城根嚮東至大城根與正藍旗接界正紅滿洲䝉
　　古漢軍三旗自馬狀元衚衕東口與正黄旗接界
　　東自
　皇城根嚮西至大城根與鑲紅旗接界鑲紅滿洲蒙
　　古漢軍三旗自羊肉衚衕與正紅旗接界嚮南至
　　瞻雲坊東自
　皇城根嚮西至大城根與鑲藍旗接界正藍滿洲䝉
　　古漢軍三旗自就日坊至崇文門由金水橋嚮東
　　至大城根與鑲白旗接界鑲藍滿洲䝉古漢軍三
　　旗自瞻雲坊至宣武門由金水橋嚮西至大城根
　　與鑲紅旗接界
　　凡城門直班之制内城九門安定徳勝東直西直
　　朝陽阜成崇文宣武八門各按官兵居住方位以
　　八旗滿洲蒙古漢軍分直正陽門以八旗滿洲䝉
　　古輪直外城七門以鑲黄旗直東便門正白旗直
　　廣渠門正黄旗直西便門正紅旗直廣寧門鑲藍
　　鑲白二旗直左安門鑲紅旗直右安門正藍旗直
　　永定門均派漢軍雍正六年於八門城外增建營
　　　房仍按八旗方位每旗委滿洲蒙古漢軍官四人
　　　驍騎校四人驍騎滿洲一百二十名䝉古四十名
　　　漢軍四十名各旗均分為四班每班五日以委官
　　　一人驍騎校一人驍騎五十名令其更畨居住㸔
　　　守十二年又定正陽門兩旁城門即於㸔守八門
　　　官兵内八旗共委官四人驍騎校四人每旗各委
　　　驍騎十名按翼㸔守十日一次更代每日按翼各
　　　委兵十名晝夜巡宿以為常其汛守之制康熙二
　　　十二年定恭遇
　車駕巡幸八旗驍騎營於内九門城上每旗增設汛六
　　　所於街道每旗增設汛十所内城各門於門内各
　　　增設汛一所正陽門八旗輪直其餘八門八旗分
　　　設均委官兵㸔守乾隆五年復定恭謁
陵寢及
　駐驆圓明園南苑等處並逢年節封印後照例於城上
　　　每旗設汛六所共四十八所委驍騎營官兵與城
　　上步軍營分汛相間㸔守每旗於滿洲蒙古漢軍
　　内㑹委叅領一人約束如恭遇
巡幸口外及遠省則增設汛十五所將步軍撤下分防
　　大街巷口城上汛守悉易以驍騎營分委驍騎校
　　領催驍騎晝夜巡宿以叅領二人往來稽察
　　凡各處㸔守之制户部銀庫委官二人領催二名
　　兵十八名庫後門委官一人兵十名顔料庫委官
　　四人驍騎校四人領催四名兵三十八名緞疋庫
　　委官二人驍騎校二人兵五十名以鑲黄正黄正
　　白三旗輪派工部節慎庫以鑲紅旗官一人兵十
　　名製造庫以正紅旗官一人兵五名刑部贓罰庫
　　以鑲藍旗官一人兵十名宗人府庫以鑲白旗官
　　四人兵四十名理藩院庫以正藍旗官二人兵二
　　十名光禄寺庫以正藍旗官一人兵十名太常寺
　　庫鑲紅鑲藍二旗輪委官一人兵十名鴻臚寺
　龍亭以正紅旗兵八名
　圓明園直月(今為/直年)衙門左右翼各輪委領催一名兵
　　五名海運倉以鑲黄旗北新倉以正黄旗儲濟倉
　　以鑲白旗裕豐倉以鑲紅旗各委官二人領催二
　　名兵三十八名舊太倉以正白旗南新倉以鑲白
　　旗興平倉以正紅旗富新倉以鑲紅旗各委官二
　　人領催二名兵十八名萬安倉以正紅旗委官四
　　人領催四名兵三十一名禄米倉以正藍旗委官
　　二人領催二名兵三十三名太平倉以鑲藍旗委
　　官四人兵四十一名豐益倉八旗㑹派官二人領
　　催五名兵四十五名皆兼用滿洲蒙古漢軍工部
　　濯靈厰八旗漢軍輪委官四人兵二十名硝磺庫
　　滿洲正紅旗官二人兵二十名户部内倉滿洲正
　　白旗領催二名兵六名以上各晝夜㸔守喀爾喀
　　館園牆於喀爾喀到日委正白旗官二人兵十名
　　館門委正藍旗官一人領催一名兵九名俄羅斯
　　館於俄羅斯到日八旗滿洲䝉古漢軍共設班房
　　十六處每四處委叅領一人每處委官一人兵十
　　五名館門輪委叅領一人兵二十名外館於馬匹
　　到日八旗滿洲蒙古輪委官二人驍騎校二人兵
　　二十名後黄寺於䝉古使臣及喇嘛來使到日八
　　旗滿洲䝉古輪委官一人兵十名晝夜㸔守均於
　　回日撤退
　　凡防火之制順治初年設八旗火班雍正八年定
　　於失火在東南城令正藍鑲白二旗西南城令鑲
　　藍鑲紅二旗東北城令鑲黄正白二旗西北城令
　　正黄正紅二旗各率官兵往救
　禁城之内每翼令二旗救䕶步軍營見某處失火即
　　報知相近旗分乾隆六年復定八旗火班八處每
　　處滿洲蒙古漢軍諸旗更畨輪直以都統或副都
　　統一人叅領二人叅領以下官八人領催八名驍
　　騎七十二名如旗界及接壤之地有不戒於火者
　　都統等即領直班官兵之半往救其餘官兵仍留
　　該班處備用
　　八旗前鋒營(順治/初設)
　　前鋒統領左右翼(鑲黄正白鑲白正藍四旗為左/翼正黄正紅鑲紅鑲藍四旗為)
　　(右/翼)各一人(或以王公/大臣兼領)前鋒叅領每翼各八人(每旗/俱滿)
　　(洲䝉古/兼用)前鋒侍衞各八人(雍正三年定以左右翼/前鋒叅領各一人前鋒)
　　(侍衞各一人隨/印協理事務)委署前鋒侍衞各四人(乾隆十七/年增設即)
　　(於前鋒校或親軍校内選/委給五品虚銜仍食原餉)前鋒校各四十八人(雍/正)
　　(三年定以左右翼前/鋒校各二人隨印)隨印筆帖式各二人(初制每/翼各一)
　　(人康熙四十六年裁/雍正三年復增設)藍翎前鋒長委署前鋒校各
　　四人藍翎前鋒長(每十人/設長)各二十人鳥槍隊長委
　　署藍翎前鋒長各四人鳥槍隊長(每十二人/為一隊)各二
　　十人前鋒委署鳥槍隊長各四人前鋒八旗滿洲
　　䝉古每佐領下各二名(自委署前鋒校以/下皆在兵數内)
　　凡宿衞扈從之制與八旗䕶軍營一體派委(制詳/後䕶)
　　(軍/營)其
行在宿衞扈從前鋒叅領前鋒侍衞共八人率前鋒校
　　前鋒共百二十人於
御營前一二里外相度形勢安設卡倫立前鋒旗二以
　　為門户左右以次列帳各於帳内巡警宿衞有於
　　卡倫内行走者坐以軍法次日各屬櫜鞬控馬於
　　道旁排立候黄龍大纛過各乗馬整隊扈從
　　八旗䕶軍營(順治/初設)
　　䕶軍統領八旗各一人䕶軍叅領每旗滿洲十人
　　蒙古四人(每旗設内司鑰長一/人署司鑰長一人)副䕶軍叅領如叅
　　領之數(初設委署叅領雍正元年改名副叅領三/年定以每旗䕶軍叅領各一人副䕶軍叅)
　　(領各一人隨/印協理事務)委署䕶軍叅領每旗各七人(乾隆十/七年增)
　　(設即於䕶軍校或親軍校内/選委給五品虚銜仍食原餉)䕶軍校八旗滿洲䝉
　　古每佐領下各一人(雍正三年定以每旗/䕶軍校各二人隨印)隨印筆
　　帖式每旗各二人(初制每旗各一人康熙四十/六年裁雍正三年復增設)門
　　筆帖式鑲黄正黄正白三旗各十人䕶軍滿洲䝉
　　古每佐領下各十七名
　　凡宿衞之制
　景運門統領一人(以䕶軍統領或/前鋒統領入直)司鑰長一人䕶軍
　　校三人門筆帖式二人閲門籍䕶軍(即巴/克什)一人䕶
　　軍十七人
　隆宗門協理事務叅領一人(康熙六十一年增設統/領一人雍正四年定以)
　　(協理事務䕶軍叅領/或前鋒叅領入直)䕶軍叅領二人(初制設叅領/一人康熙六)
　　(十一年/增定)䕶軍校三人門筆帖式一人閲門籍䕶軍
　　一人䕶軍十七人
　後左門
　後右門䕶軍叅領各一人䕶軍校各三人門筆帖式
　　各一人(門筆帖式初制/未設後增定)閲門籍䕶軍各一人䕶軍
　　各十二人
　中左門
　中右門䕶軍校各二人閲門籍䕶軍各一人(閲門籍/䕶軍初)
　　(制未設/後增定)䕶軍各八人
　左翼門
　右翼門䕶軍校各二人閲門籍䕶軍各一人(閲門籍/䕶軍初)
　　(制未設/後增定)䕶軍各八人
　保和殿東西廊内庫䕶軍校各一人䕶軍各四人(乾/隆)
　　(十五年/增設)
　中和殿䕶軍校二人䕶軍三人東西廊䕶軍校各一
　　人䕶軍各四人(康熙十八年於後中和殿/設䕶軍校䕶軍  增定)
　太和殿
　體仁閣
　𢎞義閣䕶軍校各二人䕶軍各八人(皆康熙十/八年增設)
　太和門左右門親軍校各二人親軍各八人(初制設/䕶軍校)
　　(䕶軍後改用領侍衞府/所屬之親軍校親軍)
　昭徳門
　貞度門䕶軍校各二人䕶軍各八人
　協和門
　熙和門䕶軍校各二人䕶軍各八人
　蒼震門
　啟祥門䕶軍叅領各一人䕶軍校各三人閲門籍䕶
　　軍各一人䕶軍各十二人
　吉祥門及西北隅䕶軍叅領各一人(䕶軍叅領初制/未設後增定)
　　䕶軍校各二人䕶軍各八人
　凝華門
　中正殿後門及東北隅東南隅䕶軍校各二人䕶軍
　　各八人(初制惟隅吉祥門及西北隅東北/隅東南  等處設䕶軍後增定)箭亭及
　　北上門䕶軍校各二人䕶軍各八人(皆康熙六十/一年增設)
　文華殿門䕶軍叅領一人䕶軍校二人䕶軍八人銀
　　庫行走章京一人䕶軍校二人䕶軍八人(初制殿/文華)
　　(及銀庫各用八旗驍騎營官一人領催一/名驍騎九名乾隆二十二年改用䕶軍)
　紫禁城四門内磴道栅欄䕶軍校各二人䕶軍各八
　　人
　午門䕶軍叅領一人左右門䕶軍校各三人䕶軍各
　　十二人又左門閲門籍䕶軍二人
　東華門
　西華門
　神武門䕶軍叅領各一人䕶軍校各四人閲門籍䕶
　　軍各二人䕶軍各十六人恭遇
車駕行幸則於三門各增設統領或協理事務之䕶軍
　　叅領及前鋒叅領一人(雍正元年定每遇門各行/幸則    禁城四    增)
　　(統領一人四年/又改定今制)以上各委鑲黄正黄正白三旗官
　　軍按日分班丑未日為鑲黄旗首班寅申日為鑲
　　黄旗二班己亥日為正黄旗首班子午日為正黄
　　旗二班卯酉日為正白旗首班辰戌日為正白旗
　　二班各輪畨直宿又有防範火班於雍正五年定
　　遇有應用齊集之處令直班之䕶軍統領司鑰長
　　等於
　左翼門等二十三處䕶軍每處調二人共四十六名
　　協同内府直班官兵前往
　闕左門司鑰長一人䕶軍校一人䕶軍九人
　闕右門䕶軍叅領一人䕶軍校一人䕶軍九人(初制/二門)
　　(皆以步軍守衞乾隆十/五年改用下五旗䕶軍)
　端門
　天安門
　長安左門
　長安右門
　大清門䕶軍叅領各一人䕶軍校各二人䕶軍各十
　　八人(初制三門皆以步軍守衞雍/正七年改用下五旗䕶軍)
　紫禁城外周圍(初制以驍騎營官兵守衞雍/正元年改用下五旗䕶軍)
　東華門
　西華門外以南令正藍鑲藍二旗守衞
　東華門
　西華門外以北至城角令鑲白鑲紅二旗守衞北靣
　　一帶令正紅旗官軍守衞周環設十六堆汛各叅
　　領一人䕶軍校一人䕶軍九人栅欄八座(乾隆十/五年增)
　　(設/)各䕶軍校一人䕶軍九人以上各委鑲白正紅
　　鑲紅正藍鑲藍五旗官軍按日分班甲乙日為正
　　紅旗班丙丁日為鑲白旗班戊巳日為鑲紅旗班
　　庚辛日為正藍旗班壬癸日為鑲藍旗班每旗各
　　二日輪畨直宿總隸於
　景運門直班統領稽察
　　凡傳籌之制
　紫禁城内五籌遞傳每夕自
　景運門發籌西行過
　乾清門出
　隆宗門循而北過
　啟祥門迤而西過
　凝華門迤而北過
　中正殿後門迤北至西北隅迤而東過西北門
　順貞門
　吉祥門至東北隅迤而南過
　蒼震門至東南隅迤而西仍至
　景運門計十二汛為一週
　紫禁城外八籌遞傳每夕自
　闕左門發籌西行過
　午門出
　闕右門循而西經西一汛至南栅欄二汛迤而北經
　　三汛一栅欄過
　西華門經一栅欄四汛五汛六汛至西北隅七汛迤
　　而東經八汛一栅欄過
　神武門經一栅欄九汛東北隅十汛迤而南經十一
　　汛十二汛十三汛一栅欄過
　東華門經一栅欄十四汛十五汛至南栅欄循而西
　　經十六汛仍至
　闕左門計二十二汛為一週恭遇
駐驆行營内外汛傳籌亦如之
　　凡禁門啟閉順治初年定每
車駕出入各門均啟中門
　景運門直班統領率
　隆宗門叅領祇承其事並令䕶軍清蹕每夕
　景運門直宿司鑰長率官軍自
　後左門
　後右門
　中左門
　中右門
　左翼門
　右翼門
　太和門
　昭徳門
　貞度門以次驗視扄鑰
　午門以
　隆宗門䕶軍叅領
　東華門以
　蒼震門䕶軍叅領
　西華門以
　啟祥門䕶軍叅領
　　神武門以
　　吉祥門䕶軍叅領分視扄鐍畢各遣䕶軍校納鑰於
　　　司鑰長司鑰長受驗諸門鑰彚貯於篋復加扄鐍
　　　詰朝各門校以次領鑰啓門日以為常雍正四年
　　　於
　　景運門
　　隆宗門
　　東華門
　　西華門
　　神武門各頒隂文合符一扇傳
諭䕶軍統領如遇夜有奉
㫖差遣及𦂳急軍務應即時啟門者俟
　　大内持出陽文合符該䕶軍叅領即取隂文合符驗
　　　明啟鑰仍報知統領
　　蒼震門
　　啟祥門等處遇陽文合符至門該叅領即報統領親
　　齎隂文合符至門與陽丈合符照驗啟門均於次
　　日具奏乾隆十五年復定
　端門
　天安門
　大清門如
　紫禁城門之例每夕由
　闕左門直宿司鑰長委䕶軍叅領一人驗視扄鐍畢
　　各門䕶軍叅領收鑰遣䕶軍校報於司鑰長次日
　　啟門亦如之
　　凡門禁王公官員執事人等於
　紫禁城門不得擅行出入其准於應行之門出入者
　　由直班官軍詢明放進如有無故溷入及濫攜入
　　濫縱入者分别議處各衙門官吏均於
　午門左門出入右門自王公以外不得擅行内大臣
　　侍衞内務府等官及内廷有執事官與内府各執
　　事人等准於禁門行走者均將姓名及所隸旗分
　　　佐領内管領造册咨送登籍於經由之門各置一
　　　通工匠服役人等則由本管衙門各給火烙印腰
　　　牌書姓名差役持為出入符騐以䕶軍之識字者
　　　専檢門籍稽其出入籍内無名及不帶腰牌者不
　　　准放入又每門設紅杖二以䕶軍二人更畨輪執
　　　坐於門下親王以下經行皆不起立有不報名擅
　　　入者撻之
　　　凡扈従之制恭遇
　親祀
壇
廟統領一人同内大臣散秩大臣侍衞等於豹尾班後管
　　　束
　駕詣
南郊以八旗䕶軍叅領三十二人䕶軍校䕶軍八百人自
　　午門起至
　　齋宫分翼於
　輦路兩旁清蹕又以䕶軍叅領八人䕶軍校䕶軍八十
　　　人於神樂署週圍清蹕又以䕶軍叅領二人䕶軍
　　　校䕶軍二人於
圜丘外週圍清蹕
　　齋宫左門以䕶軍統領一人上三旗司鑰長一人䕶
　　　軍叅領一人䕶軍校䕶軍二十人直宿右門以上
　　　三旗協理事務叅領一人䕶軍校䕶軍二十人直
　　　宿
　　成貞門西大門以上三旗司鑰長一人䕶軍叅領一
　　　人䕶軍校䕶軍二十人直宿
　　齋宫外設十四汛以八旗䕶軍叅領六人每汛各䕶
　　　軍校䕶軍十一人巡守外
壇西門外以下五旗䕶軍叅領二人䕶軍校䕶軍二十人
　　　直宿内
壇西門以下五旗協理事務叅領一人䕶軍叅領一人䕶
　　　軍校䕶軍二十人直宿如
　駕詣
北郊
　輦路清蹕之制同又以上三旗䕶軍叅領三人䕶軍校
　　　䕶軍六十人於
壇外西門至内
壇北門清蹕以下五旗䕶軍叅領五人䕶軍校䕶軍五十
　　　人分令兩旗於樂部宿處三旗於
壇外西門外各清蹕
　　齋宫正門以䕶軍統領一人上三旗司鑰長一人䕶
　　　軍校䕶軍二十人直宿内北門内西門各以下五
　　　旗協理事務叅領一人䕶軍叅領一人䕶軍校䕶
　　　軍二十人直宿
　　齋宫外設十一汛以八旗䕶軍叅領八人每汛各䕶
　　　軍校䕶軍十人巡守如
　駕幸瀛臺
　　承光殿等處以上三旗䕶軍叅領十二人䕶軍校䕶
　　軍三百人
駕幸圓明園南苑等處以八旗䕶軍叅領三十二人䕶
　　軍校䕶軍八百人均於經由之路按旗分翼排立
　　清蹕每遇
車駕經行城内以上三旗官軍城外以八旗官軍衞道
　　清蹕均由
　景運門直班統領計程逺近隨時酌委以統領一人
　　率䕶軍叅領一人稽察
回鑾亦如之
　　凡
行在宿衞扈從恭遇
車駕巡幸視道里之逺近日期之多寡每次合前鋒營
　　計之酌量分派以統領三人營總三人司其事康
　　熙初年定每
駐驆之地由嚮導總統等先期指示地盤䕶軍統領營
　　總各一人率䕶軍叅領䕶軍校䕶軍䂊往同武備
　　院卿司幄及工部官設
　帳殿
御幄繚以黄髹木城(康熙十年改/用黄幔城)外為網城設南東西
　　三旌門門建旗各二南正白東鑲黄西正黄自東
　　西門以後三靣各設連帳䕶軍統領率八旗官兵
　　於網城門守衞去網城百步外八旗各設帳房東
　　四旗左翼西四旗右翼各按翼巡宿建鑲黄䕶軍
　　纛於後正黄䕶軍纛於右正白䕶軍纛於左以領
　　之路中設頓營或一或二亦由嚮導指定䕶軍叅
　　領等豫行張具每日
御營輜重前行三旗營總䕶軍叅領三人率三旗䕶軍
　　纛並行雍正元年定網城改用圓形周設連帳仍
　　設三門各建上三旗之䕶軍旗二設汛九守以上
　　三旗䕶軍於網城外又設連帳一重形亦圓設四
　　門亦各建䕶軍旗二南建正藍鑲藍旗各一東建
　　鑲白西建鑲紅北建正紅旗各二設汛四守以下
　　五旗䕶軍均統以營總去營六十丈八旗各設帳
　　房五座由帳房十二丈以外一應扈從官兵聴其
　　住宿乾隆二十年增定大營之制外方内圓度地
　　縱二十丈六尺横十七丈四尺建黄幔城外加網
　　城結繩為之黄色貫之以網髙六尺濶八尺距幔
　　城南東西各十八丈北十五丈設連帳百七十五
　　座為内城建旌門三南門建正白金龍纛二東門
　　建鑲黄金龍纛二西門建正黄金龍纛二周圍建
　　鑲黄金龍三角旗共四十有一司内旌門以上三
　　旗䕶軍叅領六人䕶軍校䕶軍六十人設宿衞帳
　　房九座以上三旗䕶軍叅領九人䕶軍校䕶軍九
　　十人司之距網城十二丈為外城設連帳二百五
　　十四座建旌門四南門輪日建正藍金飛虎纛二
　　鑲藍金飛虎纛二東門建鑲白金飛虎纛二西門
　　建鑲紅金飛虎纛二北門建正紅金飛虎纛二外
　　城周圍東南靣建正白金飛虎方旗西南靣建正
　　紅金飛虎方旗東北面建鑲黄金飛虎方旗西北
　　面建正黄金飛虎方旗共六十司外旌門以下五
　　旗䕶軍叅領八人䕶軍校䕶軍八十人設宿衞帳
　　房四座以下五旗䕶軍叅領四人䕶軍校䕶軍四
　　十人司之外城東西為各部院官帳房距外城六
　　十丈周圍設八旗營警蹕帳房四十座每旗各五
　　每帳房建䕶軍旗各一東南正藍旗西南鑲藍旗
　　東北鑲白旗西北鑲紅旗共四十以䕶軍叅領四
　　十人䕶軍校䕶軍六百人分司警蹕其建設大營
　　幔城網城連帳用䕶軍叅領三人䕶軍校䕶軍八
　　十人備用亦如之中路頓營縱廣各二丈設黄幔
　　城外加網城如大營之制以䕶軍叅領二人䕶軍
　　校䕶軍四十人豫往守衞其建設頓營則以䕶軍
　　叅領一人䕶軍校䕶軍二十人如恭遇
駕幸口外增用蒙古䕶軍叅領一人䕶軍校䕶軍二十
　　人其隨營傳禁踐踏田禾以䕶軍叅領八人䕶軍
　　校䕶軍一百二十人指立市集以䕶軍叅領二人
　　䕶軍校䕶軍二十四人督率刈草以䕶軍叅領一
　　人䕶軍校䕶軍二十四人管輜重以䕶軍叅領三
　　人䕶軍校䕶軍四十人建䕶輜重三旗纛三杆領
　　以䕶軍叅領三人率持纛隨纛䕶軍校䕶軍一百
　　二十一人隨行専䕶
御用輜重䕶軍叅領一人䕶軍校䕶軍十人其每日扈
　　從官軍並於八旗内隨時委用
御營嚮導
　　總統無定員(以前鋒統領䕶軍統/領八旗副都統兼任)於八旗前鋒營
　　䕶軍營内每旗選叅領侍衞四人前鋒校䕶軍校
　　前鋒䕶軍六人佐之
　　凡遇
時巡省方以嚮導總統一人先期率官校詣
車駕經行之地周覽山川通橋梁夷險隘計程入告
駕行佩櫜鞬前導每日
駐蹕後以次日程途及
駐蹕之所奏
聞交
行在兵部曉諭闔營
迴鑾亦如之
御營及頓營㸔城均由嚮導總統先期指示飭所在有
　　司修治營盤
　　(臣/)等謹按
御營嚮導雖無専設之員而於翊衞之中責任綦重其
　　隨時
簡任者皆前鋒營䕶軍營官謹附載於兩營之後
　圓明園八旗䕶軍營(雍正二/年設)
　　總統無定員(以王公大臣兼任乾隆十六年/定以一人掌印亦由    特簡)八旗
　　營總每旗各一人(乾隆十六年定以二/人隨印協理事務)䕶軍㕘領
　　各一人(雍正十年設乾隆十六年/定以二人隨印協理事務)副䕶軍叅領各
　　二人䕶軍校委署䕶軍叅領各四人䕶軍校各十
　　六人(初制共八十人雍正十年增三十二人乾隆/十二年增每旗各十六人十六年定以四人)
　　(隨/印)副䕶軍校各十六人(雍正七年初設七十二人/十年增四十人乾隆十二)
　　(年增每旗各十六人/即於䕶軍内選用)筆帖式共四十人(雍正十年/設即於䕶)
　　(軍内選用乾隆十三/年定以八人隨印)䕶軍共三千六百七十二名
　　(初制設三千名乾隆十二年以京城䕶/軍移駐定額毎旗各四百五十九名)養育兵(初/制)
　　(設九十六名乾隆三年增三百八/十四名三十六年定額一千名)
　圓明園䕶軍營之制於
　禁苑周圍建營房八所選京中八旗官軍按旗駐劄
　　初定
　圓明園門汛警蹕共百處日以營總四人副䕶軍叅
　　領八人署䕶軍叅領十六人䕶軍校䕶軍千人入
　　直夜傳更籌十六恭遇
駕至
　圓明園及還
　宫自
　圓明園至紅橋以副䕶軍叅領署䕶軍叅領四人䕶
　　軍校䕶軍八十人於路旁兩翼清蹕
駕由水路自
　暢春園西南門經聖化寺至長春橋以營總三人副
　　䕶軍叅領署䕶軍叅領十六人䕶軍校䕶軍二百
　　四十人於長河兩岸清蹕乾隆四年改設
　圓明園門汛共七十六處日以營總二人䕶軍叅領
　　二人副䕶軍叅領署䕶軍叅領十五人䕶軍校䕶
　　軍七百六十人守衞
　暢春園增設門汛十九處日以營總一人副䕶軍叅
　　領署䕶軍叅領四人䕶軍校䕶軍一百九十人守
　　衞夜傳更籌八如恭遇
駕駐靜宜園設門汛五十一處日以營總二人䕶軍叅
　　領一人副䕶軍叅領署䕶軍叅領十三人䕶軍校
　　䕶軍五百十人守衞夜傳更籌十
車駕往還均以營總三人䕶軍叅領三人副䕶軍叅領
　　署䕶軍叅領二十人䕶軍校䕶軍五百二十人於
　　經由之路左右清蹕恭遇
駕詣黑龍潭大覺寺行禮以營總三人䕶軍叅領三人
　　副䕶軍叅領署䕶軍叅領十四人䕶軍校䕶軍七
　　百人沿路清蹕十年增設
　長春園門汛二十處日以䕶軍叅領一人副䕶軍叅
　　領署䕶軍叅領四人䕶軍校䕶軍二百人守衞夜
　　傳更籌八十八年增設
　清漪園門汛六處日以副䕶軍叅領或署䕶軍叅領
　　一人䕶軍校䕶軍六十人守衞如恭遇
駕幸靜宜園等處以營總三人䕶軍叅領三人副䕶軍
　　叅領署䕶軍叅領九人䕶軍校䕶軍二百四十人
　　沿路清蹕
　
　
　
皇朝通典卷六十八
欽定四庫全書
皇朝通典卷六十九
　兵(二/)
　　八旗兵制下
　　八旗步軍營(順治元/年設)
　　提督九門巡捕五營步軍統領一人左右翼步軍
　　翼尉每翼各一人(順治元年設步軍總尉/乾隆十九年改名翼尉)八旗步
　　軍協尉每旗各三人(順治五年設步軍副尉乾隆/十九年改名協尉每旗滿洲)
　　(䝉古漢軍兼用/共二十四人)步軍副尉每旗各三人(雍正四年/設步軍叅)
　　(尉乾隆十九/年改名副尉)步軍校每旗滿洲二十四人䝉古漢
　　軍各九人捕盗步軍尉每旗滿洲三人䝉古漢軍
　　各一人(康熈三十/四年設)步軍委署步軍校每旗滿洲五
　　人蒙古漢軍各二人(康熈三十/四年設)領催共二千三十
　　一名步軍共一萬七千八百四十七名内捕盜步
　　軍三百二十名步軍統領所屬文職員外郎二人
　　(初制設一人康熈/六十一年增一人)主事一人司務一人(雍正十三/年增設)
　　筆帖式十二人(初制設四人康熈三十年增/四人雍正十三年又增四人)
　　内城九門每門城門領各二人(初名城門尉乾隆/十九年改名城門)
　　(領外七/門同)城門吏各二人(初名城門校乾隆十九年/改名城門吏外七門同)
　　外城七門每門城門領各一人城門吏各一人内
　　外城門千總每門各二人(初設指揮千户順治/四年改為門千總)城
　　門驍騎共三百名門軍共六百四十名(門軍初制/召募民人)
　　(充補雍正二年改用八旗飬育/兵乾隆四年定於步軍内撥補)礮手每門各二名
　　(初制惟内九門設礮手/乾隆七年外七門增置)
　　中南北左右巡捕五營(順治元年置南北二營十/四年增置中營乾隆四十)
　　(六年增/定五營)中軍副將兼管中營叅將一人(原設中營/叅將乾隆)
　　(四十六年/改設副將)南北左右四營叅將各一人(原設南北/營二人乾)
　　(隆四十六年增/左右營二人)五營逰擊各一人(原設中南北三/營各一人乾隆)
　　(四十六年增/左右營二人)都司各一人(乾隆四十/六年增設)守備共十八
　　人(康熈三十年初設守備十七人五十一年增一/人雍正元年又增一人乾隆四十六年裁一人)
　　(凡中營四人南營五人/北營左營右營各三人)千總共四十六人(康熈三/十年初)
　　(設千總七人雍正元年增一人十二年增七人乾/隆四十六年增三十一人凡中營十人南營十二)
　　(人北營左營/右營各八人)把總共九十二人(初制設十人順治/十四年增五人康)
　　(熈三十年增六人五十一年增二人雍正元年增/一人十二年増六人乾隆四十六年增六十二人)
　　(凡中營二十人南營二十四/人北營左營右營各十六人)外委千總共四十六
　　人外委把總共九十二人馬兵共四千名戰兵共
　　三千名守兵共三千名(原設馬兵一千五百名步/兵三千六百名共五千一)
　　(百名乾隆四十六年增設/兵四千九百名共一萬名)
　　凡守城之制内九門城門領城門吏以八旗滿洲
　　外七門以漢軍内外城門千總並以漢軍内九門
　　城門驍騎門軍以八旗滿洲䝉古外七門以漢軍
　　康熈三十八年增定正陽門城門領城門吏驍騎
　　等由八旗充補毋庸議調其崇文等八門官向係
　　各按本翼旗分管轄或致瞻狥應對調看守崇文
　　門以鑲黄旗宣武門以正黄旗朝陽門以正白旗
　　東直門以鑲白旗阜成門以正紅旗西直門以鑲
　　紅旗安定門以正藍旗徳勝門以鑲藍旗其兵丁
　　等仍各按旗守門
　　　凡内外城門啟閉城門領司之轄以步軍統領其
　　　非時啟閉者順治初年定每月逢五常朝日由禮
　　　部咨兵部轉行步軍統領於黎明啓正陽門遇
　御門聴政日外城居住官員應早入者由兵部行文於
　　　曉鐘後啟正陽門遇
壇
廟祭祀日内外城陪祀官有應早入城出城者由太常寺
　　　先期咨兵部轉行於五鼓後啟門内務府遇有祭
　　　祀出城取水預期行文或早起或遲閉其餘各部
　　　院八旗有應早出入者均預具印文移咨兵部核
　　　明應行者轉行啟門如無兵部印文概不准啟康
　　　熈三十一年定遇
　駐蹕暢春園(雍正元年以後遇同/  駐蹕圓明園制)城内各衙門按日前
　　　赴奏事傳知西直門徳勝門西便門遇
　駐蹕南苑傳知正陽門永定門均酌量早啟遲閉其尋
　　　常行人仍於黎明放行雍正四年於正陽門西直
　　　門各頒陰文合符一扇傳
諭步軍統領如遇夜有奉
㫖差遣及𦂳急軍務應即時啟門者俟
　　大内持出陽文合符該城門領即取隂文合符騐明
　　　啟鑰仍報知統領其餘各門遇陽文合符至門即
　　　報統領親齎隂文合符至門與陽文合符照騐啟
　　　門均於次日具奏平時啟門仍遵例行
　　　凡門禁順治初年定
　　午門外朝㑹坐班行禮處一應閒人交步軍尉等驅
　　　逐雍正年間增定凡遇
　　朝㑹之期委步軍協尉四人副尉四人步軍尉十六
　　　人步軍酌量差撥於
　　午門外
　　大清門内
　御道兩旁巡警禁止諠譁又於
　　長安左右門外每門委捕盜步軍尉二人阻逐閒人
　　其内九門外七門官兵各按分管之處晝稽出入
　　夜守扃鑰以為常越城者有禁依城搭葢席棚及
　　閒雜人等近門歇宿者均有禁
　　凡步軍營汛守之制
　皇城内各汛専𨽻八旗滿洲共分汛九十列栅一百
　　十六鑲黄旗滿洲界在
　紫禁城北東自
　地安門箭亭城墻起西至
　地安門甬路分中接正黄旗界北自火藥局城墻起
　　南至三眼井接正白旗界中設步軍尉二人(後各/旗同)
　　分汛十每汛設步軍十二人(後各/旗同)栅欄十八每座
　　設步軍三人(後各旗同附近汛者/或即以汛兵兼管)於
　景山後設步軍尉一人(管理街道灑水兼管河道/後各旗歩軍尉職掌同)步
　　軍百二十人(後各旗步/軍人數同)正白旗滿洲界在
　紫禁城東北東自内府庫東口東墻起西至
　景山東墻止北自三眼井起南至銀牐風神廟接鑲
　　白旗界分汛十一栅欄十於
　景山東門設步軍尉步軍如前鑲白旗滿洲界在
　紫禁城東東自騎河樓東墻起西至北池子止北自
　　宣仁廟起南至北池子南口並望恩橋北接正藍
　　旗界分汛十栅欄十三於北池子街設步軍尉步
　　軍如前正藍旗滿洲界在
　紫禁城東南東自
　東安門東城墻起西至南池子街止北自北池子街
　　並望恩橋起南至菖蒲河城墻止分汛十一栅欄
　　九於南池子口設步軍尉步軍如前正黄旗滿洲
　　界在
　紫禁城北東自
　地安門甬路分中起西至西什庫止北自侍衞教場
　　城墻起南至
　𢎞仁寺分中接正紅旗界分汛十二栅欄十六於
　地安門設步軍尉步軍如前正紅旗滿洲界在
　紫禁城西北東自
　景山西門起西至
　西安門城墻止北自
　𢎞仁寺分中起南至
　西安門甬路接鑲紅旗界分汛十二栅欄十七於
　景山西門設步軍尉步軍如前鑲紅旗滿洲界在
　紫禁城西東自大髙殿門分中起西至
　西安門城墻止北自
　西安門甬路分中起南至大石槽城墻止分汛十二
　　栅欄二十四於光明殿後設步軍尉步軍如前鑲
　　藍旗滿洲界在
　紫禁城西南東自
　西華門起西至西苑門止北自慎刑司起南至南府
　　城墻止分汛十二栅欄九於
　西華門外設步軍尉步軍如前
　皇城外各汛分𨽻八旗滿洲䝉古漢軍内九門城上
　　設汛八十七所(遇四十駐蹕圓明園增八旗驍騎/汛    八所與步軍相間看守遇)
　　(大街巡幸方岳將步軍撤下分防/    巷口城上汛守悉易以驍騎)大城内共分汛
　　六百二十五列栅一千一百九十九鑲黄旗滿洲
　　界在大城北(䝉古/旗同)東自新橋起西至舊鼓樓大街
　　接正黄旗界北自安定門城根起南至紅廟後接
　　正白旗界中設步軍尉五人(後滿洲/各旗同)分汛五十三
　　每汛設步軍十二人(後各旗步/軍人數同)栅欄九十四每座
　　設步軍三人(後各/旗同)蒙古旗界東自東直門北小街
　　口接本旗漢軍界起西至新橋西接本旗滿洲界
　　北自北城根接本旗滿洲界起南至汪家衚衕西
　　口接正白旗界中設步軍尉二人(後䝉古漢/軍各旗同)分汛
　　二十二栅欄二十九漢軍旗界在大城東北東自
　　東直門城根起西至新橋東接本旗䝉古界北自
　　角樓迤西接本旗滿洲界起南至南水闗接正白
　　旗界分汎十七栅欄二十七正白旗滿洲界在大
　　城東(䝉古漢/軍旗同)東自朝陽門北城根起西至
　地安門大街分中接鑲黄正黄旗界北自汪家衚衕
　　西口起南至大市街接本旗䝉古界分汛五十一
　　栅欄九十䝉古旗界東自拐棒衚衕東口接鑲白
　　旗界起西至
　皇城墻止北自兵馬司衚衕接本旗滿洲界起南至
　　豹房衚衕接鑲白旗界分汛二十栅欄三十五漢
　　軍旗界東自朝陽門城根起西至鷄鵞市接本旗
　　滿洲界南自南小街口接鑲白旗界起北至何家
　　口接本旗滿洲界分汛十四栅欄三十一鑲白旗
　　滿洲界在大城東(䝉古/旗同)東自東城根起西至
　皇城墻止北至炒麵衚衕西口接正白旗界起南至
　　金魚衚衕東口接本旗漢軍界分汛四十六栅欄
　　八十䝉古旗界東自城根中心臺起西至
　東安門止北自小石槽衚衕接本旗滿洲界起南至
　　小街口接本旗漢軍界分汛十三栅欄三十五漢
　　軍旗界在大城東南東自東城根起西至王府大
　　街阮府衚衕口止北自金魚衚衕東口起南至就
　　日坊三條衚衕接正藍旗界分汎十二栅欄十八
　　正藍旗滿洲界在大城南(䝉古漢/軍旗同)東自城根起西
　　自
　皇城墻轉西至
　長安左門止北自三條衚衕起南至小豹房衚衕西
　　口接本旗䝉古界分汎四十五栅欄八十七䝉古
　　旗界東自城根起西至敷文坊東口接本旗漢軍
　　界北自小豹房衚衕起南至城根止分汛十九栅
　　欄四十五漢軍旗界東自敷文坊東口起西至碁
　　盤街分中接鑲紅旗界北自兵部街北口接本旗
　　滿洲界起南至城根止分汛十五栅欄十五正黄
　　旗滿洲界在大城北北自徳勝門城根起南至
　皇城墻西北角止東自
　地安門分中接鑲黄旗界起西至水闗橋止分汛五
　　十五(内一汎止設/步軍五人)栅欄九十一䝉古旗界在大城
　　西北(漢軍/旗同)北自北城根起南至官園口止東自横
　　橋起西至西直門止分汛十八栅欄三十漢軍旗
　　界北自北城根起南至臭皮衚衕接正紅旗界東
　　自水闗接本旗滿洲界起西至横橋接本旗䝉古
　　界分汛十八栅欄四十一正紅旗滿洲界在大城
　　西(䝉古漢/軍旗同)北自臭皮衚衕起南至丁字街止東自
　　大市街分中起西至馬石橋接本旗蒙古界分汎
　　三十八栅欄七十九䝉古旗界北自朝天宫前起
　　南至武衣庫衚衕止東自馬石橋起西至阜成門
　　止分汛十四栅欄三十六漢軍旗界北自倉夾道
　　北起南至
　西安門分中止東自
　皇城墻起西至大市街分中接本旗滿洲界分汛十
　　栅欄十四鑲紅旗滿洲界在大城西南北自按院
　　衚衕起南至南城根止東自瞻雲坊分中起西至
　　西城根止分汎四十八栅欄九十六䝉古旗界在
　　大城南(漢軍/旗同)北自絨線衚衕接本旗滿洲界起南
　　至宣武門止東自六部口起西至大濠止分汛十
　　二栅欄二十三漢軍旗界北自刑部門分中起南
　　至南城根止東自碁盤街分中起西至六部口接
　　本旗䝉古界分汎十栅欄三十九鑲藍旗滿洲界
　　在大城西(䝉古/旗同)北自丁字街接正紅旗界起南至
　　瞻雲坊接鑲紅旗界止東自
　皇城墻起西至河漕沿止分汎五十栅欄九十七䝉
　　古旗界北自武衣庫衚衕接正紅旗界起南至按
　　院衚衕止東自河漕沿起西至西城根止分汛十
　　五栅欄二十四漢軍旗界在大城南北自灰厰接
　　本旗滿洲界起南至刑部門分中接鑲紅旗界止
　　東自
　長安右門起西至瞻雲坊接本旗滿洲界分汛十栅
　　欄三十四以上各汛均按分轄地方防守稽察夜
　　則巡更擊柝每汎設更籌自初更起上下汛往来
　　傳送至黎明乃止
　圓明園附近處汛守雍正元年定制設八旗步軍汛
　　五十以步軍協尉四人步軍尉十二人分轄之每
　　汛設領催三名步軍十名晝夜巡警
　　凡巡捕營汛守之制
　圓明園為
車駕駐蹕之地其營汛列於巡捕營之首定為中營分
　　五汛副將駐海甸遊擊駐四王府以資統轄
　圓明園汛都司一人千總二人把總四人分哨巡查
　暢春園樹村
　静宜園
　樂善園四汛各駐以守備一人千總二人把總四人
　　南營轄京城前三門外南城之内分六汛叅將駐
　　崇文門外遊擊駐菜市口其西珠市口汛為都司
　　一人分駐東珠市口東河沿西河沿花兒市菜市
　　口五汛為守備五人分駐𨽻以千總把總如中營
　　各汛之數北左右三營環駐大城南城闗廂北營
　　轄大城東北徳勝安定東直朝陽四汛叅將駐徳
　　勝門外遊擊駐安定門外都司管徳勝汛左營轄
　　兩城東南一帶分朝陽東便廣渠左安四汛叅將
　　駐朝陽門外迤南遊擊駐東便門外都司管左安
　　汛右營轄兩城西南一帶分阜城西便廣寜永定
　　四汛叅將駐阜城門外遊擊駐廣寜門外都司管
　　永定汛其三營守備管汛千把分哨制亦如中營
　　計五營二十三汛又步軍巡捕兩營隨時增設汛
　　守者康熈三十一年定遇
車駕行幸
　皇城内外要地增置汛守每旗增步軍協尉一人直
　　宿其分汛列栅官兵及捕盜步軍尉等亦加嚴防
　　正陽崇文宣武三門外令巡捕營叅將遊擊各率
　　該管守備千總把總直班看守并增八旗步軍汛
　　二十於巡捕營汛中交界處相間看守委步軍尉
　　　十六人轄之協尉四人更畨稽察其餘各門外守
　　　備在各門䕶城河橋相近直班千總把總等在闗
　　　廟直班加謹守衛
　駕囘乃撤乾隆十二年定遇
郊祀先一日
　駕宿齋宫步軍統領於附近城門内直宿翼尉一人協
　　　尉副尉四人於祀所直宿外垣以内八旗步軍營
　　　設汛二十四以步軍尉十六人分轄之每汛領催
　　　一名步軍六名竟夕巡警外垣以外巡捕營設汛
　　　四十每汛步兵四名每十汛以千總把總各一人
　　　轄之以守備二人往来稽察叅將遊擊各一人在
　　　要路防守
　　　凡扈從之制康熈三十一年定遇
　車駕恭謁
陵寢奏委步軍總尉(即今/翼尉)一人副尉(即今/協尉)一人捕盗步軍
　　　尉八人守備千總把總各一人健步官十人分派
　　畨役捕役捕盜步軍馬兵隨往如恭遇
駕幸木蘭亦令總尉以下各官兵從若
　皇子未分封者奉
差奏委捕盜步軍尉二人千總一人酌撥馬兵步軍畨
　　役捕盜步軍隨行
　　凡潔除之制
　大清門
　天安門
　端門並以步軍司灑掃(初制三門皆以步軍㸔守雍/正七年改用䕶軍守門其步)
　　(軍惟司/灑掃)遇
　朝㑹之期撥步軍於
　午門外
　御道左右掃除其大城内各街道恭遇
車駕出入令八旗步軍修墊掃除大城外街道為京營
　　所轄令步軍及巡捕營兵修墊掃除
乘輿經由内外城均由步軍統領率所屬官兵先時清
　　道設帳衢巷以蹕行人
　　凡防火之制内外城偶有不戒於火者官兵各按
　　營界即時赴救其在南城外地方報知步軍統領
　　即撥在直弁兵啟正陽門往救兩翼步軍翼尉親
　　督弁兵於城門防守
　　凡緝捕之制滿洲八旗每一旗分界為三令滿洲
　　捕盜步軍尉三人分管䝉古漢軍八旗每旗各以
　　捕盜步軍尉一人轄之専司巡緝盜賊稽察奸宄
　　其京城内外如有强竊横惡負罪潛逃私鑄私銷
　　賭博鬭毆一切違禁不法之事均責成步軍營巡
　　捕營専汛兼轄等官督率兵役隨時緝獲按名敘
　　賞狥𨼆不報逾限不獲及軍捕受財縱放者皆論
　　如法如畨捕人等擅設白役偵探部院事端擾害
　　良善者嚴治其罪内外城夜禁均於起更後闗閉
　　栅欄王公以下官民人等皆禁行走惟奉
㫖差遣各部院傳事民間遭喪生産問疾延醫祭祀嫁
　　娶因事夜行均詢明聴出若無故夜行者分别官
　　民察議責處其弁兵疏縱與非時妄拏者論如律
　　白塔信礮官(順治十年置白塔礮臺設信礮官漢/軍左右翼各二人領催二人每旗驍)
　　(騎二名雍正二年增定今制乾/隆八年改歸步軍統領管轄)總管一人司信礮
　　官漢軍八旗每旗各一人礮手八名領催四人步
　　軍十六名
　　信礮之制順治十年定於白塔山内九門各設礟
　　十座外七門各設礮五座門各立旗杆五遇有警
　　急聲礮為號杆上晝則懸旗夜則懸燈白塔鳴礮
　　内外城應舉礮處皆應之各旗官兵聞礮聲皆披
　　甲於應集之處齊集其白塔礮臺以金牌為信金
　　牌至則舉礮(金牌鑄鳴礮字/藏於  禁中)
　　内府三旗(順治初設内府鑲黄正黄正白三旗𨽻/領侍衛内大臣康熈十三年改𨽻内務)
　　(府總管三十四年又𨽻領侍衞内/大臣雍正元年仍𨽻内務府總管)
　　内府䕶軍營三旗䕶軍統領各一人(雍正元/年設)䕶軍
　　叅領各五人(康熈十/六年設)副䕶軍叅領各五人(康熈三/十三年)
　　(增/設)䕶軍校委署㕘領各三人(康熙二/十年設)䕶軍校共九
　　十九人(順治十八年設三旗䕶軍校康熙二十一/年增設至九十六人二十三年裁三十六)
　　(人雍正十三年裁鳥槍䕶軍營以裁缺䕶軍校六/十人編入新舊共一百二十人内以九人為委署)
　　(叅領乾隆十三年又選撥六人署前/鋒叅領六人為前鋒校别入前鋒營)筆帖式共三
　　十人䕶軍委署䕶軍校共十五人(康熙二/十年設)䕶軍共
　　一千六十五名(初制滿洲九佐領朝鮮一佐領下/各十五名旗鼓十二佐領下各十)
　　(名二十内管領下每二管領合設十五名順治十/八年滿洲朝鮮佐領下各增置五名旗鼓佐領内)
　　(管領下各增置十名康熙二十一年定各佐領管/領下每䕶軍校一人領䕶軍十名三旗合九百六)
　　(十名二十三年裁三百六十名雍正十三年裁鳥/槍䕶軍營以裁缺䕶軍六百名編入新舊共一千)
　　(二百名定滿洲十五佐領朝鮮二佐領下各二十/五名旗鼔十八佐領下一佐領十九名餘各十八)
　　(名三十内管領下各十五名内以十五名為委署/䕶軍校乾隆十三年又選撥一百二十名為前鋒)
　　(别入前/鋒營)
　　(臣/)等謹按康熙十六年遴選三旗佐領正黄旗朝
　　鮮佐領及内管領下甲兵共六百名停其一應差
　　遣専令學習鳥槍雍正九年分設鳥槍䕶軍營三
　　旗設兼管䕶軍㕘領各二人侍衛委署㕘領各二
　　人䕶軍校委署叅領各五人䕶軍校各十五人䕶
　　軍各二百名十三年裁鳥槍䕶軍營以員缺軍額
　　編入内府三旗故不另立
　　内府前鋒營(乾隆十三年設即於内府三旗䕶軍/營内簡選充額仍屬䕶軍統領管轄)
　　三旗前鋒校委署前鋒叅領各二人前鋒校各二
　　人前鋒委署前鋒校各二人前鋒共一百十四名
　　内府驍騎營三旗掌闗防驍騎叅領各五人(康熈/十六)
　　(年設乾隆十六/年以司官兼攝)副驍騎叅領各五人(康熈四十三/年設雍正十)
　　(三年停止補授乾/隆十六年復改設)滿洲佐領各五人(初制各三人/康熈三十四)
　　(年每旗/增二人)旗鼓佐領各六人(初制各四人康熈三/十四年每旗增二人)内
　　管領各十人内副管領各十人正黄旗朝鮮佐領
　　二人(初制設一人康熈/三十四年增一人)正白旗回子佐領一人(乾/隆)
　　(二十五/年設)驍騎校共三十六人(康熈十六年設三旗/驍騎校每佐領下各)
　　(一人三十四年定正黄旗十三人鑲黄正白二旗/各十一人雍正五年各佐領下增設領催委署驍)
　　(騎校一人十三年停止補授乾隆二十/五年增設回子佐領下驍騎校一人)領催共二
　　百六十四名(初制每佐領内管領下各設領催六/名康熈四十三年各裁二名乾隆二)
　　　(十五年增設回子/佐領下領催四名)驍騎共五千二百五十名(初制/滿洲)
　　　(朝鮮佐領及内管領下每二丁設驍騎一名旗鼓/佐領下不論丁每佐領設驍騎五十名康熙二十)
　　　(一年及四十年四十二年叠經增减雍正三年定/制每佐領管領下均額設驍騎五十名九年增設)
　　　(三旗訓練兵二千名别分為二營十三年以訓練/兵二千撥入更定滿洲十五佐領朝鮮二佐領三)
　　　(十内管領下各八十九名旗鼓十八佐領下各五/十九名餘額五名以丁多之佐領勻補乾隆二十)
　　　(五年回子佐領下/亦一體增設驍騎)
　　　凡宿衛之制
　　景山正門䕶軍叅領一人䕶軍校一人䕶軍九人山
　　　内左右門䕶軍校各一人䕶軍各九人(皆順治/十年設)
慈寜宫正門内管領一人(初制尚有内務府所屬司/宫官一人乾隆元年裁)䕶軍
　　　叅領一人䕶軍校一人䕶軍九人(順治十年設康/熈二十七年改)
　　　(用驍騎乾隆/元年復舊制)左右門䕶軍叅領各一人䕶軍校各
　　　一人䕶軍各九人(皆乾隆元/年增定)
　　永康左右門䕶軍校各一人䕶軍各九人(順治十年/設康熙二)
　　　(十七年改用驍騎/乾隆元年復舊制)
　　慈祥門䕶軍叅領一人䕶軍校一人䕶軍九人
寜夀宫正門内管領一人(雍正元/年增設)䕶軍叅領一人䕶軍
　　校一人䕶軍九人(康熈二十八年設五十六年减/䕶軍五人改用驍騎雍正元年)
　　(復舊/制)
　履順門䕶軍叅領一人䕶軍校一人䕶軍九人(康熈/二十)
　　(八年設五十六年改用/驍騎雍正元年復舊制)
　蹈和門䕶軍叅領一人䕶軍校一人䕶軍九人(康熈/四十)
　　(四年用八旗驍騎營官一人領催一人/驍騎九人乾隆二十二年改用䕶軍)
　順貞門䕶軍統領一人䕶軍叅領一人䕶軍校二人
　　䕶軍十八人(初制用八旗䕶軍營叅領一人䕶軍/校三人䕶軍十二人雍正元年改用)
　　(内府䕶軍乾隆十二年/西鐵門亦用内府䕶軍)
　三所正門䕶軍叅領一人䕶軍校一人䕶軍九人(三/所)
　　(門初以散秩等官輪直/乾隆十九年改設䕶軍)其
　宫禁外圍地方均於各佐領内管領下遴選領催輪
　　班直宿若
　紫禁城内
御書處造辦處
　咸安宫
　武英殿
　南薫殿衣服庫瓷器庫等處
　紫禁城外
　西苑門慎刑司
　紫光閣蕉園門
　豐澤園
　先蠶門收貯賬殿庫等處均委包衣章京及有頂帶
　　領催輪直再織染局花爆作石作三眼井官房租
　　庫等處均委各佐領下有頂帶領催輪直其専司
　　防火者曰防範兵别為一班雍正五年定於守衛
寜夀宫正門
　履順門䕶軍内各撥二人
　順貞門䕶軍内撥四人禁城内直班三旗驍騎内撥
　　二十人各處直班之執事服役人内選二十人於
　　步軍營内選步軍尉二人步軍四十人鑾儀衛直
　　　班校尉内選十人共以百人合為一班令其更畨
　　　防範屬
慈寜宫正門直班内管領等統轄仍令直班之内務府總
　　　管䕶軍統領司鑰長公同稽察如有應用齊集之
　　　處令直班之内務府總管或領侍衛内大臣散秩
　　　大臣率直班之内管領等並添調
　　太和門直班之侍衛什長及親軍
　　左翼門等處之八旗䕶軍協同前往定於
　　咸安宫前設班房輪直乾隆元年移於
夀康宫西墻外令直班驍騎叅領管轄
　　　凡扈從之制
　乘輿出入設馬上引燈五班每班燈六以䕶軍校二人
　　　庫使七人(庫使及庫守皆/内務府所屬)䕶軍二十一人執之専
　　　委司官稽察
　躬祀
太廟
　社稷則
　　午門外兩旁列燈四十以庫守二十人䕶軍二十人
　　　司之祀
南北郊及
　壇
廟除
　　午門列燈外照馬上燈之例增設引燈五班均於
　駕出之門兩旁恭候逓行交代展拜
堂子則街門紅柱兩旁增列燈二十以庫守十人䕶軍十
　　　人司之均委司官稽察恭遇
皇太后
　皇后
　　妃嬪出入均設豹尾班以内府總管一人(如總管有/差則以領)
　　　(侍衛府散秩/大臣一人)内府䕶軍統領一人䕶軍叅領二人
　　　率䕶軍校䕶軍從以十人執槍十人佩儀刀翊衛
　　　由
　　宫至
　　圓明園委司官八人以四人恭候於
　　順貞門外步行引導至
　　景山西門外四人屬櫜鞬乘馬接引至
　　圓明園如由
　　圓明園進
　　宫乘馬司官引導至
　　景山西門外步行司官接引至
　　順貞門止再以䕶軍十人前導三十人兩翼巡邏十
　　　人後扈遇恭奉
皇太后巡幸
　皇后
　　妃嬪隨往則以䕶軍統領一人䕶軍叅領二人䕶軍
　　　校三人委署䕶軍校一人䕶軍三十六人沿塗扈
　　　從其
　　皇子福晉公主出入引導及下嫁外藩公主来京隨
　　從守衛亦均用内府䕶軍叅領䕶軍校䕶軍等有
　　差
　　凡守䕶畿輔
　行宫官兵京東路為盤山為煙郊為白澗為桃花寺
　　為隆福寺為大新莊為􁪩髻山等七處京西路為
　　黄新莊為秋瀾村為梁家莊為半壁店等四處京
　　北路為石槽為三家店為宻雲縣為要亭為羅家
　　橋為懐柔縣等六處各設千總一人委署千總一
　　人分轄兵自四人至四十九人有差分𨽻盤山黄
　　新莊各總管熱河
　行宫設千總七人委署千總十二人兵二百七十一
　　人自熱河以南為喀喇河屯為王家營為常山峪
　　為兩間房為巴克什營自熱河以北為釣魚臺為
　　黄土坎為湯泉為中闗為十八里臺為波羅河屯
　　為張三營為濟爾哈朗圗為阿穆呼朗圗各處
　行宫分設千總及委署千總或一人或二人兵自六
　　人至九十八人有差𨽻熱河總管
　　(臣/)等謹按
　盛京捕牲烏拉官弁設總管翼領驍騎校等員管理
　　虞人採捕之事其名目有珠軒參丁鷹手蜜户及
　　網户獵户狐户鸛户等項於吉林諸境内各執其
　　役屬内務府都虞司兼𨽻於在京内府三旗謹附
　　載於此
　南苑守衛官兵
　南苑總尉一人防禦八人領催十名驍騎九十名(康/熈)
　　(二十四年定苑内原有大紅門小紅門南紅門東/紅門西紅門共五門又增設正國寺門黄村門迴)
　　(城門雙橋門合為九門大紅門設總尉一人領催/二名驍騎十八名其餘八門每門各設防禦一人)
　　(領催一名/驍騎九名)
　　(臣/)等謹按
　南苑守衛官兵𨽻奉宸苑為内務府所兼轄兹舉其
　　官弁兵額附載於内府三旗之後
　圓明園内府三旗(雍正二年設備統禁苑諸處派委/由  圓明園總  八旗事務王公)
　　(大臣掌其升選簽/補仍𨽻於内務府)
　　營總一人(雍正十/年設)三旗䕶軍叅領各一人副䕶軍
　　叅領各一人䕶軍校委署䕶軍叅領各一人䕶軍
　　校各三人筆帖式四人(即於䕶軍内選/用仍食原餉)䕶軍共一
　　百二十名
　盛京内府三旗(順治三年設年盛京内府鑲黄旗正/黄旗佐領八  設正白旗佐領乾隆)
　　(十七年特設佐盛京内務府/總管令三旗  領皆歸統轄)
　　三旗佐領各一人(順治三年設二/人八年設一人)内管領一人(乾/隆)
　　(三十年/增設)驍騎校三人(康熈十/七年設)司庫一人(初制設三/人乾隆十)
　　(九年改補主事一人三十年/改補内管領一人仍食原俸)主事一人(乾隆十九/年增設)
　　委署主事一人(乾隆三十年於/筆帖式内改補)筆帖式十五人(初/制)
　　(設十六人乾隆三十年改補/委署主事一人仍食原俸)庫使十六人(初制設/十人即)
　　(在驍騎數内乾隆九年/改為定額又增六人)頭目及執事人六十七名
　　(初制即在驍騎數内/乾隆九年改為定額)催長八人(初制設九人乾隆/三十年裁一人定)
　　(食俸四人/食餉四人)領催十八名驍騎委署領催二十四名
　　驍騎六百四十八名(初制毎佐領下驍騎各二百/三十共六百九十名乾隆九)
　　(年定驍騎額内庫使及頭目執事人等為専設之/缺實存驍騎六百十三名又增設十七名定為每)
　　(佐領下各二百一十共六百三十名十二年除各/項専差打獵驍騎三十名看槍驍騎六名委署領)
　　(催驍騎二十四名之外共存五/百七十名又增設七十八名)
　　凡守衛之制順治初定
　盛京三旗官率所屬驍騎輪班守衛
　宫殿設班房六座乾隆九年增設宫内班房三座定
　　驍騎為七班輪直每九十人為一班每班房用十
　　人十二年增設兩掖班房三座合新舊班房十二
　　座改定驍騎分六班輪直每一百八人為一班每
　　班房用九人以
　留都宫闕為重非駐防地方可比並屬於
　盛京内務府總管仍由在京内務府掌其陞選
　　火器營(康熈三十年設鳥槍䕶軍每人各給鳥槍/一八旗各給子母礮五専司教演火器)
　　總統六人(初制無定員由以王特簡大臣總理雍/正時定為六人    公或領侍衛内大)
　　(臣都統前鋒統領/䕶軍統領兼任)八旗掌闗防營總每旗各一人
　　(乾隆二十/九年設)鳥槍䕶軍叅領各一人(初制設鳥槍䕶/軍叅領十六人)
　　(每旗各二人均以旗員兼任雍正三年裁察哈爾/八旗䕶軍叅領改補火器營鳥槍䕶軍叅領定為)
　　(専設官乾隆二/十九年裁八人)副鳥槍䕶軍叅領各二人(初制設/鳥槍驍)
　　(騎叅領二十四人乾隆二十九年/裁驍騎叅領增設副䕶軍叅領)管礟叅領各一
　　人(乾隆二十/九年增設)鳥槍䕶軍校委署鳥槍䕶軍叅領各
　　四人(乾隆二十/九年增設)管礮章京各五人鳥槍䕶軍校每
　　旗滿洲二十人蒙古八人(初制設鳥槍䕶軍校一/百十二人每旗滿洲十)
　　(人䝉古四人設鳥槍驍騎校如䕶軍校之數/乾隆二十九年裁驍騎校并入䕶軍校内)管礟
　　驍騎校各五人筆帖式各二人(雍正九/年設)鳥槍藍翎
　　長每旗滿洲二十人䝉古八人(食䕶軍餉之筆帖/式十六人及鳥槍)
　　(藍翎長二百二十/四人均在兵數内)八旗滿洲䝉古每佐領下鳥槍
　　䕶軍七名礮驍騎一名養育兵(乾隆三十六年/定額一千名)
　　健鋭營(乾隆十四年設雲梯兵千名分為兩翼每/翼設翼長八旗各設前鋒叅領副前鋒叅)
　　(領設前鋒校五十鑲黄旗九人正黄正白二旗各/八人正紅等五旗各五人上三旗雲梯兵五百鑲)
　　(黄旗一百六十六名正黄正白二旗各一百六十/七名下五旗雲梯兵五百每旗一百名専習雲梯)
　　(鳥槍馬步射馳馬躍馬舞鞭舞刀諸技又於昆明/湖設趕繒船初制設八船十六年增二十四船二)
　　(十一年減八船三十三年又減八船/以前鋒軍習水戰駕船駛風之技)
　　總統無定員(以公侯大/臣兼任)左右翼翼長各一人八旗
　　前鋒叅領每旗各一人副前鋒叅領各一人前鋒
　　校委署前鋒叅領各二人(乾隆十八/年增設)前鋒校共五
　　十人副前鋒校共四十人(乾隆十八年增設/即於前鋒内選用)筆帖
　　式四人藍翎長共五十人前鋒共一千名(副前鋒/校四十)
　　(人及食前鋒餉之筆帖式四/人藍翎長五十人均在數内)委署前鋒一千名(乾/隆)
　　(十八年/增設)養育兵(乾隆十七年初設一百名/三十六年定額一千名)前鋒軍
　　演習水師委署千總四人把總四人(初制由廣東/福建等省調)
　　(千總十員賞給藍翎充為/教習乾隆三十六年裁改)水手七十二名(初制設/水手四)
　　(十八名亦由天津福建選送附内府正黄旗旗鼓/佐領下十八年增設江蘇省戰船水手七十二名)
　　(二十三年裁/四十八名)
　　凡守衛之制乾隆十五年定日以叅領一人前鋒
　　校前鋒十人守衛
　静宜園宫門遇
駕幸静宜園則以侍衛守門而移叅領等駐碧雲寺孔
　　道十八年又定新增官兵内以署前鋒叅領二人
　　副前鋒校每旗各一人署前鋒每旗各十五人駐
　　紅石山
　　凡扈從之制乾隆十五年定遇
巡幸以健鋭營官軍分撥十分之四隨往十七年又定
　　健鋭營操演事繁嗣後隨
駕撥官軍十分之二
　　三旗虎槍營(康熈二十三年黒龍江將軍進精騎/射善殺虎伊徹滿洲四十人至京分)
　　(𨽻上三旗初/設虎槍營)
　　總統一人(以公侯領侍衛/内大臣兼任)三旗總領各二人(初制/設毎)
　　(旗各一人雍正元年各增一人以内大臣都/統前鋒統領䕶軍統領副都統侍衛簡用)虎槍
　　長各七人(初制設每旗各一人雍正元/年增定即於虎槍人内選用)虎槍副長
　　各七人(雍正元/年增設)筆帖式六人(乾隆三/年增設)虎槍人共六
　　百名(於親軍校親軍前鋒校前鋒䕶軍校䕶軍驍/騎校驍騎領催及閒散人内選用初制設三)
　　(百六十人雍正元年增置每旗各二百名内虎/槍人四百八十名學習虎槍人一百二十名)
　　凡扈從之制遇
車駕蒐狩虎槍總統總領率所屬從日以十人攜虎槍
　　　前行安營後偵虎豹出入備伏弩箭犁刀
　行田遇大獸則列槍從之奉
　㫖殺虎或尋山或追踪得實具奏殪虎以獻以首先刺
　　　虎一二人名奏
　聞如差往畿輔或口外殺虎量地逺近奏請
　簡總統或總領帶虎槍人前往
陵寢守衛官兵
陵寢守衛各總管一人翼領二人防禦十六人驍騎校二
　　　人所屬領催驍騎均八十名
　　園寢守衛各防禦八人(惟園寢設景陵四皇貴/妃      防禦  人)驍騎
　　　校一人所屬領催驍騎均四十名
　　　凡
陵寢守衛之制設總管翼領防禦驍騎校等官均有定額
　　　惟
永陵
福陵
昭陵初設散秩官各一人康熈八年改為司工匠官仍不
　　　設驍騎又節次於
昭西陵
孝東陵設防禦驍騎校各員詳載㑹典著為定制其兵數
　　　則各無增減焉
　　　王公府屬官兵
　　　親王設長史一人散騎郎四人䕶衛二十人典儀
　　　六人親軍校無定員世子設長史一人散騎郎三
　　　人䕶衛十七人典儀五人郡王設長史一人散騎
　　　郎三人䕶衛十五人典儀四人長子設長史一人
　　　䕶衛十二人典儀三人貝勒設司儀長一人䕶衛
　　　十人典儀三人貝子設䕶衛六人典儀三人鎮國
　　　公輔國公各設䕶衛四人典儀二人五旗内王公
　　　府屬叅領毎旗各五人佐領每旗各七人驍騎校
　　　每佐領下一人王貝勒貝子公等府佐領下額設
　　　甲兵有差固倫公主府本佐領下額設守門甲兵
　　十五名和碩公主府十名郡主府八名縣主府六
　　名
　　凡王公府屬守衛之制順治八年詳定官數雍正
　　元年議以諸王旗屬佐領非包衣佐領可比嗣後
　　旗屬人員祇准用為散騎郎䕶衛親軍校此外或
　　挑取隨侍之人或令各衙門官員兼理家務或令
　　隨侍子姪者俱列名請
㫖然後知㑹該旗都統覆奏四年定各王屬下仍准設
　　散騎郎其貝勒貝子等所有散騎郎一概酌裁乾
　　隆十八年定長史司儀長等各員缺於下五旗應
　　用人員内令該旗都統每旗選二人咨送兵部由
　　領侍衛内大臣㑹同王貝勒擬題䕶衛以下由王
　　貝勒等選擬俱引
見補用四十五年改長史司儀長員缺於上三旗應放
　　人員内㑹同領侍衛内大臣揀選擬定正陪兵部
　　帶領引
見補放
　
　
　
　
　
　
　
　
　
　
　
　
　
　
皇朝通典卷六十九
欽定四庫全書
皇朝通典卷七十
　兵(三/)
　　駐防兵制
　盛京
　盛京將軍一人(駐劄駐盛京城統轄本城駐轄官兵/及分  城守尉四防守尉二兼轄熊)
　　(岳錦州/駐防二)副都統一人滿洲協領八人蒙古協領一
　　人漢軍協領二人滿洲佐領八人伊徹滿洲佐領
　　二十三人蒙古佐領八人巴爾呼佐領三人漢軍
　　佐領二十四人滿洲防禦十人滿洲驍騎校八人
　　伊徹滿洲驍騎校二十三人蒙古驍騎校八人巴
　　爾呼驍騎校三人漢軍驍騎校二十四人主事一
　　人筆帖式十一人八旗滿洲蒙古巴爾呼漢軍領
　　催五百二十八名前鋒二百名驍騎四千五百五
　　十二名看守門倉庫軍校二十八名看守園寺兵
　　十八名步軍領催一百三十二名步軍一千五十
　　六名養育兵三百六十二名捕盜兵二十八名箭
　　匠六十一名鐵匠六十六名
　興京城守尉一人(駐劄順興京城兼/轄撫  駐防一)滿洲防禦四人
　　驍騎校四人筆帖式一人八旗滿洲蒙古漢軍領
　　催六十四名驍騎四百十一名守倉庫兵十一名
　　鐵匠八名撫順滿洲防禦一人漢軍防禦三人(駐/劄)
　　(撫順/城)錫伯及左翼四旗漢軍領催十六名驍騎一
　　百十四名鐵匠二名鳳凰城城守尉一人(駐劄鳳/凰城)
　　巴爾呼佐領一人滿洲防禦七人滿洲驍騎校七
　　人蒙古驍騎校一人巴爾呼驍騎校一人筆帖式
　　一人八旗滿洲蒙古巴爾呼漢軍領催六十二名
　　驍騎五百七十三名守倉兵八名鐵匠九名遼陽
　　城守尉一人(駐劄遼/陽州)佐領一人滿洲防禦七人驍
　　騎校八人筆帖式一人八旗滿洲蒙古領催五十
　　四名驍騎三百九十五名守倉庫兵十一名鐵匠
　　九名開原城守尉一人(駐劄開原縣兼轄鐵/嶺法庫邊門駐防二)伊徹
　　滿洲佐領一人巴爾呼佐領一人滿洲防禦六人
　　驍騎校七人伊徹滿洲驍騎校一人巴爾呼驍騎
　　校一人筆帖式一人八旗滿洲巴爾呼領催六十
　　八名驍騎七百八十七名守倉庫兵十名鐵匠九
　　名鐵嶺滿洲防禦一人漢軍防禦三人(駐劄鐵/嶺縣)錫
　　伯及左翼四旗漢軍領催十六名驍騎一百八十
　　四名鐵匠二名法庫邊門滿洲防禦一人(駐劄開/原縣西)
　　(北法庫/邊門)領催三名驍騎三十七名臺領催二名牛
　　莊防守尉一人(駐劄海城縣/西牛莊城)滿洲防禦二人漢軍
　　防禦一人滿洲驍騎校四人筆帖式一人八旗滿
　　洲漢軍領催四十名驍騎三百三十七名鐵匠二
　　名廣寧防守尉一人(駐劄廣寜縣兼轄巨流河白/旗堡小黒山閭陽驛彰武臺)
　　(邊門駐/防五)伊徹滿洲佐領三人滿洲防禦一人蒙古
　　防禦一人漢軍防禦一人滿洲驍騎校三人伊徹
　　滿洲驍騎校三人筆帖式一人八旗滿洲蒙古漢
　　軍領催四十八名驍騎三百五十二名守倉庫兵
　　十一名鐵匠五名巨流河滿洲佐領一人漢軍佐
　　領一人(駐劄廣寧縣/東北巨流河)漢軍驍騎校二人滿洲漢軍
　　領催十六名驍騎一百八十四名鐵匠二名白旗
　　堡滿洲佐領一人漢軍佐領一人(駐劄廣寧縣/東白旗堡)漢
　　軍驍騎校二人滿洲漢軍領催十六名驍騎一百
　　八十四名鐵匠二名小黒山滿洲佐領一人漢軍
　　佐領一人(駐劄廣寜縣/東小黒山)漢軍驍騎校二人滿洲漢
　　軍領催十六名驍騎一百八十四名鐵匠二名閭
　　陽驛滿洲佐領一人漢軍佐領一人(駐劄廣寧縣/西南閭陽驛)
　　漢軍驍騎校二人滿洲漢軍領催十六名驍騎一
　　百八十四名鐵匠二名彰武臺邊門滿洲防禦一
　　人(駐劄廣寜縣北/彰武臺邊門)領催三名驍騎三十七名臺領
　　催三名鳯凰城邊門滿洲防禦一人(駐劄鳳凰城/西南邊門)
　　領催五名驍騎四十五名靉陽邊門滿洲防禦一
　　人(駐劄鳳凰城/北靉陽邊門)驍騎校一人領催五名驍騎四十
　　五名鹻厰邊門滿洲防禦一人(駐劄厰興京/北鹻  邊門)驍騎
　　校一人領催五名驍騎四十五名汪清邊門滿洲
　　防禦一人(駐劄清興京東/南汪  邊門)驍騎校一人領催五名
　　驍騎四十五名英額邊門滿洲防禦一人(駐劄開/原縣東)
　　(南英額/邊門)領催五名驍騎四十五名威逺堡邊門滿
　　洲防禦一人(駐劄開原縣東/北威逺堡邊門)領催五名驍騎校四十
　　五名
　　(臣/)等謹按鳯凰城靉陽鹻厰汪清英額威逺堡各
　　防禦均由
　盛京兵部派員充代是為邊門六處駐防兼隸
　盛京兵部管轄仍統屬於
　盛京將軍
　　熊岳副都統一人(駐劄葢平縣南熊岳城轄分駐/城守尉三防守尉一水師營一)
　　滿洲協領一人巴爾呼佐領一人滿洲防禦七人
　　滿洲驍騎校八人巴爾呼驍騎校一人筆帖式二
　　人八旗滿洲蒙古巴爾呼領催七十八名驍騎八
　　百七十六名守倉兵八名鐵匠九名復州城守尉
　　一人(駐劄/復州)巴爾呼佐領一人滿洲防禦七人滿洲
　　驍騎校八人巴爾呼驍騎校一人筆帖式一人八
　　旗滿洲蒙古巴爾呼領催六十二名驍騎五百三
　　十七名守倉兵八名鐵匠九名金州城守尉一人
　　(駐劄寧/海縣)巴爾呼佐領一人漢軍佐領三人滿洲防
　　禦七人滿洲驍騎校八人巴爾呼驍騎校一人漢
　　軍驍騎校三人筆帖式一人八旗滿洲蒙古巴爾
　　呼漢軍領催八十名驍騎七百五十名守倉兵八
　　名鐵匠九名秀巖城守尉一人(駐劄葢平縣/東秀巖城)巴爾
　　呼佐領一人滿洲防禦八人滿洲驍騎校八人巴
　　爾呼驍騎校一人筆帖式一人八旗滿洲蒙古巴
　　爾呼領催五十四名驍騎四百九十三名守倉兵
　　八名鐵匠九名葢州防守尉一人(駐劄葢/平縣)滿洲防
　　禦三人滿洲驍騎校三人漢軍驍騎校一人筆帖
　　式一人八旗滿洲蒙古漢軍領催四十名驍騎三
　　百四十五名守倉兵十一名鐵匠二名旅順水師
　　營漢軍協領一人(駐劄寧海縣/南旅順城)漢軍佐領二人防
　　禦四人驍騎校八人筆帖式一人漢軍水師領催
　　五十名水師四百五十名水手六十名
　　錦州副都統一人(駐劄錦州府轄分駐城/守尉一佐領四防禦五)滿洲協
　　領一人滿洲佐領八人伊徹滿洲佐領四人滿洲
　　驍騎校八人伊徹滿洲驍騎校四人筆帖式三人
　　八旗滿洲領催驍騎共七百八十六名步兵一百
　　七十四名守倉兵十一名鐵匠十三名寧逺滿洲
　　佐領一人漢軍佐領一人(駐劄寧/逺州)漢軍驍騎校二
　　人正白正紅二旗錫伯及漢軍領催十六名驍騎
　　一百八十四名鐵匠二名中前所滿洲佐領一人
　　漢軍佐領一人(駐劄寧逺州/西南中前所)漢軍驍騎校二人鑲
　　藍正藍二旗錫伯及漢軍領催十六名驍騎一百
　　八十四名鐵匠二名中後所滿洲佐領一人漢軍
　　佐領一人(駐劄寧逺州/西南中後所)漢軍驍騎校二人鑲白鑲
　　紅二旗錫伯及漢軍領催十六名驍騎一百八十
　　四名鐵匠二名小凌河滿洲佐領一人漢軍佐領
　　一人(駐劄錦縣東/南小凌河)漢軍驍騎校二人鑲黄正黄二
　　旗錫伯及漢軍領催十六名驍騎一百八十四名
　　鐵匠二名明水塘邊門滿洲防禦一人(駐劄寧逺/州西北明)
　　(水塘/邊門)領催二名驍騎二十八名臺領催一名白石
　　觜邊門滿洲防禦一人(駐劄寧逺州西/北白石觜邊門)領催三名
　　驍騎三十七名臺領催一名梨樹溝邊門滿洲防
　　禦一人(駐劄寧逺州西/北梨樹溝邊門)領催二名驍騎二十八名
　　臺領催一名新臺邊門漢軍防禦一人(駐劄寧逺/州西北新)
　　(臺邊/門)領催三名驍騎三十七名臺領催二名松嶺
　　子邊門滿洲防禦一人(駐劄錦縣西北/松嶺子邊門)領催三名
　　驍騎三十七名臺領催二名義州城守尉一人(駐/劄)
　　(義州兼轄九闗臺清河/白土厰各邊門駐防三)滿洲佐領二人伊徹滿洲
　　佐領七人包衣佐領八人滿洲驍騎校二人伊徹
　　滿洲驍騎校七人包衣驍騎校六人筆帖式一人
　　八旗滿洲蒙古漢軍領催驍騎共九百六十七名
　　步兵二百十四名守倉兵十一名鐵匠十八名九
　　闗臺邊門滿洲防禦一人(駐劄義州西北/九闗臺邊門)領催三
　　名驍騎三十七名臺領催二名清河邊門漢軍防
　　禦一人(駐劄義州北/清河邊門)領催三名驍騎三十七名臺
　　領催一名白土厰邊門滿洲防禦一人(駐劄義州/北白土厰)
　　(邊/門)領催二名驍騎二十八名臺領催一名
　　吉林
　　吉林將軍一人(駐劄吉林烏拉城轄分駐副都統/四總管一協領一佐領二防禦四)
　　副都統一人協領八人蒙古協領一人滿洲佐領
　　三十八人巴爾呼佐領七人錫伯佐領一人漢軍
　　佐領二人滿洲防禦二十四人滿洲驍騎校三十
　　八人巴爾呼驍騎校七人錫伯驍騎校一人漢軍
　　驍騎校二人鳥槍營叅領一人佐領八人驍騎校
　　八人水師營四品官五品官六品官各二人將軍
　　衙門主事一人理刑筆帖式一人滿洲筆帖式六
　　人繙譯筆帖式四人蒙古繙譯筆帖式一人管倉
　　官一人倉筆帖式二人獄官一人管烏拉等十八
　　臺站官一人隨臺站闗防筆帖式一人管金珠鄂
　　佛囉等二十臺站官一人隨臺站闗防筆帖式一
　　人臺站筆帖式共十六人八旗滿洲兵二千六百
　　三十名巴爾呼兵三百五十名漢軍兵一百二十
　　名(内領催二百八十八名前鋒八/十名驍騎二千七百三十二名)錫伯兵六十名
　　漢軍鳥槍領催四十八名鳥槍驍騎六百二十六
　　名弓匠鐵匠四十五名水師營水手二百五十八
　　名臺站領催三十六名寧古塔副都統一人(駐劄/寧古)
　　(塔城兼轄琿/春駐防一)協領二人佐領十二人防禦十二人
　　驍騎校十二人筆帖式四人委署什長四人管倉
　　官一人倉筆帖式二人臺站筆帖式三人八旗滿
　　洲領催一百四名前鋒四十名驍騎一千二百五
　　十六名弓匠鐵匠二十四名官屯領催一名琿春
　　協領一人(駐劄琿春/河地方)佐領三人防禦一人驍騎校
　　三人筆帖式二人八旗滿洲領催三十八人驍騎
　　四百十二名伯都訥副都統一人(駐劄伯/都訥城)協領二
　　人滿洲卦勒察佐領十人蒙古佐領二人滿洲防
　　禦八人滿洲卦勒察驍騎校十人蒙古驍騎校二
　　人委署主事一人筆帖式四人管倉官一人倉筆
　　帖式二人八旗滿洲卦勒察兵九百名蒙古兵一
　　百名(内領催七十二名前鋒四/十名驍騎八百八十八名)弓匠鐵匠三十五
　　名運糧船領催二名水手五十八名三姓副都統
　　一人(駐劄三/姓城)協領二人佐領十五人防禦八人驍
　　騎校十五人筆帖式四人管倉官一人倉筆帖式
　　二人八旗滿洲領催一百二十名前鋒四十名驍
　　騎一千三百六十名弓匠鐵匠三十名阿勒楚喀
　　副都統一人(駐劄阿勒/楚喀城)協領一人佐領七人防禦
　　五人驍騎校七人筆帖式二人管倉官一人倉筆
　　帖式二人八旗滿洲兵四百六名弓匠鐵匠五名
　　水手十名拉林協領一人(駐劄拉/林地方)佐領六人防禦
　　二人驍騎校七人筆帖式二人管倉官一人倉筆
　　帖式二人八旗滿洲兵四百六名弓匠鐵匠五名
　　水手十四名伊通佐領二人(駐劄吉林西北/伊通河地方)防禦
　　二人驍騎校四人滿洲領催十二名驍騎一百八
　　十八名額木赫索囉佐領一人(駐劄吉林東南額/木赫索囉地方)
　　防禦一人驍騎校一人滿洲領催六名驍騎一百
　　十四名伊通邊門防禦一人(駐劄吉林西/北伊通邊門)鑲黄正
　　白二旗滿洲領催一名驍騎十九名巴延鄂佛囉
　　邊門防禦一人(駐劄吉林北巴/延鄂佛囉邊門)鑲白正藍二旗滿
　　洲領催一名驍騎十九名赫爾蘇邊門防禦一人
　　(駐劄吉林西北/赫爾蘇邊門)正黄正紅二旗滿洲領催一名驍
　　騎十九名布爾圖庫蘇巴爾罕邊門防禦一人(駐/劄)
　　(吉林西北布爾圖/庫蘇巴爾罕邊門)鑲紅鑲藍二旗滿洲領催一名
　　驍騎十九名打牲烏拉總管一人(駐劄吉林北/打牲烏拉城)協
　　領一人佐領八人防禦四人驍騎校八人滿洲領
　　催六十名驍騎六百四十名
　　黒龍江
　　黒龍江將軍一人(駐劄齊齊哈爾城轄分駐副/都統二總管二城守尉一)副
　　都統一人協領八人滿洲佐領十六人索倫達呼
　　爾佐領十六人巴爾呼佐領四人漢軍佐領四人
　　滿洲防禦八人滿洲驍騎校十六人索倫達呼爾
　　驍騎校十六人巴爾呼驍騎校四人漢軍驍騎校
　　四人火器營叅領一人水師營總管一人水師營
　　四品官二人六品官二人吉林船厰管理造船四
　　品官五品官六品官各一人將軍衙門印務主事
　　一人理刑主事一人銀庫主事一人滿洲筆帖式
　　六人蒙古繙譯筆帖式二人譯漢筆帖式二人銀
　　庫筆帖式二人水師營筆帖式二人管倉七品官
　　一人(乾隆十年定即於筆帖/式内補放仍食原俸)倉筆帖式二人管理
　　官屯七品官一人管理模新臺站八品官一人隨
　　臺站闗防筆帖式一人管理墨爾根城臺站八品
　　官一人隨臺站闗防筆帖式一人臺站筆帖式共
　　二十人八旗滿洲兵九百六十名索倫達呼爾兵
　　九百六十名巴爾呼兵二百四十名漢軍兵二百
　　五十二名(内領催二百四十名前鋒八十名驍/騎二千四十名臺站哨兵五十二名)鳥
　　槍匠三名鞍匠二名弓匠二十四名鐵匠三十二
　　名水師營領催七名水手二百六十八名吉林船
　　厰領催八名水手三百名官屯領催二名臺站闗
　　防領催二名臺站領催二十六名(黒龍江四徼分/設卡路防守亦)
　　(如邊門係齊齊哈爾城將軍所屬卡路凡三十黒/龍江城副都統所屬卡路凡十呼倫貝爾總管邊)
　　(境東北接俄羅斯界卡路凡十五西南接喀爾喀/界卡路凡十六每處或設領催一名兵五名或設)
　　(委官一名領催一名兵/九名並在額兵數内)黒龍江城副都統一人(駐/劄)
　　(黒龍/江城)協領四人滿洲佐領十六人索倫達呼爾佐
　　領八人漢軍佐領二人滿洲防禦八人滿洲驍騎
　　校十六人索倫達呼爾驍騎校八人漢軍驍騎校
　　二人水師營四品官一人五品官六品官各二人
　　副都統衙門印務筆帖式四人管倉七品官一人
　　(乾隆十年定即於筆帖/式内補放仍食原俸)倉筆帖式二人管理官屯
　　七品官一人八旗滿洲兵九百六十名索倫兵六
　　十名達呼爾兵四百二十名漢軍兵一百名(内領/催一)
　　(百五十六名前鋒四十名/驍騎一千三百四十四名)鳥槍匠二名鞍匠二名
　　弓匠十六名鐵匠二十四名水師營領催八名水
　　手四百十二名官屯領催三名墨爾根副都統一
　　人(駐劄墨/爾根城)協領四人(内一人兼/管水師營)索倫達呼爾佐領
　　十五人漢軍佐領二人滿洲防禦八人索倫達呼
　　爾驍騎校十五人漢軍驍騎校二人副都統衙門
　　印務筆帖式四人管倉七品官一人(乾隆十年定/即於筆帖式)
　　(内補放仍/食原俸)倉筆帖式二人管理官屯七品官一人
　　八旗索倫兵六百名達呼爾兵三百名漢軍兵一
　　百名(内領催一百二名前鋒四/十名驍騎八百五十八名)鳥槍匠二名弓匠
　　十五名鐵匠十五名水師營領催二名水手四十
　　三名官屯領催二名呼蘭河城守尉一人(駐劄呼/蘭河地)
　　(方/)兩翼副總管二人佐領八人驍騎校八人(各員/俱係)
　　(公缺凡佐領驍騎校缺出於滿洲索/倫逹呼爾漢軍人員内通融補放)隨闗防筆帖
　　式二人管倉七品官一人(乾隆十年定即於筆帖/式内補放仍食原俸)
　　倉筆帖式二人管理官屯七品官一人八旗滿洲
　　索倫達呼爾漢軍兵共三百二十名卦勒察兵一
　　百八十名(内領催四十八名驍/騎四百五十二名)弓匠八名鐵匠八
　　名運糧船領催二名水手三十八名官屯領催五
　　名呼倫貝爾副都統職銜總管一人(駐劄呼/倫貝爾)索倫
　　巴爾呼兩翼總管二人新巴爾呼兩翼總管二人
　　厄魯特總管一人索倫巴爾呼副總管四人新巴
　　爾呼副總管四人索倫佐領十九人巴爾呼佐領
　　五人新巴爾呼佐領二十四人厄魯特佐領二人
　　索倫驍騎校十九人巴爾呼驍騎校五人新巴爾
　　呼驍騎校二十四人厄魯特䕶軍校二人驍騎校
　　二人隨闗防筆帖式四人委管伊勒圖等處臺站
　　官二人八旗索倫巴爾呼兵九百六十名新巴爾
　　呼兵九百六十名厄魯特兵八十名(内領催二百/名驍騎一千)
　　(八百/名)打牲處掌闗防滿洲總管一人(駐劄齊齊哈/爾城北打牲)
　　(處/)索倫總管一人達呼爾總管一人滿洲副總管
　　八人索倫副總管五人達呼爾副總管三人索倫
　　佐領四十七人達呼爾佐領三十九人使馬鄂倫
　　春佐領六人使鹿鄂倫春佐領五人索倫驍騎校
　　四十七人達呼爾驍騎校三十九人使馬鄂倫春
　　驍騎六人使鹿鄂倫春驍騎校四人(使鹿鄂倫春/五佐領内因)
　　(丁數未足止設/驍騎校四人)隨闗防筆帖式四人索倫達呼爾
　　鄂倫春兵共二千名(内領催二百名驍/騎一千八百名)
　　(臣/)等謹按
　盛京四至廣逺壯丁散處隨時編入八旗隸在兵籍
　　巴爾呼人錫伯人居近吉林卦勒察人居近伯都
　　訥庫爾喀人居近琿春並設有佐領驍騎校等員
　　分駐各處其東北最逺者為索倫達呼爾二部居
　　黒龍江東北境額爾古訥河精竒尼江之旁與俄
　　羅斯接壤自
　國初天命天聰年間即相率内附其後分充各城額
　　兵多以材勇自効至於鄂倫春所居益為遼逺使
　　馬鄂倫春在諸部之外使鹿鄂倫春又在使馬之
　　外分處山林以捕貂為業距齊齊哈爾城復千有
　　餘里今皆審戸比丁列於軍伍
聖朝兵制之盛誠度越千古矣
　　直𨽻
　　良鄉縣防守尉一人防禦二人驍騎校一人正紅
　　旗滿洲蒙古領催五名驍騎四十五名寳坻縣防
　　守尉一人防禦二人驍騎校一人鑲白旗滿洲蒙
　　古領催五名驍騎四十五名固安縣防守尉一人
　　防禦二人驍騎校一人鑲紅旗滿洲蒙古領催五
　　名驍騎四十五名東安縣防守尉一人防禦二人
　　驍騎校一人鑲藍旗滿洲蒙古領催五名驍騎四
　　十五名霸州防守尉一人防禦二人驍騎校一人
　　正黄正紅二旗滿洲蒙古領催五名驍騎四十五
　　名采育里防守尉一人防禦二人驍騎校一人正
　　藍旗滿洲蒙古領催五名驍騎四十五名保定府
　　城守尉一人防禦四人驍騎校四人筆帖式一人
　　正紅鑲紅二旗滿洲蒙古副驍騎校八人領催三
　　十二名驍騎鳥槍驍騎共四百六十名弓匠鐵匠
　　各二名養育兵十一名雄縣防守尉一人防禦二
　　人驍騎校一人鑲紅鑲藍二旗滿洲蒙古領催五
　　名驍騎四十五名滄洲城守尉一人防禦四人驍
　　騎校四人筆帖式一人正白鑲白二旗滿洲蒙古
　　副驍騎校八人領催二十三名驍騎鳥槍驍騎共
　　四百六十九名弓匠鐵匠各二名養育兵十一名
　　(臣/)等謹按保定府滄州各城守尉一霸州良鄉寶
　　坻固安東安雄五縣及采育里各防守尉一均屬
　　在京稽察大臣管轄是為稽察九處
　　山海闗副都統一人(駐劄山海闗轄/分駐防守尉六)協領二人佐
　　領六人防禦八人驍騎校八人筆帖式三人八旗
　　滿洲蒙古領催四十名前鋒四十名驍騎四百四
　　十名鳥槍驍騎二百名礮驍騎八十名養育兵六
　　十名永平府防守尉一人防禦二人驍騎校二人
　　筆帖式一人鑲白正藍二旗滿洲蒙古領催千名
　　驍騎九十名玉田縣防守尉一人防禦二人驍騎
　　校二人筆帖式一人鑲黄正白二旗滿洲蒙古領
　　催十名驍騎九十名三河縣防守尉一人防禦二
　　人驍騎校二人筆帖式一人正白旗滿洲蒙古領
　　催十名驍騎九十名順義縣防守尉一人防禦二
　　人驍騎校一人筆帖式一人鑲黄旗滿洲蒙古領
　　催五名驍騎四十五名喜峰口防守尉一人(兼轄/羅文)
　　(峪駐/防一)防禦二人驍騎校四人筆帖式二人八旗滿
　　洲蒙古領催十六名驍騎鳥槍驍騎共一百八十
　　四名羅文峪防禦一人驍騎校二人八旗滿洲蒙
　　古領催八名驍騎九十二名冷口防守尉一人防
　　禦二人驍騎校三人筆帖式二人八旗滿洲蒙古
　　領催十二名驍騎鳥槍驍騎共一百三十八名
　　密雲副都統一人(駐劄宻雲縣轄/分駐防守尉二)協領四人佐領
　　十二人防禦十六人驍騎校十六人印務筆帖式
　　二人八旗領催七十八名委署藍翎長五名前鋒
　　一百十五名鳥槍驍騎四百八十名礮驍騎一百
　　八十名驍騎一千二十名養育兵一百二十名昌
　　平州防守尉一人防禦二人驍騎校一人正黄旗
　　滿洲蒙古領催五名驍騎四十五名古北口防守
　　尉一人防禦二人驍騎校四人筆帖式二人正黄
　　鑲白正紅正藍四旗滿洲領催十二名驍騎鳥槍
　　驍騎共一百八十八名
　　熱河副都統一人(駐劄熱河轄分駐/協領二總管一)協領四人佐
　　領十人防禦十四人驍騎校十四人筆帖式二人
　　滿洲蒙古前鋒領催驍騎鳥槍驍騎礮驍騎共一
　　千三百四十名養育兵一百名弓箭鐵匠共四十
　　二名喀喇河屯協領一人佐領三人防禦四人驍
　　騎校四人滿洲前鋒領催驍騎共四百名弓箭鐵
　　匠共十二名化育溝協領一人佐領一人防禦二
　　人驍騎校二人蒙古前鋒領催驍騎共二百名弓
　　箭鐵匠共六名圍場總管一人左右翼長二人防
　　禦八人驍騎校八人滿洲蒙古領催三十五名驍
　　騎七百六十五名
　　察哈爾都統一人(駐劄張家口統轄游牧察哈爾/八旗轄分駐協領一防守尉一)
　　副都統一人八旗總管八人叅領八人副叅領八
　　人筆帖式十六人佐領一百十人䕶軍校一百十
　　人驍騎校一百十人(除半分佐領及半分/之半佐領不計外)每佐領
　　下設親軍二名前鋒二名䕶軍二十五名領催六
　　名驍騎三十五名共兵七千七百名(察哈爾八旗/分左右二翼)
　　(束四旗為鑲黄旗又東為正白旗又東為鑲白旗/最東為正藍旗西四旗為正黄旗又西為正紅旗)
　　(又西為鑲紅旗最西為鑲藍旗鑲黄旗駐蘇門峰/正黄旗駐穆遜特克山正紅旗駐古爾班托羅海)
　　(山鑲紅旗駐布林泉並在張家口外正白旗駐布/爾噶台鑲白旗駐布延阿海蘇黙正藍旗駐扎哈)
　　(蘇台泊並在獨石口外鑲藍旗駐阿巴該哈喇山/在殺虎口外其部衆習於游牧與扎薩克蒙古同)
　　(俗其旗務則掌之都/統制與内八旗相等)張家口滿洲協領二人蒙古
　　協領二人佐領六人防禦十人驍騎校十人步軍
　　尉二人筆帖式二人八旗滿洲蒙古領催四十名
　　前鋒四十名驍騎六百名步軍一百六十名養育
　　兵一百六十名箭匠鐵匠共二十名獨石口防守
　　尉一人(兼轄千家/店駐防一)防禦二人驍騎校二人八旗滿
　　洲領催四名驍騎九十名千家店驍騎校一人滿
　　洲領催四名驍騎三十六名
　　山東
　　青州副都統一人(駐劄青州府轄/分駐城守尉一)協領四人佐領
　　十二人防禦十六人驍騎校十六人筆帖式二人
　　八旗滿洲蒙古委前鋒校三十二名前鋒一百六
　　十八名領催六十四名驍騎鳥槍驍騎礮驍騎共
　　一千二百三十六名步兵二百四十名養育兵一
　　百二十名弓匠鐵匠各八名徳州城守尉一人(駐/劄)
　　(徳/州)防禦四人驍騎校四人鑲黄正黄二旗滿洲蒙
　　古鳥槍前鋒十二名鳥槍驍騎一百八十八名領
　　催三十四名驍騎二百六十六名養育兵四十名
　　弓匠鐵匠各二名
　　山西
　　綏逺城將軍一人(駐劄山西殺虎口外綏/逺城轄分駐城守尉一)滿洲協
　　領四人佐領十二人防禦十六人驍騎校十六人
　　蒙古協領一人佐領三人防禦四人驍騎校四人
　　隨印筆帖式三人八旗滿洲蒙古領催八十名前
　　鋒二百名驍騎一千七百二十名步軍四百名養
　　育兵三百名箭匠鐵匠各二十名右衛城守尉一
　　人防禦四人驍騎校四人筆帖式一人八旗滿洲
　　蒙古領催八名驍騎二百九十二名養育兵八十
　　名歸化城副都統一人(駐劄殺虎口外歸化城統/於綏逺城將軍轄蒙古土)
　　(黙特左右翼/二旗官兵)叅領十人佐領四十九人
　　(臣/)等謹按土黙特為蒙古部落自天聰八年歸降
　　崇徳元年編為二旗即以其部長為左右翼都統
　　並與世襲嗣以土黙特中無可任都統之人定由
　　京簡用都統往駐其地惟給本部人等世襲職銜
　　隨同辦事後並裁去都統其旗務則掌之綏逺城
　　將軍其部落亦不列於蒙古四十九旗之中故類
　　敘於山西駐防
　　太原城守尉一人(駐劄太原府統/屬於山西巡撫)防禦四人驍騎
　　校四人正藍鑲藍二旗滿洲蒙古鳥槍領催十六
　　名鳥槍驍騎一百八十四名領催二十四名驍騎
　　二百七十六名養育兵四十名弓匠鐵匠各二名
　　河南
　　開封城守尉一人(駐劄開封府統/屬於河南巡撫)佐領十人防禦
　　十人驍騎校十人八旗滿洲蒙古鳥槍領催十名
　　鳥槍驍騎二百名礟領催八名礮驍騎三十二名
　　領催二十二名驍騎五百二十八名養育兵六十
　　名弓匠鐵匠各十名
　　江南
　　江寧將軍一人(駐劄江寧府轄/分駐副都統一)副都統一人協領
　　八人佐領三十二人防禦四十人驍騎校四十人
　　八旗滿洲委前鋒校十二人前鋒一百三十二名
　　領催二百四十名驍騎二千六百四十名步軍七
　　百二十二名養育兵五百名弓箭鐵匠各四十名
　　京口副都統一人(駐劄鎮/江府)協領二人佐領十四人
　　防禦十六人驍騎校十六人八旗蒙古委前鋒校
　　四人前鋒五十二名領催九十六名驍騎一千十
　　四名步軍二百二十八名養育兵一百五十名弓
　　箭鐵匠各十六名
　　浙江
　　杭州將軍一人(駐劄杭州府轄/分駐副都統一)副都統一人滿洲
　　協領八人佐領十六人防禦十六人驍騎校二十
　　四人蒙古協領一人佐領七人防禦四人驍騎校
　　八人八旗滿洲蒙古委前鋒校十六人前鋒一百
　　八十四名烏槍領催六十四名鳥槍驍騎七百三
　　十六名礮領催三十名礮驍騎一百六十名箭營
　　領催八十二名箭營驍騎三百二十八名步軍三
　　百二十二名養育兵一百二十八名弓箭鐵匠各
　　三十二名乍浦副都統一人(駐劄嘉興/府乍浦)滿洲協領
　　四人蒙古協領一人佐領十一人防禦八人驍騎
　　校十六人八旗滿洲領催七十二名驍騎一千一
　　百二十八名蒙古領催二十四名驍騎三百七十
　　六名(内委前鋒校十六名/前鋒一百八十四名)養育兵一百名水手三
　　十二名弓箭鐵匠共六十六名
　　福建
　　福州將軍一人(駐劄福州府/轄水師營一)副都統一人協領八
　　人佐領八人防禦八人驍騎校十六人筆帖式三
　　人八旗滿洲領催一百六十名前鋒二百名驍騎
　　一千二百名步兵三百二十名養育兵一百二十
　　名弓箭鐵匠各四十名水師營協領一人佐領二
　　人防禦二人驍騎校六人領催三十名鳥槍兵二
　　百四十名弓箭兵七十名大刀兵三十名挑刀兵
　　三十名籐牌兵四十名礮手二十八名教習兵一
　　百名清字外郎一名水手二十四名船匠八名
　　廣東
　　廣州將軍一人(駐劄廣州府/兼轄水師營)滿洲副都統一人漢
　　軍副都統一人滿洲協領四人佐領四人防禦十
　　六人驍騎校十六人筆帖式二人滿洲漢軍八旗
　　領催二百四十名滿洲前鋒一百五十名滿漢馬
　　甲二千一百十名礮手二十四名漢軍步甲四百
　　名滿洲養育兵四百名弓箭銅鐵匠共二十六名
　　隨印外郎四名水師營協領一人滿洲漢軍佐領
　　二人防禦二人驍騎校六人八旗領催三十名水
　　手四百七十名船匠六名教習兵一百名
　　湖廣
　　荆州將軍一人(駐劄荆/州府)左右翼副都統二人滿洲
　　協領八人佐領三十二人防禦四十人驍騎校四
　　十人蒙古協領二人佐領十四人防禦十六人驍
　　騎校十六人隨印筆帖式三人八旗滿洲蒙古委
　　前鋒校十六人前鋒一百八十四名鳥槍領催一
　　百七十六名鳥槍驍騎一千八百二十四名領催
　　一百六十名驍騎一千六百四十名礮驍騎八十
　　名步兵七百名養育兵四百名弓箭鐵匠各五十
　　六名
　　四川
　　成都將軍一人(駐劄成/都府)副都統一人協領五人佐
　　領十九人防禦二十四人驍騎校二十四人八旗
　　滿洲蒙古委前鋒校八人前鋒一百十二名領催
　　一百二十名驍騎一千七百四十四名礮驍騎四
　　十八名步兵二百五十六名養育兵一百四十四
　　名弓箭鐵匠各三十二名
　　陜西
　　西安將軍一人(駐劄西/安府)副都統二人協領八人佐
　　領三十二人防禦四十人驍騎校四十人八旗滿
　　洲蒙古委前鋒校十六人前鋒三百八十四名領
　　催二百四十名驍騎四千三百六十名礮手一百
　　名步兵五百名養育兵七百四十名弓箭鐵匠各
　　四十名
　　甘肅
　　寧夏將軍一人(駐劄寧/夏府)副都統一人協領五人佐
　　領十九人防禦二十四人步營防禦二人驍騎校
　　二十四人筆帖式三人八旗滿洲蒙古委前鋒校
　　十六人前鋒一百八十四名鳥槍領催四十八名
　　鳥槍驍騎九百五十二名礮領催八名礮驍騎九
　　十二名領催七十二名驍騎八百二十八名鳥槍
　　步軍四百名步軍二百名養育兵六百名弓箭鐵
　　匠各二十四名
　　涼州副都統一人(駐劄涼州府轄/分駐城守尉一)協領二人佐領
　　六人防禦八人驍騎校八人八旗滿洲蒙古前鋒
　　領催驍騎共一千二百六十名步軍一百二十名
　　礮手四十名養育兵一百二十名弓箭鐵匠共四
　　十名莊浪城守尉一人(駐劄莊/浪城)佐領四人防禦四
　　人驍騎校四人八旗滿洲蒙古前鋒領催驍騎共
　　六百五十六名步軍八十名礮手十六名養育兵
　　六十四名弓箭鐵匠共二十四名
　　伊犂各處駐防
　　(臣/)等謹按西域天山南北從古未入版圖漢唐以
　　來雖置都䕶都督等官不過遥示羈縻初未嘗設
　　兵鎮守同於内地我
皇上天威逺播綏定殊方分設兵防以為善後之計其
　　中滿洲蒙古索倫察哈爾厄魯特緑旗營兵皆叅
　　錯互用或永駐以安室家或更畨以均勞逸大抵
　　以伊犂將軍總理全局特駐重兵東則烏嚕木齊
　　北則塔爾巴哈台南為回部諸城分屯列戍悉聼
　　調遣與安西境外之哈密巴里坤互相聨絡凡各
　　駐防及卡倫臺站兵既分給田産俾得耕牧以資
　　養贍而緑旗屯兵及回民屯戸樹藝之所收山南
　　回城賦税之所入嵗有贏餘邊儲充牣皆由以西
　　域治西域其經費既不取支於中土而利興事集
　　措置合宜仰經
聖天子宵旰疇咨坐照萬里之外是以宏綱細目
方畧精詳永為西陲建底定之業固非僅修武備繕邊
　　防而已也兹謹分路類舉按地臚載至於移駐更
　　調多寡贏縮之間未有常額又在以時酌定云
　　伊犂將軍一人(駐劄伊犂總理/天山南北路)叅贊大臣一人(停/設)
　　(無/定)印房章京二人筆帖式二人糧餉處章京二人
　　筆帖式一人駝馬處章京一人筆帖式一人卡倫
　　侍衛十二人惠寧城領隊大臣一人協領四人佐
　　領十六人防禦十六人驍騎校十六人委前鋒校
　　十六人催總十六名領催一百六十名前鋒三百
　　二十名驍騎二千八百名礮手四十名匠役八十
　　名步兵六百名養育兵二百四十名惠逺城領隊
　　大臣四人協領八人佐領四十人防禦四十人驍
　　騎校四十人委前鋒校三十二人催總四十名領
　　催八十名前鋒一百六十名驍騎一千四百五十
　　六名礮手二十五名匠役四十八名步兵三百二
　　十名養育兵六十四名兩城檔房筆帖式二人錫
　　伯總管一人副總管一人佐領八人驍騎校八人
　　檔房筆帖式二人領催三十二名兵九百六十八
　　名(駐伊犂之霍濟格/爾綽和羅等處)索倫達呼爾總管一人副總
　　管一人佐領八人驍騎校八人檔房筆帖式二人
　　領催三十二名兵九百六十八名(在科河等處達/呼爾係駐屯索)
　　(倫係遊牧/各隨其俗)察哈爾左翼總管一人副總管一人佐
　　領八人驍騎校八人領催三十二名兵八百六十
　　八名右翼總管一人副總管一人佐領八人驍騎
　　校八人領催三十二名兵八百六十八名兩翼檔
　　房筆帖式二人(在博囉塔拉/地方游牧)達什達瓦厄魯特左
　　翼總管二人副總管二人佐領十二人驍騎校十
　　二人領催四十八名兵八百七十八名(在花腦海/一帶地方)
　　(游/牧)厄魯特右翼總管一人副總管一人佐領八人
　　驍騎校八人領催四十八名兵八百七十八名(在/特)
　　(古斯崆吉斯等/處地方游牧)兩翼檔房筆帖式二人
　　烏嚕木齊都統一人副都統一人協領六人佐領
　　二十四人防禦二十四人驍騎校二十四人卡倫
　　侍衛三人筆帖式二人前鋒領催驍騎共二千七
　　百十二名步兵三百六十名匠役二十四名養育
　　兵二百八十名庫爾喀喇烏蘇領隊大臣一人管
　　理糧餉官一人
　　塔爾巴哈台叅贊大臣一人領隊大臣二人總管
　　一人副總管一人佐領八人驍騎校八人卡倫侍
　　衛十二人印房章京三人筆帖式三人管理糧餉
　　官一人滿洲兵二百名索倫兵七百名察哈爾厄
　　魯特兵共二百五十名
　　巴里坤副都統領隊大臣一人協領二人佐領八
　　人防禦八人驍騎校八人印房筆帖式一人前鋒
　　領催驍騎步兵共九百八十名匠役二十四名養
　　育兵八十名古城副都統領隊大臣一人協領二
　　人佐領八人防禦八人驍騎校八人印房筆帖式
　　一人前鋒領催驍騎步兵共九百八十名匠役二
　　十四名養育兵八十名
　　臣等謹按天山北路係準噶爾故壤自平定以後
　　伊犂為總滙重地烏嚕木齊當孔道往來塔爾巴
　　哈台接外藩邊圉定制分設兵防編為佐領而各
　　處屯田則移山南回民為屯户以緑營戍卒相助
　　為理領以督屯武職當始議設兵之時大率三年
　　更畨輪換嗣於各處應行撥派之兵中有情願攜
　　家前往者聼其移駐水土既習遷地能良於是定
　　滿洲兵為駐防緑旗兵為駐守既各按其體制故
　　依類為登載至於卡倫臺站之制於山川隘口按
　　途分設自巴里坤西達烏嚕木齊自烏嚕木齊西
　　南達伊犂北達塔爾巴哈台其南達回部自伊犂
　　南又接回部之烏什諸城視各卡倫地之大小簡
　　要設滿洲索倫錫伯察哈爾厄魯特兵自十名至
　　三十二名有差以侍衛或効力官一二人領之每
　　臺站設滿洲察哈爾兵或緑旗兵十名五名以筆
　　帖式毎臺一人或二臺共一人領之其自烏嚕木
　　齊至阿勒臺山諸處及塔爾巴哈台各邊界皆增
　　設卡倫防守葢天山北路兵防之大畧如此
　　總理烏什城叅贊大臣一人(兼轄阿克蘇城賽/哩木城拜城駐防)協
　　理大臣一人(停設/無定)印房章京二人筆帖式三人管
　　理糧餉官一人卡倫侍衛十一人軍臺筆帖式十
　　人滿洲營領隊侍衛二人(每年帶領回城伯克/赴京朝覲即子換班)駐
　　防協領一人佐領二人防禦二人驍騎校二人滿
　　洲馬兵二百名阿克蘇城領隊大臣一人章京一
　　人賽哩木城翼長一人(兼轄/拜城)
　　葉爾羌城辦事大臣一人(兼轄和/闐城)協辦大臣一人
　　印房章京二人筆帖式三人管理糧餉官一人聼
　　差坐卡侍衛十三人軍臺筆帖式二十人滿洲營
　　駐防佐領二人驍騎校二人滿洲馬兵二百六名
　　和闐城辦事大臣二人筆帖式二人
　　喀什噶爾城辦事大臣一人(兼轄英阿/雜爾駐防)協辦大臣
　　一人印房章京一人辦理回務章京一人筆帖式
　　一人管理糧餉官一人聼差坐卡侍衛十三人軍
　　臺筆帖式七人滿洲營總管一人駐防叅領二人
　　防禦一人驍騎校三人滿洲馬兵三百二十九名
　　英阿雜爾領隊大臣一人駐防委署叅領一人前
　　鋒校三人滿洲馬兵八十名
　　庫車城辦事大臣一人(兼轄沙/雅爾城)印房章京一人筆
　　帖式二人臺站筆帖式三人辦理糧餉官一人
　　哈喇沙爾城辦事大臣一人印房筆帖式六人管
　　理糧餉官一人
　　吐魯畨辦事大臣一人印房章京一人筆帖式一
　　人軍臺筆帖式六人滿洲馬兵五百六十名
　　哈密辦事大臣二人印房章京一人驍騎校一人
　　辦理糧餉官一人筆帖式六人駐防滿洲兵一百
　　名
　　(臣/)等謹按天山南路為回部所居城村絡繹視準
　　部故壤之土曠人稀者形勢各殊烏什為回部適
　　中之地葉爾羌喀什噶爾為回部諸城之冠英阿
　　雜爾吐魯畨則又境屬邊圉鄰接外藩皆特設滿
　　洲營兵以資防守至於卡倫臺站之制自哈密西
　　路達闢展其北達巴里坤自闢展西路達庫車其
　　北達烏嚕木齊自庫車西路達烏什自烏什西路
　　達葉爾羌其北又達伊犂自葉爾羌西路達喀什
　　噶爾南路達和闐凡各處卡倫視其地之大小簡
　　要設滿洲兵或回兵各有差以侍衛等員領之每
　　臺站亦各設兵以筆帖式等員領之其烏什阿克
　　蘇葉爾羌喀什噶爾哈喇沙爾等處依阻河渠者
　　復造舟以濟以回民為水手而軍臺自哈密以西
　　每臺設馬駝車輛以通車行各因地制宜使之往
　　來無阻斯可以呼吸相闗而臂指得用葢天山南
　　路兵防之大畧如此
　　西北各處駐防
　　喀爾喀軍營定邊左副將軍一人烏里雅蘇台叅
　　贊大臣一人科布多叅贊大臣一人(掌喀爾喀四/部之軍政凡)
　　(四部㑹盟叅贊大臣間嵗分往㑹覈稽/其邊防軍實之事統聼於左副將軍)
　　庫掄辦事大臣一人司員一人分駐恰克圖辦事
　　司員一人(掌俄羅斯之往來明其/禁令及稽察貿易諸務)
　　西寧辦事大臣一人司員一人筆帖式三人(掌西/寧軍)
　　(政及青海三十六旗之㑹/盟如喀爾喀四部之制)
　　西藏辦事大臣二人司員一人筆帖式一人(掌西/藏之)
　　(政令凡噶卜倫代賁第巴堪布皆屬/焉有事則與達頼喇嘛定其賞罰)
　　(臣/)等謹按喀爾喀青海西藏俱詳下藩部兵制門
　　其駐防之將軍叅贊辦事大臣皆由
特簡掌其軍政㑹盟類敘於此所以昭
天憲而重王臣具見邊防軍實舉無遺闕云
　
　
　
　
　
　
　
　
　
　
　
　
　
　
皇朝通典卷七十
欽定四庫全書
皇朝通典卷七十一
　兵(四/)
　　緑營兵制上
　　直𨽻
　　直𨽻總督一人(駐劄保/定府)統轄本標官兵分防各營
　　兼節制提標一鎮標五
　　督標中軍兼管左營副將一人中軍都司一人千
　　總二人把總四人兵六百五十八名右營遊擊一
　　人中軍守備一人千總二人把總四人兵六百五
　　十九名前營遊撃一人中軍守備一人千總二人
　　把總四人兵六百六十名後營遊擊一人中軍守
　　備一人千總二人把總四人兵六百六十名保定
　　城守營㕘将一人中軍守備一人千總二人把總
　　六人兵九百九十名新雄營都司一人(駐劄新/城縣)把
　　總二人兵二百七十六名東路㕔捕盜千總一人
　　(駐劄通州屬東/路同知兼轄)把總一人兵九十三名西路㕔捕
　　盜千總一人(駐劄蘆溝橋屬/西路同知兼轄)把總一人兵八十八
　　名南路㕔捕盜千總一人(駐劄黄村屬南/路同知兼轄)把總一
　　人兵八十六名北路㕔捕盜千總一人(駐劄沙河/屬北路同)
　　(知兼/轄)把總一人兵八十六名
　　永定河河營守偹一人南運河河營守備一人千
　　總七人把總十三人漕運遊巡千總二人把總三
　　人兵二千一百五十七名
　　直𨽻提督一人(駐劄密雲縣東/北古北口闗城)統轄本標官兵分
　　防各營兼節制鎮標五
　　提標中營中軍㕘將一人中軍守備一人千總二
　　人把總四人兵八百六十三名左營遊撃一人中
　　軍守備一人千總二人把總四人兵八百六十名
　　右營遊擊一人中軍守備一人千總二人把總四
　　人兵八百六十名前營遊擊一人(駐劄/石匣)中軍守備
　　一人千總一人把總三人兵四百三名古北口城
　　守營都司一人千總一人把總二人兵二百六十
　　名密雲營都司一人(駐劄密/雲縣)千總一人把總一人
　　兵二百四十九名石塘路守備一人(駐劄石/塘嶺)千總
　　一人把總二人兵一百十二名順義營都司一人
　　(駐劄順/義縣)把總三人兵一百八十七名三屯恊副將
　　一人(駐劄遵化州/東三屯營河)中軍兼管左營都司一人千總一人
　　把總一人兵一百四十七名右營守備一人把總
　　一人兵一百四十九名潘家口闗都司一人(駐劄/潘家)
　　(口/)千總一人把總二人兵四十八名遵化州營遊
　　擊一人(駐劄遵/化州)千總一人把總四人兵一百十七
　　名薊州營都司一人(駐劄/薊州)千總二人把總二人兵
　　二百六十一名喜峯路遊擊一人(駐劄喜/峯口)千總二
　　人把總五人兵三百名山永恊副將一人(駐劄永/平府)
　　中軍兼管左營都司一人千總一人把總一人兵
　　　一百九十七名右營守備一人把總二人兵一百
　　九十七名山海路都司一人(駐劄臨榆/縣山海闗)千總一人
　　把總一人兵一百九十四名石門路都司一人(駐/劄)
　　(石門/寨)千總一人把總四人兵一百二十二名燕河
　　路都司一人(駐劄燕/河營城)把總三人兵五十四名建昌
　　路都司一人(駐劄建/昌營城)千總一人把總四人兵八十
　　四名河屯協副將一人(駐劄承/徳府)中軍兼管左營都
　　司一人千總二人把總五人兵一百八十七名右
　　營守備一人(駐劄土/城子)千總二人把總五人兵一百
　　二十名八溝營都司一人(駐劄承徳/府八溝)千總二人把
　　總六人兵二百七十一名唐三營汛守備一人(駐/劄)
　　(承徳府/唐三營)千總二人把總三人兵二百二十一名承
　　徳府捕盜把總一人兵三十名烏蘭哈達捕盜千
　　總一人兵五十名平泉州喀喇沁汛捕盜千總一
　　人兵二十八名卧佛寺汛捕盜把總一人兵十五
　　名建昌縣汛捕盜千總一人兵五十五名朝陽縣
　　汛捕盜把總一人兵二十名昌平營㕘将一人(駐/劄)
　　(昌平/州)中軍守備一人千總二人把總四人兵三百
　　三十一名居庸路都司一人(駐劄居/庸闗)千總二人把總
　　三人兵一百八十七名鞏華營都司一人(駐劄昌/平州沙)
　　(河/)千總一人把總二人兵一百七十九名懐柔營
　　都司一人(駐劄懐/柔縣)把總一人兵一百十二名湯泉
　　營守備一人(駐劄/湯山)把總一人兵一百二十一名
　　泰寧鎮總兵官一人(駐劄/易州)管轄本標官兵分防各營
　　鎮標中軍兼管左右營遊撃一人左營守備一人
　　千總三人把總四人兵四百七十名右營守備一
　　人千總二人把總五人兵五百十三名水東村營
　　守備一人(駐劄淶水/縣水東村)千總二人把總二人兵一百
　　二十名易州營遊擊一人(駐劄/易州)中軍守備一人千
　　總一人把總二人兵二百五十六名涞水營守備
　　一人(駐劄□/水縣)把總一人兵八十六名房山營守備
　　一人(駐劄房/山縣)把總一人兵一百六名馬水口汛都
　　司一人(駐劄淶水/縣馬水口)千總一人把總三人兵三百四
　　名沿河口汛都司一人(駐劄沿/河口)把總二人兵一百
　　三十四名紫荆闗㕘將一人(駐劄易州北/紫荆闗城)中軍守
　　備一人千總一人把總四人兵三百四十三名白
　　石口營都司一人(駐劄廣昌/縣白石口)把總一人兵二百二
　　十四名廣昌營都司一人(駐劄廣/昌縣)兵一百七名挿
　　箭嶺營守備一人(駐劄廣昌/縣挿箭嶺)把總一人兵一百十
　　六名礬山營守備一人(駐劄懐来/縣礬山堡)兵八十九名
　　天津鎮總兵官一人(駐劄天/津府)管轄本標官兵分防
　　各營
　　鎮標中軍兼管左營遊擊一人中軍守備一人千
　　總二人把總三人兵七百四十三名四黨口汛守
　　備一人(駐劄静海/縣四黨口)兵六十一名右營遊擊一人(駐/劄)
　　(滄州/甎河)中軍守備一人千總二人把總五人兵五百
　　七十四名天津城守營都司一人千總一人把
　　總二人兵四百七十名葛沽營遊擊一人(駐劄天/津縣葛)
　　(沽/城)中軍守備一人千總一人把總三人兵四百八
　　十三名静海營都司一人(駐劄静/海闗)千總一人把總
　　一人兵二百二名霸州營遊擊一人(駐劄/霸州)千總二
　　人把總四人兵二百三十三名武清營都司一人
　　(駐劄武/清縣)千總一人把總二人兵一百四十六名拱
　　極營遊擊一人(駐劄宛平/縣拱極城)千總一人把總二人兵
　　三百六名良鄉汛守備一人(駐劄良/鄉縣)把總一人兵
　　一百十六名蒲河口汛都司一人(駐劄撫寧/縣蒲河口)千
　　總一人把總二人兵一百十一名樂亭營都司一
　　人(駐劄樂/亭縣)千總一人把總二人兵一百四十三名
　　舊州營都司一人(駐劄東安/縣舊州城)千總一人把總三人
　　兵一百九十名河間協副將一人(駐劄河/間府)中軍兼
　　管左營都司一人千總三人把總六人兵五百六
　　十六名右營守備一人千總二人把總四人兵三
　　百六十五名景州營守備一人(駐劄/景州)千總二人把
　　總二人兵一百三十八名大城營守備一人(駐劄/大城)
　　(縣/)把總一人兵八十名通州協副將一人(駐劄/通州)
　　中軍兼管左營都司一人千總一人把總二人兵
　　二百四十名右營守備一人把總二人兵二百三
　　十七名張灣營都司一人(駐劄通州/張家灣)把總二人兵
　　一百五十三名采育營都司一人(駐劄大興/縣采育里)千總
　　一人把總一人兵六十名三河營都司一人(駐劄/三河)
　　(縣/)把總二人兵一百三十五名玉田營都司一人
　　(駐劄玉/田縣)把總三人兵一百五十三名豐潤營都司
　　一人(駐劄豐/潤縣)把總三人兵一百二十九名涿州營
　　㕘將一人(駐劄/涿州)中軍守備一人千總二人把總四
　　人兵四百二十名務闗路㕘將一人(駐劄武清/縣河西務)中
　　軍守備一人千總二人把總六人兵五百四十五
　　名寳坻營都司一人(駐劄寳/坻縣)千總一人把總三人
　　兵一百五十八名
　　正定鎮總兵官一人(駐劄正/定府)管轄本標官兵分防
　　各營
　　鎮標中軍兼管左營遊擊一人中軍守備一人千
　　總三人把總四人兵九百三十六名右營遊擊一
　　人中軍守備一人千總三人把總四人兵九百二
　　十五名龍固營都司一人(駐劄正/定府)把總二人兵三
　　百十六名固闗營㕘將一人(駐劄山西平/定州地方)中軍守
　　備一人千總一人把總二人兵三百四十六名王
　　家坪營都司一人(駐劄贊皇/縣王家坪)千總一人把總二人
　　兵二百四名龍泉闗都司一人(駐劄阜平/縣龍泉闗)把總二
　　人兵三百九名茨溝營守備一人(駐劄阜平/縣茨溝)兵九
　　十九名倒馬闗都司一人(駐劄唐縣/倒馬闗)千總一人把
　　總二人兵三百一名忠順營都司一人(駐劄/定州)把總
　　二人兵三百六十七名大名協副将一人(駐劄大/名府)
　　中軍都司一人千總三人把總五人兵五百四十
　　二名磁州營都司一人(駐劄/磁州)千總一人兵二百六
　　十二名杜勝營都司一人(駐劄東明/縣杜勝集)千總一人把
　　總二人兵二百七十七名廣平營遊擊一人(駐劄/廣平)
　　(府/)千總三人把總二人兵三百五十七名順徳營
　　遊擊一人(駐劄順/徳府)千總二人把總二人兵四百四
　　十名開州營守備一人(駐劄/開州)把總一人兵一百三
　　十四名
　　馬蘭鎮總兵官一人(駐劄遵化州/西北馬蘭闗)管轄本標官兵
　　分防各營
　　鎮標中軍管左右營遊擊一人左營守備一人千
　　總三人把總七人兵五百五十四名右營守備一
　　人千總二人把總七人兵五百十八名曹家路都
　　司一人(駐劄曹/家寨)千總一人把總四人兵三百三十
　　二名墻子路都司一人(駐劄墻/子嶺)千總一人把總二
　　人兵二百六十五名黄花營守備一人(駐劄黄/花山)千
　　總一人兵六十四名朱華山千總一人兵五十八
　　名餘丁營把總一人兵九十三名
　　宣化鎮總兵官一人(駐劄宣/化府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵五百七十七名左營遊擊一人中
　　軍守備一人千總二人把總四人兵五百七十二
　　名右營遊擊一人中軍守備一人千總二人把總
　　四人兵五百七十一名宣化城守營都司一人千
　　總一人把總四人兵五百四名左衛城營守備一
　　人(駐劄萬全/縣左衛城)把總一人兵一百四名懐安路都司
　　一人(駐劄懐/安營)把總一人兵一百十三名張家口恊
　　副将一人(駐劄宣化府/西北張家口)中營中軍都司一人中軍
　　守備一人千總一人把總二人兵三百六十七名
　　左營守備一人千總一人把總二人兵三百一名
　　右營守備一人千總一人把總一人兵四百三十
　　九名萬全營守備一人(駐劄萬/全縣)千總一人兵一百
　　四十二名膳房汛守備一人(駐劄膳/房堡)把總一人兵
　　一百三十名新河口汛守備一人(駐劄/口堡)兵一百十
　　名洗馬林汛守備一人(駐劄洗/馬林堡)把總一人兵一百
　　十五名柴溝營都司一人(駐劄柴/溝堡)把總一人兵一
　　百三十八名西陽河汛守備一人(駐劄西/陽河堡)兵一百
　　十六名張家口捕盜千總一人把總一人兵三百
　　九名獨石口協副将一人(駐劄宣化府/東北獨石口)中軍兼管
　　左營都司一人千總一人把總一人兵二百一名
　　右營守備一人把總二人兵二百八名赤城堡都
　　司一人(駐劄赤/城縣)把總一人兵七十名龍門所守備
　　一人(駐劄龍/門縣)兵一百三十名滴水崖汛都司一人
　　(駐劄滴/水崖)兵一百一名雲州營守備一人(駐劄雲/州堡)兵
　　七十六名鎮安營守備一人(駐劄鎮/安堡)兵一百十四
　　名多倫諾爾都司一人(駐劄多倫/諾爾㕔)千總一人把總
　　二人兵二百六十八名馬營堡千總一人兵五十
　　八名靖安堡千總一人兵五十一名鎮寧堡把總
　　一人兵五十六名松樹堡千總一人兵五十名君
　　子堡把總一人兵二十九名獨石口捕盜千總一
　　人把總一人兵三十九名蔚州路㕘将一人(駐劄/蔚州)
　　中軍守備一人把總三人兵一百五十八名東城
　　守備一人兵六十七名西城都司一人兵六十五
　　名龍門路都司一人(駐劄龍/門縣)千總一人把總二人兵一
　　百七十五名長安嶺把總一人兵三十五名葛峪
　　營守備一人(駐劄葛/峪堡)兵一百十一名懐來路都司
　　一人(駐劄懐來/縣保安城)把總四人兵一百七十七名懐來
　　城守備一人(駐劄懐/來縣)兵一百三名永寧路都司一
　　人(駐劄延安/州永寕城)中軍守備一人千總一人把總四人
　　兵一百三十三名岔道口汛守備一人(駐劄岔/道城)兵一
　　百五名四海冶汛守備一人(駐劄四/海冶堡)兵八十六名
　　山東
　　山東巡撫兼提督一人(駐劄濟/南府)統轄本標官兵兼
　　節制鎮標二
　　撫標中軍兼管左營㕘将一人中軍守備一人千
　　總二人把總四人兵六百四十五名右營遊擊一
　　人中軍守備一人千總二人把總四人兵六百四
　　十五名濟南城守營㕘將一人中軍守備一人千
　　總二人把總四人兵四百九十三名
　　登州鎮總兵官一人(駐劄登/州府)管轄本標官兵分防
　　各營
　　鎮標中軍兼管左管遊擊一人中軍守備一人千
　　總二人把總四人兵七百三名右營都司一人中
　　軍守備一人千總二人把總四人兵七百三名前
　　營水師遊撃一人(駐劄膠/州南汛)守備二人千總二人把
　　總四人兵七百二名文登協副將一人(駐劄文/登縣)中
　　軍都司一人千總二人把總四人兵五百七十八
　　名膠州協副將一人(駐劄/膠州)中軍都司一人千總二
　　人把總五人兵五百九十九名萊州營㕘将一人
　　(駐劄萊/州府)中軍守備一人千總二人把總四人兵五
　　百八名即墨營㕘將一人(駐劄即/墨縣)中軍守備一人
　　千總二人把總五人兵六百十五名青州營㕘将
　　一人(駐劄青/州府)中軍守備一人千總二人把總四人
　　兵六百七十二名武定營遊擊一人(駐劄武/定府)守備
　　二人千總二人把總四人兵六百二十六名安東
　　營都司一人(駐劄安/東衛)千總一人把總三人兵三百
　　五十六名寧福營都司一人(駐劄寧/海州)千總一人把
　　總二人兵二百九名夀樂營都司一人(駐劄夀/光縣)千
　　總一人把總二人兵二百四十六名
　　兖州鎮總兵官一人(駐劄兖/州府)管轄本標官兵分防
　　各營
　　鎮標中軍兼管左營遊擊一人中軍守備一人千
　　總二人把總四人兵七百六十七名右營都司一
　　人中軍守備一人千總二人把總四人兵七百六
　　十六名臨清營副將一人(駐劄臨/清州)中軍都司一人
　　千總二人把總四人兵六百三十七名沂州營副
　　將一人(駐劄沂/州府)中軍都司一人千總三人把總四
　　人兵六百四十一名徳州營㕘将一人(駐劄/徳州)中軍
　　守備一人千總一人把總四人兵六百五十七名
　　泰安營㕘将一人(駐劄泰/安府)中軍守備一人千總一
　　人把總四人兵六百十二名曹州營㕘將一人(駐/劄)
　　(曹州/府)中軍守備一人千總二人把總四人兵四百
　　九十八名臺莊營㕘將一人(駐劄嶧縣/橐兒莊)中軍守備
　　一人千總二人把總四人兵五百五十七名夀張
　　營遊擊一人(駐劄夀/張縣)中軍守備一人(駐劄張/秋鎮)千總
　　二人把總三人兵五百三名髙唐營遊擊一人(駐/劄)
　　(髙唐/州)中軍守備一人千總二人把總三人兵七百
　　七名東昌營都司一人(駐劄東/昌府)千總一人把總三
　　人兵四百十五名梁山營都司一人(駐劄夀張/縣梁山)把
　　總二人兵二百七十九名沙溝營都司一人(駐劄/嶧縣)
　　(沙/溝)把總一人兵二百六十一名范縣營守備一人
　　(駐劄/范縣)把總二人兵一百七十三名
　　河東河道總督一人(駐劄濟/寕州)統轄本標官兵防河
　　各營
　　河標中營中軍副将一人中軍都司一人(駐劄袁/家口)
　　千總二人把總四人兵四百六十名左營㕘将一
　　人中軍守備一人(駐劄南/陽閘)千總二人把總四人兵
　　四百六十名右營遊擊一人中軍守備一人(駐劄/戴家)
　　(廟/)千總二人把總四人兵四百六十名濟寧城守
　　營都司一人中軍守備一人千總一人把總二人
　　兵五百二十九名運河營守備一人千總一人把
　　總一人黄運河協辦守備一人(駐劄/曹縣)把總二人兵
　　二百二名
　　山西
　　山西巡撫兼提督一人(駐劄太/原府)統轄本標官兵兼
　　節制鎮標二
　　撫標中軍兼管左營㕘将一人中軍守備一人千
　　總二人把總四人兵七百六十名右營遊擊一人
　　中軍守備一人千總二人把總四人兵七百六十
　　名
　　太原鎮總兵官一人(駐劄平/陽府)管轄本標官兵分防
　　各營
　　鎮標中軍兼管左營遊擊一人中軍守備一人千
　　總二人把總四人兵七百八十一名右營都司一
　　人中軍守備一人千總二人把總四人兵七百八
　　十一名蒲州協副將一人(駐劄蒲/州府)中軍都司一人
　　千總一人把總三人兵九百十八名平垣營遊擊
　　一人(駐劄平陸/縣茅津鎮)中軍守備一人(駐劄/夏縣)千總一人把
　　總二人兵三百八十九名運城營都司一人(駐劄/安邑)
　　(縣運/城)把總一人兵九十九名吉州營都司一人(駐/劄)
　　(吉/州)千總一人把總一人兵一百九十一名太原城
　　守營㕘將一人(駐劄太/原府)中軍守備一人千總三人
　　把總三人兵一千二百四十名交城營把總一人
　　兵八十八名靖安營都司一人(駐劄交城/縣靖安堡)千總一
　　人把總一人兵二百三十七名平陽營㕘将一人
　　(駐劄平/陽府)中軍守備一人千總一人把總五人兵一
　　千一百十三名蒲縣黒龍闗把總一人兵七十四
　　名永和縣把總一人兵七十名大寧縣把總一人
　　兵七十五名西塢嶺把總一人兵六十二名隰州
　　營都司一人(駐劄/隰州)千總一人兵一百九十三名靈
　　石營千總一人兵一百六十一名汾州營㕘将一
　　人(駐劄汾/州府)中軍守備一人把總二人兵四百四十
　　名石樓營都司一人(駐劄石/樓縣)把總二人兵一百四
　　十一名遼州營千總一人兵六十一名沁州營千
　　總一人兵九十名權店營把總一人兵八十七名
　　和順營把總一人兵六十二名潞澤營㕘将一人
　　(駐劄潞/安府)中軍守備一人把總二人兵四百三十一
　　名澤州營都司一人(駐劄澤/州府)千總二人把總一人
　　兵二百五十名東塢嶺把總一人兵七十九名盂
　　夀營遊擊一人(駐劄/盂縣)中軍守備一人千總一人把
　　總三人兵七百九十二名樂平營把總一人兵六
　　十三名
　　大同鎮總兵官一人(駐劄大/同府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵六百十五名左營遊擊一人中軍
　　守備一人千總二人把總四人兵六百二十名右
　　營遊擊一人中軍守備一人千總二人把總四人
　　兵六百三十名前營都司一人中軍守備一人千
　　總二人把總四人兵六百二十名新平路㕘将一
　　人(駐劄新/平堡)中軍守備一人千總三人把總一人兵
　　八百七十三名鎮門堡把總一人兵八十八名守
　　口堡把總一人兵七十九名鎮宏堡把總一人兵
　　六十一名天城營都司一人(駐劄天/鎮縣)兵一百七十
　　名陽和營都司一人(駐劄陽/髙縣)兵一百名渾源城守
　　備二人(駐劄渾/源州)兵一百七十一名得勝路㕘将一
　　人(駐劄大同/縣得勝堡)中軍守備一人千總二人把總五人
　　兵六百四名豐川營守備一人(駐劄豐鎮/㕔髙廟子)兵四十
　　二名助馬路㕘将一人(駐劄左雲/縣助馬堡)中軍守備一人
　　千總一人兵七百名威魯堡千總一人兵六十名
　　左衞城千總一人兵九十七名寧魯堡把總一人
　　兵五十七名拒門堡把總一人兵五十八名保安
　　堡把總一人兵五十二名破虎堡把總一人兵五
　　十七名髙山營都司一人(駐劄左雲/縣髙山城)兵九百六十
　　一名懐仁營都司一人(駐劄懐/仁縣)兵一百四十名北
　　樓營㕘将一人(駐劄繁/畤縣)中軍守備一人(駐劄北/樓口)千
　　總一人把總一人兵八百五十名金剛庫千總一
　　人兵九十六名臺懐鎮把總一人兵九十九名茹
　　越口把總一人兵五十五名竇村鎮把總一人兵
　　三十五名平刑營都司一人(駐劄繁畤/縣平刑闗)兵二百三
　　十名靈邱路都司一人(駐劄靈/邱縣)千總一人把總二
　　人兵二百七十四名東路營㕘将一人(駐劄/代州)中軍
　　守備一人千總一人把總四人兵九百三十七名忻
　　州城都司一人(駐劄/忻州)千總一人把總一人兵二百
　　五十七名山隂路都司一人(駐劄山/隂縣)千總一人把
　　總一人兵二百六十一名馬邑城千總一人兵七
　　十四名應州城守備一人(駐劄/應州)兵一百五十五名
　　殺虎協副将一人(駐劄右玉/縣殺虎口)中軍兼管左營都司
　　一人千總一人把總二人兵五百五十八名右營
　　守備一人千總一人把總二人兵五百二十名平
　　魯營都司一人(駐劄平/魯縣)千總一人把總二人兵五
　　百五十八名威逺城千總一人兵一百一名阻虎
　　汛千總一人兵三十六名大水口堡把總一人兵
　　五十八名敗虎汛把總一人兵二十九名迎恩汛
　　把總一人兵三十四名井坪汛把總一人兵八十
　　名寧武營㕘將一人(駐劄寕/武府)中軍守備一人把總
　　二人兵一千二百十二名神池營都司一人(駐劄/神池)
　　(縣/)千總一人兵一百八十五名八角營把總一人
　　兵九十三名朔州營都司一人(駐劄/朔州)把總一人兵
　　一百九十名静樂縣把總一人兵九十一名寧化
　　汛把總一人兵五十六名偏闗營㕘将一人(駐劄/偏闗)
　　(縣/)中軍守備一人千總一人把總二人兵一千一
　　百七十九名樺林營都司一人(駐劄河曲/縣樺林堡)千總一
　　人把總一人兵二百三十八名老牛灣把總一人
　　兵六十四名五寨營把總一人兵五十三名三岔
　　堡把總一人兵一百二十八名老營營㕘將一人
　　(駐劄偏闗/縣老營堡)千總二人兵六百七十九名将軍㑹堡
　　千總一人兵四十九名五眼井堡把總一人兵九
　　十二名馬站汛把總一人兵五十三名乃河汛把
　　總一人兵五十三名水泉營守備一人(駐劄偏闗/縣水泉堡)
　　千總一人把總一人兵四百六十名草垜山把總
　　一人兵九十七名滑石澗堡把總一人兵九十七
　　名河保營㕘将一人(駐劄河/曲縣)中軍守備一人千總
　　二人把總二人兵一千一百五十一名保徳營都
　　司一人(駐劄保/徳州)千總一人把總一人兵二百十八
　　名樓子汛把總一人兵七十四名唐家㑹汛把總
　　一人兵五十七名河㑹汛把總一人兵五十七名河
　　曲營把總一人兵九十二名焦尾城把總一人兵
　　七十四名朔平營都司一人(駐劄朔/平府)千總一人把
　　總三人兵三百四十名靖逺營都司一人(駐劄和/林格爾)
　　(地/方)千總一人把總二人兵三百五十四名歸化城
　　營都司一人(駐劄歸/化城)把總三人兵三百七十一名
　　河南
　　河南巡撫兼提督一人(駐劄開/封府)統轄本標官兵兼
　　節制鎮標二
　　撫標中軍管左右營㕘將一人左營中軍守備一
　　人千總二人把總四人兵五百四十五名右營中
　　軍守備一人千總二人把總四人兵五百四十三
　　名
　　河北鎮總兵官一人(駐劄懐/慶府)管轄本標官兵分防
　　各營
　　鎮標中軍兼管左營遊擊一人中軍守備一人千
　　總二人把總四人兵七百七十九名右營都司一
　　人中軍守備一人千總二人把總三人兵七百六
　　十四名衛輝營㕘將一人(駐劄衛/輝府)中軍守備一人
　　千總二人把總五人兵六百二十九名河南城守
　　營㕘将一人(駐劄河/南府)中軍守備一人千總二人把
　　總三人兵五百九十八名開封城守營遊擊一人
　　(駐劄開/封府)中軍守備一人千總二人把總三人兵六
　　百八十六名彰徳營都司一人(駐劄彰/徳府)中軍守備
　　一人千總一人把總四人兵四百三十四名陜州
　　營都司一人(駐劄/陜州)千總一人把總三人兵三百四
　　十一名蒿縣營守備一人(駐劄/嵩縣)把總二人兵一百
　　六十七名王禄店營守備一人(駐劄榮澤/縣新城)兵一百
　　三十八名
　　南陽營總兵官一人(駐劄南/陽府)管轄本標官兵分防
　　各營
　　鎮標中軍兼管左營遊擊一人中軍守備一人千
　　總二人把總四人兵七百七十三名右營都司一
　　人中軍守備一人千總二人把總四人兵八百五
　　十七名汝寧營㕘将一人(駐劄汝/寜府)守備二人千總
　　一人把總四人兵五百三十二名歸徳營㕘將一
　　人(駐劄歸/徳府)中軍守備一人千總二人把總四人兵
　　六百三十名襄城營都司一人(駐劄襄/城縣)千總二人
　　把總四人兵六百十五名陳州營都司一人(駐劄/陳州)
　　(府/)千總一人把總三人兵三百五十三名鄧新營
　　守備一人(駐劄/鄧州)千總一人把總一人兵二百四十
　　七名信陽營守備一人(駐劄信/陽州)千總一人把總二
　　人兵三百六十九名
　　河東河標懐河營都司一人(駐劄陽/武五堡)守備一人協
　　辦守備二人千總二人把總三人兵八百十名豫
　　河營都司一人(駐劄/考城)守備一人協辦守備三人千
　　總六人把總四人兵一千六十四名
　　江蘇　安徽　江西
　　兩江總督一人(駐劄江/寧府)統轄本標官兵分防各營
　　兼節制撫標三提標一鎮標五
　　督標中營中軍副將一人中軍都司一人千總一
　　人把總四人兵七百四十六名左營遊擊一人中
　　軍守備一人千總二人把總四人兵六百五十九
　　名江寧城守營副將一人(駐劄江/寧府)中軍兼管左營
　　都司一人中軍守備一人千總二人把總四人兵
　　四百九十九名右營都司一人中軍守備一人千
　　總二人把總四人兵四百九十八名浦口營都司
　　一人(駐劄江/浦縣)千總一人把總四人兵三百七十九
　　名溧陽營都司一人(駐劄溧/陽縣)千總一人把總二人
　　兵三百十八名潛山營遊擊一人(駐劄潛/山縣)中軍守
　　備一人千總二人把總四人兵六百二十三名京
　　口水師營副将一人(駐劄江/隂縣)中軍兼管左營遊擊
　　一人(駐劄靖/江縣)中軍守備一人千總二人把總四人
　　兵九百三十五名右營遊擊一人(駐劄江都/縣爪州)中軍
　　守備一人千總二人把總四人兵八百七十六名
　　髙資水師營都司一人(駐劄鎮/江府)千總一人把總一
　　人兵一千二百三十四名常州營遊擊一人(駐劄/常州)
　　(府/)中營中軍守備一人千總一人把總二人兵四
　　百三十八名左營守備一人(駐劄無/錫縣)千總一人把
　　總一人兵一百七十一名右營守備一人(駐劄宜/興縣)
　　千總一人把總一人兵一百七十一名江隂營遊
　　擊一人(駐劄江/隂縣)中軍守備一人千總一人把總二
　　人兵三百四十名靖江營守備一人(駐劄靖/江縣)千總
　　一人把總二人兵二百六十三名楊舍營都司一
　　人(駐劄江隂/縣楊舍鎮)把總一人兵二百十名孟河營都司
　　一人(駐劄武/進縣)把總一人兵一百九十三名鎮江城
　　守營㕘将一人(駐劄鎮/江府)中軍守備一人千總三人
　　把總五人兵九百三十五名𤓰洲營守備一人(駐/劄)
　　(𤓰/洲)千總一人把總二人兵三百六十五名安慶協
　　副將一人(駐劄安/慶府)中軍兼管左營都司一人千總
　　一人把總一人兵四百三十二名右營守備一人
　　(駐劄池/州府)千總一人把總三人兵四百三十二名游
　　兵營遊擊一人(駐劄/和州)中軍守備一人千總二人把
　　總三人兵六百二十四名竒兵營遊擊一人(駐劄/揚州)
　　(府/)中軍守備一人千總二人把總三人兵六百五
　　十六名青山營守備一人(駐劄儀徵/縣青山)把總一人兵
　　八十四名徽州營㕘將一人(駐劄徽/州府)左營守備一
　　人(駐劄休/寧縣)千總一人把總三人兵四百七十三名
　　右營守備一人(駐劄婺/源縣)千總一人把總三人兵四
　　百七十名寧國營㕘将一人(駐劄寧/國府)中軍守備一
　　人千總一人把總三人兵四百二名池州營遊撃
　　一人(駐劄池/州府)中軍守備一人千總一人把總三人
　　兵三百九十二名蕪采營遊擊一人(駐劄采/石鎮)中軍
　　守備一人千總一人把總二人兵三百十八名廣
　　徳營都司一人(駐劄廣/徳州)千總一人把總二人兵三
　　百三十三名
　　江蘇巡撫一人(駐劄蘇/州府)統轄本標官兵及城守營
　　撫標中軍管左右營㕘將一人左營中軍守備一
　　人千總二人把總四人兵四百十六名右營中軍
　　守備一人千總二人把總三人兵三百九十三名
　　蘇州城守營㕘將一人中軍守備一人左營守備
　　一人(駐劄長/洲縣)右營守備一人(駐劄崑/山縣)千總二人把
　　總七人兵一千五十五名
　　安徽巡撫一人(駐劄安/慶府)統轄本標官兵
　　撫標中軍兼管左營㕘將一人中軍守備一人千
　　總二人把總四人兵五百五十九名右營遊擊一
　　中軍守備一人千總二人把總三人兵四百六十
　　一名
　　江南水陸提督一人(駐劄松/江府)統轄本標官兵分防
　　各營兼節制鎮標二
　　提標中營中軍㕘将一人中軍守備一人千總二
　　人把總四人兵七百三十三名左營遊擊一人中
　　軍守備一人千總二人把總四人兵七百四十一
　　名右營遊擊一人(駐劄上/海縣)中軍守備一人千總三
　　人把總四人兵七百五十七名前營遊擊一人中
　　軍守備一人千總二人把總四人兵七百三十八
　　名後營遊擊一人中軍守備一人千總二人把總
　　四人兵七百三十七名松江城守營遊擊一人中
　　軍守備一人千總二人把總四人兵七百五十四
　　名金山營㕘將一人(駐劄金/山縣)中軍守備一人千總
　　二人把總四人兵七百五十九名柘林營都司一人
　　(駐劄華亭/縣柘林)千總一人把總二人兵三百二名青村
　　營都司一人(駐劄未/賢縣)千總一人把總一人兵二百
　　九十七名川沙營㕘将一人(駐劄南/滙縣)中軍守備一
　　人千總二人把總四人兵八百五十七名南滙營
　　都司一人(駐劄南/滙縣城)中軍守備一人千總一人把總
　　二人兵四百三十二名劉河營遊擊一人(駐劄鎮/洋縣茜)
　　(涇/鎮)中軍守備一人千總二人把總四人兵七百四
　　十四名吳淞營㕘将一人(駐劄寳山/縣吳淞所)中軍守備一
　　人千總二人把總四人兵八百九十六名福山營
　　遊擊一人(駐劄常熟/縣福山堡)中軍守備一人千總二人把
　　總四人兵八百四名平望營都司一人(駐劄吳江/縣平望鎮)
　　千總一人把總二人兵三百二十三名太湖營副
　　将一人(駐劄吳縣/太湖東山)中軍兼管左營都司一人(駐劄/震澤)
　　(縣簡/村)千總二人把總二人兵三百九十一名右營
　　守備一人(駐劄宜興/縣周鐡鎮)千總二人把總二人兵三百
　　九十六名
　　蘇松鎮總兵官一人(駐劄崇/明縣)管轄本標官兵
　　鎮標中營中軍遊擊一人中軍守備一人千總二
　　人把總四人兵八百三十五名左營遊擊一人中
　　軍守備一人千總二人把總四人兵八百二十六
　　名右營都司一人中軍守備一人千總二人把總
　　四人兵八百二十五名竒營遊擊一人中軍守備
　　一人千總二人把總四人兵七百四十八名
　　狼山鎮總兵官一人(駐劄/通州)管轄本標官兵分防各
　　營
　　鎮標中營中軍遊擊一人中軍官備一人千總二
　　人把總四人兵七百三十二名左營都司一人中
　　軍守備一人千總二人把總四人兵七百四十六
　　名右營遊擊一人中軍守備一人千總二人把總
　　四人兵八百七十四名揚州營遊擊一人(駐劄甘/泉縣)
　　中軍守備一人千總二人把總七人兵七百六名
　　三江營守備一人(駐劄江/都縣)兵七十名泰州營遊擊
　　一人(駐劄/泰州)中軍守備一人千總一人把總四人兵
　　一百九十六名泰興營都司一人(駐劄泰/興縣)把總二
　　人兵一百九十六名掘港營都司一人(駐劄如/臯縣)把
　　總二人兵二百四十六名
　　夀春鎮總兵官一人(駐劄/夀州)管轄本標官兵分防名
　　營
　　鎮標中營中軍遊擊一人中軍守備一人千總二
　　人把總四人兵七百五十二名左營都司一人(駐/劄)
　　(宿/州)中軍守備一人千總二人把總四人兵六百六
　　十二名右營遊擊一人中軍守備一人千總二人
　　把總四人兵六百五十三名六安營㕘将一人(駐/劄)
　　(六安/州)中軍守備一人千總一人把總四人兵六百
　　三十九名廬州營都司一人(駐劄合/肥縣)千總一人把
　　總一人兵三百十七名毫州營都司一人(駐劄/亳州)守
　　備一人(駐劄潁/州府)千總一人把總二人兵三百八十
　　四名泗州營都司一人(駐劄盱/眙縣)千總一人把總二
　　人兵三百七名
　　江南河道總督一人(駐劄淮安/府清江浦)統轄本標官兵防
　　河各營
　　河標中營中軍副将一人中軍都司一人千總二
　　人把總五人兵六百七十九名左營副将一人(駐/劄)
　　(徐州/府)中軍都司一人守備一人(駐劄/夏鎮)千總三人把
　　總四人兵九百三名蕭營都司一人(駐劄/蕭縣)把總二
　　人兵二百四十名右營遊擊一人(駐劄桃/源縣)中軍守
　　備一人千總三人把總四人兵七百七十名淮徐
　　淮陽河營㕘将一人(駐劄清河/縣清口)淮徐河營遊擊一
　　人(駐劄宿/遷縣)豐蕭碭河營守備一人(駐劄蕭縣/順河集)千總
　　一人把總三人兵三百九十三名銅沛河營守備
　　一人(駐劄銅/山縣)千總一人把總二人兵三百九十七
　　名睢靈南岸營守備一人(駐劄睢/寧縣)千總一人把總
　　一人兵三百九十七名邳州北岸營守備一人(駐/劄)
　　(邳/州)千總一人把總一人兵一百六十一名宿虹營
　　守備一人(駐劄宿遷/縣小古城)千總一人把總一人兵一百
　　六十六名宿遷營守備一人(駐劄宿/遷縣城)千總一人把
　　總一人兵一百八十五名桃源南岸河營守備一
　　人(駐劄桃/源縣)千總一人把總一人兵一百六十二名
　　桃源北岸河營守備一人(駐劄桃源/縣徐昇壩)千總一人把
　　總一人兵一百五十四名運河營守備一人(駐劄/宿遷)
　　(縣/)把總三人兵一百二十四名淮揚營遊撃一人
　　人(駐劄安/東縣)裏河營守備一人(駐劄清河/縣清江浦)千總一人
　　把總二人兵二百五十名外河營守備一人(駐劄/清河)
　　(縣老/壩口)千總二人把總一人兵三百二十六名海防
　　河營守備一人(駐劄阜寧/縣童家營)把總三人兵二百五十
　　名山安營守備一人(駐劄安/東縣)千總一人把總一人
　　兵一百四十名安阜營守備一人(駐劄安東/縣佃湖)千總
　　一人兵四十名髙堰營守備一人(駐劄山陽/縣髙堰)千總
　　一人兵四十五名山盱營守備一人(駐劄山/陽縣)把總
　　一人兵三十二名中河營守備一人(駐劄清河/縣楊家堡)千
　　總一人把總二人兵二百五十八名髙寳運河營
　　守備一人(駐劄髙/郵州)千總二人把總二人兵二百十
　　二名江防營守備一人(駐劄江都/縣𤓰洲)千總一人把總
　　一人兵一百二十三名葦蕩營㕘将一人(駐劄清/河縣)
　　左營守備一人(駐劄/海州)千總一人把總二人兵七百
　　十二名右營守備一人(駐劄阜/寧縣)千總一人把總二
　　人兵七百十七名船務守備一人把總二人兵一
　　千八百六十四名
　　漕運總督一人(駐劄淮/安府)統轄本標官兵分防各營
　　漕標中營中軍副将一人中軍都司一人千總二
　　人把總四人兵四百三十五名左營都司一人中
　　軍守備一人千總一人把總四人兵三百九十二
　　名右營遊擊一人中軍守備一人千總一人把總
　　三人兵三百九十七名淮安城守營㕘將一人中
　　軍守備一人千總二人把總四人兵八百四十八
　　名廟灣營遊擊一人(駐劄阜/寧縣)中軍守備一人千總
　　二人把總一人兵五百九十八名鹽城營遊擊一
　　人(駐劄鹽/城縣)中軍守備一人千總二人把總二人兵
　　六百九十六名海州營遊擊一人(駐劄/海州)中軍守備
　　一人千總二人把總三人兵六百二十二名東海
　　營都司一人(駐劄海州/鎮北城)千總一人把總二人兵四
　　百五十七名佃湖營都司一人(駐劄安東/縣佃湖集)把總二
　　人兵二百六十七名
　　江西巡撫兼提督一人(駐劄南/昌府)統轄本標官兵兼
　　節制鎮標二
　　撫標中軍兼管左營㕘将一人中軍守備一人千
　　總二人把總四人兵六百二十二名右營遊擊一
　　人中軍守備一人千總二人把總四人兵六百二
　　十一名
　　南昌鎮總兵官一人(駐劄南/昌府)管轄本標官兵分防
　　各營
　　鎮標中軍兼管前營遊擊一人中軍守備一人千
　　總二人把總四人兵六百七十一名後營守備一
　　人千總二人把總三人兵五百九十四名南昌城
　　守營遊擊一人中軍守備一人千總一人把總二
　　人兵四百四十一名南昌水師營守備一人千總
　　一人把總一人兵二百四十六名武寧營都司一
　　人(駐劄武/寧縣)把總一人兵一百六十二名瑞州營都
　　司一人(駐劄瑞/州府)把總一人兵二百三十名銅鼓營
　　都司一人(駐劄銅/鼓口)千總一人把總三人兵三百六
　　十二名撫州營都司一人(駐劄撫/州府)千總一人把總
　　二人兵三百六十九名建昌營遊擊一人(駐劄南/城縣)
　　中軍守備一人千總一人把總二人兵五百十九
　　名廣昌營都司一人(駐劄廣/昌縣)把總一人兵一百八
　　一名廣信營㕘将一人(駐劄廣/信府)中軍守備一人千
　　總一人把總二人兵五百五十六名鉛山營都司
　　一人(駐劄鉛/山縣)把總一人兵一百八十一名饒州營
　　㕘将一人(駐劄饒/州府)中軍守備一人千總一人把總
　　二人兵五百十四名鄱湖水師營都司一人(駐劄/康山)
　　把總一人兵一百七十九名浮梁營都司一人(駐/劄)
　　(浮梁/縣)把總一人兵一百八十二名九江營副将一
　　人(駐劄九/江府)中軍都司一人千總二人把總四人兵
　　七百五十二名南康營都司一人(駐劄南/康府)把總一
　　人兵二百名南湖水師營都司一人(駐劄湖/口縣)千總
　　一人把總二人兵三百七十六名
　　南贛鎮總兵官一人(駐劄贛/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵五百九十三名左營遊擊一人中
　　軍守備一人千總二人把總四人兵五百九十三
　　名後營都司一人中軍守備一人千總二人把總
　　四人兵五百八十八名贛州城守營都司一人千
　　總一人兵二百二十七名寧都營㕘将一人(駐劄/寕都)
　　(州/)中軍守備一人千總二人把總四人兵五百三
　　十六名南安營㕘将一人(駐劄南/安府)中軍守備一人
　　千總二人把總四人兵五百六十五名興國營都
　　司一人(駐劄興/國州)千總一人把總一人兵一百八十
　　名文英營都司一人(駐劄崇/義縣)把總一人兵一百九
　　十九名永鎮營都司一人(駐劄瑞/金縣)把總一人兵一
　　百八十名横岡營都司一人(駐劄定/南縣)把總一人兵
　　一百八十名羊角營都司一人(駐劄㑹/昌縣)把總一人
　　兵一百八十五名吉安營㕘将一人(駐劄吉/安府)中軍
　　守備一人千總一人把總二人兵三百九十二名
　　龍泉營都司一人(駐劄龍/泉縣)把總一人兵一百六十
　　三名萬安營都司一人(駐劄萬/安縣)把總一人兵二百
　　二十名永豐營都司一人(駐劄永/豐縣)把總一人兵一
　　百五十五名永新營都司一人(駐劄永/新縣)把總一人
　　兵一百八十名袁州營副将一人(駐劄袁/州府)中軍都
　　司一人千總一人把總四人兵五百七十九名臨
　　江營都司一人(駐劄臨/江府)千總一人把總二人兵二
　　百六十名
　　福建　浙江
　　閩浙總督一人(駐劄福/州府)統轄本標官兵及水師營
　　兼節制撫標二提撫三鎮標十三
　　督標中營中軍副将一人中軍都司一人千總二
　　人把總四人兵一千一百八十九名左營㕘将一
　　人中軍守備一人千總二人把總四人兵一千一
　　百八十九名右營㕘将一人中軍守備一人千總
　　二人把總四人兵一千一百九十名水師營㕘将
　　一人(駐劄/南臺)中軍守備一人千總二人把總四人兵
　　九百名
　　福建巡撫一人(駐劄福/州府)統轄本標官兵
　　撫標中軍兼管左營㕘将一人中軍守備一人千
　　總二人把總四人兵八百四十二名右營遊擊一
　　人中軍守備一人千總二人把總四人兵八百四
　　十名
　　水師提督一人(駐劄泉州/府厦門)統轄本標官兵分防各
　　營兼節制鎮標四
　　提標中營中軍㕘將一人中軍守備一人千總二
　　人把總四人兵九百六十名左營遊擊一人(駐劄/漳州)
　　(府/)中軍守備一人千總二人把總四人兵九百六
　　十名右營遊擊一人中軍守備一人千總二人
　　把總四人兵九百六十名前營遊擊一人中軍守
　　備一人千總二人把總四人兵九百五十九名後
　　營遊擊一人中軍守備一人千總二人把總四人
　　兵九百五十九名閩安水師副将一人(駐劄/閩縣)中軍
　　兼管左營都司一人(駐劄連/江縣)中軍守備一人千總
　　二人把總四人兵七百九十九名右營都司一人
　　(駐劄大/西洋)中軍守備一人千總二人把總四人兵八
　　百名烽火門㕘将一人(駐劄霞/浦縣)中軍守備一人千
　　總二人把總四人兵八百十名銅山營㕘将一人
　　(駐劄漳浦/縣銅山城)中軍守備一人千總二人把總四人兵
　　一千七十七名
　　海壇鎮總兵官一人(駐劄福/清縣)管轄本標官兵
　　鎮標中軍兼管左營遊擊一人中軍守備一人千
　　總二人把總四人兵一千一百六十一名右營遊
　　擊一人中軍守備一人千總二人把總四人兵一
　　千一百六十一名
　　金門鎮總兵官一人(駐劄同/安縣)管轄本標官兵
　　鎮標中軍兼管左營遊擊一人中軍守備一人千
　　總二人把總四人兵一千十三名右營遊擊一人
　　中軍守備一人千總二人把總四人兵一千十三
　　名
　　閩粤南澳鎮總兵官一人(駐劄廣東之南澳兼屬/兩廣總督及廣東提督)
　　(節/制)管轄本標官兵
　　左營遊擊一人(駐劄詔安縣/右營隷廣東)中軍守備一人千總
　　二人把總四人兵一千二十五名
　　臺灣鎮總兵官一人(駐劄臺/灣府)管轄本標官兵分防
　　各營
　　鎮標中營中軍遊擊一人(駐劄中/路口)中軍守備一人
　　千總二人把總四人兵八百二十二名左營遊擊
　　一人(駐劄北/路口)中軍守備一人千總二人把總四人
　　兵八百二十二名右營遊擊一人(駐劄南/路口)中軍守
　　備一人千總二人把總四人兵八百二十一名臺
　　灣城守營㕘将一人左營守備一人千總一人把
　　總二人兵四百四十名右營守備一人千總一人
　　把總二人兵四百四十名臺灣北路副将一人(駐/劄)
　　(安平/鎮)中營中軍都司一人千總二人把總四人兵
　　七百九十四名左營守備一人(駐劄/築港)千總二人把
　　總四人兵七百九十四名右營守備一人千總二
　　人把總四人兵七百九十三名臺灣南路營㕘将
　　一人(駐劄鳳/山縣)中軍守備一人千總二人把總四人
　　兵九百二十二名臺灣北路淡水營都司一人(駐/劄)
　　(八里/岔)千總一人把總二人兵五百五十一名臺灣
　　南路下淡水營都司一人(駐劄山/猪毛口)千總一人把總
　　二人兵五百六十一名中軍水師副将一人(駐劄/鹿耳)
　　(門/)中營中軍遊擊一人中軍守備一人千總二人
　　把總四人兵七百四十六名左營遊擊一人中軍
　　守備一人千總二人把總四人兵七百四十六名
　　右營遊擊一人中軍守備一人千總二人把總四
　　人兵七百四十五名澎湖水師副将一人(駐劄澎/湖媽宫)
　　(汛/)中軍兼管左營遊擊一人中軍守備一人千總
　　二人把總四人兵九百二名右營遊擊一人中軍
　　守備一人千總二人把總四人兵九百一名
　　福建陸路提督一人(駐劄泉/州府)統轄本標官兵分防
　　各營兼節制鎮標四
　　提標中營中軍㕘将一人中軍守備一人(駐劄安/溪縣)
　　千總二人把總四人兵八百六十六名左營遊擊
　　一人(駐劄永/春州)中軍守備一人千總二人把總四人
　　兵八百六十六名右營遊擊一人(駐劄永/寧衞)中軍守
　　備一人千總二人把總四人兵八百六十六名前
　　營遊擊一人中軍守備一人(駐劄惠/安縣)千總二人把
　　總四人兵八百六十五名後營遊擊一人中軍守
　　備一人千總二人把總四人兵八百六十五名泉
　　州城守營㕘将一人中軍守備一人千總二人把
　　總四人兵七百三十八名安海營都司一人(駐劄/安海)
　　(汛/)兵一百五十名福州城守協副將一人(駐劄福/州府)
　　中軍兼管左營都司一人千總二人把總五人兵
　　一千二百十名右營都司一人千總二人把總四
　　人兵一千二百十名興化城守協副将一人(駐劄/興化)
　　(府/)中軍兼管左營都司一人中軍守備一人千總
　　二人把總四人兵八百六十七名右營都司一人
　　(駐劄仙/遊縣)中軍守備一人千總二人把總四人兵八
　　百六十六名長福營㕘将一人(駐劄福/清縣)左營守備
　　一人(駐劄鎮/東衛)千總一人把總二人兵五百十九名
　　右營都司一人(駐劄長/樂縣)千總一人把總二人兵五
　　百十八名
　　福寧鎮總兵官一人(駐劄福/寧府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百四十六名左營遊擊一人(駐/劄)
　　(福安/縣)中軍守備一人千總二人把總四人兵七百
　　四十五名右營遊擊一人(駐劄寧/徳縣)中軍守備一人
　　千總二人把總四人兵七百四十五名連江營遊
　　擊一人(駐劄連/江縣)中軍守備一人千總二人把總四
　　人兵六百七十四名羅源營遊擊一人(駐劄羅/源縣)中
　　軍守備一人千總二人把總四人兵六百七十三
　　名銅山營遊擊一人(駐劄福/鼎縣)中軍守備一人千總
　　二人把總四人兵六百八十二名
　　建寧鎮總兵官一人(駐劄建/寧府)管轄本標官兵分防
　　各營
　　鎮標中營中軍遊擊一人(駐劄建/寧縣)中軍守備一人
　　(駐劄浦/城縣)千總二人把總四人兵八百八十二名左
　　營遊擊一人(駐劄崇/安縣)中軍守備一人千總二人把
　　總四人兵八百八十二名右營遊撃一人(駐劄松/溪縣)
　　中軍守備一人千總二人把總四人兵八百八十二
　　名延平城守協副将一人(駐劄延/平府)中軍兼管左營
　　都司一人(駐劄将/樂縣)中軍守備一人千總二人把總
　　四人兵七百六十四名右營都司一人(駐劄永/安縣)中
　　軍守備一人千總二人把總四人兵七百六十四
　　名浙閩楓嶺營守備一人(駐劄楓嶺屬浙江/楓嶺營遊擊兼轄)千總
　　一人把總四人兵三百九十名
　　汀州鎮總兵官一人(駐劄汀/州府)管轄本標官兵分防
　　各營
　　鎮標中營中軍遊撃一人中軍守備一人千總二
　　人把總四人兵八百三十五名左營遊擊一人中
　　軍守備一人千總二人把總四人兵八百三十五
　　名右營遊擊一人中軍守備一人千總二人把總
　　四人兵八百三十五名邵武城守營㕘将一人(駐/劄)
　　(邵武/府)左營守備一人千總二人把總四人兵七百
　　五十四名右營都司一人(駐劄建/寧縣)千總二人把總
　　四人兵七百五十四名
　　漳州鎮總兵官一人(駐劄漳/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵九百四十六名左營遊擊一人中
　　軍守備一人千總二人把總四人兵九百四十六
　　名右營遊擊一人中軍守備一人千總二人把總
　　四人兵九百四十五名漳州城守營都司一人中
　　軍守備一人千總二人把總四人兵九百九名平
　　和營遊擊一人(駐劄平/和縣)中軍守備一人千總二人
　　把總四人兵八百名雲霄營遊擊一人(駐劄漳浦/縣雲霄城)
　　中軍守備一人千總二人把總四人兵六百九十
　　三名詔安營遊擊一人(駐劄詔/安縣)中軍守備一人千
　　總二人把總五人兵七百八十五名紅花嶺營守
　　備一人(駐劄紅/花嶺)把總一人兵二百五十一名龍巖
　　營遊擊一人(駐劄龍/巖州)中軍守備一人千總二人把
　　總四人兵八百六十四名同安營㕘将一人(駐劄/同安)
　　(縣/)中軍守備一人千總二人把總四人兵八百六
　　十一名灌口營都司一人(駐劄灌/口汛)兵二百名
　　浙江巡撫一人(駐劄杭/州府)統轄本標官兵及海防營
　　撫標中軍管左右營㕘将一人左營中軍守備一
　　人千總二人把總四人兵六百四十四名右營中
　　軍守備一人千總一人把總四人兵六百三十名
　　海防營中軍守備一人(駐劄海/寧州)千總二人把總五
　　人兵六百五十四名
　　浙江水陸提督一人(駐劄寧/波府)統轄本標官兵分防
　　各營兼節制鎮標五
　　提標中營中軍㕘将一人中軍守備一人千總二
　　人把總四人兵八百五十二名左營遊擊一人中
　　軍守備一人千總二人把總四人兵八百五十一
　　名右營遊擊一人中軍守備一人千總二人把總
　　四人兵八百五十一名前營遊擊一人中軍守備
　　一人千總二人把總四人兵八百五十一名後營
　　遊擊一人中軍守備一人千總二人把總四人兵
　　八百五十三名杭州城守協副将一人(駐劄杭/州府)中
　　軍都司一人千總二人把總四人兵一千二十二
　　名錢塘水師營都司一人(駐劄杭州/府城外)千總二人把
　　總三人兵八百三十七名嘉興城守協副将一人
　　(駐劄嘉/興府)中軍都司一人左營守備一人(駐劄海/塩縣)千
　　總一人把總四人兵六百九十八名右營守備一
　　人(駐劄/乍浦)千總二人把總四人兵六百九十八名湖
　　州城守協副将一人(駐劄湖/州府)中軍都司一人左營
　　守備一人千總二人把總三人兵五百四十六名
　　右營守備一人千總二人把總四人兵五百四十
　　五名安吉營守備一人(駐劄安/吉縣)千總一人把總二
　　人兵二百九十名太湖營遊擊一人(駐劄江南吳/縣角頭汛屬)
　　(江南太湖協/副将兼轄)中軍守備一人(駐劄烏程/縣大錢口)千總一人
　　把總二人兵六百四十八名乍浦水師營㕘将一
　　人(駐劄/乍浦)中軍兼管左營守備一人千總一人把總
　　二人兵二百四十八名右營守備一人千總一人
　　把總二人兵二百四十八名寧波城守營都司一
　　人(駐劄寧/波府)中軍守備一人千總二人把總四人兵
　　六百二十四名紹興城守協副将一人(駐劄紹/興府)中
　　軍兼管左營都司一人守備一人千總二人把總
　　五人兵八百四十名右營都司一人(駐劄餘/姚縣)中軍
　　守備一人(駐劄上/虞縣)千總二人把總五人兵八百四
　　十名
　　定海鎮總兵官一人(駐劄定海/縣舟山)管轄本標官兵分
　　防各營
　　鎮標中營中軍遊擊一人中軍守備一人千總二
　　人把總四人兵九百八名左營遊擊一人中軍守
　　備一人千總二人把總四人兵九百名右營遊擊
　　一人中軍守備一人千總二人把總四人兵九百
　　名象山協副將一人(駐劄象/山縣)中軍兼管左營都司
　　一人中軍守備一人千總二人把總三人兵五百
　　五十五名右營都司一人中軍守備一人千總二
　　人把總三人兵五百五十五名昌石水師營都司
　　一人(駐劄昌/國衛城)千總一人把總三人兵五百十九名
　　鎮海水師營㕘将一人(駐劄鎮/海縣)中軍守備一人千
　　總二人把總四人兵一千六十一名
　　黄巖鎮總兵官一人(駐劄黄/山縣)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百六十名左營遊擊一人中軍
　　守備一人千總二人把總四人兵七百六十名右
　　營遊擊一人(駐劄臨海/縣海門汛)中軍守備一人千總二人
　　把總四人兵七百六十名台州城守協副将一人
　　(駐劄台/州府)中營中軍都司一人千總二人把總四人
　　兵六百二十一名左營守備一人(駐劄桃/源寨)千總二
　　人把總四人兵六百二十名右營都司一人(駐劄/前所)
　　(寨/)中軍守備一人千總二人把總三人兵六百二
　　十名寧海營㕘将一人(駐劄寧/海縣)左營守備一人千
　　總二人把總四人兵五百二十二名右營守備一
　　人千總二人把總四人兵五百二十三名太平營
　　㕘将一人(駐劄太/平縣)中軍守備一人千總二人把總
　　四人兵七百四十九名
　　温州鎮總兵官一人(駐劄温/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百九十五名左營遊擊一人中
　　軍守備一人千總二人把總四人兵七百九十五
　　名右營遊擊一人(駐劄寧/村寨)中軍守備一人千總二
　　人把總四人兵七百九十四名温州城守營都司
　　一人中軍守備一人千總二人把總四人兵七百
　　二十四名樂清恊副将一人(駐劄樂/清縣)中軍都司一
　　人千總二人把總四人兵七百九十四名瑞安協
　　副將一人(駐劄瑞/安縣)中軍兼管左營都司一人千總
　　二人把總二人兵四百八名右營守備一人千總
　　二人把總二人兵四百八名平陽協副將一人(駐/劄)
　　(平陽/縣)中軍兼管左營都司一人守備一人(駐劄蒲/莊所)
　　千總二人把總四人兵五百五十一名右營都司
　　一人(駐劄金/鄉寨)守備一人千總一人把總四人兵五
　　百五十二名大荆營都司一人(駐劄樂清/清大荆寨)中軍守
　　備一人(駐劄大/芙蓉汛)千總二人把總四人兵五百九十
　　二名玉環營水師㕘将一人(駐劄玉環/㕔楊審寨)左營守備
　　一人千總一人把總二人兵四百二十三名右營
　　守備一人千總一人把總二人兵四百二十四名
　　盤石營都司一人(駐劄盤/石衛)千總一人把總二人兵
　　三百十四名
　　處州鎮總兵官一人(駐劄處/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百三十名左營遊擊一人(駐劄/龍泉)
　　(縣/)中軍守備一人(駐劄雲/和縣)千總二人把總四人兵
　　七百三十名右營遊撃一人中軍守備一人(駐劄/遂昌)
　　(縣/)千總二人把總四人兵七百三十名金華協副
　　將一人(駐劄金/華府)中軍兼管左營都司一人中軍守
　　備一人千總二人把總四人兵四百二十八名右
　　營都司一人(駐劄永/康縣)中軍守備一人千總二人把
　　總四人兵四百二十八名麗水營都司一人(駐劄/麗水)
　　(縣/)千總一人把總一人兵三百九十七名
　　衢州鎮總兵官一人(駐劄□/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵六百七十七名左營遊擊一人(駐/劄)
　　(常山/縣)中軍守備一人(駐劄開/化縣)千總二人把總四人
　　兵六百七十七名右營都司一人(駐劄江/山縣)中軍守
　　備一人千總二人把總四人兵六百七十八名衢
　　州城守營都司一人千總一人把總二人兵三百
　　六十六名嚴州協副将一人(駐劄嚴/州府)中軍都司一
　　人左營守備一人千總二人把總四人兵四百二
　　十八名右營守備一人千總二人把總四人兵四
　　百二十八名楓嶺營遊擊一人(駐劄江山縣兼轄/福建之楓嶺營守)
　　(備千總把總隷福/建建寧鎮管轄)千總一人把總二人兵五百二
　　十名
　
　
　
　
　
　
　
　
　
　
　
　
　
　
　
皇朝通典卷七十一
欽定四庫全書
皇朝通典卷七十二
　兵(五/)
　　綠營兵制下
　　陜西　甘肅
　　陜甘總督一人(駐劄甘肅/蘭州府)統轄本標官兵兼節制
　　撫標一提標三鎮標人
　　督標中營中軍副將一人中軍都司一人千總二
　　人把總四人兵五百九十四名左營㕘將一人中
　　軍守備一人千總二人把總四人兵五百八十八
　　名右營㕘將一人中軍守備一人千總二人把總
　　四人兵五百八十八名前營逰擊一人中軍守備
　　一人千總二人把總四人兵五百七十一名後營
　　逰擊一人中軍守備一人千總二人把總四人兵
　　五百八十五名
　　西安將軍標下綠營官兵(駐劄西/安府)
　　中營中軍副將一人中軍都司一人千總二人把
　　總三人兵六百八十八名左營遊擊一人中軍守
　　備一人千總二人把總三人兵六百八十八名右
　　營遊擊一人千總一人把總四人兵六百八十七
　　名
　　陜西巡撫一人(駐劄西/安府)統轄本標官兵
　　撫標中軍兼管左營㕘將一人中軍守備一人千
　　總二人把總四人兵四百八十一名右營遊擊一
　　人中軍守備一人千總二人把總四人兵四百八
　　十二名
　　固原提督一人(駐劄固/原州)統轄本標官兵分防各營
　　兼節制鎮標三
　　提標中營中軍㕘將一人中軍守備一人千總二
　　人把總四人兵四百二十名左營遊擊一人中軍
　　守備一人千總二人把總四人兵四百二十名右
　　營遊擊一人中軍守備一人千總二人把總四人
　　兵四百二十名前營遊擊一人中軍守備一人千
　　總二人把總三人兵四百二十名後營遊擊一人
　　中軍守備一人千總二人把總三人兵四百二十
　　名固原城守營遊擊一人中軍守備一人千總一
　　人兵五百二十六名黑城堡千總一人兵一百二
　　名潼闗協副將一人(駐劄潼/闗㕔)中軍都司一人千總
　　二人把總四人兵六百一名神道嶺遊擊一人(駐/劄)
　　(韓城/縣)千總一人把總一人兵一百四十九名商州
　　城守營遊擊一人(駐劄/商州)把總三人兵二百八十三
　　名金鎻闗營都司一人(駐劄/耀州)把總一人兵一百七
　　十一名富平營都司一人(駐劄富/平縣)把總二人兵一
　　百十八名西鳳營㕘將一人(駐劄鳳/翔府)中軍守備一
　　人千總一人把總三人兵七百十四名闗山營都
　　司一人(駐劄隴州/咸宜闗)千總一人把總二人兵一百四
　　十九名盩厔營守備一人(駐劄盩/厔縣)把總一人兵二
　　百二十名宜君營㕘將一人(駐劄宜/君縣)中軍守備一
　　人把總二人兵三百九十二名西安城守營㕘將
　　一人(駐劄西/安府)中軍守備一人千總一人把總一人
　　兵三百五十八名靖逺協副將一人(駐劄靖/逺縣)中軍
　　都司一人千總一人把總二人兵四百七十三名
　　下馬闗營守備一人(駐劄固原/州下馬闗)把總二人兵二百
　　四十五名西安州營都司一人(駐劄鹽茶㕔/西安州城)兵二百
　　十六名鹽茶㕔汎千總一人兵七十五名永安堡
　　守備一人(駐劄靖逺/縣永安堡)兵九十一名蘆塘營遊擊一
　　人(駐劄靖逺/縣蘆蕩城)千總一人兵一百八十八名八營守
　　備一人(駐劄固原州/八營地方)兵一百九十三名李旺堡汛
　　千總一人兵一十八名慶陽營㕘將一人(駐劄慶/陽府)
　　中軍守備一人千總一人把總二人兵三百五十
　　二名長武營都司一人(駐劄長/武縣)把總一人兵二百
　　一名邠州營都司一人(駐劄/邠州)把總一人兵一百八
　　十九名紅徳營守備一人(駐劄環縣/紅徳城)兵一百三十
　　三名涇州營都司一人(駐劄/涇州)千總一人把總一人
　　兵三百四名平涼城守營遊擊一人(駐劄平/涼府)千總
　　一人把總一人兵六百四十六名静寧協副將一
　　人(駐劄静/寧州)中軍都司一人千總一人把總三人兵
　　五百三名底店汛千總一人兵一百一名静寧左
　　軍守備一人(駐劄隆/徳縣)把總一人兵一百五十一名
　　莊浪汛把總一人兵一百一名静寧右軍守備一
　　人(駐劄㑹/寧縣)把總一人兵一百五十一名馬家堡汛
　　千總一人兵一百一名郭城驛汛把總一人兵五
　　十名馬營監遊擊一人(駐劄通/渭縣)千總一人把總二
　　人兵五百四名石峯堡守備一人(駐劄/寧縣)㑹把總一
　　人兵一百一名通渭縣汛把總一人兵一百一名
　　安定縣汛把總一人兵一百七十五名
　　延綏鎮總兵官一人(駐劄榆/林府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵五百七十五名左營遊擊一人中
　　軍守備一人千總二人把總四人兵五百七十八
　　名右營遊擊一人中軍守備一人千總二人把總
　　四人兵五百八十名延綏城守營都司一人(駐劄/榆林)
　　(府/)兵二百七十一名常樂堡把總一人兵五十三
　　名保寧堡把總一人兵三十名波羅協副將一人
　　(駐劄懐逺/縣波羅堡)中軍都司一人把總二人兵三百三十
　　八名雙山堡千總一人兵四十九名漁河堡守備
　　一人(駐劄榆林/縣漁河堡)兵六十一名綏徳城守營都司一
　　人(駐劄綏/徳州)兵一百二十七名響水堡都司一人(駐/劄)
　　(懐逺縣/響水堡)兵五十一名懐逺堡都司一人(駐劄懐/逺縣)兵
　　五十八名威武堡把總一人兵二十六名清平堡
　　把總一人兵五十一名神木協副將一人(駐劄/木縣)神
　　中軍都司一人把總一人兵三百四十五名建安
　　堡都司一人(駐劄神木/縣建安堡)兵五十六名髙家堡都司
　　一人(駐劄神木/縣髙家堡)兵九十名栢林堡守備一人(駐劄/神木)
　　(縣栢/林堡)兵五十六名大柏油堡把總一人兵四十六
　　名永興堡守備一人(駐劄神木/縣永興堡)兵五十四名鎮羌
　　堡都司一人(駐劄神木/縣鎮羌堡)兵五十一名孤山堡都司
　　一人(駐劄府谷/縣孤山堡)兵六十三名黄甫營遊擊一人(駐/劄)
　　(府谷縣/黄甫營)把總一人兵九十名麻地溝汛千總一人
　　兵三十九名木𤓰園堡守備一人(駐劄府谷縣/木𤓰園堡)兵
　　六十二名清水堡把總一人兵五十五名定邊協
　　副將一人(駐劄延安/府定邊縣)中軍都司一人把總二人兵
　　三百名靖邊營都司一人(駐劄靖/邊縣)把總一人兵一
　　百三名鎮羅堡把總一人兵二十九名寧塞堡守
　　備一人(駐劄靖邊/縣寧塞堡)兵六十八名栁樹澗堡守備一
　　人(駐劄定邊縣/栁樹澗堡)兵七十三名鎮靖堡都司一人(駐/劄)
　　(靖邊縣/鎮靖堡)兵六十九名龍州堡把總一人兵二十九
　　名安邊堡都司一人(駐劄定邊/縣安邊堡)兵七十七名磚井
　　堡守備一人(駐劄定邊/縣磚井堡)兵七十一名鹽場堡把總
　　一人兵二十二名延安營㕘將一人(駐劄延/安府)中軍
　　守備一人把總二人兵三百九十二名鄜州城守
　　營都司一人(駐劄/鄜州)兵一百四十一名
　　興漢鎮總兵官一人(駐劄興/安府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵六百六十七名左營遊擊一人中
　　軍守備一人千總二人把總四人兵六百六十七
　　名右營遊擊一人中軍守備一人千總二人把總
　　四人兵六百六十六名興安城守營都司一人把
　　總二人兵三百一名白土路都司一人(駐劄平利/縣八里崗)
　　把總二人兵三百九十八名魚渡路都司一人(駐/劄)
　　(西鄉縣/固縣壩)千總一人把總一人兵三百九十八名紫
　　陽營都司一人(駐劄紫/陽縣)千總一人把總一人兵三
　　百九十八名七里闗營守備一人(駐劄洵陽/縣七里闗)把總
　　一人兵一百九十九名舊縣闗營遊擊一人(駐劄/鎮安)
　　(縣舊/闗)中軍守備一人千總一人兵四百九十七名
　　漢中城守協副將一人(駐劄漢/中府)中軍都司一人千
　　總一人把總二人兵五百九十七名漢鳯營遊擊
　　一人(駐劄/鳳縣)中軍守備一人千總一人把總一人兵
　　四百八十五名陽平闗營㕘將一人(駐劄寧羌/州陽平闗)千
　　總一人兵二百九十五名寧羌營遊擊一人(駐劄/寧羌)
　　(州/)中軍守備一人千總一人把總一人兵二百九
　　十七名畧陽營遊擊一人(駐劄畧/陽縣)千總一人把總
　　一人兵二百九十七名
　　河州鎮總兵官一人(駐劄/河州)管轄本標官兵分防各
　　營
　　鎮標中軍兼管左營遊擊一人中軍守備一人千
　　總二人把總四人兵八百五十七名右營遊擊一
　　人中軍守備一人千總二人把總四人兵八百五
　　十七名河州城守營都司一人千總二人把總四
　　人兵三百六十四名定羌驛千總一人兵七十九
　　名循化營㕘將一人(駐劄河州口/外循化㕔)中軍守備一人
　　千總二人把總三人兵八百五十九名保安營都
　　司一人(駐劄循化/㕔保安堡)把總二人兵五百二十一名起
　　臺堡守備一人(駐劄循化/㕔老雅闗)兵二百六十一名臨洮
　　營都司一人(駐劄狄/道州)把總一人兵三百四十名蘭
　　州城守營㕘將一人(駐劄蘭/州府)中軍守備一人千總
　　一人把總三人兵五百九十三名金縣汛把總一
　　人兵百一名洮岷協副將一人(駐劄洮/州㕔城)中軍都司
　　一人千總一人把總三人兵七百三十八名階州
　　營遊擊一人(駐劄/階州)把總二人兵四百五十九名文
　　縣營都司一人(駐劄/文縣)把總一人兵三百二十七名
　　西固營都司一人(駐劄階州/西固所)千總一人兵二百七
　　十三名岷州營都司一人(駐劄/岷州)把總一人兵一百
　　六十名舊洮營都司一人(駐劄洮州/㕔舊城)兵二百二十
　　九名鞏昌營遊擊一人(駐劄鞏/昌府)千總一人兵五百
　　十五名伏羌縣汛千總一人兵一百名秦州營都
　　司一人(駐劄/秦州)千總一人兵五百二十八名秦安縣
　　汛千總一人兵七十九名蓮花城汛千總一人兵
　　五十一名清水縣汛把總一人兵五十名徽縣汛
　　把總一人兵五十名
　　甘肅提督一人(駐劄甘/州府)統轄本標官兵分防各營
　　兼節制鎮標四
　　提標中營中軍㕘將一人中軍守備一人千總二
　　人把總四人兵八百三十名左營遊擊一人中軍
　　守備一人千總二人把總四人兵八百三十名右
　　營遊擊一人中軍守備一人千總二人把總四人
　　兵八百三十名前營遊擊一人中軍守備一人千
　　總二人把總四人兵八百二十九名後營都司一
　　人中軍守備一人千總二人把總四人兵八百二
　　十九名甘州城守營㕘將一人中軍守備一人千
　　總一人把總二人兵五百八十九名永固協副將
　　一人(駐劄山丹/縣永固城)中軍都司一人千總一人把總三
　　人兵一百五十五名山丹營遊擊一人(駐劄山/丹縣)千
　　總一人把總一人兵二百七十六名大馬營遊擊
　　一人(駐劄山/丹縣)千總一人把總二人兵三百三十五
　　名洪水營遊擊一人(駐劄張/掖縣)千總一人把總一人
　　兵三百三十名梨園營都司一人(駐劄張/掖縣)把總一
　　人兵一百五十九名馬營墩都司一人(駐劄山/丹縣)兵
　　一百二名硤口營都司一人(駐劄山/丹縣)兵一百三十
　　六名南古城營守備一人(駐劄張/掖縣)兵一百二十六名
　　定羌廟汛把總一人兵四十九名黒城營把總一
　　人兵一百名
　　涼州鎮總兵官一人(駐劄涼/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵四百二十四名左營遊擊一人中
　　軍守備一人千總二人把總四人兵四百二十五
　　名右營遊擊一人中軍守備一人千總二人把總
　　四人兵四百三十二名前營都司一人中軍守備
　　一人千總二人把總四人兵四百三十七名後營
　　都司一人中軍守備一人千總二人把總四人兵
　　五百三十六名涼州城守營都司一人(鎮標後營/都司兼任)
　　兵四十四名蔡旗營千總一人兵八十七名髙溝
　　堡千總一人兵四十四名西把截堡守備一人(駐/劄)
　　(武威/縣)兵九十一名上古城堡把總一人兵二十九
　　名炭山堡把總一人兵四十四名南把截堡把總
　　一人兵四十九名永昌協副將一人(駐劄永/昌縣)中軍
　　都司一人千總一人把總三人兵四百八十二名
　　寧逺營守備一人(駐劄永昌/縣寧逺堡)兵八十九名永寧堡
　　把總一人兵三十六名新城營都司一人(駐劄永/昌縣新)
　　(城/堡)把總一人兵一百三名張義營都司一人(駐劄武/威縣張)
　　(義/堡)兵一百二十五名安逺營都司一人(駐劄古浪/縣安逺堡)
　　兵二百六名髙古城營千總一人把總一人兵一
　　百九十九名水泉營守備一人(駐劄永昌/縣水泉堡)兵一百
　　二十名鎮畨營遊擊一人(駐劄鎮/畨縣)千總一人把總
　　一人兵三百十八名大靖營遊擊一人(駐劄古浪/縣大靖堡)
　　中軍守備一人把總二人兵四百二十一名黑松
　　堡把總一人兵八十名土門營守備一人(駐劄古/浪縣土)
　　(門/堡)兵六十四名古浪堡把總一人兵一百一名莊
　　浪營㕘將一人(駐劄平/番縣)中軍守備一人千總一人
　　把總二人兵五百十八名武勝堡把總一人兵五
　　十名俄卜嶺營遊擊一人(駐劄平/番縣)千總一人兵二
　　百三十九名松山營守備一人(駐劄平/番縣)兵七十四
　　名裴家堡把總一人兵三十七名鎮羌營遊擊一
　　人(駐劄平/番縣)千總一人把總一人兵四百四十三名
　　岔口營都司一人(駐劄平/畨縣)兵二百五名三眼井都
　　司一人(駐劄臯/蘭縣)兵九十九名永泰營把總一人兵
　　五十六名紅水營守備一人(駐劄臯/蘭縣)兵一百名紅
　　城堡守備一人(駐劄平/番縣)兵二百五十六名苦水堡
　　把總一人兵五十名
　　寧夏鎮總兵官一人(駐劄寧/夏府)管轄本標官兵分防
　　各營
　　鎮標中營兼管左營遊擊一人中軍守備一人千
　　總二人把總四人兵四百七十三名右營遊擊一
　　人中軍守備一人千總二人把總四人兵四百六
　　十一名前營遊擊一人中軍守備一人千總二人
　　把總四人兵四百六十三名後營都司一人中軍
　　守備一人千總二人把總三人兵四百六十五名
　　寧夏城守營都司一人(鎮標後營/都司兼任)把總二人兵三
　　百二十六名中衛協副將一人(駐劄中/衛縣)中軍都司
　　一人千總一人把總二人兵六百六十七名石空
　　寺堡守備一人(駐劄中/衞縣)兵一百三十三名古水井
　　堡守備一人(駐劄中/衛縣)兵四十八名香山堡把總一
　　人兵四十八名花馬池營㕘將一人(駐劄靈州/花馬池)中
　　軍守備一人千總一人把總一人兵六百六名安
　　定營守備一人(駐劄靈州/安定堡)兵四十八名韋州堡把
　　總一人兵六十五名恵安堡把總一人兵六十五
　　名靈州營㕘將一人(駐劄/靈州)中軍守備一人把總二
　　人兵四百五十九名紅寺堡把總一人兵四十三
　　名同心城營守備一人(駐劄靈州/同心驛)把總一人兵一百
　　六名臨河堡把總一人兵八十一名平羅營叅將
　　一人(駐劄平/羅縣)中軍守備一人千總一人把總一人
　　兵四百二十一名李綱堡把總一人兵七十七名
　　威鎮堡把總一人兵八十八名洪廣營遊擊一人
　　(駐劄平/羅縣)中軍守備一人把總二人兵五百十三名
　　鎮朔堡把總一人兵一百三名鎮北堡把總一人
　　兵一百名廣武營遊擊一人(駐劄中/衛縣)中軍守備一
　　人把總二人兵四百二名棗園堡把總一人兵五
　　十名興武營都司一人(駐劄靈州/興武堡)千總一人把總
　　一人兵三百十六名毛卜喇堡把總一人兵四十
　　三名横城營都司一人(駐劄靈州/横城堡)兵一百六十九
　　名紅山堡把總一人兵三十八名清水營把總一
　　人兵三十八名玉泉營遊擊一人(駐劄寧/朔縣)中軍守
　　備一人兵六百二名大壩堡把總一人兵一百十
　　一名平羌堡把總一人兵一百二名
　　西寧鎮總兵官一人(駐劄西/寧府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵五百七十二名左營遊擊一人中
　　軍守備一人千總二人把總四人兵五百七十二
　　名右營遊擊一人中軍守備一人千總二人把總
　　四人兵五百七十二名前營都司一人中軍守備
　　一人千總二人把總四人兵五百七十一名後營
　　都司一人中軍守備一人千總二人把總四人兵
　　五百六十二名西寧城守營都司一人把總二人
　　兵二百三十七名大通協副將一人(駐劄大/通縣)中軍
　　都司一人千總一人把總三人兵六百五十三名
　　永安營遊擊一人(駐劄大/通縣)千總一人把總二人兵
　　五百三十九名白塔川都司一人(駐劄大/通縣)把總二
　　人兵二百七十七名鎮海營遊擊一人(駐劄西寧/縣噶丹城)
　　中軍守備一人(駐劄鎮/海堡)千總一人把總二人兵五
　　百六十五名喇課營千總一人兵一百四十四名
　　哈拉庫圖爾營千總一人兵一百四十三名巴燕
　　戎格營遊擊一人(駐劄撫/畨㕔)千總一人把總一人兵
　　三百十七名巴暖三川營守備一人(駐劄碾/伯縣)把總
　　一人兵一百六十七名甘都堂堡千總一人兵一
　　百十二名扎什巴堡千總一人兵七十四名康家
　　寨千總一人兵六十五名癿思觀堡把總一人兵
　　四十二名貴徳營遊擊一人(駐劄西/寧縣)千總一人把
　　總一人兵七百二十一名北川營都司一人(駐劄/西寧)
　　(縣新/城)把總一人兵一百六十五名南川營都司一
　　人(駐劄西寧/縣黒石城)把總一人兵一百六十六名亦襍石
　　營千總一人兵八十八名千户荘堡把總一人兵
　　五十五名威逺營都司一人(駐劄西/寧縣)把總一人兵
　　二百十二名碾伯營都司一人(駐劄碾/伯縣)兵一百五
　　十三名老雅堡把總一人兵三十八名冰溝堡把
　　總一人兵四十六名西大通堡千總一人兵四十
　　五名
　　肅州鎮總兵官一人(駐劄/肅州)管轄本標官兵分防各
　　營
　　鎮標中營中軍遊擊一人中軍守備一人千總二
　　人把總四人兵九百十名左營遊擊一人中軍守
　　備一人千總二人把總四人兵九百九名右營遊
　　擊一人中軍守備一人千總二人把總四人兵九
　　百九名肅州城守營都司一人千總一人把總二
　　人兵三百五十五名嘉峪闗營遊擊一人(駐劄肅/州嘉峪)
　　(闗/)千總一人把總二人兵三百九十四名野麻灣
　　堡把總一人兵三十六名新城堡把總一人兵三
　　十六名金佛寺堡把總一人兵四十五名夘來泉
　　堡把總一人兵四十五名金塔寺協副將一人(駐/劄)
　　(肅州金塔/寺地方)中軍都司一人千總一人把總三人兵
　　五百三十九名威逺堡干總一人兵六十五名兩
　　山口堡把總一人兵三十七名臨水堡把總一人
　　兵四十四名鎮彞營遊擊一人(駐劄/肅州)千總一人兵
　　二百九十四名雙井堡把總一人兵四十三名鹽
　　池堡把總一人兵八十五名深溝堡把總一人兵
　　四十四名毛目城堡把總一人兵三十八名清水
　　營都司一人(駐劄/肅州)兵九十七名髙臺營遊擊一人
　　(駐劄髙/臺縣)兵二百七十九名平川營守備一人(駐劄/髙臺)
　　(縣平/川堡)兵七十六名紅崖營守備一人(駐劄髙臺/縣紅崖堡)兵
　　一百十九名安西協副將一人(駐劄安/西州)中軍都司
　　一人千總二人把總四人兵八百七十九名踏實
　　營千總一人兵六十八名𤓰州營千總一人兵七
　　十六名布隆吉爾營都司一人(駐劄安/西州)千總一人
　　把總二人兵四百四名橋灣營都司一人(駐劄安/西州)
　　把總一人兵二百五十九名雙塔堡千總一人兵
　　八十一名沙州營㕘將一人(駐劄安西州/舊沙州衛)中軍守
　　備一人千總二人把總三人兵五百五十四名黄
　　墩營把總一人兵八十二名靖逆營遊擊一人(駐/劄)
　　(玉門縣舊/靖逆衛)千總一人把總二人兵五百七十六名
　　赤金營都司一人(駐劄玉門縣/舊赤金衛)把總一人兵一百
　　七十四名恵回堡千總一人兵八十八名
　　烏嚕木齊提督一人(駐劄迪/化州)統轄本標官兵分防
　　各營兼節制鎮標一
　　提標中營中軍㕘將一人中軍守備一人千總二
　　人把總四人兵九百四十九名左營遊擊一人中
　　軍守備一人千總二人把總四人兵九百四十九
　　名右營都司一人(駐劄景/化城)中軍守備一人千總二
　　人把總四人兵九百四十九名烏嚕木齊城守營
　　都司一人中軍守備一人千總二人把總四人兵
　　一千名濟木薩營㕘將一人(駐劄保/恵城)中軍守備一
　　人千總一人把總四人迪化頭屯所千總一人塔
　　西河所千總一人蘆草溝所千總一人兵九百九
　　名瑪納斯協副將一人(駐劄瑪/納斯)中軍兼管左營都
　　司一人中軍守備一人千總二人把總四人兵七
　　百九十五名右營都司一人中軍守備一人千總
　　二人把總三人兵七百九十三名鞏寧滿城城守
　　營都司一人(駐劄鞏/寧城)千總一人把總一人兵三百
　　六名庫爾喀喇烏蘇營遊擊一人(駐劄庫爾/喀喇烏蘇)中軍
　　守備一人千總二人把總二人兵五百名精河營
　　都司一人(駐劄/晶河)千總一人把總二人兵三百名喀
　　喇巴爾噶遜營守備一人(駐劄喀喇/巴爾噶遜)把總二人兵
　　三百名
　　巴里坤鎮總兵官一人(駐劄鎮/西府城)管轄本標官兵分
　　防各營
　　鎮標中營中軍遊擊一人中軍守備一人千總二
　　人把總四人兵六百五十三名左營遊擊一人中
　　軍守備一人千總二人把總四人兵六百五十名
　　右營遊擊一人(駐劄巴/里坤屯)中軍守備一人千總二人
　　把總四人兵六百五十二名巴里坤城守營都司
　　一人(駐劄鎮/西府)千總一人把總二人兵二百四名哈
　　宻協副將一人(駐劄哈/宻㕔城)中軍都司一人千總二人
　　把總四人兵八百三十名塔爾納沁屯田都司一人
　　(駐劄塔/爾納沁)把總一人兵二百名蔡把什湖屯田把總
　　一人兵一百名古城營遊擊一人(駐劄/古城)千總一人
　　把總二人兵四百五名木壘營守備一人(駐劄穆/壘城)
　　把總二人兵三百二名
　　伊犁將軍標下綠營官兵
　　伊犁鎮總兵官一人(駐劄緌/定城)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵六百名左營遊擊一人(駐劄廣/仁城)中
　　軍守備一人千總二人把總四人兵六百名右營
　　都司一人(駐劄瞻/徳城)中軍守備一人千總二人把總
　　四人兵六百名霍爾果斯營㕘將一人(駐劄拱/宸城)中
　　軍守備一人千總二人把總四人兵七百名巴燕
　　岱營都司一人(駐劄熙/春城)千總一人把總二人兵三
　　百名塔爾竒營守備一人(駐劄塔/哩竒營)千總一人把總
　　一人兵二百名
　　四川
　　四川總督一人(駐劄成/都府)統轄本標官兵兼節制提
　　標一鎮標四
　　督標中營中軍副將一人中軍都司一人千總二
　　人把總四人兵八百名左營遊擊一人中軍守備
　　一人千總二人把總四人兵八百名右營遊擊一
　　人中軍守備一人千總二人把總四人兵八百名
　　成都將軍標下綠營官兵
　　中軍副將一人左營都司一人千總一人把總二
　　人兵五百名右營守備一人千總一人把總二人
　　兵五百名
　　四川提督一人(駐劄成/都府)統轄本標官兵分防各營
　　兼節制鎮標四
　　提標中營中軍㕘將一人中軍守備一人千總二
　　人把總四人兵五百名左營遊擊一人中軍守備
　　一人千總二人把總四人兵五百名右營遊擊一
　　人中軍守備一人千總二人把總四人兵五百名
　　前營都司一人中軍守備一人千總二人把總四
　　人兵五百名成都城守營㕘將一人中軍兼管左
　　營守備一人千總二人把總三人兵八百二十名
　　右營守備一人(駐劄/卭州)千總二人把總三人兵七百
　　六十二名青雲營守備一人(駐劄灌縣/青雲沱)千總一人
　　把總一人兵一百八十一名普安營㕘將一人(駐/劄)
　　(雷波/㕔)中軍守備一人千總一人把總四人兵四百
　　九十九名安阜營都司一人(駐劄黄/螂所)千總一人把
　　總一人兵二百八十六名馬邊營都司一人(駐劄/馬邊)
　　(㕔/)千總一人把總二人兵三百四十五名阜和協
　　副將一人(駐劄打/箭壚)中軍兼管左營都司一人千總
　　三人把總五人兵六百十一名右營都司一人千
　　總一人把總二人兵三百六十一名泰寧營都司
　　一人(駐劄泰/寧城)千總一人把總一人兵四百十六名
　　黎雅營遊擊一人(駐劄雅/州府)中軍守備一人千總二
　　人把總四人兵五百十三名峩邊營遊擊一人(駐/劄)
　　(峩眉/縣)中軍守備一人千總二人把總二人兵四百
　　六十二名永寧營㕘將一人(駐劄叙/永㕔)中軍守備一
　　人千總二人把總四人兵五百四十二名瀘州營
　　都司一人(駐劄/瀘州)千總二人把總四人兵三百十四
　　名叙馬營都司一人(駐劄叙/州府)千總二人把總二人
　　兵三百九十八名建武營都司一人(駐劄興文/縣建武城)千
　　總一人把總二人兵二百十四名大壩營都司一
　　人(駐劄叙永/㕔大壩城)把總一人兵一百六十六名赤水營
　　守備一人(駐劄永寧/縣赤水城)把總一人兵二百九名𢡟功
　　協副將一人(駐劄美諾/𢡟功㕔)中軍都司一人千總三人
　　把總五人兵六百九十六名撫邊營守備一人(駐/劄)
　　(撫邊/屯)千總一人把總二人兵五百四十六名綏靖
　　營遊擊一人(駐劄綏/靖屯)中軍守備一人千總二人把
　　總四人兵六百十一名崇化營遊擊一人(駐劄崇/化屯)
　　中軍守備一人千總二人把總二人兵五百三十
　　九名慶寧營守備一人(駐劄/茹寨)千總一人把總二人
　　兵二百六十名
　　川北鎮總兵官一人(駐劄保/寧府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵五百二十三名左營遊擊一人中
　　軍守備一人千總二人把總三人兵五百五十名
　　右營都司一人千總二人把總三人兵五百六十
　　二名順慶營遊擊一人(駐劄順/慶府)中軍守備一人千
　　總二人把總二人兵三百三十四名達州營遊擊
　　一人(駐劄/達州)中軍守備一人千總一人把總二人兵
　　三百九十三名太平營都司一人(駐劄太/平縣)千總一
　　人把總二人兵二百七十名潼綿營遊擊一人(駐/劄)
　　(潼川/府)中軍守備一人千總一人把總二人兵三百
　　三十二名通巴營守備一人(駐劄通江/縣毛浴鎮)把總二人
　　兵二百十名
　　重慶鎮總兵官一人(駐劄重/慶府)管轄本標官兵分防
　　各營
　　鎮標中營中軍遊擊一人中軍守備一人千總一
　　人把總四人兵四百六十八名左營遊擊一人中
　　軍守備一人千總一人把總三人兵四百五十六
　　名右營都司一人千總二人把總三人兵五百九
　　十八名綏寧營㕘將一人(駐劄秀/山縣)中軍守備一人
　　千總二人把總四人兵六百十一名黔彭營都司
　　一人(駐劄黔/江縣)千總一人把總二人兵三百二名忠
　　州營都司一人(駐劄/忠州)千總一人把總二人兵二百
　　三十四名夔州協副將一人(駐劄夔/州府)中軍兼管左
　　營都司一人千總一人把總三人兵四百六十八
　　名右營守備一人千總二人把總三人兵四百六
　　十一名巫山營都司一人(駐劄巫/山縣)千總一人把總
　　一人兵二百八十一名梁萬營都司一人(駐劄/萬縣)千
　　總一人把總一人兵二百五十名
　　建昌鎮總兵官一人(駐劄寜/逺府)管轄本標官兵分防
　　各營
　　鎮標中營中軍遊擊一人中軍守備一人千總一
　　人把總四人兵四百九十八名左營遊擊一人中
　　軍守備一人千總一人把總四人兵五百三名右
　　營都司一人千總二人把總四人兵五百二十一
　　名越嶲營㕘將一人(駐劄越/嶲㕔)中軍守備一人千總
　　二人把總四人兵五百四十五名㑹川營㕘將一
　　人(駐劄㑹/理州)中軍守備一人千總二人把總四人兵
　　五百四十四名靖逺營遊擊一人(駐劄冕寧/縣靖逺城)中軍
　　守備一人千總二人把總四人兵三百八十一名
　　㑹鹽營遊擊一人(駐劄鹽/源縣)中軍守備一人千總二
　　人把總四人兵三百八十一名寧越營都司一人
　　(駐劄寧越/府寧越城)千總一人把總二人兵三百十九名懐
　　逺營都司一人(駐劄冕寧/縣懐逺城)千總二人把總二人兵
　　三百四十一名冕山營都司一人(駐劄冕寧/縣冕山)千總
　　一人把總二人兵二百四十名永定營守備一人
　　(駐劄㑹理/州永定城)千總一人兵二百四十一名瀘寧營守
　　備一人(駐劄冕寧/縣瀘寧城)千總一人把總二人兵二百二
　　十二名
　　松潘鎮總兵官一人(駐劄松/潘㕔)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵五百四十名左營遊擊一人中軍
　　守備一人千總一人把總三人兵五百三十四名
　　右營都司一人千總一人把總三人兵五百三十
　　四名維州協副將一人(駐劄茂州/舊保縣)中軍兼管左營
　　都司一人千總二人把總三人兵四百三十九名
　　右營守備一人(駐劄襍/谷㕔)把總二人兵二百六十四
　　名茂州營都司一人(駐劄/茂州)千總一人把總二人兵
　　三百三十一名龍安營都司一人(駐劄龍/安府)千總一
　　人把總四人兵五百四十七名漳臘營㕘將一人(駐/劄)
　　(松潘㕔/漳臘城)中軍守備一人千總二人把總四人兵五
　　百六十九名疊溪營遊擊一人(駐劄茂州/疊溪城)中軍守
　　備一人千總一人把總一人兵四百七名平畨營
　　都司一人(駐劄松潘/㕔平畨城)千總一人把總二人兵二百
　　二十二名南坪營都司一人(駐劄松潘/㕔南坪城)千總一人
　　把總二人兵三百四十六名小河營守備一人(駐/劄)
　　(小河/城)千總一人把總二人兵一百八十八名
　　湖北　湖南
　　湖廣總督一人(駐劄武/昌府)統轄本標官兵分防各營
　　兼節制撫標二提標一鎮標四
　　督標中營中軍副將一人中軍都司一人千總二
　　人把總四人兵四百九十九名左營遊擊一人中
　　軍守備一人千總二人把總四人兵四百九十七
　　名右營遊擊一人中軍守備一人千總二人把總
　　四人兵四百八十七名武昌城守營㕘將一人中
　　軍守備一人千總二人把總四人兵六百八十一
　　名黄州協副將一人(駐劄黄/州府)中軍都司一人千總
　　三人把總四人兵六百八十七名蘄州營都司一
　　人(駐劄蘄/州城)千總一人把總二人兵二百三十七名
　　道士洑營都司一人(駐劄大冶/縣道士洑)把總一人兵二百
　　三十八名興國營㕘將一人(駐劄興/國州)中軍守備一
　　人千總一人把總二人兵三百六十九名徳安營
　　叅將一人(駐劄徳/安府)中軍守備一人千總一人把總
　　二人兵四百七名漢陽城守營遊擊一人(駐劄漢/陽府)
　　中軍守備一人(駐劄漢/口鎮)千總一人把總三人兵五
　　百九十二名
　　湖北巡撫一人(駐劄武/昌府)統轄本標官兵
　　撫標中軍兼管左營㕘將一人中軍守備一人千
　　總二人把總四人兵五百八十五名右營遊擊一
　　人中軍守備一人千總二人把總四人兵五百八
　　十四名
　　襄陽鎮總兵官一人(駐劄穀/城縣)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵四百八十九名左營遊擊一人(駐/劄)
　　(南漳/縣)中軍守備一人千總二人把總四人兵四百
　　八十五名右營遊擊一人(駐劄襄/陽府)中軍守備一人
　　千總二人把總四人兵四百八十五名前營都司
　　一人中軍守備一人千總二人把總四人兵四百
　　九十一名均房營㕘將一人(駐劄/均州)中軍守備一人
　　(駐劄/房州)千總二人把總四人兵七百三十七名襄陽
　　城守營遊擊一人(駐劄襄/陽府)中軍守備一人千總二
　　人把總四人兵五百九十名鄖陽協副將一人(駐/劄)
　　(鄖陽/府)中軍兼管左營都司一人千總二人把總四
　　人兵三百四十一名右營守備一人(駐劄保/康縣)千總
　　一人把總四人兵三百三十八名竹山營遊擊一
　　人(駐劄竹/山縣)中軍守備一人千總二人把總四人兵
　　四百八十一名竹溪營遊擊一人(駐劄竹/溪縣)中軍守
　　備一人千總二人把總四人兵四百八十名荆門
　　營遊擊一人(駐劄荆/門州)中軍守備一人千總二人把
　　總四人兵五百八十六名安陸城守營都司一人
　　(駐劄安/陸府)千總一人把總一人兵三百三十七名
　　宜昌鎮總兵官一人(駐劄宜/昌府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總三人兵七百十四名左營遊擊一人(駐劄/興山)
　　(縣/)中軍守備一人千總二人把總三人兵五百十
　　四名水師前營遊擊一人千總二人把總四人兵
　　四百六十七名水師後營遊擊一人(駐劄/歸州)中軍守
　　備一人(駐劄巴/東縣)千總二人把總四人兵五百二十
　　名荆州城守營㕘將一人(駐劄荆/州府)中軍守備一人
　　千總二人把總四人兵五百三十九名荆州水師
　　營守備一人(駐劄筲/箕窪)千總一人把總二人兵二百
　　十三名施南協副將一人(駐劄施/南府)中軍都司一人
　　兵四百九十七名左營守備一人(駐劄咸/豐縣)千總二
　　人把總四人兵四百九十七名右營守備一人(駐/劄)
　　(利川/縣)千總一人把總五人兵四百九十七名逺安
　　營遊擊一人(駐劄逺/安縣)中軍守備一人千總一人把
　　總四人兵四百四名宜都營都司一人(駐劄宜/都縣)千
　　總一人把總二人兵三百三十八名衛昌營遊擊
　　一人(駐劄鶴/峯州)中軍守備一人(駐劄長/樂縣)千總二人把
　　總四人兵五百九十六名
　　湖南巡撫一人(駐劄長/沙府)統轄本標官兵
　　撫標中軍兼管左營㕘將一人中軍守備一人千
　　總二人把總四人兵六百八十六名右營遊擊一
　　人中軍守備一人千總二人把總四人兵六百八
　　十四名
　　湖廣水陸提督一人(駐劄常/徳府)統轄本標官兵分防
　　各營兼節制鎮標四
　　提標中營中軍㕘將一人中軍守備一人千總二
　　人把總四人兵七百五十二名左營遊擊一人中
　　軍守備一人千總二人把總四人兵七百五十四
　　名右營遊擊一人中軍守備一人千總二人把總
　　四人兵七百五十四名前營都司一人中軍守備
　　一人千總二人把總四人兵七百五十七名長沙
　　協副將一人(駐劄長/沙府)中軍兼管左營都司一人千
　　總二人把總四人兵五百二名右營守備一人(駐/劄)
　　(湘潭/縣)千總二人把總四人兵五百十九名辰州協
　　副將一人(駐劄辰/州府)中軍兼管左營都司一人千總
　　二人把總四人兵四百三十一名右營守備一人
　　(駐劄辰/溪縣)千總二人把總四人兵四百三十二名永
　　順協副將一人(駐劄永/順府)中軍都司一人千總二人
　　把總四人兵七百三十七名洞庭協水師副將一人(駐/劄)
　　(常徳府/龍陽縣)中軍都司一人千總二人把總四人兵五
　　百八十三名岳州營㕘將一人(駐劄岳/州府)中軍守備
　　一人千總一人把總二人兵五百七十七名岳州
　　水師營守備一人(駐劄巴/陵縣)千總一人把總二人兵
　　二百四十二名澧州營㕘將一人(駐劄/澧州)中軍守備
　　一人千總二人把總四人兵六百二十四名常徳
　　營遊擊一人(駐劄常/徳府)中軍守備一人千總二人把
　　總四人兵六百五十五名九谿營遊擊一人(駐劄/澧州)
　　(九谿/衛)中軍守備一人(駐劄永/順府)千總二人把總四人
　　兵六百五十九名永定營都司一人(駐劄澧州/永定縣)千
　　總一人把總二人兵三百九十六名
　　鎮筸鎮總兵官一人(駐劄辰州府鎮/筸五寨司城)管轄本標官
　　兵分防各營
　　鎮標中營中軍遊擊一人中軍守備一人(駐劄教/塲坪)
　　千總二人把總四人兵六百九十四名左營遊擊
　　一人(駐劄/乾州)中軍守備一人(駐劄鎮/谿所)千總二人把總
　　四人兵六百八十九名右營遊擊一人(駐劄得/勝營)中
　　軍守備一人(駐劄曬/金塘)千總二人把總四人兵六百
　　八十七名前營都司一人(駐劄/長坪)中軍守備一人(駐/劄)
　　(巖/口)千總二人把總四人兵六百九十名沅州協副
　　將一人(駐劄沅/州府)中軍都司一人守備一人千總五
　　人把總八人兵九百三十六名永綏協副將一人
　　(駐劄永綏/㕔吉多城)中軍都司一人左營守備一人(駐劄排/補美汛)
　　千總二人把總四人兵七百四十五名右營守備
　　一人(駐劄花/園汛)千總二人把總四人兵七百三十四
　　名靖州協副將一人(駐劄/靖州)中軍都司一人千總二
　　人把總四人兵七百二名保靖營遊擊一人(駐劄/永順)
　　(府保/靖縣)中軍守備一人千總二人把總四人兵五百
　　二十名綏寧營遊擊一人(駐劄靖州/綏寧縣)中軍守備一
　　人千總二人把總四人兵四百六十一名長安營
　　遊擊一人(駐劄寶慶/府長安城)守備一人(駐劄鎮/彛哨)千總二人
　　把總四人兵一千九十七名
　　永州鎮總兵官一人(駐劄永/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百四十一名左營遊擊一人(駐/劄)
　　(江華/縣)中軍守備一人(駐劄錦/田所)千總二人把總四人
　　兵六百七十二名右營遊擊一人(駐劄/道州)中軍守備
　　一人(駐劄寜/逺縣)千總二人把總四人兵五百九十四
　　名衡州協副將一人(駐劄衡/州府)中軍都司一人千總
　　二人把總四人兵六百九十一名寶慶協副將一
　　人(駐劄寳/慶府)中軍都司一人千總二人把總四人兵
　　五百九十名臨武營㕘將一人(駐劄臨/武縣)中軍守備
　　一人千總二人把總四人兵五百六十五名桂陽
　　營㕘將一人(駐劄桂/陽州)中軍守備一人千總二人把
　　總四人兵四百六十四名宜章營㕘將一人(駐劄/栁州)
　　(宜章/縣)中軍守備一人千總二人把總四人兵五百
　　六十八名武岡營遊擊一人(駐劄武/岡州)守備一人千
　　總一人把總四人兵六百八名
　　廣東　廣西
　　兩廣總督一人(駐劄肇/慶府)統轄本標官兵兼節制撫
　　標二提標二鎮標九
　　督標中營中軍副將一人中軍都司一人千總二
　　人把總四人兵八百八十七名左營㕘將一人中
　　軍守備一人千總二人把總三人兵九百名右營
　　㕘將一人中軍守備一人千總二人把總四人兵
　　九百名前營㕘將一人中軍守備一人千總二人
　　把總四人兵九百名後營㕘將一人中軍守備一
　　人千總一人把總四人兵九百四名肇慶水師營
　　㕘將一人中軍守備一人千總二人把總四人兵
　　九百三十九名
　　廣東巡撫一人(駐劄廣/州府)統轄本標官兵
　　撫標中軍兼管左營㕘將一人中軍守備一人千
　　總二人把總三人兵一千九十八名右營遊擊一
　　人中軍守備一人千總二人把總三人兵一千九
　　十八名
　　廣東提督一人(駐劄恵/州府)統轄本標官兵分防各營
　　兼節制鎮標七
　　提標中營中軍㕘將一人中軍守備一人千總二
　　人把總四人兵八百八十三名左營中軍守備一
　　人千總二人把總三人兵七百七十五名右營遊
　　擊一人中軍守備一人千總二人把總四人兵八
　　百八十名前營遊擊一人中軍守備一人千總二
　　人把總四人兵八百八十二名後營遊擊一人中
　　軍守備一人千總一人把總四人兵八百八十一
　　名恵州協副將一人(駐劄恵/州府)中軍兼管左營都司
　　一人中軍守備一人(駐劄長/寧縣)千總二人把總四人
　　兵七百五十一名右營都司一人(駐劄永/安縣)中軍守
　　備一人(駐劄歸/善縣)千總二人把總四人兵六百三十
　　六名和平營都司一人(駐劄和/平縣)千總一人把總二
　　人兵三百十一名廣州城守協副將一人(駐劄廣/州府)中
　　軍兼管左營都司一人中軍守備一人千總二人把
　　總四人兵一千一百六十一名右營都司一人中軍守
　　備一人千總二人把總四人兵一百六十五名三水營
　　都司一人(駐劄三/水縣)把總二人兵一百七十七名肇慶協
　　副將一人(駐劄肇/慶府)中軍都司一人左營守備一人(駐劄/開建)
　　(縣/)千總二人把總四人兵七百八十四名右營守備一
　　人千總二人把總四人兵七百八十四名四㑹營都
　　司一人(駐劄四/會縣)千總一人把總一人兵二百二十三名
　　新塘水師營遊擊一人(駐劄廣州府/新塘地方)中軍守備一人(駐/劄)
　　(蔴涌/汛)千總二人把總四人兵七百三十七名大鵬營叅
　　將一人(駐劄東/莞縣)中軍守備一人(駐劄新安/縣海口)千總二人
　　把總四人兵八百七名增城營㕘將一人(駐劄增/城縣)
　　中軍兼管左營守備一人(駐劄龍/門縣)千總二人把總
　　二人兵五百六十九名右營守備一人(駐劄從/化縣)千
　　總二人把總二人兵四百八十五名平海營㕘將
　　一人(駐劄歸/善縣)中軍守備一人(駐劄稔/山汛)千總二人把
　　總四人兵七百三十八名永靖營遊擊一人(駐劄/廣州)
　　(府/)中軍守備一人千總二人把總四人兵五百九
　　十五名
　　左翼總兵官一人(駐劄東莞/縣虎門寨)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵八百六十一名左營遊擊一人中
　　軍守備一人(駐劄新/安縣)千總二人把總四人兵八百
　　四十六名右營都司一人中軍守備一人(駐劄畨/禺縣南)
　　(村/)千總二人把總三人兵八百二十五名順徳協
　　副將一人(駐劄順/徳縣)中軍兼管左營都司一人中軍
　　守備一人千總二人把總四人兵一千一名右營
　　都司一人(駐劄蘆/包汛)中軍守備一人千總二人把總
　　四人兵八百七十九名東莞營都司一人(駐劄東/莞縣)
　　千總二人把總二人兵四百八十九名香山協副
　　將一人(駐劄香/山縣)中軍兼管左營都司一人中軍守
　　備一人(駐劄前/山寨)千總二人把總三人兵八百六十
　　九名右營都司一人(駐劄皇梁/都土城)中軍守備一人千
　　總二人把總四人兵八百六十六名海防營把總
　　二人兵九十名新㑹營㕘將一人(駐劄新/會縣)中軍兼
　　管左營守備一人千總二人把總四人兵八百三
　　十名右營守備一人(駐劄新/寧縣)千總二人把總四人
　　兵八百三十二名廣海營遊擊一人(駐劄新寧/縣廣海寨)中
　　軍守備一人千總二人把總四人兵七百五十三
　　名那扶營都司一人(駐劄恵州/府那扶鎮)千總一人把總一
　　人兵二百五十九名春江協副將一人(駐劄陽/江縣)中
　　軍都司一人左營守備一人千總二人把總四人
　　兵六百三十三名右營守備一人(駐劄雙/魚所)千總二
　　人把總四人兵六百三十七名
　　右翼鎮總兵官一人(駐劄韶州/府英徳縣)管轄本標官兵分
　　防各營
　　鎮標中營中軍遊擊一人中軍守備一人(駐劄青/峝汛)
　　千總二人把總四人兵九百七十六名左營遊擊
　　一人(駐劄廣/州府)中軍守備一人(駐劄韶/州府)千總二人把總
　　四人兵九百七十六名右營都司一人(駐劄清/逺縣)中軍
　　守備一人(駐劄乳/源縣)千總二人把總四人兵九百七十
　　五名南雄協副將一人(駐劄南/雄府)中軍都司一人中軍
　　守備一人(駐劄始/興縣)千總二人把總四人兵七百六
　　十九名英清江防營守備一人(駐劄清/逺縣)千總一人
　　把總一人兵二百十三名三江口協副將一人(駐/劄)
　　(連州三/江口)中軍都司一人左營守備一人千總二人
　　把總四人兵九百八十五名右營守備一人(駐劄/虎又)
　　(塘/)千總二人把總四人兵九百八十六名連陽營
　　遊撃一人(駐劄/連州)中軍守備一人千總二人把總四人
　　兵六百六十九名理猺營把總一人兵九十三名
　　髙亷羅鎮總兵官一人(駐劄髙/州府)管轄本標官兵分
　　防各營
　　鎮標中軍兼管左營遊擊一人中軍守備一人千
　　總二人把總四人兵八百二名右營都司一人千
　　總二人把總四人兵八百二名電白營都司一人
　　(駐劄電/白縣)中軍守備一人千總二人把總四人兵五
　　百九十七名吳川營都司一人(駐劄吳/川縣)中軍守備
　　一人千總二人把總四人兵六百四名化石營都
　　司一人(駐劄石/城縣)千總一人把總二人兵四百九十
　　名􁪫州營都司一人(駐劄吳川/縣􁪫州汛)千總一人把總二
　　人兵三百七十八名龍門水師協副將一人(駐劄/㢘州)
　　(府龍/門所)中軍兼管左營都司一人中軍守備一人(駐/劄)
　　(欽州防/城汛)千總二人把總四人兵八百三十七名右
　　營都司一人中軍守備一人(駐劄永/安寨)千總二人把
　　總四人兵八百二十六名㢘州營遊擊一人(駐劄/㢘州)
　　(府/)中軍守備一人千總二人把總三人兵八百十
　　五名欽州營㕘將一人(駐劄/欽州)中軍守備一人千總
　　二人把總四人兵七百四十七名羅定協副將一
　　人(駐劄羅/定州)中軍兼管左營都司一人中軍守備一
　　人(駐劄東/安縣)千總一人把總二人兵四百七十四名
　　右營都司一人(駐劄河/頭汛)中軍守備一人(駐劄西/寧縣)千
　　總二人把總四人兵八百三十七名
　　雷瓊鎮總兵官一人(駐劄瓊/州府)管轄本標官兵分防
　　各營
　　鎮標中軍兼管左營遊擊一人中軍守備一人千
　　總二人把總四人兵八百七十九名右營都司一
　　人中軍守備一人千總二人把總四人兵八百九十
　　一名雷州營㕘將一人(駐劄雷/州府)中軍兼管左營守備
　　一人(駐劄錦/囊所)千總二人把總五人兵六百五十一
　　名右營守備一人(駐劄/寨城)千總三人把總五人兵六
　　百五十五名海安營遊擊一人(駐劄雷州/府海安所)中軍守
　　備一人千總二人把總四人兵八百九十六名徐
　　聞營守備一人(駐劄徐/聞縣)千總一人把總一人兵二
　　百四十二名儋州營遊擊一人(駐劄/儋州)中軍守備一
　　人千總二人把總四人兵七百七十名萬州營遊
　　擊一人(駐劄/萬州)中軍守備一人千總二人把總四人
　　兵七百七十名崖州營㕘將一人(駐劄/崖州)中軍守備
　　一人千總三人把總四人兵八百六十五名海口
　　營㕘將一人(駐劄瓊山/縣海口所)中軍兼管左營守備一人
　　(駐劄浦/前港)千總一人把總二人兵五百二名右營守
　　備一人千總一人把總二人兵五百五名
　　碣石鎮總兵官一人(駐劄惠州/府碣石衞)管轄本標官兵分
　　防各營
　　鎮標中營中軍逰擊一人中軍守備一人千總二
　　人把總四人兵八百八十六名左營逰撃一人(駐/劄)
　　(甲子/所)中軍守備一人千總二人把總四人兵八百
　　十五名右營都司一人(駐劄捷/勝所)中軍守備一人千
　　總二人把總四人兵八百五十八名惠来營逰撃
　　一人(駐劄惠/来縣)中軍守備一人(駐劄龍/江堡)千總二人把
　　總四人兵六百六十七名
　　潮州鎮總兵官一人(駐劄潮/州府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百八十八名左營遊擊一人(駐/劄)
　　(嘉應/州)中軍守備一人千總二人把總四人兵七百
　　八十六名右營遊擊一人(駐劄揭/陽縣)中軍守備一人
　　千總二人把總四人兵七百八十六名潮州城守
　　營都司一人中軍守備一人(駐劄豐/順縣)千總二人把
　　總四人兵六百七十名饒平營遊擊一人(駐劄饒/平縣)
　　中軍守備一人(駐劄大/埔縣)千總二人把總四人兵四
　　百七十二名潮陽營遊擊一人(駐劄潮/陽縣)中軍守備
　　一人千總二人把總四人兵七百四十八名黄岡
　　協副將一人(駐劄饒平/縣黄岡㕔)中軍都司一人左營守備
　　一人(駐劄/柘林)千總二人把總四人兵五百五十三名
　　右營守備一人(駐劄大/城所)千總二人把總四人兵五
　　百五十一名平鎮營遊擊一人(駐劄平/逺縣)中軍守備
　　一人(駐劄鎮/平縣)千總二人把總四人兵五百二十三
　　名興寧營都司一人(駐劄興/寜縣)千總一人把總二人
　　兵二百六十八名
　　閩粤南澳鎮總兵官一人(駐劄潮州府南澳㕔兼/𨽻閩浙總督及福建水)
　　(師提督/節制)管轄本標官兵分防各營
　　鎮標右營遊擊一人(左營𨽻/福建)中軍守備一人千總
　　二人把總四人兵一千七十六名海門營㕘將一
　　人(駐劄海/門所)中軍守備一人(駐劄靖/海所)千總二人把總
　　六人兵九百六十一名達濠營守備一人(駐劄達/濠汛)
　　千總一人把總二人兵三百八十二名澄海協副
　　將一人(駐劄澄/海縣)中軍都司一人左營守備一人千
　　總二人把總四人兵六百六十二名右營守備一
　　人(駐劄樟/林寨)千總二人把總四人兵六百六十名
　　廣西巡撫一人(駐劄桂/林府)統轄本標官兵
　　撫標中軍兼管左營㕘將一人中軍守備一人千
　　總二人把總四人兵七百十七名右營遊擊一人
　　中軍守備一人千總二人把總四人兵七百二十
　　三名
　　廣西提督一人(駐劄栁/州府)統轄本標官兵分防各營
　　提標中營中軍㕘將一人中軍守備一人千總二
　　人把總四人兵七百十六名左營遊擊一人中軍
　　守備一人千總二人把總四人兵七百十八名右
　　營遊擊一人中軍守備一人千總二人把總四人
　　兵七百十八名前營遊擊一人中軍守備一人千
　　總二人把總三人兵七百十六名後營遊擊一人
　　中軍守備一人千總一人把總四人兵七百十六
　　名栁州城守營都司一人千總一人把總二人兵
　　三百二十六名永寧營守備一人(駐劄永/寜州)千總一
　　人把總一人兵三百七十八名義寧協副將一人
　　(駐劄義寜/縣龍勝)中軍兼管左營都司一人千總二人把
　　總四人兵四百七十三名右營守備一人(駐劄義/寧縣廣)
　　(南/汛)千總二人把總四人兵四百七十二名平樂協
　　副將一人(駐劄平/樂縣)中軍兼管左營都司一人千總
　　一人把總二人兵三百三十一名右營守備一人
　　千總一人把總二人兵三百三十六名麥嶺營都
　　司一人(駐劄富川/縣麥嶺)千總一人把總二人兵二百三
　　十四名富賀營都司一人(駐劄/賀縣)千總一人把總二
　　人兵二百六十七名慶逺協副將一人(駐劄慶/逺府)中
　　軍兼管左營都司一人千總一人把總二人兵五
　　百四十九名右營守備一人(駐劄河/池州)千總一人把
　　總三人兵五百五十三名東蘭營守備一人(駐劄/東蘭)
　　(州/)千總一人把總一人兵一百九十五名全州營
　　㕘將一人(駐劄/全州)中軍守備一人千總二人把總四
　　人兵六百四十八名融懐營㕘將一人(駐劄懐/逺縣)中
　　軍守備一人(駐劄/融縣)千總二人把總四人兵七百十
　　一名賔州營㕘將一人(駐劄/賔州)中軍守備一人千總
　　二人把總四人兵六百六十七名桂林城守營遊
　　擊一人(駐劄桂/林府)中軍守備一人千總二人把總四
　　人兵八百四十四名三里營都司一人(駐劄上林/縣三里汛)
　　千總一人把總二人兵二百二十九名
　　左江鎮總兵官一人(駐劄南/寧府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵六百七十三名左營都司一人中
　　軍守備一人千總二人把總四人兵六百七十四
　　名右營都司一人中軍守備一人千總二人把總
　　四人兵六百七十四名潯州協副將一人(駐劄潯/州府)
　　中軍兼管左營都司一人千總一人把總二人兵
　　四百八十名右營守備一人(駐劄貴縣/五山汛)千總一人
　　把總二人兵四百八十三名梧州協副將一人(駐/劄)
　　(蒼梧/縣)中軍兼管左營都司一人千總一人把總二人
　　兵三百八十名右營守備一人千總一人把總二
　　人兵三百八十一名新太協副將一人(駐劄太平/府崇善縣)
　　中軍兼管左營都司一人千總一人把總二人兵
　　五百五十八名右營守備一人(駐劄明/江汛)千總一人
　　把總二人兵五百三十七名鬱林營㕘將一人(駐/劄)
　　(鬱林/州)中軍守備一人千總二人把總四人兵六百
　　二十名龍憑營都司一人(駐劄太平/府龍州)千總一人把
　　總一人兵三百二十四名馗纛營都司一人(駐劄/土州)
　　(馗纛/地方)千總一人把總一人兵二百二十七名上思
　　營都司一人(駐劄上/思州)千總一人兵一百九十九名
　　懐集營守備一人(駐劄懷/集縣)千總一人把總一人兵
　　二百二十九名南寧城守營都司一人(駐劄南/寧府)千
　　總二人把總四人兵六百四十九名
　　右江鎮總兵官一人(駐劄思恩/府百色城)管轄本標官兵分
　　防各營
　　鎮標中營中軍遊擊一人中軍守備一人千總二
　　人把總四人兵五百九十七名左營都司一人中
　　軍守備一人千總二人把總三人兵五百九十七
　　名右營遊擊一人(駐劄泗城/府凌雲縣)中軍守備一人千總
　　二人把總四人兵六百三名鎮安協副將一人(駐/劄)
　　(歸順/州)中軍兼管左營都司一人千總一人把總二
　　人兵三百六十三名右營守備一人(駐劄小/鎮安㕔)千總
　　一人把總三人兵四百十五名思恩營遊擊一人
　　(駐劄武/縁縣)中軍守備一人(駐劄思/恩府)千總一人把總二
　　人兵五百名隆林營遊擊一人(駐劄西隆/州八逹鎮)中軍守
　　備一人(駐劄西/隆舊州)千總二人把總四人兵六百七十
　　八名上林營都司一人(駐劄西/林縣)千總一人把總一
　　人兵二百六十三名
　　雲南　貴州
　　雲貴總督一人(駐劄雲/南府)統轄本標官兵兼節制撫
　　標二提標二鎮標十三
　　督標中營中軍副將一人中軍都司一人千總二
　　人把總四人兵九百八十九名左營遊擊一人中
　　軍守備一人千總二人把總四人兵九百八十八
　　名右營遊擊一人中軍守備一人千總二人把總
　　四人兵九百八十八名
　　雲南巡撫一人(駐劄雲/南府)統轄本標官兵
　　撫標中軍兼管左營㕘將一人中軍守備一人千
　　總二人把總四人兵六百名右營遊擊一人中軍
　　守備一人千總二人把總四人兵六百名
　　雲南提督一人(駐劄大/理府)統轄本標官兵分防各營
　　兼節制鎮標九
　　提標中營中軍㕘將一人中軍守備一人千總二
　　人把總四人兵七百九十名左營遊擊一人中軍
　　守備一人千總二人把總四人兵七百九十名右
　　營遊擊一人中軍守備一人千總二人把總四人
　　兵七百九十名大理城守營都司一人中軍守備
　　一人千總二人把總四人兵八百名曲尋協副將
　　一人(駐劄曲/靖府)中軍都司一人左營守備一人(駐劄/尋甸)
　　(州/)千總二人把總四人兵七百四十一名右營守
　　備一人(駐劄羅/平州)千總二人把總四人兵七百三十
　　九名尋霑營㕘將一人(駐劄宣/威州)中軍守備一人千
　　總二人把總四人兵六百八十一名雲南城守營㕘將
　　一人(駐劄雲/南府)中軍守備一人千總二人把總四人兵一
　　千一百九十八名武定營㕘將一人(駐劄武/定州)中軍
　　守備一人(駐劄/撒甸)千總二人把總四人兵六百七十
　　一名楚雄協副將一人(駐劄楚/雄府)中軍都司一人千
　　總二人把總四人兵一千三百八十七名
　　臨元鎮總兵官一人(駐劄臨/安府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵一千五十八名左營都司一人中
　　軍守備一人千總二人把總四人兵五百八十八
　　名右營都司一人中軍守備一人千總二人把總
　　四人兵五百八十八名元江營㕘將一人(駐劄元/江州)
　　中軍守備一人千總二人把總四人兵八百三十
　　三名新㠄營㕘將一人(駐劄新/平縣)中軍守備一人千
　　總二人把總四人兵八百十名
　　開化鎮總兵官一人(駐劄開/化府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百七十名左營都司一人中軍
　　守備一人千總二人把總四人兵七百六十八名
　　右營都司一人中軍守備一人千總二人把總四
　　人兵七百七十二名廣西營遊擊一人(駐劄廣/西州)中
　　軍守備一人千總二人把總四人兵八百七十五
　　名廣南營㕘將一人(駐劄廣/南府)中軍守備一人千總
　　二人把總四人兵九百四十二名
　　騰越鎮總兵官一人(駐劄騰/越州)管轄本標官兵分防
　　各營
　　鎮標中營中軍遊擊一人中軍守備一人千總二人
　　把總四人兵九百八十九名左營都司一人(駐劄/南甸)
　　中軍守備一人千總二人把總四人兵九百八十
　　九名右營都司一人中軍守備一人千總二人把
　　總四人兵九百八十七名永昌協副將一人(駐劄永/昌府)
　　中軍兼管左營都司一人千總二人把總四人兵九
　　百八十九名右營守備一人千總一人把總三人兵
　　九百八十一名龍陵協副將一人(駐劄龍/陵㕔)中軍兼管
　　左營都司一人千總一人把總三人兵六百六十二
　　名右營守備一人千總一人把總三人兵六百六十
　　六名順雲營叅將一人(駐劄順/寧府)中軍兼管左營守備
　　一人千總二人把總三人兵六百五十名右營守備
　　一人(駐劄/緬寧)千總一人把總二人兵六百五十名
　　鶴麗鎮總兵官一人(駐劄鶴/慶州)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵五百四十八名左營都司一人中
　　軍守備一人千總二人把總四人兵五百三十八
　　名右營都司一人千總二人把總四人兵五百四
　　十八名維西協副將一人(駐劄麗江/府維西㕔)中軍兼管左
　　營都司一人千總一人把總二人兵五百二十五
　　名右營守備一人(駐劄中/甸汛)千總一人把總二人兵
　　五百十八名永北營㕘將一人(駐劄永/北㕔)中軍兼管
　　左軍守備一人千總二人把總四人兵五百二十
　　四名右軍守備一人(駐劄賔/州汛)千總二人把總四人
　　兵五百二十三名劍川營都司一人(駐劄劍/川州)千總
　　一人把總二人兵四百二十四名
　　昭通鎮總兵官一人(駐劄昭/通府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵八百九十三名左營遊擊一人(駐/劄)
　　(大/闗)中軍守備一人千總二人把總四人兵八百九
　　十名右營遊擊一人(駐劄永/善縣)中軍守備一人(駐劄/吞都)
　　(汛/)千總二人把總四人兵八百九十四名前營遊
　　擊一人(駐劄凉/山汛)中軍守備一人(駐劄魯/甸汛)千總二人
　　把總四人兵八百九十名東川營㕘將一人(駐劄/東川)
　　(府/)中軍兼管左軍守備一人千總一人把總三人
　　兵六百四十五名右軍守備一人(駐劄巧/家汛)千總一
　　人把總三人兵六百四十名鎮雄營㕘將一人(駐/劄)
　　(鎮雄/州)中軍兼管左軍守備一人千總一人把總三
　　人兵五百八名右軍守備一人(駐劄奎/郷汛)千總一人
　　把總三人兵四百九十九名
　　普洱鎮總兵官一人(駐劄普/洱府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵七百七十六名左營遊擊一人中
　　軍守備一人(駐劄鎮/沅州)千總二人把總四人兵八百
　　六十八名右營遊擊一人(駐劄思/茅城)中軍守備一人
　　千總二人把總四人兵一千一百八十八名景蒙
　　營遊擊一人(駐劄景/東㕔)中軍守備一人千總二人把
　　總四人兵八百十名
　　貴州巡撫一人(駐劄貴/陽府)統轄本標官兵
　　撫標中軍兼管左營㕘將一人中軍守備一人千
　　總二人把總四人兵七百五十名右營遊擊一人
　　中軍守備一人千總二人把總四人兵七百五十
　　名
　　貴州提督一人(駐劄安/順府)統轄本標官兵分防各營
　　兼節制鎮標四
　　提標中軍兼管左營㕘將一人中軍守備一人千
　　總二人把總四人兵七百十六名右營遊擊一人
　　中軍守備一人千總二人把總四人兵七百十八
　　名前營遊擊一人中軍守備一人千總二人把總
　　四人兵七百十三名後營遊擊一人中軍守備一
　　人千總二人把總四人兵七百二十名大定協副
　　將一人(駐劄大/定府)中軍兼管左營都司一人千總二
　　人把總四人兵四百三名右營守備一人千總二
　　人把總四人兵四百五名黔西協副將一人(駐劄/黔西)
　　(州/)中軍兼管左營都司一人千總二人把總四人
　　兵四百六十四名右營守備一人千總二人把總
　　四人兵四百六十六名遵義協副將一人(駐劄遵/義府)
　　中軍兼管左營都司一人千總二人把總四人兵
　　五百四十三名右營守備一人千總二人把總四
　　人兵五百四十五名平逺協副將一人(駐劄平/逺州)中
　　軍兼管左營都司一人千總二人把總四人兵四
　　百十八名右營守備一人千總二人把總四人兵
　　四百二十五名定廣協副將一人(駐劄定/番州)中軍兼
　　管左營都司一人千總二人把總四人兵四百三
　　十七名右營守備一人(駐劄/大塘)千總二人把總四人
　　兵四百三十七名長寨營㕘將一人(駐劄貴陽/府長寨)中
　　軍守備一人千總二人把總四人兵六百十名貴
　　陽城守營遊擊一人(駐劄貴/陽府)中軍守備一人千總
　　二人把總四人兵一千名歸化營遊擊一人(駐劄/安順)
　　(府歸/化㕔)中軍守備一人千總二人把總四人兵五百
　　十九名安順營都司一人(駐劄安順/府舊州)守備一人千
　　總二人把總四人兵四百四十二名新添營都司
　　一人(駐劄貴/定縣)千總二人把總二人兵三百十四名
　　仁懐營都司一人(駐劄仁/懷㕔)千總一人把總二人兵
　　四百二十五名
　　安籠鎮總兵官一人(駐劄南/籠府)管轄本標官兵分防
　　各營
　　鎮標中營中軍遊擊一人中軍守備一人千總二
　　人把總四人兵六百四十一名左營遊擊一人(駐/劄)
　　(黄草/壩)中軍守備一人(駐劄捧/鮓汛)千總二人把總四人
　　兵四百九十三名右營都司一人中軍守備一人
　　(駐劄新/城汛)千總二人把總四人兵六百四十名安南
　　營都司一人(駐劄安/南縣)千總二人把總四人兵三百
　　七十九名長壩營遊擊一人(駐劄永/豐州)中軍守備一
　　人(駐劄冊/亨汛)千總二人把總四人兵四百九十一名
　　永安營都司一人(駐劄郎/岱㕔)千總一人把總二人兵
　　三百三十九名普安營遊擊一人(駐劄普/安州)中軍守
　　備一人(駐劄南/籠府)千總二人把總四人兵四百三十
　　七名
　　古州鎮總兵官一人(駐劄黎平/府古州)管轄本標官兵分
　　防各營
　　鎮標中營中軍遊擊一人中軍守備一人千總二
　　人把總四人兵七百九十名左營遊擊一人中軍
　　守備一人千總二人把總四人兵七百九十四名
　　右營都司一人中軍守備一人千總二人把總四
　　人兵七百九十四名都勻協副將一人(駐劄都/勻府)中
　　軍兼管左營都司一人(駐劄八/寨㕔)中軍守備一人千
　　總二人把總四人兵七百六十名右營遊擊一人
　　(駐劄獨/山州)中軍守備一人千總二人把總四人兵七
　　百八十六名上江協副將一人(駐劄都/勻府)中軍兼管
　　左營都司一人中軍守備一人千總二人把總四
　　人兵七百三十四名右營遊擊一人中軍守備一
　　人千總二人把總四人兵八百四十一名黎平營
　　㕘將一人(駐劄黎/平府)中軍兼管左營守備一人千總
　　一人把總三人兵四百三十二名右營守備一人
　　(駐劄永/從縣)千總一人把總三人兵四百三十四名朗
　　洞營㕘將一人(駐劄開泰/縣朗洞)中軍兼管左營守備一
　　人千總二人把總四人兵三百五十三名右營守
　　備一人千總二人把總四人兵三百五十一名下
　　江營遊擊一人(駐劄下/江㕔)中軍守備一人千總二人
　　把總四人兵六百十九名荔波營遊擊一人(駐劄/荔波)
　　(縣/)中軍守備一人千總二人把總四人兵六百六
　　十九名
　　鎮逺鎮總兵官一人(駐劄鎮/逺府)管轄本標官兵分防
　　各營
　　鎮標中營中軍遊擊一人中軍守備一人(駐劄玉/屏縣)
　　千總二人把總四人兵七百九十一名左營遊擊
　　一人(駐劄八/弓汛)中軍守備一人千總二人把總四人
　　兵七百九十一名右營都司一人中軍守備一人
　　(駐劄勝/東汛)千總二人把總四人兵七百九十一名清
　　江協副將一人(駐劄鎮逺/府清江㕔)中軍兼管左營都司一
　　人中軍守備一人(駐劄白/索汛)千總二人把總四人兵
　　六百八十四名右營遊擊一人(駐劄栁/霽汛)中軍守備
　　一人(駐劄/府城)千總二人把總四人兵六百八十二名
　　銅仁協副將一人(駐劄銅/仁府)中軍兼管左營都司一
　　人中軍守備一人(駐劄/松桃)千總二人把總四人兵九
　　百八十九名右營遊擊一人(駐劄噢/腦營)中軍守備一
　　人(駐劄/松桃)千總二人把總四人兵九百八十九名丹
　　江營㕘將一人(駐劄都勻/府丹江汛)中軍兼管左營守備一
　　人千總二人把總四人兵三百九十六名右營守
　　備一人(駐劄雞/講汛)千總二人把總四人兵四百十四
　　名台拱營㕘將一人(駐劄鎮逺/府台拱㕔)中軍兼管左營守
　　備一人千總二人把總四人兵四百六十八名右
　　營守備一人千總二人把總四人兵四百六十七
　　名平越營遊擊一人(駐劄平/越府)中軍守備一人千總
　　二人把總四人兵五百十九名思南營遊擊一人
　　(駐劄思/南府)中軍守備一人千總二人把總四人兵四
　　百二十五名天柱營都司一人(駐劄天/柱縣)千總一人
　　把總二人兵三百八名石阡營都司一人(駐劄石/阡府)
　　千總一人把總二人兵二百三十四名黄平營都
　　司一人(駐劄黄/平州)千總一人把總二人兵三百五十
　　五名凱里營都司一人(駐劄清平/縣凱里)千總一人把總
　　二人兵四百四十七名
　　威寧鎮總兵官一人(駐劄大定/府威寧州)管轄本標官兵分
　　防各營
　　鎮標中軍兼管左營遊擊一人中軍守備一人千
　　總二人把總四人兵八百八十六名右營都司一
　　人中軍守備一人千總二人把總四人兵八百八
　　十八名畢赤營逰擊一人(駐劄畢/節縣)中軍守備一人千總
　　二人把總四人兵五百六十八名水城營遊擊一
　　人(駐劄大定/府水城)中軍守備一人千總二人把總四人
　　兵四百二十六名
　　都江㕔標把總一人(駐劄都勻府屬/都江通判兼轄)兵四十三名
　
　
　
　
　
　
　
　
　
　
　
　
皇朝通典巻七十二
欽定四庫全書
皇朝通典卷七十三
　兵(六/)
　　藩部兵制
　　(臣/)等謹按自昔聲教所訖遐邇咸賓凡在要服荒
　　服之列者不過使之保塞壖通朝貢而止洪惟
聖朝徳威彌盛漸被無垠絶幕之遥如在宇下自内扎
　　薩克蒙古及喀爾喀四部迄乎青海西藏莫不統
　　於旗籍以時簡其軍實審其壯丁並同内八旗故
　　入覲則隨獮狩之班有事則備徵調之用兵制之
　　盛古未有也邇者西陲平定天山南北準部回部
　　胥皆革面洗心翔洽
徳化分土開屯碁布星羅列版圖而輸職貢中外一家
　　廣輪四達凡屬荷戈之衆悉懐效命之忱葢不言
　　兵而兵在其中矣謹輯藩部兵制臚敘於左
　内扎薩克蒙古二十四部四十九旗(東至界盛京黒/龍江  西至賀)
　　(蘭山厄魯特界南至長城/北踰絶漠袤延萬餘里)
　　科爾沁六旗(在奉天錦州/二府北邊外)左翼旗左翼前旗(俱崇/徳元)
　　(年/設)左翼後旗(順治六/年設)右翼旗右翼前旗右翼後旗
　　(俱崇徳元年設其左翼旗自本旗外兼管轄前後/二旗及郭爾羅斯二旗扎薩克事右翼旗自本旗)
　　(外兼管轄前後二旗及杜爾/伯特扎賚特二旗扎薩克事)
　　郭爾羅斯前後二旗(在奉天府及吉林北/邊外俱順治五年設)
　　杜爾伯特一旗(在伯都訥及黒龍江西北邊外/郭爾羅斯旗之北順治五年設)
　　扎賚特一旗(在伯都訥及黒龍江西北邊外/郭爾羅斯旗之北順治五年設)
　　土黙特二旗(在錦州府西北邊/外塔子溝㕔東境)左翼旗(崇徳元/年設)右
　　翼旗(順治二/年設)
　　扎嚕特二旗(在塔子溝㕔東北境外/喀爾喀左翼旗之北)左翼旗(崇徳/元年)
　　(設/)右翼旗(順治五/年設)
　　喀爾喀左翼一旗(在塔子溝㕔東北/境外康熈三年設)
　　奈曼一旗(在塔子溝㕔東北/境崇徳元年設)
　　敖漢一旗(在塔子溝㕔北/境崇徳元年設)
　　喀喇沁三旗(在永平府口外塔/子溝㕔八溝㕔境)左翼旗(順治五/年設)右
　　翼旗(崇徳元/年設)增添一旗(康熈四十/四年設)
　　翁牛特左右二旗(在八溝㕔北境/俱崇徳元年設)
　　阿嚕科爾沁一旗(在八溝㕔東北境/外崇徳元年設)
　　巴林左右二旗(在木蘭北境外/俱順治五年設)
　　克什克騰一旗(在木蘭北境外/順治三年設)
　　烏珠穆沁二旗(在巴林/旗之北)左翼旗(順治三/年設)右翼旗(崇/徳)
　　(六年/設)
　　浩齊特二旗(在克什克/騰旗之北)左翼旗(順治三/年設)右翼旗(順/治)
　　(十年/設)
　　阿巴哈納爾二旗(在多倫諾爾/㕔北境外)左翼旗(康熈四/年設)右
　　翼旗(康熈六/年設)
　　阿巴噶二旗(在多倫諾爾/㕔北境外)左翼旗(順治八/年設)右翼旗
　　(崇徳六/年設)
　　蘇尼特二旗(在張家口外鑲黄旗/正黄旗察哈爾之北)左翼旗(崇徳六/年設)
　　右翼旗(崇徳七/年設)
　　四子部落一旗(在張家口外正紅旗鑲紅旗/察哈爾之北順治八年設)
　　喀爾喀右翼一旗(在殺虎口外歸化城/之北順治十年設)
　　茂明安一旗(在殺虎口外歸化城/之北順治十年設)
　　烏喇特前中後三旗(在河套之東北/俱順治五年設)
　　鄂爾多斯七旗(在歸化城/西河套内)左翼中旗前旗後旗右
　　翼中旗前旗後旗(俱順治/六年設)増添一旗(雍正九/年設)
　外扎薩克蒙古喀爾喀四部八十六旗(東至黒龍江/界西至阿勒)
　　(坦山伊犂東北路界南至内扎薩克/界北至俄羅斯界延袤八千餘里)
　　後部土謝圖汗二十旗(駐瀚海北圖拉河左右在/蘇尼特四子部落諸部北)
　　(境外康熈三十年初設十七旗三十二年以後至/雍正十年遞増設二十一旗尋分二十旗屬於賽)
　　(音諾延部存十八旗乾隆/元年以後復増設二旗)
　　東部車臣汗二十三旗(駐瀚海北克嚕倫河左右/在阿巴哈納爾阿巴噶諸)
　　(部北境外康熈三十年初設十二旗三十五/年以後至乾隆二十二年遞増設十一旗)
　　西部扎薩克圖汗十九旗(駐杭愛山左右在賀蘭/山厄魯特北境外康熈)
　　(三十年初設八旗三十三年以後/至乾隆四十五年遞増設十一旗)
　　賽音諾延親王部二十四旗(駐翁吉河北在茂明/安烏喇特諸部北境)
　　(外雍正十年設即於王謝圖汗部内分轄二十旗/乾隆元年以後遞増設四旗又有烏蘭烏蘇厄魯)
　　(特二旗於乾隆二十六年/移駐屬賽音諾延部管轄)
　青海蒙古四部二十九旗(東至甘肅河洲界西至西/藏界南至四川界北至甘)
　　(肅安西州界延/袤二千餘里)
　　厄魯特部二十一旗(在甘肅西寧洮岷等府州西/邊外四川松潘㕔北邊外雍)
　　(正三年設二十旗乾/隆十一年増設一旗)
　　輝特部三旗(雍正三/年設)
　　土爾扈特部四旗(雍正三/年設)
　　喀爾喀部一旗(雍正三/年設)
　賀蘭山(即阿/拉善)厄魯特部一旗(駐河套西在寧夏涼州/甘州等府北邊外康熈)
　　(三十六/年設)
　杜爾伯特部十六旗(杜爾伯特部為準噶爾四衛拉/特之一舊在額爾齊斯遊牧乾)
　　(隆十八年内附編旗夏駐烏蘭固/木地方冬駐科布多迤東地方)
　土爾扈特部(土爾扈特部為準噶爾四衛拉特之一/舊在伊犂之額什爾努喇等處遊牧至)
　　(和鄂爾勒克竄入俄羅斯居於額濟勒之地乾隆/三十六年其台吉烏巴什策伯克多爾濟舍楞等)
　　(率屬來歸圖地詔加封爵有差分駐其衆烏巴什/等駐博瑚    方策伯克多爾濟等駐和博克薩)
　　(里地方舍楞等駐科布多阿勒台等附近地方班/巴爾等駐楚爾地方旺丹等駐多羅諾圖地方黙)
　　(們圖等駐舒嚕台地方博/囉等駐烏蘭和托地方)
　　(臣/)等謹按以上各部編旗之制每旗設扎薩克一
　　人以汗王貝勒貝子公台吉為之協理旗務二人
　　或四人亦台吉以上為之每旗按丁數編為佐領
　　設佐領一人驍騎校一人有六佐領則設叅領一
　　人其佐領多者設管旗章京一人副章京二人或
　　一人自章京以下至驍騎校皆率其所屬之衆以
　　聽於扎薩克惟青海察罕諾們汗所屬蒙古仍分
　　佐領均歸達賴喇麻管轄凡部分統以漠南漠北
　　青海為區分云
　西藏(東至四川界西至大沙海南至雲南界北至青/海及回部界延袤六千餘里其地分為四共轄)
　　(六十/餘城)
　　衛地(居諸藏之中/亦名中藏)藏地(在衛/西南)喀木地(在衛/東南)阿里地
　　(在藏地/極西)
　新疆回部諸城(東至甘肅省安西州界西至蔥嶺南/至沙海接西藏界北至天山接伊犂)
　　(界延袤萬餘里各設三品至七品伯克管理回務/皆因其俗而治之視蒙古各部之編旗雖有不同)
　　(而列戍開屯即古者寓兵於農之意惟吐魯畨哈/密二城久經内屬舊制編旗茲分路具載於後)
　　伊犁總理回務頭等台吉三品阿竒木伯克一人
　　四品伊什罕伯克一人五品噶匝納齊伯克二人
　　(掌理/田賦)五品商伯克二人(掌征/輸)六品哈子伯克二人
　　(掌詞/訟)六品都官伯克一人(掌遞送兵馬糧餉文案/一切官物及分攢差務)
　　七品密喇布伯克六人(掌水/利)七品明伯克六人(掌/千)
　　(戸之征輸/一切雜務)七品什和勒伯克一人(掌驛館薪/芻諸務)七品
　　帕察沙布伯克一人(掌巡緝牢/獄諸務)七品玉資伯克一
　　人(掌百戸之征/輸一切雜務)
　　烏什管理回民五品阿竒木伯克一人六品哈子
　　伯克一人七品明伯克一人七品密喇布伯克一
　　人　分理阿克蘇三品阿竒木伯克一人四品伊
　　什罕伯克一人五品噶匝納齊伯克一人五品商
　　伯克一人六品哈子伯克一人六品巴濟吉爾伯
　　克一人六品伯克二人七品訥克布伯克一人七
　　品都官伯克三人七品莫提色布伯克三人七品
　　木特斡里伯克三人七品明伯克二人七品阿爾
　　巴布伯克一人七品帕察沙布伯克一人七品什
　　和勒伯克二人七品伯克三人　分理阿克蘇所
　　屬六品阿竒木伯克一人　喀勒喀勒六品阿竒
　　木伯克一人七品哈子伯克一人七品密喇布伯
　　克一人七品明伯克二人　雅爾巴什七品密喇
　　布伯克一人七品明伯克一人　庫庫巴什七品
　　密喇布伯克一人七品明伯克一人　阿克雅爾
　　七品密喇布伯克一人七品明伯克一人　哈喇
　　塔勒七品密喇布伯克一人七品明伯克一人
　　哈爾噶額密什七品密喇布伯克一人　雅爾賽
　　哩木七品明伯克一人　愛庫爾七品密喇布伯
　　克一人　英額阿里克七品明伯克一人　赫色
　　額七品明伯克一人　分理賽哩木三品阿竒木
　　伯克一人四品伊什罕伯克一人五品噶匝納齊
　　伯克一人六品哈子伯克一人七品密喇布伯克
　　一人七品明伯克一人　分理拜城四品阿竒木
　　伯克一人五品伊什罕伯克一人六品噶匝納齊
　　伯克一人七品密喇布伯克一人七品哈子伯克
　　一人七品明伯克一人(凡巴濟吉爾伯克掌税務/訥克布伯克掌營健莫提)
　　(色布伯克掌回衆之教法不與政事木特斡里伯/克掌售受田産與其税務阿爾巴布伯克掌差役)
　　(六品伯克掌修壩管臺七品伯克掌採/銅餘伯克與伊犁同名者其所掌並同)
　　葉爾羌管理回民三品阿竒木伯克一人四品伊
　　什罕伯克一人四品商伯克一人五品密喇布伯
　　克一人五品訥克布伯克一人五品木特斡里伯
　　克一人五品哈喇都官伯克一人五品帕察沙布
　　伯克一人五品哈子伯克一人六品巴濟吉爾伯
　　克一人六品明伯克一人六品都官伯克一人六
　　品莫提色布伯克一人六品什和勒伯克一人六
　　品匝布梯墨克塔布伯克一人六品巴克瑪塔爾
　　伯克一人六品哲博伯克一人六品阿爾巴布伯
　　克二人六品賽特里伯克一人　分理托古斯哈
　　特五品阿竒木伯克一人六品哈子伯克一人六
　　品明伯克一人　分理英額齊盤五品阿竒木伯
　　克一人六品密喇布伯克一人六品明伯克一人
　　　分理哈爾噶里克五品阿竒木伯克一人六品
　　哈子伯克一人六品密喇布伯克一人六品明伯
　　克一人　分理和什阿喇布五品阿竒木伯克一
　　人　分理伯什恰特五品密喇布伯克一人　分
　　理薩納珠五品阿竒木伯克一人　分理舒帖五
　　品密喇布伯克一人六品明伯克一人　分理裕
　　勒阿里克六品阿竒木伯克一人　分理色哩克
　　郭勒五品阿竒木伯克一人六品伊什罕伯克一
　　人六品商伯克一人六品哈子伯克一人六品阿
　　爾巴布伯克一人七品什和勒伯克一人七品巴
　　匝爾伯克一人　分理巴爾楚克六品阿竒木伯
　　克一人　分理塔克布依六品阿竒木伯克一人
　　　分理坡斯恰木六品哈子伯克一人　分理阿
　　喇巴特齊六品密喇布伯克一人　分理鄂湍楚
　　魯克六品密喇布伯克一人(凡匝布梯墨克塔布/伯克掌教習經館巴)
　　(克瑪塔爾伯克掌果園哲博伯克掌修造甲械賽/特里伯克掌巡察街道園林果木諸務巴匝爾伯)
　　(克掌市肆細務餘與伊犁/諸處同名者所掌並同)
　　和闐管理回民三品阿竒木伯克一人四品伊什
　　罕伯克一人五品哈什伯克一人五品木特斡里
　　伯克一人六品哈喇都官伯克一人七品訥克布
　　伯克一人七品莫提色布伯克一人七品木特斡
　　里伯克一人七品都官伯克一人七品哈喇都官
　　伯克一人七品什和勒伯克一人　分理額勒齊
　　五品噶匝納齊伯克一人六品哈子伯克一人七
　　品帕察沙布伯克一人七品明伯克一人　分理
　　額勒齊屬境七品密喇布伯克一人七品明伯克
　　三人　分理玉隴哈什四品阿竒木伯克一人五
　　品商伯克一人六品哈子伯克一人　分理玉隴
　　哈什屬境七品密喇布伯克二人七品明伯克二
　　人　分理哈喇哈什四品阿竒木伯克一人五品
　　商伯克一人六品哈子伯克一人七品帕察沙布
　　伯克一人七品都官伯克一人　分理哈喇哈什
　　屬境七品密喇布伯克三人七品明伯克四人
　　分理齊喇四品阿竒木伯克一人六品哈子伯克
　　一人七品密喇布伯克一人七品明伯克一人
　　分理塔克四品阿竒木伯克一人六品哈子伯克
　　一人　分理克勒雅四品阿竒木伯克一人六品
　　哈子伯克一人　分理克勒雅屬境七品密喇布
　　伯克一人七品明伯克二人(内惟哈什伯克掌採/玉哈喇都官伯克掌)
　　(安設臺站修整兵械餘與伊/犁諸處同名者所掌並同)
　　喀什噶爾管理回民三品阿竒木伯克一人四品
　　伊什罕伯克一人四品噶匝納齊伯克一人四品
　　商伯克二人五品哈子伯克一人五品訥克布伯
　　克一人五品莫提色布伯克一人五品木特斡里
　　伯克一人六品巴濟吉爾伯克一人六品明伯克
　　一人六品都官伯克一人六品阿爾巴布伯克一
　　人六品帕察沙布伯克一人六品克哷克雅喇克
　　伯克一人六品和什勒伯克一人六品巴克瑪塔
　　爾伯克一人七品明伯克一人　分理牌租巴特
　　四品阿竒木伯克一人七品明伯克一人　分理
　　塔什巴里克四品阿竒木伯克一人　分理阿斯
　　屯阿喇圖什五品阿竒木伯克一人六品哈子伯
　　克一人七品明伯克五人　分理玉斯屯阿喇圖
　　什六品阿竒木伯克一人六品哈子伯克一人七
　　品明伯克一人　分理伯什克埒木五品阿竒木
　　伯克一人六品哈子伯克一人六品密喇布伯克
　　一人六品明伯克一人　分理提斯衮五品密喇
　　布伯克一人　分理阿喇古六品阿竒木伯克一
　　人六品哈子伯克一人　分理鄂坡勒六品阿竒
　　木伯克一人　分理汗阿里克六品密喇布伯克
　　一人六品哈子伯克一人七品明伯克一人　分
　　理霍爾干六品密喇布伯克一人六品明伯克一
　　人　分理克色勒布依六品密喇布伯克一人
　　分理塞爾滿六品密喇布伯克一人　分理托庫
　　薩克六品密喇布伯克一人　分理托普魯克七
　　品明伯克一人　分理岳普囉克七品明伯克一
　　人　分理英阿雜爾四品阿竒木伯克一人六品
　　哈子伯克一人六品密喇布伯克一人　總理英
　　阿雜爾五處卡倫伯克一人英阿雜爾屬賽哩克
　　七品密喇布伯克一人(内惟克哷克雅喇克伯克/掌商賈貿易收其税入餘)
　　(與伊犁諸處同/名者所掌並同)
　　庫車管理回民三品阿竒木伯克一人四品伊什
　　罕伯克一人五品噶匝納齊伯克一人五品商伯
　　克一人六品哈子伯克一人七品密喇布伯克二
　　人七品訥克布伯克一人七品明伯克三人七品
　　都官伯克三人七品木特斡里伯克一人七品莫
　　提色布伯克一人七品阿爾巴布伯克一人七品
　　帕察沙布伯克一人七品採銅伯克一人　分理
　　沙雅爾三品阿竒木伯克一人四品伊什罕伯克
　　一人五品噶匝納齊伯克一人五品商伯克一人
　　六品哈子伯克一人七品密喇布伯克一人七品
　　訥克布伯克一人七品都官伯克二人七品莫提
　　色布伯克一人七品採銅伯克一人
　　哈喇沙爾管理庫爾勒回民三品阿竒木伯克一
　　人四品伊什罕伯克一人五品噶匝納齊伯克一
　　人五品商伯克一人六品哈子伯克一人七品明
　　伯克一人七品訥克布伯克一人七品玉資伯克
　　一人六品伯克一人七品伯克一人　管理布古
　　爾回民三品阿竒木伯克一人四品伊什罕伯克
　　一人五品噶匝納齊伯克一人五品商伯克一人
　　六品哈子伯克一人七品明伯克一人七品訥克
　　布伯克一人七品玉資伯克一人六品伯克一人
　　七品伯克一人(自阿竒木伯克至玉資伯克所掌/皆與伊犁諸處同其六品伯克則)
　　(專司查臺七品伯克則專司/採銅均乾隆三十一年設)
　　吐魯畨一旗扎薩克郡王一人協理旗務圖撒克
　　齊二人管旗章京一人副章京二人叅領二人佐
　　領十五人分駐羅布淖爾五品伯克三人六品伯
　　克七人
　　哈密一旗扎薩克郡王一人協理旗務一人管旗
　　章京一人副章京一人叅領二人佐領十三人
　
　
　
　
　
　
　
　
皇朝通典卷七十三
　欽定四庫全書
　皇朝通典卷七十四
　　兵(七/)
　恩䘏
　　　(臣/)等謹按御兵之道必在紀律嚴明恩威並濟我
　　朝
列聖相承
豐功偉業
厚澤深仁並著方䇿
　皇上御極以來西域蕩平金川底定
　　天戈所指衆志成城蓋由軍政素嫺是以臨事無不
　　　踴躍赴功克敵致果用集
　鴻勲猶復
　湛恩廣被
　睿慮周詳如改定内外武職養廉給與綠營陣亡䘏廕
　　　諸大政皆所以䇿勵戎士軫念成勞又如勻派養
　　育兵額銀米及撥給鰥寡孤獨錢糧所以謀八旗
　　生計者至優且渥兹於
皇朝兵典内専輯
恩䘏一門仰見我
皇上經武整軍
體䘏優養無微不至所由人人感奮迅奏膚功昭
赫濯於千古也謹臚敘於左
　　一改定武職養廉舊制八旗武職親隨名糧領侍
　　衛内大臣滿洲都統各給八名䝉古漢軍都統前
　　鋒䕶軍統領六名民公滿洲副都統四名侯伯䝉
　　古漢軍副都統三名内大臣子内府三旗㕘領前
　　鋒䕶軍驍騎各㕘領二名前鋒䕶軍驍騎各副㕘
　　領前鋒侍衛一名有半散秩大臣王府長史男内
　　府三旗佐領八旗佐領一名每親隨一名月餉銀
　　三兩米二斛折銀一兩於領米時給發步軍統領
　　九名步軍翼尉四名協尉三名副尉捕盜官二名
　　　步軍尉一名均於額設步軍内撥給綠營武職親
　　　丁名糧提督八十名總兵官六十名副將三十名
　　　㕘將二十名逰擊十五名都司十名守備八名千
　　　總五名把總四名各按營伍以馬步守均勻配搭
　　　支食外委千把總加給步糧一分
　　　乾隆八年
　諭國家體䘏臣工文武皆屬一體文職則給養廉武職
　　則給親丁名糧以資養贍自康熙四十二年部議由
　　提鎮以及千總覈定數自之後復於雍正六年特奉
皇考上諭令武職去任之後將名糧停扣不必募補即留
　　與接任之人所以體䘏之者更為周至是以武職親
　　丁雖年年造冊究繫虚名開載實無其人名實不符
　　衆所共知朕思既為武職養㢘即應改為養㢘名糧
　　將親丁姓名裁去毋庸虚造冊籍其各省武職親丁
　　名糧向來如何分别多寡今如何定例之處該部議
　　奏即經遵
㫖議准改為養㢘名糧核實造報其外委千把總例給隨
　　糧一分亦歸入養㢘名糧項下一律造報十年户部奉
特㫖賞給八旗大臣官員養㢘嵗支銀八萬六千兩計領
　　侍衛内大臣九百兩八旗滿洲都統七百兩前鋒䕶
　　軍統領䝉古漢軍都統各六百兩步軍統領滿洲副
　　都統内務府總管各五百兩内大臣散秩大臣䝉古
　　漢軍副都統兩翼翼尉内府三旗統領内務府
　奉宸
　上駟武偹院卿各四百兩健鋭火器營翼長圍場總
　　管各二百兩圍場翼長一百兩其自八旗滿洲䝉
　　古漢軍各㕘領印務章京八旗䕶軍各㕘領
　圓明園三旗各㕘領兩翼前鋒㕘領侍衛健鋭火器
　　營營總㕘領八旗察哈爾總管等官每年俱按大
　　臣養㢘支剰銀兩儘數分給四十六年奉
上諭向來各省提鎮以下至將弁等俱有分扣兵丁名
　糧作為得項者此固舊例如此且武職衙門非如文
　員之定有養㢘是以即將此項為公用養贍之資但
　此例定自何年或係雍正年間議定文職養㢘時一
　體酌給其每員應得若干係何名目各省是否一例
　按照地方情形品級大小酌定數目多寡又或各省
　㕘差不同著交各該部將定例年月及現在欵項數
　目分析查明開單具奏至此事因仍已久恐又有於
　定數之外私自剋扣増添者若每員任内私扣一名
　後任積漸加増侵扣無所底止督撫姑息不加查察
　久之即為虚額空糧之弊尤不可不徹底清查著即
　通諭各督撫將各省提鎮以下武職現在分扣名糧
　實數及有無私添之處查明據實具奏此事既久朕
　概從寛不究若稍有𨼆匿或致别經查出惟該督撫
　是問將此通諭知之又奉
上諭國家設兵衛民簡核軍實期於行伍整齊兵額充
　足如兵丁等紅白事件從前設有生息惠濟銀兩以
　資賞䘏後因生息名色有闗國體特敕停止昨據阿
　　桂等奏陜甘添兵案内籌及賞䘏聲請酌復惠濟銀
　　兩朕以國家賞兵之費藉商生息支給究屬非宜已
　　傳諭阿桂等令其動用正項開銷矣兹袁守侗海禄
　　前赴行在令軍機大臣傳㫖詢問直𨽻雲南賞兵銀
　　兩支銷欵項據稱直隸裁扣公糧銀二萬兩雲南裁
　　扣公糧銀一萬六千餘兩以備賞用等語看來各省
　　大都如此兵丁紅白銀兩原係加惠行伍格外施恩
　　若因此裁扣公糧致兵額不足殊非核實行伍之道
　　况今戸部帑項豐盈各省藩庫積存充裕即現在京
　　營添兵四千九百餘名陜甘二省各營添兵一萬三
　　千九百餘名其馬步糧餉合之各省兵丁賞䘏紅白
　　銀兩約算嵗支尚不及百萬國家何靳此費不令開
　　銷正帑各省乃紛紛裁扣名糧又且請復生息甚無
　　謂也朕臨御四十六年以來惟事事以敬
天勤民為念凡三次普免天下地丁錢糧兩次普蠲各省
　　漕糧以及遇災即賑總計何啻萬萬又並未加増賦
　　税仰荷
上蒼嘉祐開拓邊陲府藏殷實國用充饒朕又豈肯稍存
　　靳惜致令有司開聚斂剋扣之端乎所有各省行伍
　　賞䘏兵丁紅白銀兩自乾隆四十七年為始俱著於
　　正項支給造冊報部核銷至各省提鎮以下武職員
　　弁俱有應得坐糧馬乾等項前於六月内業經降㫖
　　通諭各省督撫將各該省武職所得公項逐一查明
　　覆奏俟奏報到日令軍機大臣㑹同該部核辦照文
　　員之例議給養㢘其所扣兵餉即可挑補實額核計
　　添給養㢘嵗支亦不及二百萬兩官員既無拮据而
　　各省又添増兵力於行伍大有裨益朕御極之初户
　　部庫項不過三千萬兩今已増至七千餘萬復有何
　　不足而不加惠天下散財以得民乎所有辦理添補
　　兵額紅白賞䘏銀兩及名糧裁添養㢘縁由明晰曉
　　諭中外知之嗣據直省各將武職應得養㢘名糧數
　　　目陸續具奏經户部酌核章程統歸畫一以垂永
　　久按各武職品級大小通同比較定額提督每員
　　給養㢘銀二千兩總兵一千五百兩副將八百兩
　　㕘將五百兩逰擊四百兩都司二百六十兩守備
　　二百兩千總一百二十兩把總九十兩經制外委
　　千把總毎員十八兩每年照文職養㢘例於耗羨
　　項下動支又以在京巡捕五營員弁管轄地方處
　　分較重並非外省各營専事操防者可比所有步
　　軍統領向係部旗大臣兼理應得養㢘名糧銀八
　　百八十兩照舊支給外其副將核給養㢘銀九百
　　兩㕘將六百兩逰擊五百兩都司三百兩守備二
　　百四十兩千總一百四十兩把總一百兩外委二
　　十兩又以甘肅之烏嚕木齊等處雲南之騰越鎮
　　龍陵協四川之崇化綏寧靖逺懋功撫邊五營或
　　係新疆或在邊境亦與腹地情形逈異酌給甘肅
　　省烏嚕木齊提督養㢘銀二千八百兩伊犁巴里
　　坤總兵各二千一百兩瑪納斯哈密副將各一千
　　二百兩其㕘將各八百兩遊擊六百兩都司三百
　　八十兩守備三百二十兩千總一百八十兩把總
　　一百二十兩外委二十八兩雲南騰越鎮總兵一
　　千六百兩龍陵協副將九百兩其逰擊四百五十
　　兩都司三百兩守備二百二十兩千總一百四十
　　兩把總一百兩外委二十二兩四川崇化等五營
　　逰擊二百五十兩都司三百四十兩守備二百六
　　十兩千總一百六十兩把總一百二十兩外委二
　　十八兩通計直省大小員弁原扣名糧銀一百三
　　十六萬八千四百七十六兩改給養㢘銀一百三
　　十二萬五千七百十六兩仍節省銀四萬有竒其
　　雲南省之提督總兵福建省之臺灣鎮總兵舊有
　　額外動支耗羨公件銀兩廣東水師各營舊有額
　　外加増草乾銀兩一併刪除毋庸重給再各省綠
　　營兵丁紅白賞䘏銀兩既遵奉
恩㫖動支正項所有各省原動用之裁扣節省各欵應
　　　查明分别正閒欵項另行提解及存為武職養㢘
　　　支銷之用等因具題奉
　㫖依議雲南提督總兵及福建臺灣總兵或地當烟瘴
　　或逺隔重洋均與腹地不同著加恩於議給養㢘外
　　雲南提督加賞銀五百兩雲南總兵及福建臺灣總兵
　　各加賞銀二百兩以示朕軫念巖疆加惠戎行之至意
　　　一設八旗養育兵
　　　雍正二年奉
諭八旗滿洲䝉古漢軍均係累世効力舊人承平既久滿
　洲戸口滋盛餘丁繁多或有人丁多之佐領因䕶軍馬
　甲皆有定額其不得披甲之閒散滿洲以無錢糧至有
　窘迫不能養其妻子者朕每思及此惻然動念將如何
　施恩俾得生計之處再四籌度並無長策欲増編佐領
　恐正項米石不敷若不給以錢糧俾為養贍何以聊生
　既不能養其家口何由就造以成其材今將旗下滿洲
　䝉古漢軍内共選四千八百人為教養兵訓練藝業所
挑人等只給三兩錢糧計四千八百人一年共需錢
糧十七萬二千八百兩毎一旗滿洲䝉古漢軍共六百
名内䝉古旗下六十名漢軍旗下八十名其漢軍之八
十名令為步兵食二兩錢糧就此錢糧數内通融料理
可多得四十名兵丁每一旗著挑取一百二十名再看
軍器内長槍尤為有用著滿洲䝉古每佐領下挑取䕶
軍四名馬甲四名令其學習長槍漢軍每佐領下挑取
馬甲四名令其學習籐牌挑刀此四千八百名教養兵
若計佐領挑取恐其人有多寡不同應於旗下扎蘭内
計其人數挑取如此則䕶軍馬甲益得有用之人而閒
散餘丁亦得學習成就矣至於如何編錄教訓管轄之
處八旗都統䕶軍統領副都統等公同定議具奏
　　乾隆三年復定滿洲䝉古各旗原設養育兵每二
　　名出缺作為三名照漢軍例各給銀二兩滿洲䝉
　　古旗每佐領下増足養育兵十名漢軍旗每佐領
　　下増足六名十八年復定養育兵每三名出缺作
　　為四名再
恩賞一名各改給銀一兩五錢於原養育兵一萬五千
　　一百二十四名外勻出缺五千四十四再
恩賞缺五千四十四共二萬五千二百十二名食銀四
　　十五萬三千八百十六兩二十九年復定滿洲䝉
　　古之養育兵二萬三百十五名毎年増食米一萬
　　六千一百石有竒三十六年因
賞給八旗鰥寡孤獨錢糧將八旗滿洲䝉古漢軍各養
　　育兵數按三兵一缺均勻經軍機大臣㑹同户部
　　八旗都統核議定額八旗滿洲應得養育兵共一
　　萬七百九十八缺八旗䝉古應得養育兵共三千
　　二百七十九缺八旗漢軍仍照原額養育兵四千
　　八百十三缺
　圓明園各旗營酌給養育兵一千缺健鋭營酌給五
　　百缺火器營酌給一千缺又以三營節省之一千
　　八百六十六缺
賞給八旗滿洲俾
特恩廣被實恵普霑交與各旗營一體遵照辦理
　　一武職封廕滿漢文武官階正一品建威將軍從
　　一品振威將軍正二品武威將軍從二品武功將
　　軍正三品武義都尉從三品武翼都尉正四品昭
　　武都尉從四品宣武都尉正五品武徳騎尉從五
　　品武徳佐騎尉正六品武畧騎尉從六品武畧佐
　　騎尉正七品武信騎尉從七品武信佐騎尉正八
　　品奮武校尉從八品奮武佐校尉正九品修武校
　　尉從九品修武佐校尉其現任本職及終養丁憂
　　回籍人員恭遇
覃恩得請封贈一品上及三代二品三品上及二代四
　　品五品上及一代給以
誥命六品七品給以
敕命亦上及一代(妻室封典/均視文職)如有請貤封贈者均論服
　　制不准旁推八品以下祇給本身
敕命一軸有願貤封贈其父母者亦聴凡
恩廕内外現任武職二品以上恭遇
恩詔錫廕各送一子入監讀書三年期滿咨吏部授官
　　其廕監生未仕而殁或病廢者准其補廕一次之
　　後不准再補所送承襲之人必以適長子如無適
　　長子或有而病廢及有别項職事則廕適長孫其
　　次子次孫及期親兄弟子孫並承繼之子孫均按
　　其倫序以次承襲該管官取具承廕之人年貌姓
　　名文冊及親供印結送部查其所生在
詔前者准為題請得
㫖後給以執照若本官曽遇
恩詔已送子入監後經陞任又遇
恩詔欲改廕者未仕監生准其改廕至所廕監生於承
　　襲之後别授他職及中科目者不准補廕其八旗
　　廕生願改武職者照所應得品級隨旗行走准予
　　食俸
　盛京駐防及游牧察哈爾各官所得廕生情願來京
　　者令其隨旗行走願留本處効力及綠旗廕生願
　　改武職者並聴其難廕改為世職條例詳具陣亡
䘏典
　　一議敘軍功有
特㫖優敘者由部覆議奏請隨時酌定其由統兵將帥
　　列序官兵功績等次造冊送部者部核其實分為
　　五等八旗官兵給以印軸曰功牌應授爵者移咨
　　吏部甄别授之自雲騎始按功遞加未至授爵者
　　由部註冊仍令圖功准其積算功牌之式以紫綾
　　為面用潔白厚紙裱襯一層四邊墨印螭文内註
　　明功次凡填功績及年月處鈐用部印編次號數
　　覈對給發一等功牌長二尺八寸二等功牌長二
　　尺四寸三等功牌長二尺二寸四等功牌長二尺
　　五等功牌長一尺八寸均各廣尺有五寸五分從
　　征有功者文職視武職王公所屬䕶衛親軍視官
　　兵委署官視見任各以所得軍功等第予敘緑旗
　　官兵第功議敘者曰功加其出衆人員准功加一
　　等紀錄五次立一等功者准功加一等紀錄二次
　　二等加一級紀録一次三等紀錄三次四等紀録
　　二次五等紀録一次立功多者積算授以世爵文
　　職軍功應功加一等者准加一級敘功不實者各
　　論如法敘八旗官兵戰功用雲梯攻城視城之大
　　小攻之難易分五等一等叙六人二等敘四人三
　　等敘三人四等敘二人五等敘一人均移吏部授
　　爵賞賚以府州縣衛所為差等克府城者賞五人
　　第一人賞銀五百兩第二人三百五十兩第三人
　　二百五十兩第四人百五十兩第五人百兩領戰
　　官視第二人指示官視第三人射箭官視第五人
　　克州城者減府城一等克縣城者減州城一等衛
　　城與州城同所城與縣城同鑿毁城垣者視雲梯
　　攻城議敘以礮攻城及奪門入城者減雲梯攻城
　　一等議敘敵兵堅壁未克能越衆前驅破敵獲賊
　　者敘三人第一人移吏部授爵賞銀百兩第二人
　　給二等功牌銀八十兩第三人給三等功牌銀六
　　十兩均註冊積兩次三等者准作一次二等積兩
　　次二等者移吏部授爵交鋒時於本旗内出衆衝
　　鋒克敵者敘三人第一人給一等功牌第二人給
　　二等功牌第三人給三等功牌均註冊賞賚減前
　　驅之半積至三次一等移吏部授爵執纛人以首
　　進續進為差首進者(兵未進而/纛先之)敘三人第一人移
　　吏部授爵賞銀百兩第二人八十兩第三人六十
　　兩續進者(兵將進而/纛隨之)叙一人賞銀五十兩交鋒時
　　一㕘領下執纛人首進者叙三人第一人給一等
　　功牌賞銀五十兩積至三次一等移吏部授爵第
　　二人賞銀四十兩第三人三十兩續進者敘一人
　　賞銀二十兩水戰奪舟分舟之大小為三等一等
　　舟敘五人第一先登者賞銀二百五十兩第二人
　　二百兩均移吏部授爵第三人給三等功牌賞銀
　　百五十兩第四人給四等功牌賞銀百兩第五人
　　給五等功牌賞銀五十兩(功牌内註明/舟之等次)均註冊二
　　等舟敘四人第一先登者賞賚視一等舟之第二
　　人其餘以次遞減三等舟敘三人第一先登者賞
　　賚視一等舟之第三人其餘以次遞減其不列等
　　次之舟敘三人賞賚減三等舟十分之四先後所
　　得功牌准其積算得兩次一等舟三等功牌者移
　　吏部授爵餘均准此招撫敵兵千人敵舟三十艘
　　者為第五等軍功兵増五百人舟増至十艘各加
　　一等兵至三千五百人舟至七十艘者為一等軍
　　功招撫城池以府州縣衛所為差等立功官兵未
　　及議敘病故者均按其立功等次以為敘官得一
　　二等軍功者給一子監生食七品官俸三四等軍
　　功者給一子監生食八品官俸均令隨旗効力五
　　等軍功者給一子監生准其應試兵丁給葬銀二十
　　兩得一等軍功者賞功牌銀五十兩二等以下每
　　等減銀十兩敘綠旗官兵戰功用雲梯克府城者
　　視城之大小分五等一等敘五人第一人授職㕘
　　將其次逰擊次都司次守備次千總二等敘四人
　　授職自逰擊以下三等敘三人授職自都司以下
　　四等敘二人授職自守備以下五等敘一人授千
　　總克州城者分四等一等議敘視克府城二等二
　　等以下遞降授職克縣城者分三等克衛所城者
　　分二等遞降授職亦如之議叙四人以上者領戰
　　官加二等指示官加一等議叙二人以上者加等
　　半之議敘一人者領戰官加一等指示官不敘若
　　攻陷城垣乗勢先登者授千總領戰官加二等賞
　　賚以府州縣衛所為差等克府城者賞五人第一
　　人賞銀二百五十兩次二百兩次百五十兩次百
　　兩次五十兩克州城者減府城一等克縣衛所城
　　者減州城一等强敵在前陣堅壘固倡衆戰勝者
　　敘三人第一人授職守備賞銀五十兩次千總賞
　　銀四十兩次把總賞銀三十兩勢均力敵率先摧
　　鋒者敘二人第一人授千總賞銀三十兩次把總
　　賞銀二十兩水戰奪舟者視舟之大小分三等大
　　舟敘四人第一人授職都司賞銀百兩次守備賞
　　銀八十兩次千總賞銀六十兩次把總賞銀四十
　　兩中舟敘三人授職自守備以下賞賚視大舟之
　　次以次遞降小舟敘二人授職自千總以下賞賚
　　視中舟之次以次遞降在舟之本管官及同戰官
　　視舟之大小加級紀錄有差礟手奪舟者敘功與
　　兵丁同以礟沉舟者一舟賞銀二十兩二舟授把
　　總賞銀四十兩三舟授千總賞銀六十兩多者以
　　次遞加招撫敵人自五百人以上舟自五艘以上
　　難民五千人以上計其多寡大小紀錄加級及功
　　加等次各有差立功官未及議敘病故者一二等
　　軍功給一子監生以把總用三四等軍功給一子
　　監生以外委把總用五等軍功給一子監生隨營
　　食糧願應試者聴
　　一臨陣受傷加賞八旗兵丁陣前被傷者分别等
　　差給賞一等傷給銀五十兩二等傷四十兩三等
　　傷三十兩若被逺礟中傷者一等至三等各遞減
　　十兩滿洲䝉古隨役陣前被傷者一等傷給銀三
　　十兩二等傷二十兩三等傷十兩若被逺礟中傷
　　者一等二等傷各減十兩三等傷減給七兩漢隨
　　役人陣前被傷一等傷給銀二十一兩二等傷十
　　四兩三等傷七兩被逺礟中傷者亦如之綠旗兵
　　在陣受傷者一等傷給銀三十兩二等傷二十五
　　兩三等傷二十兩又八旗兵丁傷至殘廢者照陣
　　亡例減半給賞仍别其殘廢之輕重加賚有差均
　　令該旗都統副都統取具佐領驍騎校保結㕘領
　　印結驗明由部分别具題照例給予如傷雖殘廢
　　不能執弓猶可行走者以看守
　南苑倉庫等處兵丁補用其曽為䕶軍校驍騎校者
　　以各館廐長牧副補用
　　一優賞休退官兵旗員二品以上以老疾乞休者
　　由本旗稽其服官嵗月軍功等次請
㫖給以恩俸三品以下年逾六十曽經出征者給半俸
　　臨陣得有功牌者給全俸年逾五十曽出征得功
　　者給半俸由部覈實疏請旗員任直省武職者亦
　　如之綠營副將以下守備以上曽出征得功以老
　　疾休致者督撫提鎮覈實請
㫖加賞恩俸分别年嵗與旗員同八旗兵丁曽在軍前
　　得過軍功後因患病退伍或傷殘退伍及六十嵗
　　以上年老退伍者該都統等覈實每月給銀一兩
　　米一斛以養餘年
　盛京等處駐防兵止准給銀不給米由該都統將軍
　　等覈實報部彚奏綠營兵丁曽經行間効力後因
　　年老辭退報部准給守糧一分
　　一陣亡武職䘏典滿漢各官視其品秩之大小為
　　差給祭葬予贈廕以示
優恩八旗人員由本旗開列官階移咨吏部贈爵予廕
　　統兵㕘賛都統授騎都尉兼一雲騎尉前鋒䕶軍
　　統領副都統授騎都尉營總㕘領以下前鋒校䕶
　　軍校及有頂帶官員以上均授雲騎尉其先授世
　　爵後陣亡者按其等次加以應贈之秩合為一爵
　　令其子孫承襲至一等公以上無爵可加令其嫡
　　子襲一等公以别子襲其餘爵應得祭葬銀兩移
　　咨禮工二部照例議給綠旗營員由本部題請照
　　旗員例准予世職提督給騎都尉兼一雲騎尉總
　　兵給騎都尉副將以下把總經制外委以上俱給
　　雲騎尉報部委署人員按其委署品級議給候補
　　人員照實任官階議給如有先授世爵後陣亡者
　　准予合爵承襲至無爵可加亦准以别子分襲均
　　照旗員例一體辦理應得祭葬銀兩仍移文禮工
　　二部議給四十七年奉
諭㫖陣亡人等照例給與世職襲次完後仍賞給恩騎
　　尉世襲罔替而傷亡人等照陣亡人等給與世職
　　已屬從優若再賞給恩騎尉似無區别嗣後傷亡
　　人等毋庸議給恩騎尉四十九年奉
上諭向來旗員効力行間懋著勞績及臨陣捐軀者其
　子孫俱應得世職即年未及嵗業經承襲尚未當差
　者亦給予半俸以資養贍而綠營員弁陣亡議䘏之
　例止得難廕一次非奉特㫖照旗員加恩予䘏不能
　得有世職而其子孫年未及嵗亦不予襲盖因綠營
　人員隨征打仗本不如旗人之奮勇出力而綠營所
　得俸薪養廉等項較多於旗人其軍功議敘及賞賚
　一切固不能一律亦所當然至効命疆場則同一抒
　忠死事朕不忍稍存岐視嗣後綠營員弁除軍功議
　敘䘏賞仍照舊例辦理外若陣亡人員毋論漢人及
　旗人之用於綠營者總應與旗人一體給予世職即
　襲次已完亦應照例酌給恩騎尉俾賞延於世以示
　朕奬勵戎行一視同仁至意又文職難廕向例三品
　　以上者以知州用四品以下者以知縣用布按二
　　司首領以下等官分别以縣丞主簿州吏目用均
　　止難廕一次四十九年奉
恩㫖陣亡文職與武職一體照旗員例議給世職一品
　　官給騎都尉兼一雲騎尉二品三品官給騎都尉
　　四品官以下未入流以上均給雲騎尉襲次完後
　　仍賞給恩騎尉
　　一䘏賞陣亡官兵八旗民公侯伯領侍衛内大臣
　　内大臣都統將軍一等子賞銀一千一百兩次二
　　等子次三等子次一等男兼一雲騎尉次前鋒䕶
　　軍步軍各統領副都統一等男次二等男次三等
　　男散秩大臣一品不典兵官次營總翼長㕘領總
　　管副總管城守尉協領一等侍衛一等輕車都尉
　　兼一雲騎尉次一等輕車都尉次二等輕車都尉
　　次三等輕車都尉王府長史一等䕶衛二品不典
　　兵官次騎都尉兼一雲騎尉次騎都尉三品不典
　　兵官次前鋒侍衛各營副㕘領佐領二等侍衛防
　　守尉次雲騎尉司儀長二等䕶衛四品不典兵官
　　次三等侍衛各散秩官次三等䕶衛五品不典兵
　　官次前鋒䕶軍親軍驍騎等校藍翎侍衛六品官
　　以上遞減銀五十兩恩騎尉七品八品官二百二
　　十兩前鋒䕶軍親軍領催及執纛人二百兩驍騎
　　百五十兩其委署官及世爵小或無世爵者各照
　　本職應得䘏典礮手百三十兩各部未披甲通事
　　滿洲䝉古隨役百兩漢隨役七十兩綠營官兵提
　　督賞銀八百兩次總兵官次副將次㕘將次逰擊
　　各遞減百兩都司三百五十兩次守備次守禦所
　　千總次衛千總次營千總次把總各遞減五十兩
　　外委官視把總馬兵七十兩步兵五十兩土兵減
　　步兵一半又出征病故文武各官一二品提鎮以
　　上遺本到部應否䘏賞候
㫖遵行其副將以下及三四品官賞銀五十兩五六品
　　官四十兩七品以下三十兩八旗兵逺方出征除
　　陣亡外有不服水土病故者賞銀二十兩
　
　
　
　
　
　
　
　
　
　
　
皇朝通典卷七十四
　欽定四庫全書
　皇朝通典卷七十五
　　兵(八/)
　　　軍令
　　　天命三年
太祖髙皇帝興師伐明
諭諸貝勒大臣俘獲之人勿去其衣服勿淫其婦妾勿離
　異其匹偶拒戰而死者聴之若歸順者慎勿輕加誅戮
　　　天聰三年
太宗文皇帝諭朕仰承
天命興師伐明拒戰者不得不誅若歸降者雖雞豚毋得
　侵擾俘獲之人毋離散其父子夫婦毋淫人婦女毋掠
　人衣服毋拆廬舎祠宇毋毁器皿毋伐果木如違令殺
　降淫婦女者斬毁廬舎祠宇伐果木掠衣服及離大纛
　入村落私掠者鞭一百又毋食明人熟食沽酒聞山海
　闗内多有鴆毒更宜謹慎以乾糧飼馬或馬匹羸瘦可
　量煮豆飼之肥者止秣以草竢休息時再飼以糧凡採
　取柴草毋得妄行須聚集衆人以一人為首有離衆馳
　往者拿究如有故違軍令者將不行嚴禁之都統㕘領
　佐領一併治罪
　　　崇徳三年
諭凡和碩親王多羅郡王多羅貝勒固山貝子臨陣交鋒
　若七旗王貝勒貝子却走一旗王貝勒貝子拒戰七旗
　獲全即將七旗佐領下人丁給拒戰之一旗若七旗拒
　戰一旗却走即將却走人丁分與七旗若一旗内拒戰
　者半却走者半即以却走人丁分給本旗拒戰者有因
　屯劄他所未拒戰而無罪者免革人丁其拒戰之王貝
　勒貝子别行給賞若七旗未及整伍一旗王貝勒貝子
　拒戰得功者按功次大小俘獲多寡賞之野戰時本旗
　大臣率本旗軍下馬立王貝勒貝子等率䕶軍乗馬立
　於後若與敵兵對仗王貝勒貝子大臣不按隊伍輕進
　或見敵寡妄自衝突者奪所乘馬匹及俘獲人口凡兩
軍相對必整齊隊伍各按汛地從容前進如擅離本隊
隨别隊行擅離本汛由他汛入及衆軍已進獨却立觀
望者或處死或籍沒或鞭責或革職或罰銀酌量治罪
凡整伍前進稍有先後毋得彼此争論但以按汛撃敵
不致退縮為上若有以此争論者即為立心不端之人
如敵人不戰而遁我軍追撃之宜選精兵驍騎合力馳
撃䕶軍統領不得前進止宜領纛整伍分隊以躡其後
倘遇伏兵或於追躡時遇敵旁出䕶軍統領乃親撃之
凡大軍起營時各按佐領旗纛整隊而行若有一二人
離隊往来尋索遺物及酗酒者皆貫耳自出城門務遵
軍律肅静行伍毋得喧譁都統副都統㕘領䕶軍統領
佐領以次各有統束統束嚴明則該管隊伍豈有喧譁
之理今後有喧譁者該管官坐以應得之罪喧譁者責
懲軍行時如有一二人離旗行走者許同行人即報送
本都統執送者賞銀三兩下營時凡取薪水務集衆同
行妄致失火者斬軍士甲胄均書號記胄兩旁皆用圓
鐵葉無甲者衣帽後亦書號記一切軍器自馬絆以上
均書姓名馬必繋牌印烙不印烙者罰銀二兩箭無姓
名者罰銀二十兩如得他人箭𨼆匿不出者亦罰銀二
十兩軍行時若見禽獸馳馬追射者兵丁射以骲箭貝
子大臣坐以應得之罪夜行時每佐領人等有别吹竹
為號者執治貫耳若不執治議㕘領罪盜鞍韂及轡絡
羈絆者按法治罪若馬上行李偏墜應整理者本旗人
均站立待整乃行兵入敵境時若有一二人離營私掠
被殺者妻子入官仍治本管官罪勿毁寺廟勿妄殺平
人抗者戮之順者養之俘獲之人勿褫其衣服勿離散
人夫婦雖不為俘獲者亦不許褫衣侵害其俘獲之人
勿令看守馬匹如有一二人妄取糧草被殺者罪與離
伍擒掠者同勿食熟食勿飲酒前此我兵飲食不慎以
不知敵人置毒於中耳今時曉諭宜加謹慎有不遵者
依律治罪
　　順治八年定發兵之時或在家或在外違限者該
　　　管㕘領佐領等官每兵一名罰銀五兩若至革職
　　　等重罪候
㫖定奪兵丁不遵約束抗違者酌量罪犯責懲該管官仍
　　　行議處十三年定隨征前鋒䕶軍領催驍騎厮養
　　　卒等私自逃回初次鞭一百遞發軍前二次正法
　　　康熙十一年題准官員出征在家規避不起身者
　　　革職在外違約者革職提問䕶軍及領催驍騎等
　　　在家規避不起身者鞭一百仍發軍前在外違約
　　　者鞭一百所獲人口入官若係差遣之處不遵號
　　　令違誤者鞭一百出兵之處不遵號令妄行者為
　　　首人正法餘各枷三月鞭一百該管官罰俸一年
　　　十八年
聖祖仁皇帝諭領兵諸王將軍等藉捕賊為名燒民房舎
　擄掠子女搶奪財物或分兵所往之處私自擄掠者令
　督撫題㕘治罪如督撫𨼆匿事發日督撫革職十九年
　　　題准或攻城或野戰如將陣亡屍骸不能救出者
　　　同戰之㕘領散秩官䕶軍校驍騎校降二級調用
　　　領戰之該營總降一級調用領戰之大員罰俸一
　　　年二十三年議准官兵被傷退回者若係一二等
　　　傷痕免議三等以下傷痕仍與失利者同罪如未
　　　經被傷冒作傷痕退回者照規避例治罪若係官
　　　員重傷止許親隨人等送出無親隨人令驍騎一
　　　二名䕶送兵丁重傷亦止令驍騎一二名䕶送多
　　　差者將差撥各官治罪多送之驍騎亦同議處二
　　　十九年
諭本朝自
列聖用兵以来戰必勝攻必克所向無敵者皆以賞罰明
　法律嚴兵卒精銳器械堅利人思報國殫心奮勇之所
　致也今軍行其令各該都統以下察覈軍實凡甲胄弓
　矢諸軍器務令犀利堅好盔甲均繋號帶並書旗分佐
　領姓名繋於馬尾其行也視大纛整隊齊發有零星前
　後亂行及酗酒者該管官立拿懲責其止也各按旗分
隊伍分别屯劄有前後錯亂者罪及該管大員馬無印
矢無名各罰以銀給拿獲者竊取鞍轡什物馬匹者視
其多寡之數治罪失火者從重究懲官兵厮役所過地
方毋騷擾毋搶掠毋踐踏有擅離營伍入村落山谷奪
人財物者軍法從事並罪本主及該管官軍士厮役逃
亡在汛界内立行察拿治罪如出汛界外該管大員即
遣官兵窮追務獲立斬以徇如不能獲即將往追官兵
從重治罪其逃人之主及該管官一并嚴行究懲既出
我境哨探斥堠務期嚴密如曠野列陣交兵王貝勒貝
子公大臣有不按次序攙越前進及見賊兵寡弱不復
請令冒昩前進者有功不叙仍治以罪其進也須齊列
緩轡按隊前行如自離其隊而附人後或自棄其伍而
入别行或他人已入而獨留不進者其應斬應籍没及
懲責革罰分别治罪如整旅而進撃敗賊兵厥功維均
勿以畧分先後致生争競至敵兵不戰而潰則選精騎
追逐之後隊躡踪而進如遇伏兵或賊兵有旁出者則
　後隊接戰夫兵者所以討逆而安順也領軍大臣果能
　嚴束其下不使良民受害膺上賞違者罰無赦凱旋之
　日有以兵器私售䝉古者本人治罪並及該管官馬乃
　大軍急需須視水草佳處小心牧養起行時則留將卒
　察遺失之馬轡騣尾所繋字樣交還原主如係疲馬則
　開明馬色數目交所在官司人民䝉古善為牧養報知
　兵部如有𨼆匿私乗及殺之棄之者治以罪其遺失馬
　匹之人亦開明馬色報兵部存案恐官兵未能徧知爾
　部其刋布曉諭之
　　　雍正元年
世宗憲皇帝諭自古用兵之道首以申明號令為務周易
　曰師出以律周書曰不愆於六步七步不愆於四伐五
　伐乃止齊焉可知進退步驟之間尺寸不可違越方為
　節制之師必須平日申明號令使三軍之士無不熟知
　深曉倘其中或有不遵者則按軍律置之於法是其獲
　罪乃本人之自取無所歸咎雖領兵將帥不能以己意
　一毫輕重於其間此大公之道也我國家武備精强超
　越往古從来軍行之際紀律嚴明信賞必伐是以天戈
　所指迅奏膚功此中外臣民所共知者今承平日久新
　進少壯之人未曽親履戎行則於從前規制未必一一
　諳練若不詳細申明宣諭以致官弁兵丁等或因陷於
　不知而遽罹罪譴朕心實為不忍令特令大臣等酌議
　軍令條約經朕親加覽定凡大端細務莫不備載其中
　者盖以軍機闗繋至重必使事事合於紀律人人祇奉
　章程勿犯重罰而妄冀從輕勿因事小而不遵成法將
　来荷
天眷佑奏凱言旋凡我弁兵等數十萬人有大功而無小
　過此則朕心所厚望者也著即刋刻交與兩路大將軍
　通行頒布咸使凜遵旋議准凡戰陣之際聴掌號撃鼓
　　　鳴金為進止聞鼓不進聞金不止者斬遇敵進戰
　　　有回顧畏縮交頭接額私語者斬専司掌號撃鼓
　　　鳴金之人聞令即掌號撃鼓鳴金令止即止違者
　　八旗兵鞭責四十緑旗兵棍責三十臨陣違令者
　　斬大將軍密傳軍令轉傳之人増減要言者斬大
　　將軍授𦂳密軍令私告他人以致宣揚誤事者斬
　　官兵殺傷良人冒功者斬掠取他人戰功及詭稱
　　功績以無為有以輕報重者斬沿途欺壓民畨恃
　　强買賣掠財物毁房屋姦婦女者皆斬指稱夢見
　　鬼怪造言惑衆者斬兵丁中途染病該管委署䕶
　　軍校領催紅旗管隊即同䕶軍校驍騎校千總把
　　總一同驗確禀明該管官令醫調治如不驗看醫
　　治該管委署䕶軍校領催鞭五十紅旗管隊棍責
　　四十䕶軍校驍騎校千總把總插箭如兵丁詐病
　　偷安者斬大將軍與同官密議軍情有私行竊聴
　　者斬差往探聴賊人形勢畏縮不往詭稱已去妄
　　報虚實及探聴不實貽誤軍機者斬獲逸馬隠匿
　　私乗不給馬主者八旗兵鞭五十緑旗兵棍責四
　　十仍插箭遊營有獲馬私宰或售與别人者皆斬
　　臨陣竊馬潛逃者斬傳首示衆如在劄營地方犯
　　者八旗兵鞭一百緑旗兵棍責八十劄營地方輪
　　班守卡嚴肅訪察夜遇警急即密禀甲報設備以
　　竢有驚怖喧譁擾動散走以致亂營者斬私語嗟
　　怨長嘘短嘆者八旗兵鞭七十緑旗兵棍責六十
　　責後復犯並臨陣時故違者斬黒夜無故驚呼疾
　　走致亂營伍者斬白晝犯者八旗兵鞭五十緑旗
　　兵棍責四十面承該管官諭令辭色傲慢者八旗
　　兵鞭五十緑旗兵棍責四十有意抗違致誤軍機
　　者斬疎防失火燒燬草厰八旗兵鞭一百緑旗兵
　　棍責八十若臨敵境失火致燒草厰者斬失火致
　　燒衣服器械八旗兵鞭五十緑旗兵棍責四十如
　　在存貯火藥地方失火者八旗兵鞭一百緑旗兵
　　棍責八十該管䕶軍校驍騎校委署䕶軍校領催
　　千總把總紅旗管隊皆插箭遊營臨陣時軍營失
　　火致誤大事者兵丁及該管委署䕶軍校領催紅
　　旗管隊悉斬以徇兵丁夤夜夢魘旁人即行喚醒
　　如有隨聲應和擾及營伍者八旗兵鞭七十緑旗
　　兵棍責六十該管委署䕶軍校領催紅旗管隊插
　　箭遊營臨敵營犯者皆斬管守營門縦人擅入者
　　八旗兵鞭七十緑旗兵棍責六十對敵時犯者斬
　　差往偵探之人遇賊投誠不禀報者八旗兵鞭七
　　十緑旗兵棍責六十如有投誠之人不即解送以
　　致逃散者八旗兵鞭一百緑旗兵棍責八十因而
　　洩漏軍中虚實者照洩漏軍機例治罪大兵進勦
　　敗賊後不奉大將軍令擅奪車馬輜重者插箭遊
　　營因而擾亂營伍者斬倚强欺弱酗酒為非不遵
　　約束輕者鞭責重者插箭汚穢水泉飲不以次者
　　八旗兵鞭一百緑旗兵棍責八十支領口糧肆行
　　抛棄狼籍者八旗兵鞭一百緑旗兵棍責八十該
　　管委署䕶軍校領催紅旗管隊等不即呈報者插
　　箭兵行不按隊伍踐踏草地者八旗兵鞭一百緑
　　旗兵棍責八十劄營時牧放馬駝牛羊縱令蹂躪
　　者八旗兵鞭一百緑旗兵棍責八十仍插箭遊營
　　該管官插箭兵丁押運軍糧在途私竊升合或竊
　　同行兵丁口糧及損傷盛米囊橐致多虧折者八
　　旗兵鞭一百緑旗兵棍責八十弓箭撒袋腰刀皮
　　索一切軍器不加收管致有遺失並應攜器械擅
　　自離身八旗兵鞭一百緑旗兵棍責八十該管委
　　署䕶軍校領催鞭四十紅旗管隊棍責三十䕶軍
　　校驍騎校千總把總等插箭在途見遺失刀箭等
　　物拾取不禀報給還者八旗兵鞭四十緑旗兵棍
　　責三十均插箭遊營無𦂳急事私行馳馬者八旗
　　兵鞭五十緑旗兵棍責四十追奪馬匹令其步行
　　兵行各按隊伍以次而前無論道路險夷寛窄有
　　先後離隊攙越者八旗兵鞭五十緑旗兵棍責四
　　十均插箭遊營結營之後各帳房出一人見藍旗
　　則取柴見黒旗則取水有便溺者守門官兵驗明
　　照牌准其出入起更後不准出營違者八旗兵鞭
　　四十緑旗兵棍責三十該管委署䕶軍校領催紅
　　旗管隊等不嚴行約束者插箭夜傳軍令怠慢不
　　遵巡察坐堆偷安寢睡誤更曠班者八旗兵鞭一
　　百緑旗兵棍責八十該管紅旗管隊不察報者八
　　旗兵鞭五十緑旗兵棍責四十臨陣時犯者斬妄
　　行動作傲慢官長者插箭遊營各營馬步兵所攜
　　槍礟火藥不加謹收貯以致潮濕不能著火及玩
　　忽抛棄或用藥任意狼籍者八旗兵鞭五十緑旗
　　兵棍責四十該管紅旗管隊插箭遊營如有遺失
　　火藥者八旗兵鞭一百緑旗兵棍責八十該管委
　　署䕶軍校領催紅旗管隊插箭遊營鉛彈務按槍
　　口之大小如式製造如鉛彈不合鎗口係平日演
　　放八旗兵鞭五十緑旗兵棍責四十皆插箭遊營
　　該管委署䕶軍校領催紅旗管隊插箭遊營䕶軍
　　校驍騎校千總把總插箭臨陣時兵丁用不合槍
　　口之鉛彈施放者斬該管委署䕶軍校領催鞭一
　　百紅旗管隊棍責一百䕶軍校驍騎校千總把總
　　插箭遊營營總㕘領㕘將守備記大過一次馬駝
　　牲畜不遵照傳檄如法牧養者八旗兵鞭一百緑
　　旗兵棍責八十該管䕶軍校驍騎校委署䕶軍校
　　領催守備千總把總插箭沿途所遇井泉飲馬之
　　時以次而前不得争先擁擠有故意争奪縱馬踐
　　踏污穢泉水者八旗兵鞭一百緑旗兵棍責八十
　　乾隆十三年
上諭軍旅乃國家第一要務軍法從事定例綦嚴今刑
　律内玩冦老師有心貽誤竟無正條非所以重軍務
　儆戒失律也夫科場作弊尚即正典刑若以行軍相
　較孰為輕重自應稽察舊案明著刑章俾衆知畏法
　方能鼓勇用命此非朕欲用重典實以昭示武臣肅
　紀律而勵勇敢辟以止辟之義也見在纂修㑹典著
　軍機大臣㑹同該部詳酌定議具奏旋議定重臣膺
　　閫外之寄自當戮力疆場綏寧邊徼至於玩愒偷
　　安甘心養冦傾險妬功忍心誤國實屬情罪重大
　　今按中樞政考軍令一篇均為所屬弁兵約法不
　　及統兵之人誠於責成専閫申嚴軍紀之意有所
　　未備嗣後凡統兵將帥玩視軍務茍圖安逸故意
　　遷延不將實在情形具奏貽誤國事者又凡將帥
　　因私忿媢嫉推諉牽制以致糜餉老師貽誤軍機
　　者又凡身為主帥不能克敵轉布流言搖惑衆心
　　藉以傾陷他人致誤軍機者均屬有心貽誤應擬
　　斬立決庶軍律嚴明而身任元戎者亦知儆懼奮
　　勵矣十四年
諭國家設立營伍領以將弁所以禁暴止奸折衝禦侮
　責綦重也兵法失律有誅書稱不用命戮於社立法
　之嚴如此近来法司衙門於官犯相蒙多入緩決因
　而武弁亦邀寛典大非立法之本意夫軍旅之事國
　家不能保其百年不用必當申明紀律信賞必罰方
　足以振憲綱而作士氣誠使為將弁者在平時則勤
　訓練嚴拔補謹巡防以固疆圉設有緩急統帥則詳
　審機宜熟籌勝算其偏裨士卒則奮勇争先推鋒陷
　陣不避矢石効臂指之使自能克敵制勝若平時不
　能拊循而流於廢弛或苛急而激為忿怨偶遇小醜
　竊發則號令不明指揮不定畏葸退縮縦冦老師或
　臨陣之時望風委靡甚至欺蔽容𨼆負恩僨事國家
　所倚以為干城腹心者何在此而不誅何以示懲乃
　使久繫囹圄累嵗經年虚擬罪名獲全首領是骩法
　也後之任事者何由知戒朕以仁治天下慎重民命
　罔敢弗欽而天討所在朕勿敢赦如訥親張廣泗之
　誤國負恩屢頒諭㫖已立正典刑慶復之欺䝉縦冦
　亦已賜令自盡而詳閲秋期審冊内除李質粹宋宗
　璋尚須待質袁士弼情非退縮應該緩決此外如許
　應虎之失誤軍機臨陣退縮沈瑞龍之私回任所託
　病偷安胡璘劉種之恇怯退避離汛失守又如張通
　楊文富之棄地不守阻回援師皆法之斷不容貸
　而情之毫無可原者即其中有先經緩決之犯皆令
　改擬予勾正法以為炯戒凡在披堅執鋭之徒當思
　臨陣争先赴蹈危險死於鋒鏑或所不免而國家加
　恩贈䘏廕及子孫如有退縮偷安挫衂失事縦一時
　茍免終於身伏斧鑕等死耳死敵者榮死法者辱雖
　至愚亦當審擇而知所處矣若専事姑息積玩成疲
　於軍務大有闗繋訥親張廣泗慶復之敢於貽誤未
　必非向来失律倖免人心無所震悚有以啟之也今
　於勾到後特頒此諭詳悉開導令武臣咸知僨事者
　必無軼罰罹罪者斷難倖生與其伏法於誤事之後
　不如捐軀於臨事之時大義昭然將必致身効命以
　戰則克以守則固不致茍且偷生蹈於顯戮正辟以
　止辟之義也此諭著刋刻頒發令内外武職衙門入
　於交盤冊内永逺傳示各宜凜遵四十九年
頒發行軍簡明紀律
諭前因甘省勦捕逆回時緑營官兵於馬家堡打仗因
　軍裝火器被雨潮濕俟烘烤完妥再為前進並有懦
　怯退縮者當經降㫖通飭各督撫務宜隨時加意整
　頓今逆回之事雖完但思整肅營伍固在督撫提鎮
　之實心督飭而平時操演講習更在將弁之面為指
　導兵丁之明曉軍律國家累洽重熙承平無事兵可
　百年不用不可一日無備與其臨時告誡不若先事
　講求著軍機大臣㑹同該部將行軍紀律擇其𦂳要
　數條務須簡切明當使兵丁人人知曉盡成勁旅以
　示朕整飭戎行之至意
　　一兵丁隨征勦賊俱應奮勇直前其見賊退走者
　　不過各惜身命心懐畏怯試思臨陣退走律應斬
　　首示衆若能殺賊立功必蒙陞賞即或陣亡
　國家自有䘏典子孫俱得邀恩兵丁等與其臨陣畏
　　葸難逃
　國法何如争先殺賊奮不顧身況勇往向前未必即
　　死一經退後斷不得生此理甚明該管將備等平
　　時將此諄切告誡務令兵丁等咸知大義臨陣時
　　自必勇氣百倍可期殺賊立功
　　一鳥槍弓箭最為行軍利器若兵丁等臨陣時尚
　　未見賊逺將槍箭施放及至交戰火藥箭枝俱已
　　用完無以禦敵即同束手待斃闗係甚重凡領兵
　　將備平日務須時加講習令兵丁於臨陣遇賊槍
　　箭可及之處不先不後一齊施放庶槍箭隨聲應
　　手皆獲實用
　　一行軍攜帶軍裝火藥俱應在帳房收貯毋令潮
　　濕即或途中遇雨亦須嚴密遮䕶庶遇賊緩急可
　　用凡帶兵將備等須嚴加曉諭勿致潮濕或需烘
　　烤以致臨時貽誤至弓箭槍刀等項平時尤須修
　　整堅利不得廢弛
　　一臨陣對敵倘遇將領受傷隨從兵丁更當奮勇
　　直前竭力救䕶若兵不顧將各惜身命觀望退阻
　　最為惡習亟應申明軍紀俾衆知悉凡有將領受
　　傷兵丁不即時救䕶竟至潰散脱逃者立即查明
　　按名處斬其能奮勇保䕶者立即議功優賞以示
　　鼓勵該管將備等平日尤當愛恤士卒臨時賞罰
　　公平庶兵將同心合力所向無敵
　　一兵丁對敵乘勝追趕刻不容遲若兵丁等有貪
　　搶賊人遺棄財物以致賊衆逃遁貽誤不小該將
　　備等於領兵臨陣時務須通行曉諭違者立即依
　　律治罪庶兵丁等各知儆畏
　　一營卡最闗𦂳要凡領兵將備等務須嚴飭坐卡
　　兵丁輪班防守留心偵探毋得怠惰偷安即探察
　　有事只須選派明幹一二人密行飛稟餘仍嚴整
　　坐守毋許輕動無事時不許髙聲呌喊致亂營規
　　違者俱照軍法處治
　　一兵丁遇有調撥自當恪守軍令即時遄行如敢
　　騷擾地方欺壓良民蹂躪田禾搶掠財物等事即
　　應按律從重治罪該管將備等平日加意教誡臨
　　時又當嚴行約束無許違犯
　　一兵丁奮勇殺賊應予奬賞但恐兵丁等希圖冒
　　功任意朦混不可不預為防範凡軍法將他人戰
　　功冒為己功及謊稱實在効力將無作有以輕報
　　重者斬該管將備等應隨時曉諭親自稽查俾立
　　功者得賞冒功者治罪以期核實
　　一行軍馬駝最宜愛惜凡兵丁等牧放須揀擇水
　　草弔臕須按照時候遇有疲乏加意調養夜間尤
　　宜小心看守偶有遺失須立時尋獲至所挖井泉
　　不許汚穢飲馬各挨次序毋許争先以致壅塞如
　　有違犯立即重懲不貸
　　一劄營後巡邏防守毋得疎懈夜間不許無故行
　　走帳房内更要小心火燭遇有警報静聽將令不
　　得輕舉妄動若奉有密令須各自遵守毋得私相
　　漏洩該領兵將備等尤宜申明號令隨時曉諭不
　　得疎懈
　
　
　
　
　
　
　
　
　
　
　
　
　
　
皇朝通典卷七十五
欽定四庫全書
皇朝通典卷七十六
　兵(九/)
　　軍政(巡防附/)
　　凡軍政五年一舉考察中外武職以定黜陟注上
　　考者薦舉卓異注下考者糾劾該管官具疏以
聞不入舉劾者以中平注考彚送兵部部㑹都察院兵
　　科京畿道察覈題覆奉
㫖以卓異加一級注冊候陞其以軍政糾劾貪酷革職
　　提問罷軟不謹革職老病休致才力不及降二級
　　浮躁降一級皆調用前有卓異應陞及加級紀録
　　均不准扺銷
　　考察八旗武職在京管旗大臣及各省將軍都統
　　副都統等俱開列事實清冊在京於九月内送部
　　在外於十月内送部兵部彚齊繕具履厯清單進
　呈至在京文員兼旗下武職者仍於京察時聽該部
　　院衙門考察不在軍政之列鑾儀衛滿洲各官八
　　旗世職人員俱不行考察此外各衙門所屬武職
　　各該管官詳核填注考語定以四格曰操守曰才
　　能曰騎射曰年嵗糾以入法曰貪曰酷曰罷軟無
　　為曰不謹曰年老曰有疾曰浮躁曰才力不及並
　　將各該員履厯及有無在軍前行走受傷得功之
　　處注明分别應去應留造冊送部其堪膺薦舉官
　　員必須行止端方弓馬嫻熟管轄嚴肅當差勤慎
　　不擾該屬給餉無虚考語併厯俸已滿三年任内
　　並無事故兼試問
　國語方准薦舉屆期兵部將管旗王貝勒等滿洲蒙
　　古都統前鋒統領䕶軍統領滿洲蒙古副都統滿
　　洲補授漢軍都統副都統兵部滿洲堂官職名開列
　　請
㫖𣲖出考察具奏其前鋒營䕶軍營官員軍政卓異由
　　領侍衛内大臣㑹同前鋒䕶軍統領等揀選薦舉
　　至各省駐防官員俱照在京官員之例該將軍都
　　統副都統等考察河南太原二處駐防官員該巡
　　撫考察其良鄉寳坻固安東安覇州采育里保定
　　府雄縣滄州九處駐防官員三年一次𣲖有䕶軍
　　統領或副都統前往巡察管轄即令㑹同該管官
　　考察具奏内外考選軍政冊限於本年十月具題
　　乾隆二十四年二月
諭向來内外文武三品以上大員遇京察軍政之年援
　例自陳文具相沿無禆實政曾經降㫖停罷苐念伊
　等洊陟崇階並由特簡其人賢否優劣雖已均在洞
　鑒然其間亦不乏旅進旅退茍圖持禄戀棧之人若
　以平時既無大過足干例議又不按例甄核任其迴
　翔日久必致職業不揚甚非澄叙官聨之道嗣後兵
　部於軍政時將在京之都統副都統在外之駐防將
　軍都統副都統各省之提督總兵官分列為三本繕
　具簡明履厯清單進呈候朕鑒裁以重考績大典著
　為令四十二年十月
諭據伊勒圖奏稱本年係應軍政之年將伊犂二城滿
　洲錫伯官員等照例考試分别定議保題等語向來
　定例伊犂官員等遇軍政之年保舉卓異後不令特
　行送京引見者原因伊犂為極邊地方往來拮据是
　以停其特送引見但此等卓異人員軍政大典攸闗
　未經引見而將軍大臣等閲看即作為卓異亦不合
　宜嗣後伊犂等處官員遇軍政之年將指為卓異者
　臨時奏聞註冊俟伊等應陞之缺保送引見時將卓
　異之處一併聲明具奏俟引見之日朕允准後再准
　其卓異其協領等内指稱為卓異者亦俟伊等年滿
　送京引見之時一併聲明具奏引見之日朕允准後
　再准其卓異旋議定駐防旗員視地之大小官之多
　　寡以定額黒龍江薦舉七人
　盛京六人吉林察哈爾各五人西安伊犂各四人江
　　寧杭州荆州烏嚕木齊各三人綏逺城寧夏廣州
　　成都熱河密雲各二人山海闗凉州青州福州河
　　南太原巴里坤各一人餘無定額舉非其人者論
　　如法入於計典官干六法者(謂不謹以/下六條)五品以下
　　應否引
見由部疏請其應革職官罷任候
㫖曾出征効力以老疾休致者審其資格覈其軍功量
　　予
恩俸有差如有原兼世職及世襲佐領者分别降留
　　考察緑營武職鑾儀衛漢冠軍使至整儀尉由本
　　營官注考達部京營千總以上直省營守備以上
　　以次聴察於其長冊注考語定以四格曰才技曰
　　年力曰馭兵曰給餉糾以八法(與八旗/考察同)京營由歩
　　軍統領覈實達部直省緑營由總督巡撫提督覈
　　實具疏衛所千總由司道注考督撫覈疏薦舉官
　　必以才技優長年力強壯馭兵有術給餉無虚又
　　覈其閲俸三年任内並無㕘罸迺為合格其因公
　　降罸而亷能過人者降盜案處分外亦准卓異合
　　格之遊撃以上引
見未滿三年者具奏請
㫖已滿三年及都司以下均檄令送部引
見奉
㫖准卓異注冊候陞其既膺薦舉後至下次軍政時或
　　因較俸尚未陞用如以考核列入平等者即將上
　　次薦舉卓異加級註銷入於計典官如曽出征受
　　傷著有勞績除犯貪酷外應革職休致者仍給原品
　　其年老而精力未甚衰憊尚可辦事者或仍留原
　　任或調補簡缺該督撫提鎮酌量辦理請
㫖遵行如果不堪録用或予守糧一分或令子弟入伍
　　以養餘年又以二年半為期甄别緑營將備由督
　　撫提鎮各簡其所管副將及守備等官賢能合格
　　者陜甘舉五人直𨽻江南福建浙江湖廣四川廣
　　東各四人山東山西江西廣西雲南貴州各三人
　　河南二人及應劾之將備均具疏請
㫖薦舉者予紀録糾㕘者准八法議處如值軍政之年
　　停其甄别
　　乾隆三十七年八月
諭旗員補用緑營原以滿洲風俗淳樸技藝優嫻將伊
　等録用自能為緑營表率以挽漢人習氣而外任所
　得養㢘較多伊等所得既多亦於生計有益此朕教
　養滿洲奴僕之至意也伊等到任後理應謹守滿洲
　舊習以技藝為要多方教導毋染漢人習氣不行糜
　費守分安常即至回京時僅可度日乃竟有在外全
　忘滿洲舊習反染漢人習氣凡事尚華不知撙節任
　意浮靡又甚至買妾置婢彼此效尤若年老無嗣置
　妾尚可無故為身體安逸倣效而行此何理乎殊不
　知朕愛養滿洲奴僕之意著交八旗大臣通行曉諭
　所管應陞外省之侍衛章京官員等嗣後凡補放緑
　營人等到任後須謹守滿洲淳樸之舊習操演技藝
　毋效浮華糜費之惡習以作緑營人等之表率如不
　知悛改仍有似此者一經查出定行從重治罪著交
　各省縂督提督巡撫等除嚴行曉諭各員外留心細
　查如有故違者即據實㕘奏毋得姑息三十九年十
　　一月
諭據周元理奏查閲營伍情形摺内稱遵化州遊撃佛
　爾清額墻子路都司福英馬箭均欠純熟勒限半年
　學習再行考騐所辦非是旗員簡用外任原因緑營
　弓馬平常令其表率俾有所觀法咸成勁旅該員等
　自當感激朕恩益加奮勉身先倡率訓練兵丁學習
　弓馬方為無忝委任若徒虛糜㢘俸貪逸養安其於
　滿洲體面盡失尚足為緑營標準乎今佛爾清額福
　英馬箭均未純熟致被周元理看出則其生踈不堪
　可知即不稱將領之任至緑營勒限半年學習舊例
　在庸懦漢員偶一引用其知恥者尚當赧顔况滿洲弓
　馬本所嫻習初用時皆經朕引見發往何以甫至
　外任即盡行荒廢轉欲援緑營漢員之例學習稍有
　人心者尚不知羞惡若此耶昨因直𨽻副將瑪爾清
　阿遊撃武靈阿赴東省協勦賊匪頗能奮勉出力不
　愧滿洲勇敢之風當即加恩陞擢用為縂兵㕘將若
　佛爾清額福英之弓馬生踈豈可復為姑息佛爾清
　額福英俱著即解任回京引見再降諭㫖嗣後各省
　緑營旗員如有弓馬生踈廢弛營伍者均著照此例
　辦理
　　巡防
　　凡巡防之制外海巡防
　盛京以協領為縂巡佐領防禦驍騎校為分巡直省
　　以總兵官為總巡副將以下為分巡各於所治界
　　内率舟師沿海上下更畨往來以詰姦禁暴兩界
　　相交之所戒期㑹哨同時並集聨名申報將軍總
　　督提督察覈委官稽查若因風汛阻滯或先或後
　　各以到界之日申報其期約以二四五月為始至
　　九月事竣回營其有引避不巡及廵有不周者論
　　如軍律内河巡防長江自四川巫山而東出三江
　　口至湖廣界過岳州武昌興國至江西界下九江
　　南昌至江南界經安慶江寧京口狼山東至於海
　　由將軍督撫提鎮分委旗標弁兵沿泝江流上下
　　游巡及交界之處㑹巡申報互相考覈與外海巡
　　防同若巡海遭風受傷者在外洋官準軍功加級
　　兵準一等傷給賞在内洋官準軍功紀録兵準二
　　等傷給賞身故者在外洋官兵皆照陣亡之例在
　　内洋官照陣亡例減一等兵減半各給卹典若在
　　黄河大江及洞庭洪澤等湖遭風者視外洋賞卹
　　各處墩臺營房
　國初定邊境設立墩臺營房以司偵瞭遇有𦂳急舉
　　烟為號冦至百人者挂席一領放礮一聲至三百
　　人者挂席二領放礮二聲至五百人者挂席三領
　　放礮三聲至千人者挂席五領放礮五聲至萬餘
　　人者挂席七領連放礮聲接逓傳達
　　康熈七年題準各省孔道均設墩臺營房撥兵看
　　守如有𦂳急軍機接逓傳報
　　乾隆三年奉
㫖各省水陸孔道之旁設立墩臺駐宿兵丁所以䕶衛
　行人稽察匪類朕聞外省情形種種不一其間兵卒
　成行器械成列於行李往來之時留心防䕶者有之
　防汛至二三人而不成行列器械不整者有之營房
　雖設而閴其無人一任偷竊潛行漫無知覺者亦有
　之大抵與督撫提鎮等駐剳大營相近者尚覺整齊
　其逺者即多廢弛夫防汛兵丁既無差操之勞専司
　稽察之事而乃怠惰縱逸至此則國家設立汛兵之
　意安在皆該管官弁約束不嚴董率不力有以致之
　其如何增設懲警之法令督撫提鎮等轉飭所屬將
　弁實心奉行俾各勤於執業不似從前之躭逸偷安
　任意曠誤著兵部定議具奏旋議定各省督撫提鎮
　　將所屬地方詳細籌畫除汛兵已經足額者毋庸
　　再行撥補外其有汛兵闕少之處各按地方衝僻
　　情形即行撥補所有器械務須整齊仍令該管官
　　不時察騐倘有離汛偷安曠誤汛防者將兵丁責
　　革别補該管官稽察不力者照約束不嚴例議處
　
　
　
　
　
　
　
　
　
　
皇朝通典卷七十六
欽定四庫全書
皇朝通典卷七十七
　兵(十/)
　　教閲(兵籍附/)
　　京營
　　領侍衛府三旗親軍教閲之制鑲黄旗毎月於初
　　二十六兩日習騎射二次於初六十一二十一二
　　十六等日習歩射四次正黄旗毎月於初三十七
　　兩日習騎射二次於初七十二二十二二十七等
　　日習歩射四次正白旗毎月於初四十八兩日習
　　騎射二次於初八十三二十三二十八等日習歩
　　射四次
　　八旗驍騎營教閲之制毎月於初四初八十三十
　　八二十三二十八等日習射六次都統以下各官
　　親往監視春秋二季擐甲習歩射二次由旗定期
　　咨部擐甲習騎射二次由部定期通行又春月分
　　操二次合操一次秋月合操二次預奏操期仲春
　　孟秋之日按期登城習鳴螺兵部遣官稽察嵗以
　　為常其八旗漢軍鳥槍兵於春秋月各演鳥槍四
　　十五日嵗仍合操二次季秋月試礮於蘆溝橋毎
　　旗各出礮十位演放五日間三嵗則於蘆溝橋以
　　鳥槍營兵與礟營兵合演槍礮籐牌兵毎年春秋
　　二季四旗合操四次八旗合操二次又於初冬分
　　𣲖各旗演習歩圍毎年二次或三次
　　八旗前鋒營教閲之制毎月於初二初六十一十
　　六二十一二十六等日習歩射六次春秋二季擐
　　甲習騎射二次又於左右翼内各分前鋒之半兼
　　習鳥槍月演十次均由統領督率所屬如法訓練
　　毎年秋季前鋒統領㑹同䕶軍統領奏聞率所屬
　　兩營官軍演習歩圍兩三次
　　八旗䕶軍營教閲之制毎月於初二初六十一十
　　六二十一二十六等日習歩射六次春秋二季擐
　　甲習騎射二次與前鋒營同
　圓明園八旗䕶軍營教閲之制毎月習歩射六次春
　　秋二季習騎射演放鳥槍與八旗䕶軍營同
　　八旗歩軍營及巡捕營教閲之制八旗歩軍習歩
　　射城門驍騎習鳥槍均以春秋操演歩軍翼尉同
　　城門領更畨考閲内九門外七門安設礮位毎屆
　　三年四門一次隨同八旗運往蘆溝橋輪流演放
　　巡捕營㕘將遊擊月考其屬之弓矢守備千把總
　　各練汛兵春秋習鳥槍與城門驍騎同
　　内府三旗教閲之制毎月習射六次春秋二季擐
　　甲習射二次毎年立冬後内府䕶軍並尚虞處侍
　　衛鷹狗房執事人等演習歩圍又遴選三旗䕶軍
　　學習馬射等技藝各以時操演
　　火器營教閲之制毎月演習歩射六日騎射六日
　　馬上技藝六日各於本旗教場齊集其鳥槍礟䕶
　　軍驍騎該管官按日於本旗公所考驗合操日八
　　旗分左右翼行陣施放槍礮九次至第十次礮與
　　鳥槍連環施放無間毎年秋季俟八旗漢軍礟位
　　演放完竣後奏請往蘆溝橋演礮五日
　　健鋭營教閲之制毎月逢四九日期合操雲梯䕶
　　梯鳥槍大隊鳥槍馬上三槍過馬騙馬扎槍貫跤
　　等技藝逢二七日期合操雲梯䕶梯鳥槍馬上三
　　槍及騎射歩射舞鞭舞刀等技藝其餘日各於本
　　旗較馬歩射施放鳥槍恭遇
駕駐圓明園自三月初一日起毎日左右翼輪流演水
　　戰用船四逢八日期大操用船八若遇啟
駕巡幸行圍以後則按三八日期操演凡較閲毎年自
　　七月十六日開操至次年四月十六日止若遇閏
　　七月即於閏七月十六日起其封開印信日暫停
　　八旗設立教場鑲黄旗教場在安定門外正黄旗
　　教場在徳勝門外正白旗教場在東直門外鑲白
　　旗教場在朝陽門外正紅鑲紅兩旗教場均在阜
　　　成門外正藍旗教場在崇文門外鑲藍旗教場在
　　　宣武門外各設演武廳該都統等以時督率訓練
　　　順治七年
世祖章皇帝諭我朝以武功開國頻年征討不臣所至克
　捷皆恃騎射今荷
天庥天下一統勿以太平而忘武備尚其益習弓馬務造
　精良
　　　康熈十二年
聖祖仁皇帝諭漢軍不能騎馬者甚多毎旗應設一營操
　練火器議政大臣等集議以聞尋議覆八旗漢軍鳥槍
　　　驍騎毎佐領下増十八名共二十名演習鳥槍得
㫖火器闗係武備甚為𦂳要應嚴加操演以禆實用
　　　雍正五年
世宗憲皇帝諭火器營甚屬𦂳要馬上教習熟練方為有
　益凡屬滿洲以騎射為根本不可専習鳥槍而廢棄騎
　射兵丁在馬上射箭放槍著加意熟習再兵丁内有自
　已養馬學習鳥槍技藝及勤謹効力當差者爾等即當
　勸勉以優等記名其或行走不及者亦當誘之於善教
　訓兵丁須如教訓自己子弟不可遽加苛責若有下愚
　不移之人或經再三教訓仍然行止妄亂者豈可留之
　京師爾等當即行奏聞發遣十年
諭兵可百年不用不可一日不備帝王之治天下未有不
　以武備為先務者而兵丁之演習武藝亦未有不勤加
　訓練而能有成者從來士農工商各習一業茍不専心
　竭力則其業必不精况兵丁所司戰鬭之事非膂力剛
　強不能披堅執鋭非習藝嫺熟不能克敵宣威奈何怠
　惰茍安虚度嵗月不思設兵之本意不念己身之職業
　乎國家承平日久人躭安逸武備漸覺廢弛今當邊陲
　用兵是以令勤操演又不令直班俾得専心訓練復給
　以飯銀資其日用無非體恤勤勞也爾等各宜勉力學
　習如騎射長槍之類必令純熟精強成國家之勁旅以
　柔弱怯懦為恥以安逸華麗為戒人之力量用則日増
不用日減如出城操練正可演習歩行又何必騎馬乘
車若此等者一經察出必從重治罪
　　乾隆十四年
上諭去嵗金川用兵朕思我滿洲兵向用雲梯攻城因
　命八旗於前鋒䕶軍内擇年壯人材健勇者千人特
　命大臣監視操演所選兵各奮勉學習不數月間皆
　已精練隨征金川功成凱旋如令仍回本營隨旗行
　走則伊等前功徒費且我滿洲舊日技藝仍至廢弛
　若將伊等専設一營演習均可為精鋭兵於緩急之
　用更有禆益遇有行幸令伊等隨往圍獵學習行走
　更得嫺熟竢回軍之日不必令回本營専令大臣數
　人管轄特簡大臣一人總統其如何設營伍操演遇
　行幸隨蹕再如何施恩使得陞轉之途著大學士公
　同管轄操演之大臣等詳議具奏尋議准設立健鋭
　　營雲梯兵一千名専習雲梯鳥槍馬歩射馳馬躍
　　馬舞鞭舞刀諸技又於昆明湖設趕繒船以前鋒
　　　軍習水戰駕船駛風之技十七年
　諭朕恭閲
太宗文皇帝實録内載崇徳元年十一月癸丑
上御翔鳯樓集諸親王郡王貝勒固山額真都察院官
命𢎞文院大臣讀大金世宗本紀
上諭衆曰爾等審聴之世宗者蒙古漢人諸國聲名顯著
　之賢君也故當時後世咸稱為小堯舜朕披覽此書悉
　其梗概殊覺心往神馳耳目倍加明快不勝歎賞朕思
　金太祖太宗法度詳明可垂久逺至熈宗及完顔亮之
　世盡廢之耽於酒色􁅦遊無度效漢人之陋習世宗即
　位奮圖法祖勤求治理惟恐子孫仍效漢俗豫為禁約
　屢以無忘祖宗為訓衣服語言悉遵舊制時時習練騎
　射以備武功雖垂訓如此後世之君漸至懈廢忘其騎
　射至於哀宗社稷傾危國遂滅亡乃知凡為君者耽於
　酒色未有不亡者也先是儒臣巴克什達海庫爾禪屢
　勸朕改滿洲衣冠效漢人服飾制度朕不從輒以為朕
　不納諫朕試設為比喻如我等於此聚集寛衣大袖左
　佩矢右挾弓忽遇碩翁科羅巴圖魯勞薩挺身突入我
　等能禦之乎若廢騎射寛衣大袖待他人割肉而後食
　與尚左手之人何以異耶朕發此言實為子孫萬世之
　計也在朕身豈有更變之理恐日後子孫忘舊制廢騎
　射以效漢俗故常切此慮耳我國士卒初有幾何因嫺
　於騎射所以野戰則克攻城則取天下人稱我兵曰立
　則不動揺進則不回顧威名震懾莫與争鋒此畨往征
　燕兵出邊我之兵威竟為八大臣所累矣故諭爾等其
　謹識朕言朕毎敬讀
聖謨不勝欽凛感慕惟深國家開創之時我
祖宗躬親勞瘁勤求治理矩矱相傳罔敢踰越以立萬世
　　之丕基至於今咸受無疆之福者皆仰遵
明訓所致也我朝滿洲先正遺風自當永逺遵循守而勿
　　替是以朕嘗躬率八旗臣僕行圍較獵時時以學習
　　國語熟練騎射操演技勇諄切訓誨無非率由舊章
　　期以傳之奕禩永綿福祚惟是我
皇祖太宗聖訓所垂載在
實録若非刋刻宣示則累朝相傳之家法外廷臣僕何由
　　共悉且自古顯謨令典多􁪈之金石曉諭臣工我
皇祖太宗之睿聖時申誥誡昭示來兹益當敬勒貞珉永
　　垂法守著於紫禁箭亭御園引見樓及侍衛教場八
　　旗教場各立碑刋刻以昭朕紹述推廣至意俾我後
　　世子孫臣庶咸知滿洲舊制敬謹遵循學習騎射嫺
　　熟國語敦崇淳樸屏去浮華毋得稍有怠惰式克欽
　　承
彞訓冀億萬世子孫共享無疆之庥焉十八年
　諭騎射國語乃滿洲之根本旗人之要務朕今嵗校閲
　　京城世爵其射箭尚可觀及人材英俊者已施恩選
　　取侍衛並分在各處令其學習行走其射箭甚劣不
　　堪教化者察明革職别行承襲至各省駐防亦皆有
　　世爵若不教訓騎射國語伊等近於素餐安逸之習
　必致學為不善著各省將軍都統等將伊等不時教
　導務使騎射優嫺國語純熟如有教訓不化騎射甚
　劣者該將軍都統等即指名㕘奏革職别行承襲將
　此通行傳諭知之
　　直省
　　八旗駐防營以將軍都統副都統掌其教閲訓練
　　騎射演放槍礟並以時親臨閲試第其優劣以為
　　賞罰春秋合操均與京營同八旗水師營毎年春
　　秋二季將軍都統副都統等督率官兵分駕戰艦
　　金川福建乍浦廣東赴海口黒龍江齊齊哈爾黙
　　爾根江寧於江面天津赴海口毎年四月起八月
　　止均擇天氣晴和潮平風順時出洋列陣張㠶起
　　碇掌號鳴礟以次操演停操之後仍各率官兵講
　　習水務
　　陸路緑旗營總督所屬為督標巡撫所屬為撫標
　　提督所屬為提標總兵所屬為鎮標總督節制巡
　　撫提鎮提督節制鎮標毎嵗秋季霜降日申令本
　　標官兵校閲於演武場前一日各營將弁肅隊伍
　　赴教場豫立軍幕屆日黎明軍士擐甲列陣中軍
　　建大纛於場正中將臺上傳令合操中軍揚旗麾
　　衆臺下舉礟三軍中鳴角擊鼓歩騎甲士列隊行
　　陣施放槍礟連環無間並如京營之制若長槍籐
　　牌㓲刀短兵之屬各因其地之宜以教士卒皆有
　　成法閲畢試材官將士騎射技勇申明賞罰犒勞
　　軍士各釋甲歸伍漕運總督河道總督屆期教閱
　　本標官兵亦如之其各營將弁隨時訓練本管軍
　　士分按日期緑營水師有内河有沿江沿海出洋
　　信候各省不同毎嵗春秋季月或夏秋之季乘艦
　　列陣揚㠶駛風鳴角發礮操演具如軍律
　　乾隆元年
諭各省營伍離提鎮遼逺不能親身稽察該督撫酌量
　地方營制如何令提鎮等隔數年一次親身察閲詳
　議具題尋議准直𨽻提督分所屬為三路嵗閲一路
　　三嵗而遍馬蘭宣化正定三鎮嵗各一閲泰寧天
　　津二鎮二嵗各一閲山東兖州鎮臨清沂州等處
　　分路嵗閲登州鎮西南東南等處分路嵗閲二嵗
　　而遍山西太原大同二鎮嵗各一閲河南南陽河
　　北二鎮嵗各一閲江南提鎮嵗各一閲江西南昌
　　南贛二鎮嵗一閲二嵗而遍閩浙總督涖任一閲
　　水師提督一嵗閲海壇閩安烽火門等處一嵗閲
　　金門南澳銅山等處二嵗而遍陸路提督一嵗閲
　　興化福州福寧建寧延平等處一嵗閲泉州漳州
　　龍巖汀州邵武永春等處二嵗而遍海壇金門南
　　澳臺灣四鎮水師嵗一閲福寧汀州建寧漳州四
　　鎮陸路嵗一閲浙江提督三嵗一閲定海黄巖温
　　州三鎮嵗各一閲衢州處州二鎮嵗各一閲湖廣
　　總督涖任一閲提督嵗閲湖北湖南二嵗而遍襄
　　陽宜昌永州鎮筸四鎮嵗各一閲陜甘總督五嵗
　　一閲提督三嵗一閲延綏興漢河州凉州寧夏西
　　寧肅州七鎮嵗各一閲四川川北重慶建昌松潘
　　四鎮三嵗各一閲廣東左翼右翼髙州瓊州碣石
　　潮州南澳七鎮嵗各一閲廣西提督三嵗一閲左
　　江右江二鎮嵗各一閲雲南貴州提鎮所屬酌數
　　年内一閲各疏報出巡回任日期及各營汛官兵
　　技藝是否純熟軍装器械是否齊全以待部核十
　　年
諭國家設立營伍修明武備以為折衝禦侮之用必訓
　練精熟於平日斯可奮勇決勝於臨時是以陸路設
　營汛沿海設水師皆須勤演習以收實效自去年朕
　命大臣察閲營伍後陸路該管大員頗肯竭力整頓
　氣象而水師操演則不過將演就陣法塞責了事其
　操舟破浪之法官弁兵丁茫然不知以為此水手之
　事漫不留意即至舵工水手其能熟練者亦屬寥寥
　平日操演之時各船進退尚且參差往來間斷苟其
　臨敵何以致用夫水手以舟為主出没風濤去來倐
　忽必掌舵者能操縱自如而搶風折􁀙破浪衝波水
　手等盡能嫺習即官弁兵丁等亦皆心領神㑹不待
　呼應而自靈然後猝然遇敵駕駛輕捷一舟之中臂
　指相使如一人之身則應變制勝無難向來水師官
　弁仍以水師用原欲其熟悉情形收得人之效今則
　視為故套該管者不加察徼倖者茍延玩是育材之
　善政為容身之㨗徑矣著通行申飭沿海將軍督撫
　都統提鎮等務遵朕㫖實心訓練實心甄别毋得仍
　前玩忽虛應故事十一年
諭國家設立營制所以嚴拱衛而固苞桑務在選精鋭
　以儲干城勤訓練以資捍禦所謂兵可百年不用不
　可一日無備也從前因各標營日漸廢弛朕命大臣
　前往山東河南江南等省先行閲看並降㫖申飭復
　於督撫提鎮奏摺中時加批諭令其實力整頓今各
　省操演之法大抵旗纛戈甲期以飾觀歩伐陣圖似
　為練習其實在技勇精強弓馬􁋯熟者甚少在水師
　營汛亦不過演就水陣聊以塞責而已即軍政薦舉
　未能盡屬公當徒為具文以是整飭戎行豈能使壁
　壘一新士氣日奮即如西北稱勁旅而江浙多柔脆
　不知既以為兵自應鼔其鋭氣使弱者日近於強豈
　可任其委靡不加振作蓋營伍之中兵馬錢糧甲胄
　器械皆宜事事留心向來虚冒兵糧私扣朋馬夤縁
　抜補挪借軍装等弊猶未盡除而教訓演習惟事粉
　飾因循怠忽尚沿舊習殊非設兵衛民之意是必立
　定年限専差大臣閲看庶將弁知有責成不敢怠廢
　而各兵亦知有考驗時時警惕技藝不致生踈於戎
　行自有禆益朕前㫖與以三年之限著兵部請㫖並
　未定有分省察閲之年分今已閲之省則已過三年
　其餘則未命前往也其如何分年分省差大臣往閲
　著該部定議俟臨時酌量或自京師命大臣前往或
　即命本省督撫察閲尋議定自乾隆十二年為始閲
　　直𨽻山西陜西甘肅四川十三年閲湖北湖南雲
　　南貴州十四年閲福建浙江廣東廣西十五年閲
　　山東河南江南江西周而復始但地方遼濶若止
欽命大臣一人勢難周遍至甘肅處極邊安西提標駐
　　塞外若令閲川陜之大臣並閲則廣逺難周請於
　　應閲直𨽻等省之年差往直𨽻山西一人陜西四
　　川一人甘肅一人應閲湖北等省之年差往湖北
　　湖南一人雲南貴州一人應閲福建等省之年差
　　往福建浙江一人廣東廣西一人應閲山東等省
　　之年差往山東河南一人江南江西一人兵部於
　　毎年開印後將應閲之省分並滿大學士領侍衛
　　内大臣都統尚書侍郎名單開列奏請或
欽㸃大臣前往或即令該督撫就近察閲恭候
欽定再向來各省督撫提鎮原有分年察閲營伍之例
　　嗣後各省如遇
欽㸃大臣察閲之年該省督撫提鎮停其察閲至當提
　　督簡閲之年則各鎮停簡閲當督撫簡閲之年則
　　提鎮概停簡閲十八年
諭各省標營分年特𣲖大臣查閲又督撫提鎮有統轄
　操防之責例應以時巡視所以簡軍實嚴武備也是
　以各兵之漢仗技勇為本至於旗幟衣帽期足以别
　隊伍整軍容無缺可矣奚事増美焉近來外省營汛
　毎遇大員涖閲往往先期部署為一切觀美計製造
　旗幟更易號衣公費不足遂坐扣兵餉以致伊等生
　計為艱是營伍未有整頓之實而丁兵先被扣餉之
　累殊非廵查簡閱之本意嗣後查驗兵丁務覈其實
　毋以旗章衣服粉飾外觀至或有欽差大員經過營
　汛地方兵丁循例站隊者亦俱無庸張設旗幟總之
　整飭戎行全在漢仗技勇其緣飾之具皆屬無益之
　虛文而因以扣餉瘠兵則尤其大不可者著通行各
　省督撫提鎮咸共知之二十二年
諭今日朕至杭州省城其接駕之緑營兵丁有奏簫管
　細樂者夫身𨽻行伍當以騎射勇力為重戍樓鼔角
　不過用肅軍容即古者鐃歌鼔吹之詞亦以鳴其得
　勝之氣耳若吹竹彈絲技近優伶豈挽強引重之夫
　所宜相效此等緑營陋習各省均所不免可傳諭各
　省督撫提鎮等轉飭所屬標營嗣後營伍中但許用
　鉦鼓銅角其簫管細樂概行禁止又
諭外省駐防將軍及緑營之提鎮出行則皆乘輿夫將
　軍提鎮有總統官兵之責若養尊處優自圖安逸亦
　何以表率營伍而作其勇敢之氣况旗人㓜習騎射
　即緑營中亦必以其弓馬優嫺始厯加陞用乃一至
　大僚轉致狃於便安忘其故歩此豈國家簡擢之意
　耶京師都統副都統既皆乘馬而滿洲侍郎則無論
　年踰六旬亦俱不得乘輿即朕巡省所至尚毎日乘
　馬而行乃外省武職獨相沿陋習此甚非宜嗣後將
　軍提鎮概不許乘輿其編設轎夫並著裁革如有仍
　行乘坐者照違制例治罪可通行傳諭知之三十九
　　年尚書公福隆安奏鳥槍一項於軍器中最為得
　　用而進歩連環尤為鳥槍中鋭利之法八旗勁旅
　　凡遇専操㑹操惟演九進十連環使之精熟是以
　　所向無敵至各省緑營兵丁操演鳥槍不過按照
　　陣式虚應故事施之臨陣全屬無用即如征𠞰金
　　川所有緑營兵丁放槍俱不得力直至𣲖出京城
　　健鋭火器兩營兵前往始各展其所長轟擊殪賊
　　幾無虚發近日臨清𠞰捕逆匪亦得京兵之力其
　　效已可概見伏思各省緑營原設鳥槍兵與其循
　　習虚文莫若練資實用請飭令各省督撫提鎮詳
　　查本省原設鳥槍兵若干俱令照健鋭火器二營
　　進歩連環鳥槍法式一體演習并飭該管大員董
　　率將領兵丁専心學習務使進退如法操練精嫺
　　庶臨用並能制勝而防守愈昭嚴飭矣五十年
諭國家設兵衛民可百年不用不可一日無備陜甘兩
　省係邊陲要區設兵不為不多乃逆回兩次滋事緑
　營兵丁懦怯退縮致賊匪得以蔓肆鴟張此皆承平
　日久督撫提鎮不能實心整飭各營將弁不加操演
　講習因循怠玩以致兵備廢弛屢經降㫖嚴切訓飭
　若能如福康安加意整頓於各標營内挑出兵丁一
　半専意訓練俾軍律嚴明士氣勁鋭一變緑營懦怯
　之習兩省共有三萬餘勁旅設或地方稍有不靖又
　何患不立時撲滅耶在雲貴四川兩廣福建等省係
　沿邊沿海重地自應照福康安所辦於各營内挑選
　壯健勤加訓習使各有數萬勁旅庶平時足以重操
　防而臨時可以供調遣即腹地亦當如此留心簡練
　各省皆係總督専主營政而山東山西河南江西係
　巡撫兼提督銜著將福康安原摺抄寄各省總督及
　山東山西河南江西巡撫一體留心不動聲色皆有
　精兵之備亦一至要也又
諭鳥槍實為行軍利器著傳諭各省督撫務令兵丁時
　時操演嫺熟兵役奉差捕賊毋得施放空槍以期共
　收實效又聞各省營伍槍兵毎不得拔補馬戰及外
　委等以致槍兵無向上之心甚或以羸弱充數殊不
　知臨陣殱賊鳥槍弓矢尤為得力自應將熟練槍手
　一體技補俾知上進有階則更争相鼓勵踴躍演習
　　兵籍
　　凡八旗親軍前鋒鳥槍䕶軍於䕶軍驍騎歩軍教
　　養兵壯丁内拔補䕶軍於驍騎歩軍教養兵壯丁
　　内拔補驍騎於歩軍教養兵正身壯丁内拔補歩
　　軍於正身壯丁及户下人内拔補教養兵於正身
　　㓜丁内拔補領催於䕶軍驍騎内選充均由㕘領
　　佐領選應補之人呈都統統領等簡覈録其材力
　　驍勇者既入伍令各旗籍其名按季報部以時稽
　　其盈絀駐防兵由該管官於駐防壯丁内抜補若
　　駐防官子弟有􁋯習騎射願於任所充伍者聴
　　凡直省考拔營兵以人才強壯技藝優􁋯者充補
　　騎兵拔於歩戰兵歩戰兵拔於守兵守兵抜於餘
　　丁無餘丁乃募於民督撫提鎮本標及相近營汛
　　均親考拔餘令副㕘考拔仍於巡閲屬營時覆覈
　　考拔失實及虚占名糧者論如法營兵令五人聨
　　名具保互相覺察其有不遵約束生事擾民容姦
　　保慝離次失伍有干紀律者皆論如法並坐其長
　
　
　
　
　
　
　
　
　
　
皇朝通典卷七十七
欽定四庫全書
皇朝通典卷七十八
　兵(十一/)
　　軍器
　　凡給發軍器金鼓以示進退之節海螺以定朝昏
　　之聚散旗纛以一曕視甲胄以衛身器械以制敵
　　各營兵之専習者為弓箭為鳥槍為礟為籐牌兼
　　習者為長槍為大刀為挑刀水師則有排槍鈎䥥
　　槍標槍大斧火箭之屬水陸異用險易異宜習者
　　期純熟教者期専一大礮以兵千名設十礮為率
　　郡邑城守沿海沿邊及水師戰艦各駐礮於其所
　　若兵少及非要隘營汛貯礮於督撫提鎮駐劄之
　　地需用迺發仍以時演放如法
　　順治初定軍器由兵部圖式移文工部製造按名
　　給發仍令該管官隨時稽察有損闕者修整補治
　　如有贏餘器械留營以備増補其敝壞者悉行銷
　　毁五年奏准馬兵每名給甲一胄一櫜鞬一弓一
　　箭四十腰刀一步兵每名給甲一胄一腰刀一其
　　步兵内之弓箭兵給弓一箭三十長槍兵給長槍
　　一鳥槍兵給鳥槍一直省兵均照此給發
　　康熙六年奏准八旗世爵暨文武官各備甲一胄
　　一弓二櫜鞬一腰刀一其箭數視品秩之大小公
　　五百五十侯五百伯四百五十子四百男三百五
　　十輕車都尉二百五十騎都尉二百雲騎尉百五
　　十武官一品至五品視子男至雲騎尉六品以下
　　均一百文官一二品視子男三品京堂視武職二
　　品四品京堂科道郎中視武職三品員外郎視武
　　職四品營兵䕶軍前鋒領催各七十驍騎各五十
　　世爵中官大於爵者照官職箭數爵大於官者照
　　世爵箭數直省督撫提鎮及副將以下官應備弓
　　矢甲胄各按品級定數與八旗武職同三十年設
　　八旗火器營每佐領下設鳥槍前鋒鳥槍䕶軍鳥
　　　槍驍騎每名各給鳥槍一滿洲八旗每旗各設子
　　　母礟五位其餘大小銅鐵礟位均貯漢軍八旗礟
　　　局内又定䕶軍營八旗每旗各設海螺三十六前
　　　鋒營左右翼各設海螺八火器營八旗每旗各設
　　　隨礟海螺五八旗鳥槍䕶軍鳥槍驍騎毎旗各設
　　　海螺十四驍騎營每佐領下各設海螺一每㕘領
　　　下各設海螺二漢軍鳥槍營每旗設鼓一金五礮
　　　營每旗設鼓一金五籐牌營每旗設海螺五每旗
　　　籐牌兵百名每名給籐牌一㓲刀一每旗挑刀兵
　　　五十名每名各給挑刀一漢軍八旗每佐領下各
　　　設鹿角一架棉甲兵四名每名給連耞棍一副直
　　　省標營金鼓海螺鹿角籐牌挑刀等項視營之大
　　　小兵之多寡酌設
　　　雍正五年
諭各處營伍所用器械向來原無一定之例是以武弁到
　任往往以己所好尚及素所熟習者操演所屬兵丁間
或學習未久而接任官又别有意見將從前所習者更
改調換是兵丁之技藝每視該上司之去留以為轉移
非訓練専精之道也凡事久則熟熟則生巧宜令各省
將軍督撫提鎮因地制宜酌定規制永逺遵奉除騎射
最為𦂳要天下通行學習外其餘各種演習悉著該上
司㑹同通省官弁細心斟酌應用何軍器詳悉定議奏
聞令各營永逺遵行接任官不得擅自更改儻將來有
應變通之處具題請㫖如此則兵丁各精其業且使一
省之中彼此畫一將來或有調遣㑹集之處正可相資
為用於營伍大有禆益是年議准官兵所用軍器内鳥
　　槍一項能衝銳折堅最為便利如腹内省分地勢
　　平坦利用弓矢至沿海沿邊省分山深林密利用
　　鳥槍應將腹内省分每兵千名設鳥槍三百桿沿
　　海沿邊省分每兵千名設鳥槍四百桿嗣據各省
　　陸續議覆山東省各營軍器弓箭鳥槍礟籐牌長
　　槍大刀均係通設之械毎兵百名分作十分弓箭
　　三分鳥槍五分籐牌一分長槍一分此外别設礮
　　手専演發礮河南省各營軍器駐防八旗設馬步
　　弓箭兵鳥槍兵子母礟兵長槍兵督標兩營設馬
　　步弓箭兵鳥槍兵礮兵籐牌兵大刀兵河北鎮標
　　九營各設馬步弓箭兵鳥槍兵礮兵䕶礮㓲刀兵
　　南陽鎮七營如之直𨽻省各營軍器除騎射鳥槍
　　礟畫一操練外惟宣化鎮平陽之地利於籐牌應
　　以該鎮向設之三眼槍長槍大刀兵改換籐牌紫
　　荆闗鳥槍甚少應以該鎮向設之大刀兵改添鳥
　　槍山西省各營地屬沿邊每兵百名分作十分弓
　　箭六分鳥槍四分别設礮兵専演大礮惟殺虎協
　　舊有籐牌兵三百名仍令演習其餘長槍㓲刀之
　　屬悉令改為弓箭鳥槍兵江南江西省水師各營
　　軍器除弓箭鳥槍礮外如籐牌大刀鈎䥥槍過船
　　槍鉞斧標鐵彈均為水師利用之器其陸路各營
　　有設三眼銃及長槍者應將三眼銃改為鳥槍兵
　　長槍改為籐牌兵福建省陸路各營每兵千名分
　　作二十隊弓箭馬兵四隊弓箭步兵二隊鳥槍兵
　　十隊礮兵一隊籐牌兵一隊長槍兵一隊大刀兵
　　一隊水師戰船大趕繒船兵八十名設排槍四十
　　二桿中趕繒船兵六十名設排槍三十桿小趕繒
　　船兵五十名設排槍二十五桿大艍船兵三十五
　　名設排槍十六桿中艍船兵三十名設排槍十六
　　桿小艍船兵二十名設排槍十桿仍各備用火藥
　　彈子火罐火箭之屬浙江省各營每兵千名分作
　　二十隊弓箭兵六隊鳥槍兵八隊籐牌兵二隊片
　　刀兵二隊長槍兵一隊礮兵一隊陜西四川省各
　　營除弓箭鳥槍礟通行演習外其弓箭馬兵兼習
　　槍棒守兵兼習㓲刀又令提標守兵二百名専習
　　籐牌廣東省各營每兵百名設弓箭手二十名各
　　佩腰刀兼習雙刀長槍鳥槍兵五十名各佩腰刀
　　籐牌兵十名用牌刀挑刀兵十名礮兵十名雲南
　　貴州廣西三省各營毎兵千名設弓箭兵二百鳥
　　槍兵六百籐牌兵一百以礟兵百名兼習牌刀十
　　年議准福建省水路海面遼濶陸路林深箐密鳥
　　槍一項最為利用於定例每兵千名設鳥槍四百
　　桿外再増鳥槍百桿
　　乾隆五年議准雲南貴州二省地多山箐又陰雨
　　不常弓箭一遇潮濕之時險仄之地不能應手施
　　展惟弩弓以木為質其力最勁令弓箭手各兼習
　　弩弓十五年議准湖廣武昌鎮水師二營地界川
　　江水操弓箭技有難施惟鳥槍極為利便照沿海
　　沿邊省分每兵千名設鳥槍四百桿
　　凡簡覈軍器京營三年一次由八旗奏請
特命王公大臣驗閲駐防八旗軍器各將軍都統副都
　　統於到任後率所屬簡稽軍營鎧仗同城限二月
　　外屬限三月竣事游牧處官兵軍器由部奏請
特命大臣驗閱各察其盈絀利鈍具疏以
聞直省各標營軍器以都司守備為専管官副將㕘將
　　遊擊為兼管官遇有動用修補估價詳報給公項
　　治備歳終彚送布政司覈銷督撫提鎮歳委官察
　　驗取具冊結歳終彚疏題報以冊達部稽覈虧闕
　　者論如法
　　順治五年奏准毎年秋季奏請㸃驗八旗䕶軍營
　　驍騎營器械春季奏請㸃驗前鋒營步軍營器械
　　令該管官互相稽察又定㸃驗軍器若盔甲弓箭
　　等項全無者官革職兵鞭一百革退軍器闕少與
　　朽壞及箭上無字並書他人姓名者官罰俸兵鞭
　　責有差所有屬官兵盔甲弓箭等項全無及軍器
　　闕少或朽壞者各計名數多寡論該管之都統㕘
　　領降罰如律至佐領驍騎校等所管兵數無多有
　　軍器闕少朽壞者各計名數從重論
　　雍正元年奏准游牧八旗察哈爾官兵軍器由部
　　越一歳疏列滿洲䝉古都統統領副都統職名恭
　　請
欽㸃一人前往稽閱十年議准直省各營軍裝器械屬
　　督撫所轄者督撫委官盤察提督所轄者提督委
　　官盤察皆取本營並無闕少及委官並無捏飾印
　　甘結存案各於年終保題至於各鎮有督提統轄
　　者由該鎮委官盤察取印甘結並加具保結送督
　　提察覈於年終保題若無督提統轄各該鎮委官
　　盤查取結亦於年終保題其保題時各將所屬軍
　　裝器械數目分晰標營造冊並保結送部察覈如
　　保題後仍有闕少將經手盤察官罰俸督撫提鎮
　　準失察例論倘委官明知闕少扶同捏報者降級
　　調用又議准各營軍裝器械以都守為専管官副
　　㕘遊為兼管官若無故闕少經督撫提鎮題㕘將
　　専管官兼管官均論罰照數分賠係兼管官察出
　　揭報者免議止令専管官獨賠限六月賠完如逾
　　限不完將専管官住俸兼管官停陞竢賠完日開
　　復若係兵丁闕少經該管官察出揭報追補足額
　　者免議至於新舊各官接任將軍裝器械限一月
　　交代如無闕少新官造冊出結詳報督撫提鎮年
　　終報部若交代時舊官推卸不交新官勒索不受
　　皆照交代遲延例分别議處其闕少各數果係年
　　久朽壞出師闕損及因公動用者准動公費製備
　　免其議處分賠倘有藉端科累兵弁製備者照因
　　公科斂例議處又議准督撫提鎮將營中盔甲弓
　　箭鳥槍籐牌刀槍旗幟鍋帳鉛藥鍬棍等項按照
　　題定額數製備一有闕損該管官即詳報隨時修
　　整准其動用公費務期齊全足用如有贏餘擇其
　　堪用者存營以備増補其朽敝者酌量銷毁以免
　　竊賣之弊十一年議准營中一應軍器遇有闕損
　　不按時修整及修整而收貯不謹以致朽壞及失
　　火燒毁或將預備鐵木等項堆貯潮濕地方以致
　　鏥蝕者將該管官論罰照數賠補
　　乾隆元年議准民間不許私製鳥槍其鄉村險僻
　　之處防盜防虎鳥槍在所必需各省督撫確察州
　　縣内有實在應用地方照兵丁鳥槍式様製造書
　　鏨姓名具呈地方官編號註冊備案如非應用地
　　方有私藏或私造售賣者鳥槍入官仍從重處責
　　該管官以失察論四年題准各省將軍都統副都
　　統於到任時將所屬同城親標旗營一應軍裝器
　　械限兩月委官盤驗其外屬各營軍裝器械限三
　　月委官盤驗各保題一次仍取具該管官並無虧
　　少印結及委員並無捏飾印結存案於年終保題
　　仍將所屬各營軍器數目造冊送部察覈倘委盤
　　保題之後仍有闕額别經發覺者將盤驗之官議
　　罰其委官扶同捏結者議降如例十五年
諭八旗官兵器械闕少者均咨部官為造給器械内弓
　箭尤為𦂳要惟賴不時整理善為收貯從前兵部八
　旗都統㑹議訓飭八旗官兵將器械善為收貯曽經
　奏准施行今都統等或因日久廢弛不以為事亦未
　可定著再行傳諭務遵原諭留心訓飭稽察十六年
　　覆准鳥槍為𦂳要軍器倘有年久不堪適用者令
　　該堂官驗看確實准其重造其舊槍鎔化之鐵加
　　謹收貯以備増造各項軍裝之用十八年
諭八旗軍器例應每年特簡王公大臣㸃驗但一歳㸃
　驗殊覺煩擾嗣後著三年一次㸃驗既寛㸃驗之限
　臨時務宜實心察覈不得草率了事若朕親閱時軍
　器仍有虧闕損壞者必將㸃驗之王公大臣治罪至
　㸃驗之年將八旗前鋒營䕶軍營驍騎營内府䕶軍
　官兵軍器仍照例㸃驗外其内府佐領下驍騎及王
　公府屬兵丁軍器皆停其㸃驗
　　軍器制度
王命旗牌
　　旗牌之制旗以藍繒為之方廣二尺六寸兩面銷
　　金清漢令字每一令字上各鈐以兵部印旗桿一
　　　長如旗木頂垂朱髦牌以椴木製形圓髙一尺二
　　　分濶九寸五分厚一寸朱髹上刻荷葉形緑髹牌
　　　兩面鐫清漢令字各一飾以金懸於槍上槍以榆
　　　木為之長八尺圍一寸鐵頂槍冒髹以黄繪龍垂
　　　朱髦牌邊及槍桿均鐫清漢令字第幾號填以金
　頒給旗牌定制經略十二副總督掛印總兵官各十副
　　　巡撫提督八副總兵官五副
　　　雍正三年
諭各省督撫提鎮舊例均頒發王命旗牌所以重節鎮之
　權崇天室之威也但傳守既久或遇地方卑濕蟲蛀漆
　剥或因閱歳滋多形制毁敝而督撫提鎮等以旗牌損
　壞例當㕘處不敢修整甚有預防損壞將所頒旗牌收
　貯照様别造者尤為不可嗣後各督撫提鎮所頒王命
　旗牌加謹收貯勿致損傷亦不得别造其有地方卑濕
　閱歳滋多不免蟲蛀漆剥形制毁壞者從寛免其處分
　聽其一面照式准修一面咨部備案
　　乾隆十四年奏准旗牌金書令字之上例鈐兵部
　　印今已遵
㫖改用新鑄清篆印而直省存貯旗牌尚繫兵部舊印
　　應將旗面移送兵部換鈐新印由部行知各督撫
　　提鎮委官赴部請領以昭信守至舊領旗面竢頒
　　到日送部繳銷
　　令箭
　　令箭之制旗面式様大將軍將軍督撫提鎮均用
　　三角旗駐防將軍都統副都統均用方旗咸以雲
　　緞為之三角旗髙一尺八寸斜長三尺下濶二尺
　　四寸大將軍將軍用本旗之色督撫提鎮用黄色
　　方旗髙一尺五寸五分濶九寸五分均銷金清漢
　　令字及清漢官銜箭鏃以鐵為之二面鋄銀清漢
　　令字下鋄銀清漢十二辰字移送兵部配製笴羽
　　鈐印頒發
　　康熙三十三年奏准步軍統領増給令箭十二枝
　　旗面金書提督九門步軍巡捕營統領清漢字様
　　由部製造頒發
　　乾隆十四年奏准步軍統領舊設令箭年久損壞
　　應行更換再巡捕營三字業經遵
㫖繙清所有該衙門印信已照新定字様改鑄前項令
　　箭應更造給發至各省督撫提鎮駐防將軍令箭
　　一并改製給發以示畫一
　　盔甲
　　盔制以鐵二片製如帽形上銳下平合而成之曰
　　盔髙五寸圍圓一尺九寸合縫處壓以鐵梁曰盔
　　梁盔前安鐵一片曰遮眉濶寸餘圍長九寸上覆
　　鐵檐一形如蓋曰舞擎濶六分長四寸三分其下
　　曰䕶額為覆椀於盔上其上仰者曰盔椀徑一寸
　　六分髙一寸二分圍圓五寸安管一長二寸圍圓
　　一寸以插盔槍槍長三寸六分上為盤以垂髦上
　　安頂頂各有品制(詳見/於後)垂於項後者曰䕶項垂於
　　左右者曰䕶耳其下曰䕶頸其表官用錦緞兵用
　　布傅以鐵葉䕶頂用鐵葉九䕶耳二用鐵葉各六
　　䕶頸同其采飾制各有差
　　凡親王郡王胄頂鏤金火燄銜寶石金立龍二承
　　之垂熏貂纓十有八梁左右鏤金梵文三重上重
　　八次七次二十飾皆鏤龍銜寶石䕶項䕶耳䕶頸
　　均石青鎖子錦表月白綺裏青繒縁外布金釘貝
　　勒貝子固倫額駙頂銜素金垂熏貂纓十有四入
　　八分公植密鼠尾垂貂尾纓十有二不鏤梵文領
　　侍衛内大臣都統統領直省總督提督巡撫均頂
　　植雕翎二垂貂尾纓十有二鋟飾龍及花文䕶項
　　䕶耳䕶頸均石青綺表藍布裏繡蟒五中敷鏤外
　　布銀釘内大臣和碩額駙郡主額駙内大臣裏行
　　之公侯伯散秩大臣均頂植密鼠尾垂紅纓隨旗
　　行之公侯伯子男文武一品文二品副都統宗室
　　將軍縣主額駙直省總兵均頂植熏獺尾垂紅纓
　　文三品至五品驍騎㕘領郡君額駙以下直省副
　　將均頂植獺尾垂紅纓侍衛鑾儀衛官均頂植豹
　　尾垂紅纓前鋒䕶軍㕘領侍衛均頂植獺尾垂黒
　　纓文六品至九品直省㕘將以下均頂植獺尾垂
　　紅纓不加鋟繡王府官均頂植猞猁猻尾長史垂
　　黑纓䕶衛典儀垂紅纓前鋒校䕶軍校均鐵頂紅
　　纓䕶項䕶耳䕶頸均以素綺繡蓮花外布黄銅釘
　　前鋒䕶軍緑旗營軍士皆如之䕶項以下用青布
　　不繡驍騎校驍騎均鐵頂黒纓䕶項以下各如旗
　　色校以綺兵以布均繡蓮花
　　甲制上衣下裳左右䕶肩左右袖左右䕶腋裳間
　　有遮襠左襠裳亦分左右甲衣長二尺二寸幅四
　　下廣一尺一寸䕶肩二各長一尺一寸廣一尺三
　　寸袖二各長一尺二寸上圍一尺二寸下圍九寸
　　䕶腋二各長一尺上廣九寸凹其中以承腋其末
　　銳遮襠一方八寸左襠一方六寸甲裳長二尺六
　　寸幅二每幅上廣一尺二寸下廣一尺五寸其表
　　官用錦緞兵用布甲衣用鐵葉一百三十六每葉
　　長二寸五分廣二寸甲裳用鐵葉一百十六䕶肩
　　甲袖䕶腋遮襠左襠均用小鐵葉長一寸六分廣
　　一寸四分(步兵甲衣長二尺甲裳長二尺/六寸間有無裳者餘制並同)其敷棉
　　者曰綿甲施鐵葉於外者曰明甲其采飾制各有
　　差
　　凡親王以下至入八分公甲用石青鎖子錦表月
　　白紬裏青繒縁裳幅䕶肩皆露鐵鍱飾珊瑚緑松
　　青金石鋄金雲龍中敷鐵外布金釘前懸䕶心鏡
　　勒以縧親王郡王金黄色貝勒以下石青色固倫
　　額駙同領侍衛内大臣都統統領内大臣散秩大
　　臣公侯伯子男宗室將軍縣生額駙以上文武一
　　品文二品副都統直省總兵均石青綺表藍布裏
　　青繒縁通繡蟒十䕶肩露鐵鍱文三品以下驍騎
　　㕘領郡君額駙以下直省副將均通繡蟒六侍衛
　　鑾儀衛官前鋒䕶軍㕘領侍衛王府長史䕶衛典
　　儀均通繡蟒四裳幅露鐵鍱皆鋄金雲龍中敷鐵
　　外布銀釘前鋒校䕶軍校素綺表繡蓮花無袖裳
　　幅露鐵鍱外布黄銅釘前鋒䕶軍緑旗營軍士均
　　青布表加縁月白裏不加繡餘與校同驍騎校驍
　　騎表各從旗色校以綺兵以布均繡蓮花
　　乾隆二十一年
欽定棉胄之制以革髹漆頂植銅鍱䕶項䕶耳䕶頸均
　　敷棉䕶軍校前鋒䕶軍垂紅纓䕶項以下石青色
　　驍騎校驍騎鹿角兵礮手垂黒纓䕶項以下各從
　　旗色甲亦敷棉䕶軍校驍騎校前鋒䕶軍均全身
　　驍騎無左右袖鹿角兵礮手無裳及左右袖左襠
　　色如胄制官用綺表紬裏外布黄銅釘鋄金兵用
　　紬表布裏外布白銅釘鋄銀
　　弓箭
　　弓制胎用榆木或欇木南方削巨竹為之取材視
　　竹木之理平正端直張而不跛胎長三尺七寸面
　　傅牛角背施筋膠外飾樺皮胎一而角兩兩角之
　　接處用鹿角一塊固以筋膠加煖木皮於外曰弓
　　靶兩弰以桑木為之各長六寸三分鑲以牛角刻
　　鍥其末以受弦彄弰與胎鬬筍兩接處光削其面
　　以鹿角為方釘於角端曰墊弦弦有二一纒絲弦
　　教射用之蠶絲二十餘莖為骨外用絲線横纒以
　　束之纒分三節隔七寸許空一二分不纒則不張
　　弓時可摺叠而收之一皮弦剪鹿皮為之用於戰
　　陣弓力彊弱視胎面厚薄筋膠輕重一力至三力
　　用筋八兩膠五兩四力至六力用筋十四兩膠七
　　兩七力至九力用筋十八兩膠九兩十力至十二
　　力用筋一觔十兩膠十兩十三力至十五力用筋
　　二觔膠十二兩十六力至十八力用筋二觔六兩
　　膠十四兩
　　箭制笴以楊木栁木樺木為質取圓直之桿削成
　　之别用數寸之木刻槽一道曰箭端笴必取範於
　　端以均停其首尾刻銜口以駕弦曰括其端受鏃
　　冶鐵為之曰透甲錐曰鈚箭曰梅針箭皆戰箭施
　　於教閱者曰骲箭以寸木空中鏤竅發則受風而
　　鳴又謂之響箭鏃上加骨角小哨者曰鳴鏑剪鵰
　　鸛翎三膠粘箭括之上曰箭羽羽間親王至長子
　　書爵貝勒以下至官兵均書銜名箭價等次每箭
　　以五枝為率首一二三等青鶴翎箭次一二三等
　　蟬鵞翎箭次一二三等鸕鷀翎箭次一二三等鸛
　　翎箭次一二三等鴇翎箭次一二三等芝麻鵰戰
　　箭次一二三等雁翎箭
　　旗纛
　　旗纛之制八旗各以其色為辨正黄正白正紅正
　　藍四旗均方幅鑲黄鑲白鑲紅鑲藍四旗均左幅
　　稍銳都統纛各長五尺七寸廣五尺繪龍竿長一
　　丈二尺鐵頂朱髦惟正紅旗用黒髦佐領纛長四
　　尺二寸廣五尺不繪綵竿長一丈二尺黒髦領催
　　小旗長一尺五寸廣一尺八寸竿長五尺八旗同
　　式而於鐵頂各異其制以示别䕶軍營纛各如本
　　旗之色裁幅為三角邊作火燄形直長五尺五寸
　　斜長七尺三寸繪龍竿長一丈二尺鐵頂朱髦正
　　紅旗用黒髦䕶軍校小旗三角直長一尺二寸斜
　　長二尺三寸竿長五尺五寸八旗同式而於鐵頂
　　異其製以示别前鋒營纛方幅長二尺三寸廣一
　　尺八寸繪飛虎竿長六尺頂飾豹尾朱尾火器營
　　旗纛䕶軍驍騎各如其本營之式加白號帶以别
　　之健銳營旗纛左翼鑲黄右翼正黄均正幅加號
　　帶直省標營大纛皆緑色裁幅為三角直長五尺
　　八寸斜長一丈邊作火燄形(或繪雲蟒或繪飛熊/隨地異製無定式)
　　鐵頂朱髦什長旗三角直長二尺三寸有竒斜長
　　三尺八寸邊作火燄形鐵頂朱髦督撫提鎮大帥
　　旗以黄布為之方幅廣一丈八寸長一丈四尺兩
　　面大書帥字加號帶長一丈五尺廣一尺竿長一
　　丈六尺刻木葫蘆為頂其先鋒旗督陣旗門旗令
　　旗禀事旗均隨營異製
　　乾隆十七年奏准旗纛係兵所曕視舊制各省駐
　　防將軍都統副都統補授時即照其人本旗之旗
　　色由工部造給如改授即更換不惟繁冗且於瞻
　　視無準嗣後各省駐防分定旗色
　盛京江寧西安綏逺城將軍熱河京口副都統皆用
　　鑲黄旗色吉林杭州福州寧夏將軍歸化城右翼
　　都統山海闗青州副都統皆用正黄旗色黒龍江
　　荆州成都廣州將軍歸化城左翼都統涼州副都
　　統皆用正白旗色其各將軍都統兼轄之副都統
　　各視將軍都統旗色二十二年定伊犁將軍用鑲
　　黄旗色二十六年定察哈爾都統用鑲黄旗色察
　　哈爾副都統右翼用正黄旗色左翼用正白旗色
皇朝禮器圖式武具
　　佩刀
　　虎槍營虎槍
　　健鋭營雲梯
　　健鋭營雲梯刀
　　健鋭營長槍
　　健鋭營鞕
　　健銳營順刀
　　前鋒營鐮
　　前鋒營斧
　　䕶軍營長槍
　　籐牌兵籐牌
　　籐牌兵㓲刀
　　籐牌兵挑刀
　　漢軍連耞棒
　　漢軍鹿角
　　偃月刀(以下緑旗/營武具)
　　樸刀
　　斬馬刀
　　長刃大刀
　　寛刃大刀
　　雙手帶刀
　　背刀
　　片刀
　　虎牙刀
　　窩刀
　　船尾刀
　　割刀
　　繚風刀
　　長槍
　　火燄槍
　　鈎鐮槍
　　雙鈎鐮槍
　　虎牙槍
　　蛇鐮槍
　　雁翎槍
　　十字鐮槍
　　火鐮槍
　　梨花槍
　　手槍
　　釘槍
　　矛
　　㦸
　　雙鐧
　　雙鎚
　　馬又
　　鳯翅欓
　　五齒欓
　　月牙鈀
　　通天鈀
　　長柄斧
　　雙斧
　　雙鉞
　　三鬚鈎
　　鐵挽
　　梨頭􁖭
　　鐵斗􁖭
　　棒
　　虎頭棒
　　盾
　　虎頭牌
　　燕尾牌
　　挨牌
　　圓木牌
　　籐牌
　　牌刀
　　戰被
　　滚被
　　滚被雙刀
　　火器
　　大者曰礟其制或鐵或銅或鐵心銅體或銅質木
　　鑲或鐵質金飾重自五百六十觔至七千觔輕自
　　三百九十觔至二十七觔長自一尺七寸七分至
　　一丈二尺其擊逺或宜鐵彈或宜鉛子均助以火
　　藥引以烘藥鐵彈自四十八兩至四百八十兩鉛
　　子自二兩至二十八兩火藥自一兩三錢至八十
　　兩烘藥自三四錢至二兩皆按礟尺髙下度數以
　　定所及之逺近鑄礮時或遣官監督或由部委官
　　無常制小者曰鳥槍曰火甎曰火毬曰火箭曰弩
　　箭曰噴筒曰銃皆隨時成造其鳥槍規式尺寸長
　　短各隨其便
　皇朝禮器圖式火器
御製金龍礮(康熙二/十年)
御製制勝將軍礮(康熙二/十四年)
御製威逺將軍礮(康熙三/十七年)
　　　神威大將軍礮
　　　神威無敵大將軍礮
　　　神威將軍礮
　　　武成永固大將軍礮
　　　神功將軍礮
　　　得勝礮
　　　九節十成礮
　　　衝天礮
　　　鐵心銅礮
　　　子母礮
　　　嚴威礮
　　　紅衣礮
　　　龍礮
　　　竒礮
　　　行營信礮
　　　渾銅礮
　　　臺灣礮
　　　回礮
御製自來火大槍
御製自來火二號槍
御製自來火小槍
御製禽槍
御製小禽槍
　皇帝御用虎神槍
　皇帝御用舊神槍
　皇帝御用花準槍
　皇帝御用大準槍
　御製竒準神槍
御製準正神槍
御製純正神槍
御製連中槍
御製應手槍
御製威赫槍
御製威捷槍
　　舊神花槍
　　素鐵大交槍
　　金口交槍
　　素口花交槍
　　八棱口花槍
　　仿神花大交槍
　　仿神花槍
　　摺花交槍
　　花口小交槍
　　蒙古花大交槍
　　蒙古花小交槍
　　回部花套槍
　　新回部花套槍
　　大線槍
　　小線槍
　　舊神花線槍
　　麗花線槍
　　秀花線槍
　　輕銳花線槍
　　輕捷花線槍
　　輕便花線槍
　　輕花線槍
　　落禽花線槍
　　神海青花線槍
　　賽海青花線槍
　　雁神花線槍
　　鳬神花線槍
　　鵏神花線槍
　　連墜花線槍
　　勝鴉鶻花線槍
　　山雞花線槍
　　孤頂花線槍
　　水札子花線槍
　　樹雞神花竒槍
　　花竒槍
　　花線竒槍
　　兵丁鳥槍
　　火藥
　　工部設濯靈厰委官製備火藥
特命大臣督理厰設石碾二百盤每盤置藥三十觔為
　　一臺每臺碾三日者以備軍需碾一日者以演槍
　　礮豫貯軍需火藥以三十萬觔為率隨用隨備
　　　康熙三十一年奏准八旗試演槍礮火藥在濯靈
　　　厰取用該厰每歳造演放火藥二十餘萬觔烘藥
　　　二三千觔外備貯軍需火藥三十萬觔烘藥四千
　　　觔如逢運用之年隨時補額簡司官一人經理豫
　　　造(毎火藥百觔/隨烘藥一觔)
　　　雍正二年奏准軍需火藥貯過十年者許改作演
　　　放火藥陸續取用其額貯之數即行補造又奏准
　　　城上存貯火藥屋步軍統領隨時巡視有閒人左
　　　近行走者看守官罰俸兵鞕責致有疎虞官兵從
　　　重革責十一年議准各省兵每歳操演用鉛子准
　　　其檢七耗三除拾回抵算外將實用鉛價於公項
　　　銀内開除報銷十二年
諭八旗營兵演放鳥槍鉛子均不拾回徒然抛棄外省兵
　演放鉛子既有拾回之例京城所放鉛子作何拾取之
　處著八旗並操演火器營大臣等㑹議具奏尋議准嗣
　　　後京城官兵演放鳥槍之鉛子各旗委兵用心拾
　　取務將實得數目註冊收貯歲終各營將每月由
　　工部領用數目並拾回數目合算交部又議准直
　　省各營火藥關係𦂳要必須預備方為有益督撫
　　提鎮將所轄各營酌量每年應用之數動公費製
　　造潮濕地方預備三年髙燥地方預備五年加謹
　　收貯每年所用火藥即於收貯數内動支仍照動
　　支數目製造貯庫出陳易新按年造冊報部該管
　　官陞遷事故離任照倉庫錢糧例交代若有虧闕
　　及不堪用者責令該管官賠補仍各議罰
　　乾隆十八年奏准濯靈厰製造演放火藥每火藥
　　萬觔用硝八千觔硫黄一千有五觔十兩廣膠六
　　觔四兩每烘藥百觔用硝八十三觔十兩八錢硫
　　黄十四觔七兩五錢
　　帳房
　　帳房之制宜用藍布為之單袷惟宜每架髙六尺
　　五寸下寛一丈二尺深六尺四寸上施梁為脊承
　　以兩柱羃布斜垂至地如人字形兩邊皆圍以布
　　左當柱中分以便出入兵帳房用白布制亦如之
　　氊帳穹頂銜椽羃以白氊承椽以斜竹相交為牆
　　皆髹朱外圍白氊下圍朱簾頂髙九尺牆髙四尺
　　徑一丈四尺涼棚藍布為之單袷惟宜縱一丈八
　　尺横二丈七尺中施横梁為脊濶九尺兩端承以
　　柱髙一丈七尺四寸簷四出髙七尺五寸周承以
　　柱十圍布牆前啓兩窻中開門後樹白布屏繪五
　　采麒麟校閱用之
　　戰船
　　戰船每船長十一丈至一丈九尺濶二丈三尺五
　　寸至九尺六寸各有差天津山東福建船均屬外
　　海江西湖廣船均屬内河江南浙江廣東船分屬
　　外海内河外海定限三年小修六年大修九年再
　　大修不堪修者更造内河定限三年小修八年大
　　修十一年再小修十四年再大修不堪修者更造
　　　其修造之費有正價有津貼正價各以其直無定
　　　額津貼每正價百兩自加四加六加八至加倍倍
　　　半有差由工部准兵部移咨覈覆修造各令本省
　　　道員㑹同副將㕘將等官弁監造工竣報部題銷
　　　康熙三十四年
諭戰船闗係𦂳要修理銀數覈減太過恐臨用之時因船
　料單薄復行大修以致貽誤著工部㑹同户兵二部再
　行確議具奏尋議准令各督撫將軍提鎮將修理戰船
　　　銀照各地方工料價直據實確估具題工竣報銷
　　　五十二年覆准戰船風篷桅索除應修之年毋庸
　　　别給外每歳於朋扣餘剰銀内給與製辦又議准
　　　各營艍犁趕繒等船於船頭船尾刋刻某營某鎮
　　　某號捕盜船名
　　　雍正六年
諭各省修造戰船於造成之時解送總督親驗總督委中
　軍每向監造文員需索規例為之徇隱是以工料皆屬
　虚糜其實不能堅固朕思戰船闗係𦂳要嗣後船厰附
　近省城者著在城之督撫提鎮及布按兩司於承造完
　工之日公同驗看倘有不能堅固完好及浮冒侵蝕等
　弊即揭報題㕘按律治罪是年議准浙江承造戰船船
　　　底􁀙木用大號堅固松木每􁀙長一丈面梁濶三
　　　尺三寸船身及正桅均長一丈二尺頭號艍船濶
　　　二丈二尺五寸船身増長八丈九尺艙深七尺九
　　　寸板凈厚三寸一分二號趕繒船濶一丈九尺五
　　　分船身減長七丈九尺艙深七尺一寸板凈厚二
　　　寸九分三號雙篷䑩船濶一丈七尺五寸船身減
　　　長六丈六尺艙深六尺一寸板凈厚二寸五分四
　　　號快哨船濶一丈四尺船身減長四丈八尺艙深
　　　五尺板凈厚二寸每板長一丈均用釘三又議准
　　　奉天戰船身長七丈四尺寛一丈八尺七寸二十
　　　一艙八年
諭向來外省各標營沙唬趕繒等船原令道員㑹同副將
監督修造道員遴委同知通判承修副將遴委都司守
備監修聞承修之人備辦物料必俟監修驗看自千總
以及遊副逐層需索不一而足及如式修造赴各標營
交收又有驗看勒索之弊迨交收之後一任船置河干
雨淋日曬船中器械繩索為頭舵人等竊盜變賣而該
管將弁概不追究夫始則借端勒索後則聽其毁棄豈
非以承修之責専在文員而監修武弁置身局外遂至
視同陌路此等錮弊聞各處仍然而京口將軍標下為
尤甚嗣後修造標營戰船著道員副將㑹同領價道員
遴委丞倅副將遴委都守協同辦料修造如係將軍標
下之船即遴委㕘領以下等官同領同辦其船交收之
後在汛停泊責令頭舵苫蓋澆洗每歳令該管將弁出
具印結送督撫察覈如有陞遷事故具結交代至船有
小修大修拆造之不同是以工料多寡懸殊今聞船未
發厰頭舵人等已將在船什物私行盜賣即屆小修亦
必令其拆換加備甚屬不法嗣後著將什物一并具冊
移交如有虧闕將該管將弁及頭舵人等分别㕘追十
　　年議准山東登膠南北二汛海口􁁜繒船照雍正
　　六年浙江題定之例身長七丈三尺板厚二寸七
　　分雙篷䑩船身長六丈四尺板厚二寸五分福建
　　大號趕繒船身長九丈六尺板厚三寸二分身長
　　八丈板厚二寸九分二號趕繒船身長七丈四尺
　　及七丈二尺板均厚二寸七分雙篷艍䑩船身長
　　六丈板厚二寸二分江西南湖營沙唬船身長四
　　丈四尺至六丈八尺板厚一寸三分至一寸六分
　　直𨽻天津水師營大小趕繒船身長七丈四尺板
　　厚二寸九分身長八丈六尺板厚三寸身長六丈
　　五尺板厚二寸六分以上每板一尺概用三釘江
　　南修造戰船應用板片薄厚鐵釘數目照浙省所
　　定分寸沙船一丈三釘趕繒船尺板四釘京口營
　　船九丈以外梁頭棧板均凈厚三寸九丈以内梁
　　頭棧板凈厚二寸八分量定三寸三分用一釘以
　　收一尺三釘之實蘇州狼山川沙呉淞等營船身
　　長四丈七尺至十一丈板厚二寸二分至三寸六
　　分每板一尺用三四釘有差湖北湖南戰船身長
　　三丈二尺至七丈八尺八寸板厚一寸二分至二
　　寸二分每板一尺用三四五釘有差廣東戰船身
　　長一丈九尺至九丈板厚一寸至三寸一分每板
　　一尺用三四五六釘有差各省戰船寛九尺六寸
　　至二丈三尺五寸有差均令道員㑹同副㕘等官
　　監督廣東外海戰船委道員内河委知府各㑹同
　　副㕘等官監督十一年議准直省修造戰船報銷
　　限期直𨽻限以四月福建臺灣限以十月其餘各
　　厰限四月山東限六月江西大修拆造限三月小
　　修限兩月江南限四月湖廣大修拆造限六月小
　　修限四月浙江限四月廣東瓊州限六月其餘各
　　厰限四月均以工竣日起限
　　乾隆元年議准江南各厰拆造沙唬船每部價百
　　兩加津貼銀一百二十五兩拆造後小修每百兩
　　給銀一百二十五兩大修給銀一百三十五兩再
　　次小修給銀一百五十兩艍繒船大小修每部價
　　百兩加津貼銀一百八十兩拆造一百五十兩淮
　　厰唬船拆造及拆造後小修每部價百兩給銀一
　　百三十兩小修後大修給銀一百三十八兩修造
　　趕繒船加増銀照各厰例畫一遵行二年覆准山
　　東登膠南北兩汛額設趕繒雙篷䑩船凡屆大小
　　修拆造之年照部定價直每百兩量貼銀百兩工
　　完報銷仍節省銀三四十兩三年議准廣東各標
　　營外海戰船拆造加八津貼大修加六津貼小修
　　加四津貼五年議准浙江繒艍船大小修拆造照
　　江省繒艍船之例津貼拆造每部價百兩加津貼
　　銀一百五十兩大小修每百兩均加津貼銀百五
　　十兩外又别加三十兩䑩哨船照江省沙唬船之
　　例小修拆造每部價百兩加津貼銀一百二十五
　　兩大修每百兩加津貼銀百三十五兩八年奏准
　　福建修造戰船津貼銀福泉漳三厰小修每正價
　　百兩加津貼銀一百三十兩大修加一百二十兩
　　拆造加百有十兩臺厰小修每正價百兩加津貼
　　銀百有十兩大修加百兩拆造加九十兩十二年
　　覆准福建臺厰修造戰船照内例給與津貼並别
　　加三分外再加運費銀二分
　　外海戰船
　盛京六
　　直𨽻八
　　山東二十四
　　江南八十三
　　福建三百四十二
　　浙江一百九十七
　　廣東一百六十六
　　内河戰船
　　江南二百五十
　　江西四十六
　　浙江二百二十一
　　湖廣一百二十七
　　廣東三百九十二
　
　
　
　
　
　
　
　
　
　
皇朝通典卷七十八
欽定四庫全書
皇朝通典卷七十九
　兵(十二/)
　　馬政
　　(臣/)等謹按我
　朝馬政逰牧有所飼育有方
　太和翔洽物遂孳生几
　天閑良驥特立専司
　皇城
　南苑諸處分設有内厩外厩其掌於太僕寺者左右
　　兩翼各牧場掌於
　上駟院者上都達布遜諾爾等處各牧場馬數計二
　　十萬有竒又八旗官馬直省牧馬營馬數亦二十
　　餘萬有竒每嵗孳息之數更不可量逈非唐志之
　　侈稱無實者所可同年而語我
皇上天威震叠式廓新疆泉甘土厚畜牧日繁哈薩克
　　諸部落亦嵗嵗貢馬求市洵伊古以來未有如
　今日之蕃庶者也至若馬數日盈或分往屯田或撥
　　給縁邊營伍俾均歸實用伏讀
御製新樂府隂山道篇煌煌
聖言真足昭垂萬古謹據
大清㑹典則例臚叙馬政於左
　　太僕寺馬政
　　太僕寺卿滿漢各一人少卿滿漢各一人(掌兩翼/牧埸均)
　　(齊賞罰/之政)左司員外郎滿洲蒙古各一人主事滿洲
　　蒙古各一人(掌䭾載幔城網城之/駝隻以備    廵幸)右司員外郎滿
　　洲蒙古各一人主事滿洲蒙古各一人(掌察騐牧/埸馬匹盈)
　　(虧以時/印烙)主簿滿洲一人(掌章奏/文移)筆帖式滿洲蒙古
　　各八人(掌繙/譯)
　　牧場
　　太僕寺左翼四旗牧場在張家口外東北一百四
　　十里哈喇尼敦井東西百五十里南北百三十里
　　東以布奎布拉克為界西以察罕齊老台為界南
　　以都什山為界北以呼什呼蘭台山巴延托羅該
　　為界太僕寺右翼四旗牧場在張家口外西北三
　　百十里齊齊爾漢河東西百五十里南北三十二
　　里東以庫努克托羅該努克圖溝為界西以珠爾
　　台烏克爾齊老為界南以格根達巴敦達哈喇為
　　界北以布爾噶蘇台河南岸為界
　　司牧官役
　　統轄兩翼牧場總管一人兩翼牧場總管二人副
　　管一人防禦二人翼領四人驍騎校三人䕶軍校
　　八人協領十人䕶軍三百十四名馬羣牧長牧副
　　每羣各一人牝馬羣每羣牧丁八名牡馬羣每羣
　　牧丁十四名
　　牧課
　　嵗春季本寺滿堂官一人往口外將馬駒騐騸秋
　　季往口外分撥騸過三嵗之駒入羣三年均齊一
　　次届期列名奏請
欽㸃前往員外郎嵗春季往口外稽察孳生倒斃各數
　　並訓練馬駒逐一印烙秋季往口外騐視肥瘠並
　　訓練馬駒有未印烙及印烙糢糊者補印烙牝馬
　　羣計三年之内每三馬應孳生一駒於孳生額數
　　外多至一百六十匹者為上等八十匹以上者次
　　之八十匹以下者又次之其於孳生額數内少至
　　一百匹或少五十匹以上及五十匹以下者亦分
　　為三等牧長牧副牧丁以是各定其賞罰牡馬羣
　　以在場見牧之數區為十分視其馴習及斃損之
　　多寡以定賞罰至該管恊領以上各官統計所管
　　馬羣得賞受罰之等次核計有差
　上駟院馬政
　　兼管院事大臣(無定員由/    特簡)院卿二人(掌在京内厩/外厩及邊外)
　　(各牧場/之政)左司郎中一人侍衞員外郎各二人主事
　　一人(掌均齊/賞罰)右司侍衞員外郎各二人主事一人
　　(掌各馬厩馬場/之俸餉芻菽)堂主事二人(掌章奏/文移)筆帖式二十
　　五人(掌繙/譯)侍衞二十一人(掌侍直内以八/人兼試  御馬)司鞍長
　　二人司鞍八人司轡二十人
　皇子每位司鞍二人司轡八人
　　内厩外厩
　　内厩設於
　皇城
　御馬及副馬川馬各一厩(均無/定數)仗馬一厩(七十/匹)公馬
　　五厩(厩各二百匹/附橐駝十匹)駕車馬驘二厩(厩各馬五十/匹驘五十匹)其
　　應差巡羣馬附各厩外厩設於
　南苑
　御馬及内馬共六厩(内挏馬一羣騰馬四牡/馬三十六餘無定數)安河公
　　馬一厩(二百/匹)其應差巡羣馬附各廐凡
　御馬中有不馴者汰入公馬厩日值
　御馬闕以内厩
　御馬補内厩
　　御馬闕以外厩
　　御馬補外厩
　　御馬闕簡内馬之良者奏補仗馬及祭
神受釐四色馬闕行取大凌河良馬充補川馬闕行崇文
　　　門税務駕車驘闕行户部轉行左右翼税務各監
　　　督買補駕車馬闕以公馬補公馬及應差巡羣馬
　　　闕彚數行各牧羣總管取補
　　　内外厩司牧官役
　　　牧長五人副牧長五人牧副十人牧丁一百名内
　　　外厩每厩厩長各一人厩副各二人(川馬厩以公/馬厩厩長兼)
　　　(管/)厩丁各二十名草夫
　　御馬厩三十六名副馬厩二十八名仗馬厩三十二
　　　名川馬厩十四名公馬五厩各四十四名駕車馬
　　　驘二厩各三十二名
　　南苑六厩各二十八名安河公馬厩二十四名共五
　　　百八十六名内設百總六人外郎十六人駕車馬
　　驘二厩各設驍騎四十人醫長蒙古二人醫師蒙
　　古十八人癩醫六人獸醫漢十六人(主醫馬駝之/疾由院行所)
　　(司支取藥物嵗終㑹/計於次年二月奏銷)
　　内外厩牧課
　　凡考牧内外各厩院卿嵗閲一次三年奏遣官察
　　騐一次各具息耗實數以
聞惟苑厩挏馬嵗閲積三嵗具奏不議賞罰其各厩孳
　　生統三嵗計以牝馬三生駒一為額數浮者為一
　　等平者二等闕者三等疲瘠及斃損每嵗以百匹
　　内核計以數少數平數多分三等各定賞罸有差
　　其出牧嵗四月朔以内外厩公馬四百匹就草張
　　家口外限九月望前視天時凉暖豫奏日期回厩
　　遣侍衞二人率厩長厩副經理出入餘俱於
　南苑就草出入期如之内厩駝每百匹以五十匹存
　　厩餘就草上都出入期亦如之
　　貢馬
　　蒙古索倫嵗貢馬駝由理藩院具奏送
　上駟院行知掌試
　御馬大臣侍衞奏㑹本院官公同選騐不入選者罷
　　還之選受者行廣儲司如例給賞駝發内厩馬發
　南苑六厩牧養又歸化城兩旗蒙古嵗貢馬喀爾喀
　　哲卜尊丹巴胡圖克圖嵗貢駝馬陜西岷州衞二
　　十四寺畨僧嵗貢馬均由理藩院咨送發各厩芻
　　秣應管之大臣率本院侍衞詣厩騐試辨其堪供
　御馬内馬公馬之屬列其等次以
聞乾隆二十三年之後西域哈薩克巴達克山諸部先
　　後投誠遣使貢馬其尤者則
御定嘉名餘皆分入各厩至哈薩克貿易之馬尤夥每
　　年無定額於烏嚕木齊及伊犁廣設牧羣以為新
　　疆駐守各兵之用其贏餘仍撥補内地各標營額
　　缺
　　供直馬
　　日以内厩
　御馬四匹齊其毛色具鞍轡列於院門外凡
駐蹕圓明園以
　御馬六匹立
　園門右如之直班侍衞司鞍司轡咸侍恭遇
車駕巡幸日以十馬備
上乘御由掌
　御馬大臣奏請於
　御馬内馬中簡其尤良者以從其需用駕車馬公馬
　　及橐駝之數附疏以
聞由院奏遣卿及侍衞各一人掌
　御馬侍衞一人沿途監視支放馬駝芻菽其扈
蹕之尚茶尚膳各執事官役以及内監所乗之馬由所
　　司行院如數以公馬撥給囘日􁁂院如不足具數
　　奏行兵部以八旗官馬撥給
　皇子出行撥給官役應乘公馬亦如之凡因公出使
　　　者大臣應乘馬十匹侍衞六匹筆帖式四匹厩牧
　　　長各五匹厩牧副各三匹厩丁牧丁二人共馬三
　　　匹均於公馬中撥給厩長記所給馬數於冊月申
　　　院卿每三月彚數以
　聞行該管官覈對其馬有途次病斃者嵗終彚數奏銷
　　　如調治失宜致疲瘠及遺失者有罰凡直省駐防
　　　將軍都統副都統總督巡撫提督總兵及朝鮮國
　　　使臣来京
　　朝覲各給馬乘騎均由所司行院於公馬中選撥
　　　用馬
　　　毎嵗四孟月敬
神各用青白馬二敬畢交㑹計司變價
　　皇子分封初祭
神薦以馬昬禮以馬薦幣給乗固倫公主和碩公主釐降
　　　薦幣以馬駝生子彌月以馬充賞分封王貝勒貝
　　　子各給馬駝分封公給馬
　　口外牧場
　　上都達布遜諾爾牧埸在獨石口外
　　達里岡愛牧場在獨石口外
　　大凌河牧場在
　盛京錦州府北口外
　　口外司牧官役
　　上都達布遜諾爾牧場掌闗防總管一人副管一
　　人翼領五人署翼領九人蒙古筆帖式七人効力
　　筆帖式三人騸馬羣牧副每羣各二人牝馬羣牧
　　副每羣各一人駝馬牧丁十名馬羣七名
　　達里岡愛牧場(𨽻上都牧/埸兼轄)翼領二人署翼領三人
　　効力筆帖式二人馬羣牧長毎羣各一人牧丁七
　　名
　　大凌河牧場總管一人翼領二人効力筆帖式二
　　人馬羣牧長每羣各一人副牧長各一人牧副各
　　一人騸馬羣牧丁各二十名牝馬羣牧丁各十五名
　　口外牧課
　　上都達布遜諾爾等各牧場馬羣每三年奏遣官
　　察閲一次牝駝羣每六年奏遣官察閲一次議賞
　　罰大凌河牧埸亦如之馬羣每百匹倒斃之數自
　　一匹至四匹與五匹至八匹者皆賞九匹至十二
　　匹者免議十三匹至十六匹及十七匹以上者罰
　　有差其孳生之數每三年牝馬五匹額生駒二如
　　孳生馬浮額百六十匹以上者賞最優八十匹以
　　上者賞次之一匹以上者量加其缺額百匹以上
　　與五十一匹以上五十匹以下者分三等行罰上
　　都達布遜諾爾馬羣毎三年牝馬三匹額生駒一
　　計匹分等議賞罰與大凌河同達里岡愛駝羣毎
　　六年内牝駝五匹額生駝二額外孳生二十匹以
　　上者給一等賞十一匹至二十匹給二等賞一匹
　　至十匹給三等賞如孳生缺額計匹分三等罰如
　　之其各總管副管翼領牧長牧副應行賞罰均照
　　例行凡牧埸馬羣每年於四月朔為始迄九月望
　　以騸馬牝馬全羣就草
　　八旗牧馬
　　順治初年定八旗及内府三旗佐領下額設馬駝
　　每年由兵部酌定留京並出場各數奏
聞每翼
簡用副都統二人於立夏後四日率領官兵陸續趕赴
　　口外牧場擇水草豐茂處加意牧放若照管不周
　　以致馬闕匹少著落副都統以下各官賠補其實
　　係殘廢倒斃者馬扣存三月錢粮駝扣存四月錢
　　糧買補如價有不敷准於公用銀内動支至出場
　　官兵均歸副都統管轄在場馬駝亦由副都統分
　　撥官兵牧放其進口日期每年於八九月間豫行
　　報部又定八旗出場馬駝口内每站給空草一束
　　回日進口每站仍各給草束均由兵部移咨户部
　　委司官一人監給
　　　康熙二十六年定八旗出場馬駝沿途不加意照
　　　管踐食田禾者專管及兼管官分别議罰領催及
　　　兵鞭責有差出口後並不在場牧放致有縱逸侵
　　　擾者官議罰兵鞭責均加重仍照馬駝侵擾之數
　　　賠償地主至兵丁强令他人代為牧放及勒索酒
　　　食生事者交刑部治罪専管兼管官降罰從嚴領
　　　催革退三十四年
諭議政王大臣八旗都統等朕觀京城八旗兵卒已熟練
　器械亦整齊惟馬匹少缺前命滿洲蒙古漢軍各佐領
　下拴馬一半給草豆錢粮軍行以馬為重今可令衆兵
　㮣置馬一匹春冬則給草豆錢糧自四月起發一半放
　青一半拴餧至九月驅回照常拴餧此所置馬匹令兵
　丁各自小心餧養交與該管官嚴行稽察設怠玩從事
　致羸瘦誤公者將該管大臣從重治罪其㕘領以下撥
　什庫以上及拴馬之人俱照軍法治罪俟噶爾丹事畢
　之日仍照養馬一半可通行曉諭四十四年
諭扈從大學士馬齊張玉書陳廷敬等宋明時論馬政者
　皆無善䇿牧馬惟口外為最善今口外馬厰孳生已及
　十萬牛則六萬羊則二十餘萬若將此馬與牛羊驅入
　内地牧養則日費萬金不足口外水草肥美不費絲毫
　之餉而馬畜自然孳息因定額以馬十萬牛六萬羊二
　十一萬為限向年疫氣盛行蒙古馬畜多倒斃而官厰
　與彼同在一處毫無損傷前巡行塞外時見牲畜彌滿
　山谷間厯七八日猶絡繹不絶也
　　　雍正十三年定八旗馬駝於出場時造具毛齒清
　　　冊送部存案回京日按冊㸃騐印烙統轄副都統
　　　以該翼之馬駝覈算兼管官以兼管之馬駝覈算
　　　専管官以専管之馬駝覈算如十分之内疲瘦各
　　　不及三分者免議若疲瘦三分及五分至七分以
　　　上者官降罰兵鞭責有差
　　　乾隆五年奏准八旗出場馬駝進口日期不必拘
　　　定八九月令兩翼副都統等視天氣冷暖及草枯
　　遲早公同酌定豫行報部十六年奏准八旗牧養
　　官馬共二萬七百七十三匹每匹月給馬乾銀三
　　兩近因
　京城草豆價昻銀不敷買應暫為通融請酌撥萬匹
　　在京外牧養熱河撥千匹近京各莊頭撥二千匹
　　此外七千匹交直𨽻各標營其熱河及各莊頭草
　　料銀由副都統内務府㑹計司官赴户部支領按
　　月給發直𨽻各標營就近於藩庫動支如有減尅
　　料草致疲瘦者該管官議處兵丁莊頭治罪或有
　　倒斃照八旗例於馬乾銀内按月扣存買補並請
特簡大臣均勻搭配不得㮣以疲馬充數如兵丁乘便
　　將殘廢馬匹私行扺换者察出從重治罪佐領及
　　都統等交部嚴加議處十七年奏上年將八旗官
　　馬撥出萬匹交直𨽻各標營並熱河副都統及近
　　京莊頭分領牧養議竢次年草豆價平仍分與八
　　旗官兵目下
　京師草豆較上年價值已減此項馬匹或仍交直𨽻
　　等處或應留京牧養奉
㫖此項官馬前交直𨽻各標營牧養脿分既屬充足且
　聞於該兵丁等亦屬有益著不必交熱河副都統及
　各莊頭竢回鑾後撥出萬匹皆交與直𨽻總督仍前
　分撥牧養十九年奏准八旗官駝照官馬例交與直𨽻
　　宣化府屬分給牧養二十八年定八旗毎年出場牧
　　放馬匹𣲖京城副都統二人左右兩翼察哈爾總
　　管各一人侍衞各一人管轄其京城官兵停止𣲖
　　往每馬一千匹編作三羣每羣𣲖察哈爾官一人
　　兵二十名預期來京領馬出口每馬一百匹准倒
　　斃十匹其倒斃止六匹者官交部議叙兵酌量奬
　　賞如倒斃逾額著令官兵賠補至例應倒斃者於
　　省𣲖京城官兵路費銀内買補三十年奏准八旗
　　官馬原係給與官員兵丁拴養因官兵内或將錢
　　糧糜費以致官馬疲瘦併有空缺又值前數年草
　　豆價昻是以將官馬改交直𨽻牧養旋因八旗前
　　鋒䕶軍暨親軍等乏官馬當差已奉
㫖加恩於直𨽻牧養官馬内撥出四千五百匹交給各
　　該處設立官圈喂養分給兵丁乗騎今查八旗所
　　有印房章京㕘領佐領閑散官滿洲每旗一百餘
　　員䝉古每旗五十餘員左右兩翼所有前鋒章京
　　前鋒侍衞四十員八旗滿洲火器營所有鳥鎗營
　　長䕶軍㕘領六十四員八旗䕶軍營所有䕶軍㕘
　　領二百八十員學習閒散官約計一百員伊等當
　　差不能自養馬匹請再於直𨽻牧養官馬内撥出
　　二千匹給與三營前鋒䕶軍章京等毎人各拴養
　　一匹外八旗滿洲每旗一百匹八旗蒙古每旗五
　　十匹除兼管文職官員外旗員每人分給馬一匹
　　其所存三百餘匹交與前鋒䕶軍統領等將各營
　　學習閒散官暨當差出力之䕶軍校每人分給馬
　　一匹各令其拴養仍令該都統及前鋒統領䕶軍
　　統領等隨時查核
諭每年出𣲖察哈爾侍衞前往牧厰時以伊等熟知水
　草諳練牧放於馬匹有益今聞得察哈爾侍衞至牧
　厰後但看水草於馬匹事務總不管理甚屬非是著
　交巴禄傳諭𣲖出察哈爾侍衞等嗣後察哈爾侍衞
　至牧厰時查看水草外務令馬匹肥壯不致脿欠之
　處俱令同章京等量其有益妥協辦理永著為例著
　出厰大臣通行曉諭出厰章京兵丁知之
　　(臣/)等謹按八旗官馬中有官圏馬有官員拴養馬
　　有傳事拴養馬遇出青時官圏馬全行出場牧放
　　官拴馬減半出場傳事馬概不出場每年以為定
　　例
　　外省牧馬
　　乾隆元年定甘肅提標西寧鎮標各設馬場一處
　　以遊擊一人統率毎場牝牡馬千二百匹分五羣
　　每羣牡馬二百匹牝馬四十匹以千把總一人為
　　牧長外委千把總一人為牧副兵十人為牧丁三
　　年均齊一次届期總督委官察騐叙明賞罰具題
　　所牧馬不論牝牡每三匹取孳生馬一匹三年内
　　一羣中多孳生八十匹以下及八十一匹以上至
　　一百六十匹以上者分三等官議叙陞用兵給賞
　　有差如少孳生額數二十匹以下者官兵即議罰
　　責若於原牧額數缺少者官兵責革罰賠其提鎮
　　遊擊統計五羣之數以定賞罰十三年定甘肅凉
　　州西寧肅州三鎮各設駝場一處每牝牡駝一百
　　六十為一羣每羣以千把總一人為牧長外委千
　　把總一人為牧副兵九人為牧丁仍委守備一人
　　督理五年均齊一次千把總外委兵丁邊地較内
　　地不同五年期逺應議賞以示鼔勵每牝牡駝百
　　五年内孳生四十隻者無庸議賞於額數外多孳
　　生一至十者及至二十與二十一以上者官議叙
　　兵加賞有差其五年内准倒斃二十隻若倒斃逾
　　額不論多寡以續得孳生扺補其餘再計孳生之
　　數如少孳生一以上與十一以上至二十一以上
　　者官兵分别罰償督理之守備其賞罰亦隨額數
　　上下以為準每届五年均齊之期由總督委官赴
　　場印烙將各數目及牧放官兵姓名造冊叙明賞
　　罰具題至孳生牝駝於五年均齊後照例配搭孳
　　生其餘牡駝騸割别牧以備撥用四十年定巴里
　　坤東西三馬厰牧放馬匹以遊擊都司守備各一
　　人統率每厰馬分五羣每羣以千把總一人為牧
　　長外委一人為牧副按馬二十四匹𣲖兵一名牧
　　放三年期滿總督委員逐厰查騐分晰馬數叙明
　　賞罰具題所牧馬不論牝牡每三匹取孳生馬一
　　匹三年内一羣中除孳生額數外其浮額一百七
　　十六匹以下與一百七十七匹以上及三百五十
　　三匹以上分三等官議叙陞用兵給賞有差如缺
　　額二十匹以下及四十匹以下至八十匹以下亦
　　分三等行罰至統率各官應議賞罰均照各馬厰
　　例核計其孳生盈餘馬匹除分給伊犁各該處足
　　用外仍撥觧内地以供協濟
　　直省營馬
　　順治三年定緑旗兵馬一匹每月給料豆六斗草
　　六十束六年定官員騎坐馬皆自備名曰例馬每
　　月照數領草料提督准例馬十五匹總兵官十二
　　匹副將八匹㕘將遊擊六匹都司守備四匹千總
　　把總二匹至兵丁騎操馬酌各營情形或馬步各
　　半或馬四步六或馬三步七或馬二步八或馬一
　　步九或不設馬皆於奏銷案内照實數報兵部察
　　核行知户部銷算草料八年定副將以下把總以
　　上每月於應支銀内扣二錢馬兵扣一錢步兵扣
　　五分守兵扣三分名曰朋扣存貯營中以備買馬
　　之用若有餘剰由兵部覈明於奏銷題交户部充
　　餉又定營馬係對敵及追捕盜賊損失者免其賠
　　補走脱被竊失者著落本人賠補若倒斃者每馬
　　以十兩為額令其賠補名曰賠樁每年遞減一兩
　　至十年者免賠准動支朋扣銀買補十六年定提
　　督例馬二十匹總兵官十六匹副將十二匹㕘將
　　八匹遊擊以下仍各照舊數
　　康熙三年定江南江西褔建浙江湖北湖南四川
　　廣東廣西雲南貴州等省營馬以三年賠樁過三
　　年者免直𨽻山東山西河南西安甘肅以五年賠樁
　　過五年者免四年定三年賠樁之省一年倒斃本
　　兵賠銀七兩合隊二兩本管官一兩二年倒斃本
　　兵賠銀六兩五錢合隊一兩七錢本管官八錢三
　　年倒斃本兵賠銀六兩合隊一兩四錢本管官六
　　錢三年以後免其賠樁動支朋扣銀買補五年賠
　　樁之省自一年倒斃至三年倒斃之分賠均如三
　　年賠樁之省其四年倒斃本兵賠銀五兩五錢合
　　隊一兩本管官五錢五年倒斃本兵賠銀五兩合
　　隊七錢本管官三錢五年以後免其賠樁動支朋
　　扣銀買補又定廣東地方潮濕馬易倒斃賠樁准
　　照十兩減半一年倒斃賠銀五兩二年倒斃賠銀
　　四兩五錢三年倒斃賠銀四兩三年以後免其賠
　　樁五年定廣西地方瘴濕馬易倒斃賠樁照廣東
　　之例又定營馬倒斃如符年限者准用朋扣銀買
　　補其定價直𨽻每匹九兩山東十兩山西八兩河
　　南八兩五錢江南十三兩九錢七分江西十六兩
　　八錢二分四厘福建二十二兩浙江十六兩湖北
　　湖南十五兩西安八兩廣東二十一兩九錢廣西
　　二十兩雲南二十一兩八錢貴州二十兩二錢二
　　分有竒甘肅四川除以貢馬抵補外其不敷之馬
　　甘肅每匹給價八兩四川毎匹給價十二兩七年
　　定各省朋樁銀兩嵗底兵部查核除應扣外咨户
　　部撥餉如有營馬闕額開送戸部購買四十五年
　　定直省營馬倒斃遞年加増必致朋扣不敷買補
　　嗣後如倒斃過多實有冒銷情弊該督撫提鎮即
　　行題㕘四十七年定營馬倒斃該管官騐明耳尾
　　將日期出結詳報督撫提鎮一面用朋扣銀買補
　　仍將新馬價直毛齒領騎兵姓名按季冊報仍於
　　年終奏銷由部察覈
　　雍正元年定江南江西褔建浙江湖北湖南四川
　　雲南貴州等省營馬騎過三年倒斃者免其賠樁
　　廣東廣西二省減半賠樁騎過三年倒斃者亦免
　　其賠樁直𨽻山東山西河南西安甘肅等省騎過
　　五年倒斃者免其賠樁均准動支朋扣銀買補七
　　年定官兵朋扣銀有經督撫提鎮題奏撥修舡料
　　及軍裝器械並賞號公務之用者均入於奏銷案
　　内由部察照准其開銷又定山西河南西安甘肅
　　四省營馬開報倒斃不得過十分之三十一年定
　　直𨽻山西河南西安甘肅馬價在十兩之内山東
　　亦僅十兩均未便以十兩賠樁應以七兩為額如
　　騎一年倒斃賠樁七兩二年倒斃賠樁六兩以下
　　按年遞減若騎過年限免其賠樁准動支朋扣銀
　　買補十二年定營馬除口外差遣及在軍前倒斃
　　者皮臟免其變價外江南督標每匹變價一兩五
　　錢提標一兩安徽撫標一兩二錢蘇松撫標九錢
　　二分有竒湖北湖南一兩其餘直省均五錢發給
　　馬價時將皮臓變價扣除於奏銷冊造報察覈又
　　定廣東營馬每年開報倒斃每百匹只准倒十五
　　匹廣西准十七匹其直𨽻山東江南江西浙江福
　　建湖北湖南四川雲南貴州開報營馬倒斃數無
　　一定嗣後均不得過十分之三又定四川營馬將
　　原價減去四兩照驛馬例給以八兩所有賠樁銀
　　應照直𨽻等省例以七兩為額按年遞減
　　乾隆元年議准外委千把總領馬即供騎操原未
　　令其存價如遇倒斃入營馬數内開報動支朋扣
　　銀買補十五年定廣東馬價每匹減三兩以十八
　　兩九錢作定價報銷廣西馬價每匹減三兩以十
　　七兩報銷十六年
諭滇省各營騎操馬匹定例三年外准報倒十分之三
　其額外溢倒馬從前該督提等皆於朋扣等項内通
　融買補並未著賠嗣據該督察出奏聞仍請從寛免
　其賠樁經軍機大臣等議令照例按數賠補但念邊
　方水土餧養馬匹與他處情形不同自來通融籌辦
　今若復令賠樁兵丁未免拮据嗣後滇省馬匹除額
　定十分倒三按例分别年限著賠外其溢額倒斃馬
　匹著加恩免賠若兵弁等因有此㫖或致餧養失宜
　溢倒過多者該督提等嚴行㕘處二十五年議准營
　　馬價值除直𨽻山東山西河南西安甘肅四川等
　　省或僅在十兩以内或據該督撫察覈實無溢冒
　　無庸議減福建准以十九兩浙江江蘇安徽准以
　　十四兩江西准以十六兩湖北湖南准以十四兩
　　廣東准以十八兩廣西准以十六兩雲南貴州准
　　以十八兩報銷
　
　
　
　
　
　
　
　
　
　
　
　
　
　
皇朝通典卷七十九
　欽定四庫全書
　皇朝通典卷八十
　　刑(一/)
　　　(臣/)等謹按有虞氏肇始象刑其用之之道則曰惟
　　　明克允周禮秋官之職建三典而吕刑則曰上刑
　　　適輕下服下刑適重上服葢皆因時凖情以用法
　　　而輕重胥得其平也我
　　朝自
太祖
太宗肇造東方民淳法簡
世祖章皇帝撫寧中夏修明舊章
頒行大清律仁育義正各得其宜
聖祖仁皇帝大徳涵濡化成久道增定律例益詳且盡
世宗憲皇帝重熙浹洽振起作新
親定大清律集解刋布中外永垂法守我
　皇上體
列聖好生之徳明慎用刑懋著協中之治
　欽頒大清律例四十七卷凡五年一修因時損益悉禀
　聖裁折𠂻至當洵用法之權衡制刑之凖則也(臣/)等謹
　　　從杜氏之例編輯刑典於舊目稍為增刪更定凡
　　　分八門曰刑制曰詳讞曰襍議曰寛恕曰囚繫曰
　　　考訊曰赦宥曰贖刑詳著於篇
　　　刑制
　　本朝國初著為律令者重罪有斬刑輕罪用鞭扑
　　　天命五年六月
命竪二木於門外凡下情不得上達者書訴牒懸諸木六
　　　年五月
諭凡遇應死應笞應罰之罪如係勤勞有功之人則當死
　者贖當罰者免當笞者戒飭而釋之十一年八月
　　　申禁貝勒大臣屬下人等有事往屯毋得擅取莊
　　　民牲畜供給至田獵採捕不許逐殺麅鹿並禁止
　　　邊外行獵違者均治以罪其通商為市漏税及私
　　往外國交易者並罪之又定告訐不實反坐之例
　　又設十六大臣毎旗二人聽斷獄訟十工月嚴私
　　鬻軍器於䝉古諸國之禁
　　天聰元年六月嚴稽察盗賊之令三年二月嚴使
　　臣需索之禁凡出差之人有科取民間食物者除
　　凡人照常處分外若係管糧官筆帖式及巡臺人
　　等處死十月定殺降及刦掠降民者罪凡殺降淫
　　婦女者斬毁廬舍祠宇伐果木掠衣服者鞭一百
　　四年四月定藏匿姦細者罪十月定隱匿壯丁者
　　罪五年七月設刑部承政參政啓心郎等官定家
　　僕訐告諸貝勒離主條例一除八分外有私行採
　　獵者其所得之物入官訐告者准其離主一除八
　　分外出征所獲私行隱匿者以應分之物給衆人
　　訐告者准其離主一擅殺人命者原告准其離主
　　被害人近支兄弟並准其離主仍罰銀千兩一諸
　　貝勒有姦屬下婦女者原告准其離主本夫近支
　　　兄弟並准離主仍罰銀六百兩一諸貝勒有將屬
　　　下從征効力戰士隱匿不報乃以並未効力之私
　　　人冒功濫薦者許効力之人訐告准其離主仍罰
　　　銀四百兩一本旗人欲訐告該管之主而貝勒以
　　　威鉗制不許申訴有告發者准其離主仍罰銀三
　　　百兩閏十一月定詐稱喇嘛及私造廟宇者罪並
　　　嚴巫覡星士之禁六年二月定首領索取旅次旗
　　　人財物之罪三月
諭凡有訐告諸貝勒者斷離主與否前已詳諭定例其餘
　彼此訐告者如告兩事以上重者審實輕者審虚免坐
　誣告罪仍准原告離主如告數欵輕重相符審實一欵
　亦免坐誣告罪如所告多實及虛實相等原告准離主
　所告多虛原告不准離主所告兩事以上而輕者實重
　者虛與告一事而情輕訴重者審實坐被告以應得之
　罪其原告仍坐誣告罪不准離主若子告父妻告夫及
　同胞兄弟相告果係反叛逃亡許告其餘不許若有告
　者被告者照常辦擬原告罪亦同不准離主四月定軍
　　　中擅奪人物者罪為首者死為從者鞭一百貫耳
　　　鼻五月
諭凡臨陣退縮者貝勒等奪其部衆軍士處死妻子没為
　奴十月定行獵為盗者罪七年八月頒
欽定法律於科爾沁土謝圖濟農十月復
宣示外藩䝉古諸國八年正月定各蒙古貝勒擅奪有夫
　　　之婦給配他人及姦拐有夫之婦投别貝勒者罪
　　　二月定喪𦵏焚衣及殉𦵏違例者罪
　　　崇徳元年五月
諭凡傳布訛言者處死二年二月
諭刦掠降民者該管章京及小撥什庫等一併治罪刦掠
　之人置之重典為首者斬以徇三年正月定擅奪
　　　俘獲婦女者罪二月嚴出境貨買烟草之禁六年
　　　三月定私縱家人貿易致為盗者罪七年五月嚴
　　　善友邪教之禁除僧道外凡從善友邪教者不論
　　　老少男女殺無赦該管牛录章京撥什庫及本主
　　　不行察究者一例治罪八年七月定衝突
　儀仗者處死
　　　順治元年五月嚴姦民假托搜捕賊孽互相仇告
　　　之禁
諭旗人有强取民間一切細物者鞭八十貫耳六月定問
　　　刑衙門准依明律治罪七月
諭諸王官民人等有將歸順人民徑充役使及給資貿易
　占踞行市虧損税額者置之重典八月
命法司㑹同廷臣詳譯明律參酌時宜集議允當裁定成
　書
　　　(臣/)等謹按明季律文雖具率以意為輕重至是
特命廷臣詳譯律意參酌時宜裁定成書惟平惟允斯
天討之用彰而明刑弼教之道得矣
　　　九月
命嚴緝姦細及煽惑百姓者治以重罪見聞不首者一體
　治罪刑部侍郎提橋疏言五刑之設死刑居二曰絞曰
　　　斬明律分别差等我
　　朝法制罪應死者俱用斬刑請自今以後麗於重典
　　　者仍分别絞斬按律引擬至於應笞之人罪不至
　　　死若以板易鞭或傷民命宜酌減笞數以三鞭准
　　　一板從之定每年元旦令節七日上元令節三日
　　　端陽中秋重陽令節各一日恭遇
萬夀聖節七日各
壇
廟祭饗齋戒以及忌辰素服等日並封印日期四月初八
　　　每月初一初二日皆不理刑名
敕問刑諸官凡有以赦前事告訐者坐以違㫖處分二年
　　　二月
敇修律官參酌滿漢條例分别輕重差等定杖流絞斬之
　　　律三月嚴民人犯罪投旗之禁四月嚴旗人逼脅
　　　民人投充為奴之禁又嚴旗人市買民物短價强
　　　逼多買及莊頭人等擾害村民之禁五月
敇法司詳察覆奏朝審熱審停刑舊例又
敕刑部修律但宜參酌同異刪除繁冗不必過為紛更十
　　　二月嚴姦民託名滿洲之禁三年二月嚴漢人雜
　　　處旗下之禁又嚴漢人濫投旗下之禁四月除貫
　　　穿耳鼻之刑舊例凡死罪減等者鞭一百貫穿耳
　　　鼻至是停止五月
　大清律成
命頒示中外定五刑之制一曰笞刑自一十至五十毎十
　　　笞為一等凡五等用小竹板折責毎十笞責四板
　　　旗人犯笞者以鞭代之二曰杖刑自六十至一百
　　　每十杖為一等凡五等用大竹板折責折數與笞
　　　刑等三曰徒刑發本省驛遞自一年至三年毎半
　　　年為一等凡五等各依年限應役役滿回籍五徒
　　　各予以杖自六十至一百有差到配折責四曰流
　　　刑安置逺方終身不返分二千里二千五百里三
　　千里為三等並杖一百到配折責五曰死刑曰斬
　　曰絞皆有立决監候之别五刑之外有較流徒加
　　重者曰充軍發邊逺安置(謹按康熙年間復定為/五等曰附近曰邊逺曰)
　　(極邊曰邊/衛曰烟瘴)曰邊外為民發邊外安置曰雜犯流罪
　　准徒四年曰雜犯斬絞准徒五年死刑之最重者
　　為凌遲為梟示又定獄具之圖一曰板以竹篦為
　　之大頭徑二寸小頭徑一寸五分長五尺五寸重
　　不得過二斤一曰枷以乾木為之長三尺徑二尺
　　九寸重二十五斤一曰杻以乾木為之長一尺六
　　寸厚一寸一曰鐵索以鐵為之長七尺重五斤一
　　曰鐐以鐵為之連環重一斤徒罪以上用之命盗
　　重案供辭不實男子用夾棍以梃木三根中木長
　　三尺四寸旁木各長三尺上圓徑一寸八分下方
　　濶二寸自下而上至六寸於三木四靣相合處合
　　鑿圓窩徑一寸六分深七分婦人用桚指以圓木
　　五根為之各長七寸徑圓各四分五釐定刺字之
　　　法凡重囚應刺字者旗人刺臂奴僕刺面民犯徒
　　　罪以上刺面杖罪以下刺臂再犯者亦刺面逃犯
　　　刺左餘犯刺右初犯刺左者再犯累犯刺右初犯
　　　刺右者再犯累犯刺左字方一寸五分畫濶一分
　　　有半六月定耆民連坐之法四年九月
命嗣後夥盜誅其尤者二人獨行攘竊者斬無赦五年五
　　　月嚴私藏兵器之禁七月
敕各官於該管地方嚴察盜賊失舉報者俱治以罪窩盜
　之家處斬鄰佑十家長㮣不姑宥七年二月定章京以
　　　下披甲人等買喀爾喀厄魯特駝馬禁例四月定
　　　隱匿錢糧者殺無赦仍籍没家産人口入官八年
　　　七月
敕在京問刑衙門滿漢諸臣有犯必奉㫖革職毋得徑行
　提審定投充旗人生事害民者本犯正法妻子家産入
　　　官本主及該佐領知情連坐本主不知情本犯罪
　　　不至死者不在此例八月増設刑部理事官十四
　　　員九年十二月
命旗下莊頭及投充人等窩盜者一體依律治罪定職官
　　　交通姦盗律十年正月停大臣犯罪鎖禁發門之
　　　例三月定宗室有犯除大罪請
㫖定奪外餘皆斟酌輕重永除鞭鎻之條十一年四月刑
　　　部奏旗下武職官員犯罪重大者先交兵部議革
　　　後交刑部辦理縁事應贖身者照漢官例改為罰
　　　俸從之十二月始置督捕衙門專理緝逃捕㓂事
　　　務設督捕司獄司置司獄二員十二年正月
命有司講説律令八月定地方官擅取監犯病呈致死者
　　　依謀殺人律擬斬獄官禁卒聽從指使下手者依
　　　從而加功律擬絞十月定滿洲世職官員犯罪降
　　　革之例
諭刑部曰朕覽㕘劾貪官本章贓私盈千累萬及問結擬
　罪往往脱卸於衙役官既以贓輕免死而該役又止坐
　無禄輕條案墨未乾伊等即鑽營别衙門充役縱横盤
　踞播惡無窮不加嚴處何以除民害而肅紀綱嗣後内
　外問刑衙門審究蠧役計贓定議不許援引無禄輕條
　凡情罪重大者分别絞斬其餘俱流徙該部即載律例
　内仍飭通行又
諭毎年六月内審定立決重犯俟七月具題正法永著為
　例十二月
頒行滿文
　大清律十三年正月嚴衙門蠧役之禁四月
諭有擅入禁地聲寃抹項揑欵誣告者㮣不准行照律從
　重治罪五月定隨征軍士私自逃回初次者鞭一百遞
　　　發往軍前二次者正法六月刑部條奏四事一旗
　　　下人犯充軍流徒罪止行鞭責以致姦宄無所懲
　　　創今後犯軍罪者枷三月犯流徙者枷兩月犯徒
　　　罪者枷一月仍照數鞭責職官本身及妻子俱照
　　　例准贖一竊盗例應刺字因久未舉行盜不知警
　　　今後應照例刺字三犯者絞監候秋後處决一旗
　　　下人白晝搶奪者應枷號鞭責初犯刺一臂再犯
　　　又刺一臂三犯即行正法一滿洲家人私結夥黨
　　　指稱隱匿逃人索詐民間財物三人以上為首者
　　　以光棍律正法為從者係民人責四十板邊衛充
　　　軍旗人枷三月鞭一百如止二人依為從律得
㫖永著為例八月定惡棍設法索詐之罪不分得財與未
　　　得財為首者立絞為從係民人責四十板邊衛充
　　　軍旗人枷三月鞭一百九月山東巡按劉允謙奏
　　　斬犯蠧書周一聘絞罪犯官張暉多贓未完請監
　　　候追完處决得
㫖貪官汚吏問擬秋决即按期處决何得以追贓未完又
　請監候以後凡係貪汚應秋决者不許再請停决著為
　例十一月嚴地方官隱諱盜賊之罪十四年二月更定
　　　滿洲隱匿逃人之律七月刑部審擬盜犯塞秦等
　　　應斬决援祖父伯叔兄弟陣亡例請從末減得
㫖盜案所犯重大豈可以祖父伯叔兄弟陣亡減死以後
　强盜不得援免十一月申定私鑄錢文律十二月宗人
　　　府議定郡王以上有大罪赴衙門審問小罪就其
　　　府第問之十五年五月定行財説事及畨役私拷
　　　之罪
諭近聞姦徒假冒逃人詐害百姓或借名告假還家結連
　姦惡將殷實之家指為窩主或原非逃人冒稱旗下在
　外嚇詐轉騙不已或有告到督捕買主冒認指詭名作
　真者或有聲言赴告在地方官處禀拿嚇詐良民者或
　告假探親肆行指詐及領本貿易縱夥攀害種種詐偽
　深為可惡今後凡有逃人本主即報明本固山額真梅
　勒章京牛录等官將逃人之主及逃人姓名具印結投
　部如逃後日久方報及獲逃人稱係伊家人者不准給
　主著入官直省地方有旗下告假私出妄為及冒稱旗
　下羣姦横行者著該督撫嚴行訪拿解部查明並將
　家主從重治罪八月定理藩院大辟條例凡發貝子塜者
　　　截殺降人為首者刦奪死罪人犯為首者公行搶
　　　奪財物者與逃人通謀給馬匹遣行者挾仇行害
　　　放火燒死人畜者臨陣敗走者故殺人者俱處斬
　　　夫私殺其妻者盗人口及駝馬牛羊者誤傷人命
　　　無中證可據有應坐故殺償命者俱處絞又鬭毆
　　　傷重五十日内死者行毆之人處斬十二月定旗
　　　下投充人等有犯强盗者該撫按親審具題請
㫖正法其餘罪犯仍令解部審理十六年閏三月申定誣
　　　告之罪九月嚴禁積蠧棍徒窩訪賣訪犯者以光
　　　棍律治罪兵部以京城被盗傷人擬該管扎蘭達
　　　奪俸撥什庫鞭責
上以所議太輕
命將扎蘭達革職撥什庫送部擬罪十月申定查解逃人
　　　事例十七年三月定訟師訟棍串通衙役詭名誣
　　　告詐財者照光棍例三人以上為首者立絞為從
　　　者責戍鑄稽察刑部送審告訐等事關防給在差
　　　刑科官四月校定律例以
　　盛京定例及屢奉
諭㫖並刑部定例分晰應入律各欵繕寫滿漢文冊進
　　呈七月嚴問刑官濫用夾訊之禁
　　　(臣/)等謹按始和布令典則昭垂
世祖章皇帝肇造區夏深仁厚澤丕冒無疆於刑制之重
　　　輕尤權衡至當萬非小臣所得而窺謹依年編次
　　　伏見因時損益酌古凖今革勝朝繁冗之苛文嚴
　　　酷吏非刑之慘虐以蘇民命則五刑之外輔以放
　　　流以警官邪則三尺之條不矜貪墨姦徒懲而告
　　　訐不聞蠧胥除而善良攸慶勵大臣之亷恥永停
　　　發門鎖禁之條杜子弟之姦回禁援先世功勛之
　　　請有倫有要惟恤惟欽本大公之心行至仁之法
　　　齊以刑而實齊以禮革其靣而即革其心此刑措
　　　之風所以邁三代而紹唐虞也
　　　十八年二月
聖祖仁皇帝御極定光棍招搖嚇騙挾詐官民以强盗律
　　　擬罪三月嚴姦民隔屬赴控之禁定盜犯引線者
　　　罪十二月
諭向來死罪重犯因定有祖父伯叔兄弟陣亡及身有重
　傷者免死一次之例以致惡人預知定例希圖倖免以
　後死罪犯人該部不得論功議免著照應得之罪擬定
　題請應否准其論功候㫖定奪定審問官有擅用匣床
　　　捕獲强盗有妄用腦篐毛竹連根大板及竹籖烙
　　　鐵等刑致斃人命者從重治罪
　　　康熙元年正月定追贓不完之例二年二月定流
　　　犯身死妻子免遣之例三年二月申定過失殺人
　　　之律先是
　　國初舊制凡過失殺人者鞭一百賠人一口至是刑
　　　部議准凡旗下過失殺人者仍照
　　盛京定制鞭責賠人民人責四十板追銀四十兩給
　　　死者之家旗民有彼此過失殺者俱照給銀四十
　　　兩之例免其賠人(謹按康熙七年定例旗下亦免/賠人照律追埋𦵏銀十二兩有)
　　　(竒給死/者之家)五月定致死流犯之例妻家冀免女僉發
　　　致死其壻者以謀殺論惡棍冀得犯人妻設謀致
　　　斃本犯者照光棍例立斬七月定例凡私行買贖
　　　發遣逆犯家屬者官員革職旗人枷兩月鞭一百
　　　民人杖一百流三千里十二月兵部督捕侍郎馬
　　　希納請嚴姦民誣告逃人之禁得
㫖嗣後首告逃人在某處某家者將首告之人拿送地方
　官止令窩隱之人出質若無逃人而挾仇控告或牽引
　妄扳加等治罪四年二月
諭凡死罪非常赦所不原者若祖父母父母老疾家無次
　丁開具所犯罪名奏聞律文有者著照律行其犯贓等
　罪流徙人犯取具地方官印結或照律留養或仍流徙
　請㫖定奪五年三月
諭凡搶奪婦女拐騙㓜童本犯從重治罪如係旗人將佐
　領及伊主一併治罪所屬地方不行查拿該𬋩巡捕官
　一併治罪五月定奴僕行盜處分家主照旗人犯盜議
　　　處撥什庫之例六年四月
諭嗣後逃人及觧役若於所過地方騷擾者鎻拿送京治以
　重罪若原起解官不嚴禁解役經過地方官不行查拿
　事發嚴治其罪六月
敇禁採捕鷹鷂騷擾地方七月嚴强占闗津之禁七年三
　　　月停止叩
　　閽之例先是長安門外竪立石碑凡有寃抑者令其
　　　伸訴後以姦人希圖報復揑詞詐害平民或僱人
　　　頂告或夥告或夥證屢經
敇部嚴禁違者治罪至是永停叩
　　閽之例倘有寃抑令照例於通政司登聞鼓衙門控
　　　理八月
命刑部酌定現行則例詳晰分欵陸續進呈八年六月嚴
　　　投充人等控理前事及代親屬告訐之禁八月申
　　　嚴在京文武官緝盗不力之令九年二月刑部題
　　　請嗣後凡隱瞞反叛抄扎入官人口者不分男女
　　大小五口以上照隱匿財物至五百兩例杖一百
　　流徙寧古塔四口以下杖徒旗下有犯者枷號發
　　落從之四月嚴犯夜之禁十年二月兵科給事中
　　王曰温疏言京中五方輳㑹之地姦宄叢生無頼
　　刁民多嚇詐告訐及告後潛逃等弊嗣後有原告
　　逃遁者行文本籍嚴拿解京除原坐不議外照所
　　告之罪反坐若曽經使人説合詐索者照光棍為
　　首例治罪其説合起滅詞訟之人照為從例從之
　　七月嚴屬員被劾掲告上司之禁十月刑部題旗
　　下官員犯罪重大其親父伯叔兄弟陣亡俱免死
　　一次至軍民人等犯重罪者亦照此例從之十二
　　月定凡滿漢文武官員用非刑者俱革職免其提
　　問定凡强盗投首如止刦財不曽殺人許令自新
　　其傷人者仍治以殺人之罪十一年正月定逃人
　　二罪俱發以重者論之例十一月定刑官妄議株
　　連之禁十二年七月定交代錢糧徇隱侵挪之例
　　　九月定贓犯産絶具題豁免及先㕘婪贓審無入
　　　已之例十四年十月申嚴匿名掲帖之禁十六年
　　　正月
敇部改定方術誘取良人及略賣良人子女之律凡誘取
　　　典賣或為妻妾等事不分所誘良賤已賣未賣為
　　　首者立絞為從者旗人枷責民人杖流如止一人
　　　即以為首論被誘之人和同者俱如為從之罪非
　　　和同者不坐其以藥物誘取者罪如略誘例十八
　　　年二月嚴投營人挾制家主并發人塜墓之禁八
　　　月定衙役詐贓之罪十兩以上者僉妻安插奉天
　　　一百二十兩以上擬絞九月
諭國家設立法制原以禁暴止姦安全良善向因人心滋
　偽輕視法網故於定律之外復設條例俾其畏而知儆
　免罹刑辟乃近犯法者多朕心深用惻然其定律之外
　所有新例過嚴者著九卿詹事科道詳加酌定尋遵
㫖更改條例繕冊奏准刋刻通行名曰現行則例(謹按順/治元年)
　　(八月/復取)　(盛京敕修大清律二年律成十七年四月/    定例并刑部定例分晰入律各欵進)
　　(晰呈康熙八年至是/  分欵進  呈)　(命刑部酌定現行則例詳/    上復命刑部於定律)
　　(之外有新律過嚴者更改通行恭繹仁至義聖訓/於戢姦禁暴之中寓惻怛哀矜之意      盡視)
　　(古聖王觧網泣罪之心/誠異世而同揆者矣)十九年十月嚴旗人私往
　　外省之禁借端挾詐囑託行私擾累小民者枷三
　　月鞭一百係官革職鞭一百不准折贖失察之佐
　　領罰俸三月驍騎校罰俸六月其差遣家僕之人
　　鞭一百係官革職差去之僕枷一月鞭一百又定
　　鑪頭匠役包攬買銅交納者枷責并妻子流徙尚
　　陽堡十一月定被參官員訐告上司之例二十年
　　八月嚴刑具不一之禁二十一年六月嚴賣身旗
　　下仍留原住地方擾害之禁八月嚴巡躧私參官
　　兵誣拿無辜之禁二十二年三月申定旗人畧賣
　　人口處分之别七月定在京監斃人犯處分之例
　　八月定發掘歴代帝王名臣先賢墳墓者罪發掘
　　開棺見尸為首者立斬為從者立絞發掘見棺為
　　　首者立絞為從者監候絞發掘未至棺槨為首者
　　　監候絞為從者充發九月定旗下家人及莊頭倚
　　　勢害民該管官及家主處分之例申定旗下官兵
　　　隱匿入官人口之罪二十三年十二月申嚴窩盗
　　　之禁定誣良為盗嚇詐財物者發寧古塔例旗人
　　　發遣本身民人僉妻俱追銀入官定强盜殺人案
　　　内如無下手主謀情由准其自首免死發邊衛充
　　　軍二十四年四月定凡有司誣良為盜本官照故
　　　入平人例從重治罪督撫審出題參者免議或部
　　　院衙門審出或被誣之人告發者將督撫一併嚴
　　　議九月嚴定貪官不入緩决之例十月理藩院題
　　　厄魯特噶爾丹博碩克圖汗下沙里巴圖爾台吉
　　　來使特木把於北館中毆死正白旗人王治民應
　　　論死
上命傳諭厄魯特曰爾等進貢来使沿途擾害民生搶掠
　牲畜朕以爾等逺方之人不諳中國法紀未遽加罪屢
從寛免曾經頒㫖曉諭今爾進貢頭目並不嚴束傔從
任其擾害將内地人毆死干紀甚矣將特木把依律處
斬令爾等識之觀之此後其謹遵成法毋得妄行二十
　　五年閏五月嚴土司番蠻交界地方販賣軍器之
　　禁十一月定凡䝉古人有擅殺内地民人者不論
　　幾人俱斬其妻子牲畜入官竊盜民人牲畜者為
　　首二人俱絞仍將妻子牲畜入官餘鞭一百罰三
　　九牲畜又凡蒙古私入邊游牧雖不為盜台吉罰
　　三九牲畜寨桑罰一九平人鞭五十仍將所騎馬
　　匹入官其㩦帶家口牲畜入邊游牧者不論幾户
　　俱入官至民人徃邊外伐木刈草䝉古有奪其食
　　物者不論幾人將所乗馬匹盡行給還民人仍鞭
　　三十其屬下毎犯一次并罰濟農五九牲畜(謹按/康熙)
　　(二十六年又議准凡䝉古食俸王公官員等有罪/應議罰牲者免其罰牲九數量罪革俸民人無牌)
　　(票私出邊口者將妻子一併發/往山海關外遼陽等處安挿)二十六年四月申
　　嚴解役凌虐犯人及教唆搶奪之禁二十七年十
　　　一月禁止有司官審案律例兩引十二月定讐家
　　　遇赦復藉口報讐者杖一百流三千里二十八年
　　　十一月
命察流犯發遣之弊定强盜自首如傷人不死者擬戍如
　　　不曽傷人者擬徒(謹按十年冬凡强盜投首如止/刦財不曾殺人許令自新其傷)
　　　(人者仍定以/殺人之罪)定强盜年未及嵗者被脅同行贓無
　　　入已者免死杖流三十一年五月刑部議太監錢
　　　文才毆死民人徐二應絞監候
諭大學士等曰凡太監犯罪斷不可宥朕觀古來太監善
　良者少要在人主防㣲杜漸慎之於始縱容姑息侵假
　事權迨其勢既張雖欲制之亦無可如何如漢之十常
　侍唐之北司竊弄威權甚至人主起居服食皆為所制
　此非一朝一夕之故由積漸使然也朕聞明代諸君將
　本章批簽委之司禮太監司禮太監委之名下内監此
　輩素無學問不知理義委之以事其能免於舛謬耶錢
　文才此案爾等記之至秋審時勿令倖免(謹按宦寺之/害自漢唐以)
　　　(来迄於明季無代無之其始皆由於愛克厥威其/後遂至於難制我  朝綱紀肅清恭繹      聖)
　　　(訓防微杜漸凡􁂎御近侍止許供/掃除之役誠億萬斯年之良法也)十月申拘訊婦
　　　女之禁三十六年五月刑部以内監劉進忠逃出
　　　訛詐議罪奉
㫖劉進忠照光棍例治罪嗣後太監有與同罪者以此為
　例三十七年申嚴酷刑之禁三十八年六月嚴蒙古盗
　　　馬之例三十九年二月定地方官挪移銀兩至五
　　　千兩以上或糧米至六千石以上者革職仍擬滿
　　　流不准折贖援赦四十一年四月定父子同犯不
　　　准留養之例十二月禮部議覆朝鮮國之李焞將
　　　其國越境殺人之金禮進等擬立斬該管人員擬
　　　革職徒流具題應如所請
上曰朝鮮國人越境殺人行刦法所不宥應立斬其該管
　官李有白等俱從寛免罪朴錫昌等俱革職免其流徙
　　　四十四年嚴姦胥刪改供詞之禁四十七年七月
　　　定私鑄錢文及工匠人等分别首從斬絞其糧艘
　　鹽船私裝販賣運弁船户等照私鑄為首例治罪
　　定免死減等流犯逃回復犯罪案不論輕重即行
　　正法又充發人犯在配毆死人者即行正法四十
　　八年定兩次竊盗發黒龍江為奴五十二年八月
　　定民人控告州縣官暫免解任交布按兩司審明
　　情實再行題㕘定在部審結事例凡在京旗人在
　　外民人為地畝房産主僕名分等事冊籍在户者
　　歸户部審理其中有互相鬬毆重傷或搶奪等情
　　户部㑹同刑部審理十月定養子開户及本旗原
　　主互相欺詐之禁五十三年四月定造作刻印淫
　　詞小説者官員革職軍民杖一百流三千里市賣
　　者杖一百徒三年十二月定追賠贓銀及分賠等
　　項限一年通完死罪減二等軍流等犯俱免罪如
　　不完承追及督催官罰俸有差再限一年追完減
　　等若仍不完軍流充發死罪監追承追官降級留
　　任督催罰俸有差再限一年著落妻子追賠限内
　　能完承追官開復若不完調用督催知府直隸州
　　降級留任司道督撫俱罰俸如果家産盡絶保題
　　豁免後叧有房産錢財人口俱入官出結官革職
　　督催知府直隸州降調司道降留督撫罰俸所欠
　　銀米出結官賠補武職亦照此例旗人犯死罪仍
　　監追軍流等犯暫停枷責亦限年追比其佐領驍
　　騎校照承追官㕘領照知府直隸州都統照督撫
　　布按例五十五年七月定八旗命案該旗大臣㑹
　　同刑部審擬定糾衆搶奪稻榖者發三姓給披甲
　　人為奴五十六年正月定海船禁例沿海小船偷
　　載米糧剥運出洋大船者嚴拿治罪如將船賣與
　　外國者造船與賣船之人皆立斬所去之人留在
　　外國將知情同徃者枷號三月該督行文外國將
　　留下之人令其解回立斬沿海文武官員隱匿不
　　報者從重治罪二月定强盗分首從例五十七年
　　八月定徒罪以下㮣免監禁交該佐領及地方官
　　　保出候審刑部具題後即行發落定冒充兵丁生
　　　事擾民照光棍例治罪十一月定鬬毆傷輕因傷
　　　風及他病死者之例五十八年定沿海濵江用鎗
　　　棍格鬬者為首杖流為從杖徒附和未傷人者枷
　　　責五十九年二月定鹽梟就撫復行私販本犯充
　　　發科布多烏蘭固木地方六十年定造言訛詐者
　　　發科布多烏蘭固木地方
　　　(臣/)等謹按徳威兼濟治化聿昭
聖祖仁皇帝御極六十餘年重民命除暴虐息詐偽厚風
　　　俗懲貪汚之吏除酷刻之刑絶訐告之風息株連
　　　之累厚澤深仁淪肌浹髓而於内寺宵人偶干法
　　　紀則立致典刑尤足昭千古之炯戒而逺邁百王
　　　者矣
　
　
皇朝通典卷八十
　欽定四庫全書
　皇朝通典卷八十一
　　刑(二/)
　　　刑制
　　　雍正元年三月嚴八旗科派之禁更定䝉古盜牛
　　　治罪之例七月定偽造假銀為首絞候為從及知
　　　情買使枷杖之例二年閏四月定私刨人參審結
　　　之例定銷毁刺字枷責之例嚴禁運丁私忿持戈
　　　放箭殺傷及搶奪民間衣物奉
㫖嗣後有似此者該督撫即行奏聞於彼處正法五月
命刋刻毆殺律頒示儆衆六月定八旗毆死家僕處分之例
　　　凡官員違法責打致死及殺死者分三等定以罰
　　　俸降革鞭責平人犯者分三等鞭責枷號有致死
　　　族中家僕者均從重擬定命案留養追銀給屍親
　　　之例十一月嚴私開奏摺之禁十二月
諭殺人之犯因親老家無次丁奏請留養然亦須查被毆
　之家有無父母是否獨子若親老又是獨子一旦被殺
　以致無人贍養而殺人之人反得免死留養於情理未
　協應行文直省督撫務將被殺之人有無父母以次成
　丁之處一併聲明(謹按康熙四年二月定凡死罪非常/赦不原者若親老家無次丁准開具)
　　　(所犯奏母年未聞乂按六年申定斬絞/人犯父      七十者不准援請留養)三年三月
　　　定被逼行竊將强逼之人殺傷分别流徒之例五
　　　月嚴僧人犯法之例六月定笞杖輕犯及牽連人
　　　速結之例十月
頒行
　大清律集解共三十卷律文四百三十六條律後附例
　　　八百二十四條分為三項曰原例曰增例曰
欽定例(謹按順治元年外十二勅修/      頒示中      年)　　(大清律二年成/頒行滿文)
　　　(大清律康熙八年/行則例至是復)　　(頒頒發現/  行是書)四年正月定官
　　　犯侵欺錢糧一千兩以上者照監守自盜律擬斬
　　　准徒五年二月定收書侵蝕漕米之例定捕盜無
　　　分疆界之例四月嚴糧船私帶火礮鳥鎗之禁定
　　　盜犯越獄其未殺人之首盜與傷人之夥盜原擬
　　　斬决者越獄於犯事地方斬决梟示其免死發遣
　　　之夥盜越獄斬决若殺傷兵役斬决梟示六月嚴
　　　鬭毆重傷擡赴衙門驗看之禁九月申嚴賭博之
　　　禁造賣為首者軍為從杖流販賣為首者杖流為
　　　從杖徒隠匿不報杖失察奪俸三月誘賭及放頭
　　　杖流官員犯革職永不敘用上司與屬員聚賭罰
　　　如之仍枷杖不准折贖十月定逃人在外生事被
　　　人毆死不用擬抵之例十一月定漢人奴僕干犯
　　　家主照滿洲家人例治罪定包攬錢糧士人發遣
　　　黑龍江民人聴人包攬滿杖例五年二月嚴稽察
　　　凶苗漢奸之令三月嚴勒索外地人財物之例凡
　　　官弁勒索應分别數目治罪贓追還主得
㫖此等應追入官銀兩即限内全完亦不寛免其罪著為
　例定虧空錢糧官吏一同監追例閏三月定監犯病斃
　　　獄官處分例嚴匪類惑民之禁七月嚴旗下家奴
　　　結黨生事之禁八月定凡罪犯闗係軍機兵餉事
　　　不准援赦例十一月嚴演習拳棒之禁定強盜拒
　　　捕傷官兵例奉
上諭凡強盜拒捕將官兵傷死之案除同夥傷人之時該
　犯不在一處者仍照例議罪外同在一處或三五成羣
　雖非下手之人既在旁目睹即係同惡共濟法所難寛
　嗣後應照舊例立决十二月定因姦殺本夫復計娶姦
　　　婦者立斬(謹按七年又定姦夫殺死本夫後將奸/婦拐逃嫁賣及帶逃子女賣與人為奴)
　　　(婢者皆/斬决)六年二月
諭披甲人查書夫妻父子弟妹及叔祖母九人俱被賞伊
　為奴之紀二殺死甚可駭異凡屬免死發遣為奴之犯
　皆係秉性兇惡之徒發遣之後往往恣意妄行不服管
　束此等人已犯死罪格外寛免嗣後仍有凶暴者不論
　有應死不應死之罪伊主便置之於死不必治罪但將
　實在情節報明該管官咨部存案發遣當差之犯不守
　法度被該管官打死者該管官亦免議但將情由報部
存案若當差為奴人等與平人鬭毆被打身死者平人
從寛減等則凶惡之徒有所畏懼不敢為非矣六月定
　　假冐職官發遣之例嚴旗兵買民為奴之禁定斬
　　絞等犯父母年未七十者不准援請留養七年四
　　月申嚴符咒之禁自明年為始犯者為首立斬為
　　從絞候又更定盜竊鞘銀除贓至八十兩者仍照
　　律定擬至一百兩者擬以立絞(謹按向例照常人/盜倉庫例至八十)
　　(兩者絞係雜犯准徒五年/贓數雖多亦仍照例定擬)五月申定盜犯親屬禁
　　例閏七月嚴官員互揭之禁八月定歸旗人員逾
　　限逗遛按其年月之多寡以為枷號之限期例九
　　年三月嚴廢鐵出境照販硝磺同科之例七月嚴
　　私出口之禁十年五月定秋審應决人犯因文書
　　遲悮已過冬至者仍决之例(謹按乾隆十年奉至/  㫖改定適值冬)
　　(者著於冬至七/日以後行刑)八月定奉天人命盜案旗員所轄
　　地方有民人失事者將該管旗員查㕘疎防限緝
　　民官免㕘仍令協緝其民官管轄地方有旗人失
　　　事者亦照此例處分人命等案㑹同查騐仍照該
　　　管地址分别議處十一年四月復直隸省盜案分
　　　别首從例(謹按雍正八年以直𨽻盜案多於他省/奉      㫖不分首從皆行正法至是)
　　　(特頒省分别恩諭仍/照各      辦理)嚴邪術避刑之禁申定強盜
　　　同居親屬等有知情而又分贓者分别流徒得財
　　　而不知情者照本犯減二等竊盜同居父兄等不
　　　分贓而知情者杖得財而不知情者照本犯減三
　　　等知情而又分贓者減二等其竊盜罪止杖刺知
　　　情而不分贓者笞不知情分贓知情分贓各照本
　　　犯遞減五月申定書役偽造印信誑騙財物其自
　　　行雕刻者仍照原律其倩人雕刻者銀十兩以内
　　　錢十千以内杖一百流三千里十兩十千以外發
　　　黑龍江五十兩以上照枉法贓應流二千里者擬
　　　絞監候餘人仍照舊例十月
諭因姦致死本婦向來例無正條俱引因姦威逼人致死
　之律擬斬監候但其間情事不同如係強姦既成本婦
　羞忿自盡者擬以斬候固屬允當若強姦不遂將本婦
　立時殺死如此滛凶之犯非立决不足蔽辜至於强姦
　未成或但經調戲本婦即羞忿自盡者非引照擬抵固
　無以慰貞魂而一概擬斬監候又覺未為平允應擬絞
　監候至秋審時俱以情實請㫖如此庶為輕重得宜十
　　　二月改定竊盜誣扳除積匪慣盜有意陷人者仍
　　　照本犯贓數目一兩至九十兩俱發邊衛充軍外
　　　如初次為匪畏罪混扳者計其贓數一兩至四十
　　　兩俱加等徒三年五十兩至九十兩應徒者俱加
　　　等發邊衛充軍(謹按雍正七年定竊盜有意誣扳/良人者應加等比照三犯竊盜例)
　　　(分别贓數多寡/擬罪至是改定)十二年四月
諭宗室犯枷責罪者俱准折贖覺羅犯枷責罪者照平人
　例完結朕思覺羅亦係宗室照平人例則宗室覺羅逈
　然各别如概令折贖伊等亦不知儆懼嗣後宗室覺羅
　犯枷責之罪應酌其罪犯輕重即在宗人府或拘禁或
　鎖禁分别年限期滿釋放以抵其罪其如何酌定年限
之處著宗人府㑹同該部定議尋定有職宗室覺羅仍
　　照例降罰其閑散宗室覺羅分别鞭笞之數革去
　　每月應領錢糧犯徒者照旗人應折枷號日期在
　　宗人府分别拘禁犯軍流者在宗人府鎻禁滿日
　　釋放六月嚴煎挖窩頓販賣硝磺附近苗疆五百
　　里以内之禁十斤以下杖一百計等遞加其百斤
　　以上者擬軍七月嚴強姦服親例凡強姦内外緦
　　麻以上親及緦麻以上親之妻并妻前夫女同母
　　異父姊妹未成本婦羞忿自盡者斬監候已成本
　　婦羞忿自盡者斬立决九月定凡因姦致死人命
　　除以手足行強已成未成仍照凡姦本律如執金
　　刄戳傷本婦及拒捕致傷旁人已成姦者斬候未
　　成者絞候十月改定遣犯逃後為匪即於拿處正
　　法不必解回遣所例又定白晝搶奪財物者杖一
　　百徒三年計贓重於徒者加竊盜二等贓至百二
　　十兩以上者照竊盜滿貫律絞候例又定保舉賢良
　　　方正出身人員犯軍流以下罪名加等科㫁例又
　　　申定因姦同謀殺死親夫之案有姦夫起意殺死
　　　本夫者無論有無謀娶擬斬立决姦婦知情同謀
　　　殺死本夫本夫不知通姦情事即雖知通姦情事
　　　迫於姦夫之強悍非係有心縱容者姦婦仍照例
　　　凌遲其有縱容抑勒妻妾與人通姦審得確據或
　　　被妻妾起意或知情同謀姦婦皆擬絞决十一月
　　　定另户旗丁潛匿照逃人治罪例又定逃兵拐帶
　　　餉糧馬匹及知情容隠者分别邊衛附近充軍例
　　　十三年二月
諭官兵駐劄外邊原為防衛䝉古而設若盜取䝉古馬匹
　是不能防衛而轉行擾害應加重懲嗣後官兵及跟役
　等有偷盜䝉古馬匹者訊實即在本地正法五月定兵
　　　丁犯竊盜審明即移回本營綑打插箭遊營之後
　　　再送有司照例發落六月定刨墳夥犯計次數加
　　　重之例三次以外者照三犯竊盜律擬絞候二次
　　　者照三犯竊盜贓數不多例改遣一次者照定例
　　　發附近充軍八月定因戲謔殺旁人例將本犯免
　　　死減等僉妻流三千里至配杖一百仍追埋葬銀
　　　二十兩給屍親又嚴官吏賑災不力之令時黔省
　　　逆苗掠入内地旋經𠞰馘
上念逼近苗疆州縣不無被其荼毒
特敇辦理苗疆事務大臣竭力撫綏勿惜公帑並
諭若稽查不力董率無方以救災之資飽汚吏貪官之腹
　不令窮民得沾實恵朕必將大小官員在該省即時正
　法以示衆九月
　皇上御極
　特諭本年恩詔赦欵甚多但奴僕告家主之案名分攸
　　闗情罪可惡毋得援恩赦免嗣後遇有奴僕首告家
　　主者雖告皆實亦必重治其罪著為令十月定文武
　　　生員犯賭加常人一等治罪例嚴衙役逼詐例凡
　　　索詐貧民致賣子女者均照蠧役恐嚇詐贓科㫁
　　　(臣/)等謹按道濟寛嚴刑臻明允
世宗憲皇帝懋纘
鴻圖單心民瘼十有三年奸暴革心黎民徧徳我
　皇上敬承大統率由舊章罪視其人不為已甚復於每
　　　嵗秋審時彚天下大吏所進讞詞
　命部臣研窮再四期於無枉無縱仍恭呈
　御覽凡經
　指示惟允惟平伊古以來政刑之當未有如今日者也
　　　乾隆元年三月
　諭姦宄不鋤不可以安良善風俗不正不可以興教化
　　閭閻之大惡有四一曰盜三代聖王不待教而誅者
　　也二曰賭博干犯功令貽害父兄以視周官之罷民
　　未麗於法而繫諸嘉石收之圜土者罪有甚矣三曰
　　打架即周官所謂亂民孟子所謂賊民也四曰娼妓
　　則自周以前人類中未嘗有此此四惡者刼人之財
　　戕人之命傷人之肢體破人之家敗人之徳為善良
　　之害者莫大於此是以我
皇考愛民之深憂民之切嚴申糾禁積嵗月之乆然後道
　　路少響馬及老𤓰賊而商旅以寧賭博及造賭具者
　　漸次改業而家室以安聚黨打架者斂跡而城市鄉
　　鎮鮮聞鬬囂娼妓逺藏不敢淹留客店此
皇考十有三年政教精神所貫注而海内臣民顯見其功
　　效實享其樂利者也朕嗣位以來增廣赦條恵保良
　　民使得從容休息而無識諸臣誤謂朕一切寛容不
　　事稽察民間訛言諸禁已開風聞直省四惡皆㣲露
　　其端倪是守土之官敢悖
世宗憲皇帝之明㫖墮十有三年之成功而戕賊善良傷
　　敗風俗也自後州縣官有政令廢弛使四惡復行於
　　境内者該督撫即行嚴㕘督撫司道郡守有不能董
　　率州縣殚心輔治者必以溺職治罪與通苞苴受賄
　　賂者等决不輕貸禁止䘮祭演唱佛戲四月定聚衆
　　　械鬭分别首從科斷流徒例嚴禁仵作妄報匿傷
　　之弊五月嚴私斃人命之禁六月分别光棍定擬
　　例申嚴畨役嚇詐騙害之禁申定施用刑具務照
　　定式之例八月定遣犯逃後為匪行凶者其斬絞
　　均改為立决徒以上改為絞候其計贓傷人甚輕
　　止於杖者加枷一月九月
諭律載兄故殺弟者杖一百流二千里故殺妻者絞朕
　思兄弟乃手足之親較妻為重今殺妻擬抵而於弟
　轉輕其情理未協其如何更定律例之處著九卿㑹
　議尋議故殺期親弟妹照故殺大功弟律均擬斬候
　　其毆至死者亦改照本律滿徒加一等杖一百流
　　二千里更定生監包攬錢糧侵收入已者計贓科
　　罪包攬交納至八十兩以上者杖八十其不及八
　　十兩者仍如原律十月設立循環監簿二年三月
　　定犯人已就拘執捕役致死者以鬭殺論賄屬謀
　　殺者以謀殺論又定鹽徒十人以下傷一人不得
　　照傷二人例五月停族人致死族匪免抵之例六
　　月定本宗為人後者之子孫於本生親屬有犯俱
　　照所後服制定擬異姓義子犯所生親屬仍依本
　　宗服制科㫁照律歸宗七月定圗財害命分首從
　　例十月定私越畨地之例十二月嚴借盜銷案之
　　禁三年二月定考試聚衆為首從者罪三月改定
　　窩逃例其知情逾三月者杖九十徒二年半不知
　　情逾半年者杖一百年乆者遞加四月改定毆斃
　　奴僕例凡家主將奴僕之妻佔辱或圖奸不遂致
　　斃者均發黑龍江當差奴僕罪不至死應照故殺
　　例問擬降調者雖有加級不准抵銷七月定旗人
　　竊盜三犯枷責後復犯竊雖五十兩以下不准計
　　贓俱發寧古塔當差定製賣賭具描畫者減一等
　　科罪之例定捕役誣良不准援赦例十月定强姦
　　不遂毆傷本婦越日身死者照因姦威逼致死律
　　十一月定成案未著為例者不得援引十二月定
　　辦賑侵漁不得概准限内完贓減免四年正月定
　　運丁潛逃照守禦官軍在逃正律治罪仍刺逃丁
　　二字於面二月定非登時殺死姦婦本夫擬徒姦
　　夫仍科以犯姦之罪定繼母毆死前母之子分别
　　定擬之例凡傷重身死審明委無欲殺之心者將
　　本生偏愛之子杖流前子受虐情急自盡者將本
　　生偏愛之子杖徒三月嚴各部書吏需索之禁定
　　停訟時仍行審斷事例禁止道官差法員潛往各
　　省考選道士及開壇傳度受籙犯者照違禁例五
　　月定年幼被脅為盜俱擬滿流不准收贖定殺功
　　服以下卑幼一家非死罪二命擬絞决例五年三
　　月申定免死人犯為匪計贓科罪例六月定強奪
　　良家妻女未成姦者杖一百流三千里例閏六月
　　定旗差協同緝逃之例七月定兩家互毆各斃一
　　命例九月申嚴佐貳官不許夾訊之例
頒行
大清律例凡四十有七卷律文四百三十六條悉仍集
　　解舊本刪律總注其注内有與律義相發明者别
　　立一條著為成例附例計千有四十二條删原例
　　增例各名目凡乾隆四年十二月以前奏准通行
　　之例俱逐條以次附列其五年以後之例依元年
　　奏准五年一次陸續增修附律例之後
頒行直省永著為例(謹按雍正三年文四百頒大清律/集解三十卷律      三十六條)
　　(律後附例八百二十四條分為三項/曰原例曰增例曰      欽定例)六年四月定
　　販私鹽誣扳平人照律加等例五月申嚴誣告越
　　訴例定私鑄例六月申定遞回原籍人犯潛逃來
　　京二次以外從重歸結地方官分别議處七月定
　　原毆傷輕保辜餘限因風致死照毆人至廢疾例
　　杖一百徒三年十月
敇律例毋得輕議紛更嚴捕役分地坐緝之禁十二月
　　更定打死贖身家人非死罪而剉骨燒埋之罪犯
　　者絞决八年十二月嚴
　盛京驛站餽遺之禁九年九月申定發遣在配為奴
　　人犯不服伊主管束或欺凌别人被伊主及平人
　　斃命者伊主免罪平人減等發落定陣亡子孫免
　　死一次分别是否因公獲罪之例十月定尊長毆
　　卑幼至篤疾者斷給財産之例十二月定夥盜自
　　首分别定擬之例十年七月定人夫領帑脱逃照
　　常人盜倉庫錢糧律計贓治罪十月定强盜不同
　　居父兄一體處分例又定書吏燒燬册籍之罪犯
　　者以故燒公廨律全科十一年四月定毆死大功
　　以下尊長雖有尊長使令毆打情事而輒行疊毆
　　傷多情重者不得照律減等例十二年六月定姦
　　夫拒捕刄傷應捉姦人擬絞候例十三年四月定毆
　　死一應有服尊長不得濫請承祀例九月定親屬
　　相盜其外姻尊長親屬非律圖内載明者不准一
　　概援引十四年六月奉
㫖更定凡滿洲互相殺傷概入情實例(謹按舊例滿洲/互相殺傷俱擬)
　　(斬决雍正年間按律以謀鬬分别斬絞亦即正法/乾隆二年以旗民條例輕重懸殊酌歸晝一俱擬)
　　(監候至秋審時除謀故重情概入緩/决至是以法輕易犯故有是    命)更定民人行
　　竊䝉古牲畜照䝉古治罪例更定鬬殺案内實係
　　理曲或金刄傷及雖非金刄而連毆多傷致死情
　　重之犯不准留養例十一月定强姦十二嵗以下
　　幼女未成發遣例十二月定姦夫臨時拒捕殺死
　　本夫姦婦在場并不喊阻救䕶事後又不首告者
　　擬絞候例十七年十二月分别留養人犯若在他
　　省獲罪即属忘親不孝之人不准援請例十八年
　　二月定斬絞重犯在監行兇致斃人命例五月
諭嗣後各省有毆差奪犯致斃人命者俱著不分首從
　即行正法其但經聚衆奪犯無論曾否毆傷差役即
　照因而傷人律從重擬絞若數年後此等案漸少再
　為酌量降㫖仍復舊例(謹按舊例只坐首犯其未傷/人者即首犯亦不至死故有)
　　(是命/)定鬬毆誤傷尊長不准聲請減等之例六月
　　定殺三人以上之案速審題達不得照限完結九
　　月定
御駕巡幸地方民人具呈妄控者照衝突
　儀仗例杖戍定聚衆械鬬一命一抵俱入秋審情實
　　册内請
㫖勾决十月河南巡撫蔣炳審奏禁卒賄縱重犯擬絞
　　候奉
諭禁卒典守監獄乃於斬絞重犯受財故縱此非尋常
　因事受財可比自應按照本律與囚同罪但則例又
　載有擬絞緩决候逃囚得獲審豁之條未免法輕易
　犯嗣後監犯脱逃審出禁卒得賄情節即視所縱囚
　罪全律科㫁如本犯應入秋審情實者亦入情實應
　絞决者亦擬絞决應斬决以上者亦即擬以斬决著
　為例十二月定旗人跑迷如十五以上俱照逃人例
　　㓜孩跑迷至十五嵗不自行投回逾十五嵗外即
　　自行投回亦照逃人例治罪(謹按向例旗人跑迷/著該旗止于年底彚)
　　(奏無議罪定條至是議准其有/年未至十五者仍照舊例辦理)十九年閏四月定
　　情罪重大案犯遇停勾另奏之例二十一年正月
　　定旗下家奴告主徒滿後交與各該旗照例官賣
　　仍令為奴價給原主二十二年九月
諭官犯審題結案在該省行刑之日以前者皆補疏題
　請或情實或緩决其情實予勾即行刑之日已過亦
　著行刑其在行刑以後審結者乃入下年册内又奉
諭嗣後除農忙停訟外不得再沿隆冬停訟陋習應准
　理者即行准理應完結者即行完結以免稽滯二十
　　三年五月定絞犯秋審三次緩决者均照強盜免
　　死減等發遣例科斷其年老有疾者仍入秋審具
　　題九月奉
諭限内完贓發往軍臺効力此雖向例但思完贓減等
　之例實屬未協苟其因公挪移尚可曲諒若監守自
　盜肆行無忌豈可以贓完限内遂從末減耶且律令
　之設原以防奸非以計帑或謂不予減等則孰肯完
　贓是視帑項為重而弼教為輕也使人果知犯法在
　所不赦孰肯以身試法其所全當更多耳嗣後除因
　公挪移及倉穀霉浥情有可原等案仍照舊例外所
　有實係侵虧入已者限内完贓之例著永行停止十
　　月定嘓匪結黨輪姦俱照強盜律不分首從皆斬
　　但經同行尚未同姦者仍依本律絞候因而殺死
　　人命者無論成姦與否俱照強盜殺人例斬决梟
　　示又嘓匪止一二人在曠野攔搶者分别首從犯
　　該徒罪以上者俱發巴里坤等處種地其有潛逃
　　他省仍行結黨犯法即照新例懲治二十四年七
　　月申定罪人拒捕至殘廢篤疾在折傷以上者均
　　照律絞候其但係刄傷仍照本律加本罪二等問
　　擬九月申定偽造憑劄自為假官例偽造憑劄並
　　將有故官員憑劄賣與他人者及買受憑劄冐名
　　赴任者俱擬斬監候知情説合者杖一百流三千
　　里又凡無官而詐稱有官並冐稱現任官員姓名
　　並未造有憑劄止於圖騙一人行一事犯在徒罪
　　以下者發邊衛充軍軍流罪者擬絞監候又假冐
　　頂帶自稱職官止圗鄉里光榮無所求為亦無憑
　　劄者杖六十徒一年假胃生監頂帶者杖一百十
　　月更定䝉古偷盜四項牲畜滿十匹以上者首犯
　　擬絞監候秋審時入於情實九匹以下者計匹數
　　多寡分别烟瘴邊逺附近等處驛地充當苦差其
　　民人在䝉古地方偷盜九匹以下者照此例分别
　　一體充軍又
行圍巡幸地方如有偷竊馬匹者不分䝉古民人五匹
　　以上擬絞立决四匹以下分别發往烟瘴邊逺地
　　方充軍俱交驛地充當苦差為從及知情故買者
　　係民人減本犯一等係䝉古仍照䝉古辦理十一
　　月申定白契奴婢殺傷家長及家長緦麻以上親
　　均照紅契奴婢一體治罪家長殺奴婢仍分紅白
　　契辦理又雇倩工作之人立有文契年限及雖無
　　文契而議有年限或計工受值已滿五年以上者
　　於家長有犯均依雇工人定擬若隨時短雇受值
　　無多者仍同凡論二十五年二月定斬絞軍流重
　　犯在監及解審發遣俱給衣赭色布服與鎖杻互
　　為標式易於識認弗致有疎脱漏網之虞三月定
　　代刻假印審係同謀分贓者將起意與雕刻之人
　　俱擬斬監候為從減等擬流若僅受些微價值代
　　刻並未分贓者以為從論四月定解役開放重犯
　　鎖杻以致脱逃將解役嚴禁俟拿獲逃犯究明賄
　　縱情節即照本犯罪名一律全科如僅係疎脱並
　　無别故仍照例發落十一月定犯人假冐土苗定
　　案時取具地保隣里各結如流徒軍遣等犯揑稱
　　土苗者各依本律發配外先於本犯地方枷號一
　　月揑結之隣保分别治罪又申定壓寳誘賭及同
　　賭之人俱照開場賭博例一體治罪又生監兵役
　　人等窩頓土娼照窩賭治罪如係偶然存留為日
　　無多枷號三月杖一百若日月經乆杖徒再犯杖
　　流其得受娼家財物者仍照枉法計贓從重論又
　　僧道尼僧犯姦和姦照軍民相姦律加一等於本
　　寺觀門首枷號兩月杖一百其犯有夫之婦及刁
　　姦者分别杖徒仍於本寺觀門首枷號二月二十
　　六年三月
諭凡有發遣巴里坤等處逃犯經原籍及過路省分盤
　獲即由各省督撫奏聞於拿獲處所正法示衆四月
　　定強盜為首傷人傷輕平復抱贓自首者改為應
　　斬監候又定刼盜夥犯審係得財與盜首一律擬
　　斬立决之例七月定刼奪江海商船但經得財而
　　未經傷人者首犯杖一百流三千里從犯杖一百
　　徒三年之例又定子孫誣告蒸檢祖父母父母屍
　　如係挾讐妄控擬斬監候其有並無挾讐誤執傷
　　痕告官蒸檢者杖一百流三千里加徒役三年二
　　十七年三月定旗人造賣賭具初犯照例發落再
　　犯加枷號一月三犯擬以實遣不准折枷該管官
　　隠匿不報者嚴加議處四月定誘拐案内婦人為
　　首者所犯軍流一概的决不准收贖例又定鬬毆
　　誤殺旁人審係被毆者之祖孫父子均依鬬毆律
　　科斷其餘親屬仍照定例辦理五月申定奉天等
　　處偷竊馬匹民人俱照盜牛及宰殺例治罪旗人
　　盜竊牛馬不及十匹者按律科罪仍折枷責完結
　　至十匹以上及盜殺者照定例枷號應得軍流予
　　以實遣其黒龍江吉林各將軍一體遵照辦理又
　　定得受賄賂頂認正兇按本犯斬絞之罪一律全
　　科代為説合之犯減正犯一等其本犯買人頂兇
　　者如原應入情實者即擬為立决應入緩决者秋
　　審擬入情實軍流等犯照軍犯脱逃加徒調遣例
　　從重治罪徒杖以下按律加一等六月更定旗人
　　犯軍流徒罪非係尋常事故不准枷責完結之例
　　又申定窩留積匪除造意及同行分贓代賣照本
　　犯一律科斷外其未經造意又不同行者酌減本
　　犯一等治罪例七月增定發塚開棺見屍者於面
　　上刺發塚字為從及發塚見棺與未見棺罪在軍
　　流以下者初次刺臂再犯刺面其盜未殯未埋屍
　　柩者刺盜棺字亦如之十月旗人六十七賣身為
　　奴盜取什物審擬發遣回城中途脱逃該管官奏
　　請拿獲即行正法其解送疎忽之弁兵照例治罪
　　奉
諭六十七即行正法嗣後此等罪犯脱逃拿獲即行奏
　明正法無庸候㫖把總等解送罪犯致令中途疎脱
　雖無故縱情弊若僅照例治罪無以示懲著從重治
　罪凡解送發往各回城罪犯如有中途脱逃者除將
　該犯嚴拿外解送官兵人役問擬死罪監候俟逃犯
　拿獲再治伊應得之罪若經年不獲將正法之處奏
　聞請㫖即著為例十一月定旗民盜圍場木植牲畜
　　初次二次發往烏嚕木齊等處種地三次發往烏
　　嚕木齊等處給種地兵丁為奴之例(謹按刑部於/二十八年奏)
　　(准私入圍場未得牲畜木植之犯均以已得罪上/量減一等杖一百徒三年再犯即未得牲畜木植)
　　(亦與已得者/同擬外遣)又定逃人妄扳窩主先將本犯加等
　　治罪之處改為發遣再有妄扳即發巴里坤等處
　　種地兵丁為奴窩家分别於舊例應得罪上加一
　　等治罪至旗僕為匪畏罪逃走初次枷號兩月二
　　次即發烏嚕木齊等處給賞緑旗官兵為奴十二
　　月定回民行竊結夥在三人以上情狀可惡者不
　　分首從不論贓數次數照積匪猾賊例科斷如有
　　本地回民窩藏者照窩留積匪例分别治罪二十
　　八年正月定命案内因追埋葬銀兩勒限三月追
　　完如係十分貧難照例量追一半若限滿勘實力
　　不能完者即取具隣族州縣官甘印各結咨請豁
　　免四月增定派往伊犁等處滿漢兵丁遇有脱逃
　　者拿獲發原派地方枷號兩月遊營示衆充當苦
　　差十年無過查奏准回旗籍再犯逃者即行正法
　　並議無論京内京外在伍緑營兵丁脱逃俱杖一
　　百枷號一月永不許入伍又定職官負罪潛逃除
　　應斬决絞决毋庸另議外其犯該監候者改為立决
　　軍流滿流改為絞監候徒罪以下改發邊逺充軍
　　杖笞者改為杖一百徒三年遇赦不准援減又定
　　竊盜倉庫錢糧未經得財者即照得財充軍例首
　　犯量減一等杖一百徒三年從犯仍減一等杖九
　　十徒二年半五月改定親屬受財私和命案應計
　　贓准枉法論從重科斷又定殺一家非死罪二人
　　者除照例治罪外仍將該犯財産酌斷一半給付
　　死者之家若係毆死一家二命原無必殺之心者
　　不得援引此例七月申明搶奪財物聚至十人以
　　上及雖不滿十人但經執持器械依糧船水手例
　　分别首從問擬十月定採參工人偷竊人參照偷
　　參已得例不論多寡杖一百流三千里仍刺竊盜
　　字十二月定販賣私鹽在三百斤以上不將窩頓
　　透漏之家供出者於本罪上加一等定擬二十九
　　年二月增定殺一家非死罪三人者之妻子審定
　　未同謀加功者發往伊犁等處給駐防索倫等兵
　　丁為奴定期親尊長故殘卑㓜照兄姊毆死弟妹
　　杖一百流二千里例減一等杖一百徒三年伯叔
　　姑外祖父母照毆死姪孫外孫杖一百徒三年例
　　減一等杖九十徒二年半三月定禁卒將斬絞重
　　犯鬆放獄具以致脱逃者將禁卒監禁俟拿獲正
　　犯之日究明賄縱屬實照律全科如係徇情或擅
　　離以致潛逃者亦照故縱律治罪又定子殺人而
　　父認凶者除斬决絞决照所犯罪名科斷犯擬斬
　　候絞候者改斬决絞决軍流徒杖照例遞加四月
　　定承辦城工應追核減銀兩未完者照知府代州
　　縣官分賠侵蝕錢糧未完計分數治罪例五月定
　　命盜案内斬絞等犯於具題之日概先刺字例六
　　月更定拿獲重犯供出他省曾犯行刼者行文闗
　　查毋庸解往質審如贓跡必須研訊或失事地方
　　有夥犯待質者即照解送重囚新例辦理七月定
　　匪船誘賭審係一二次者仍照開場誘賭例杖徒
　　如三次以上及再犯者照積匪猾賊例科㫁並將
　　首犯先於拿獲地方再枷號一月其船户知情分
　　贓者初犯照為從論再犯與犯人同罪船隻變價
　　入官九月部議朝鮮國王咨覆越江偷打貂皮之
　　樸厚贊等十犯例擬斬决應照所請得
㫖改為監候秋審法司仍照前咨奏請即行正法復奉
㫖令入緩决並
諭向來此等罪犯曾邀格外從寛然中朝字小之恩不
　妨過厚而藩服越邊之例禁又豈可稍弛嗣後遇有
　似此罪犯應將首惡明正典刑其屬在脅從者仍令
　分别議緩庶情法皆無偏任此案不即照此處分者
　以未經申諭於前事同不教而殺所不忍為耳刑部
　可即行文該國王知之十一月更定論功免死條例
　　凡已經優免一人一次者不准再行聲請又定苗
　　人圖財害命照强盜殺人例斬决梟示十二月定
　　指引逃匪偷越出口照故縱律與犯人同罪至再
　　犯三犯各按本罪以次遞加得財故縱者計贓從
　　重論又增定糧艘縴夫勒價攢毆將為首及下手
　　傷人之犯俱發邊衛充軍餘俱杖一百枷兩月河
　　干示衆三十年四月增定侵盜倉庫錢糧入已一
　　百兩以上至三百三十兩即於徒罪上加一等杖
　　一百流二千里三百三十一兩至六百六十兩加
　　二等杖一百流二千五百里六百六十一兩至一
　　千兩加三等杖一百流三千里一千兩以上照舊
　　例斬監候六月
諭毆打宗室覺羅人之例較毆打平人較重者原係優
　待宗室覺羅之意伊等當自知尊貴嗣後凡宗室覺
　羅若繫黄帶紅帶被毆者仍照舊例辦理其不繫帶
　被毆者即照毆打平人例辦理八月增定售賣毒藥
　　致死人命雖不知情亦照不應重律治罪例又增
　　定派往各省駐防兵丁中途脱逃拿獲日即銷除旗
　　籍責八十板帶鎖發往伊犁充當歩甲苦差如再
　　脱逃拿獲即奏明正法九月定奴婢毆死家長之
　　期親及外祖父母擬斬立决例十一月增定
　盛京旗下家奴莊頭人等盜賣田産至五十畆者依
　　子孫盜賣祖遺祀産例發邊逺充軍不及前數者
　　照盜賣官田例治罪謀買人與串通説合之中保
　　均與盜賣之人同罪田産給還原主賣價入官又
　　定軍流官犯脱逃無論本罪重輕拿獲日俱改擬
　　絞監候秋審時將原犯情罪聲明具奏又定婦女
　　通姦致本夫父母羞忿自盡姦婦比照姦夫自殺
　　其夫姦婦擬絞律擬絞監候姦夫比照姦婦因姦
　　情敗露愧迫自盡姦夫擬徒例杖一百徒三年若
　　本夫縱妻通姦後因姦情敗露愧迫自盡者姦夫
　　姦婦止科姦罪十二月增定租賃船隻出洋為匪
　　犯流罪以上者船户雖不知情照夾帶違禁貨物
　　接濟外洋原保結之人治罪例科斷失察官議處
　　三十一年七月申定卑㓜毆傷緦麻尊屬保辜餘
　　限内身死果係本傷死者仍擬斬監候如䝉
恩准減等比限外身死者酌加為邊逺充軍仍追埋葬
　　銀給屍親收領九月奉
㫖伊犁係新設駐防之處非内地可比法必從嚴而後
　衆知儆懼可免妄行逃避之事嗣後伊犁駐防兵丁
　内有逃避者即行正法十二月增改奴僕過失殺家
　　長絞監候改為絞立决妻過失殺夫妾過失殺家
　　長律亦如之又增改強佔良家妻女中途奪回尚
　　未姦汚者照已被姦佔減一等定擬若已被姦汚
　　而婦女自盡者照强姦已成本婦羞忿自盡例擬
　　斬監候若未被姦汚而自盡者照強姦未成本婦
　　自盡例擬絞監候三十二年二月定新疆人犯未
　　滿年限身故其妻子即准為民如中途病故之妻
　　子分别遞籍安插例四月定管解新疆人犯中途
　　疎脱應問絞候監禁一年無獲之兵役内有為首
　　情重者改發伊犁等處為從情輕之兵役仍以杖
　　流問擬又簽解原應改發新疆今仍改發内地人
　　犯之兵役如有疎虞與疎縱新疆遣犯一例辦理
　　七月定發新疆改遣内地人犯毋庸簽妻其自願
　　攜帶者不得官為資送例閏七月定新疆改發内
　　地十六項人犯隆冬盛暑仍照舊例毋庸停遣例
　　八月定新疆改發内地遣犯一概停刺清字例十
　　月奉
諭據熊學鵬奏拿獲應發烏嚕木齊改發烟瘴之脱逃
　監犯孫耀周即於該處正法等語此等積匪猾賊本
　係免死發遣之犯在烏嚕木齊等處如有脱逃被獲
　本應即行正法今既改發烟瘴乃於監禁時伺隙潛
　逃其情罪與發遣烏嚕木齊之犯無異熊學鵬所辦
　甚是著傳諭各省督撫嗣後凡遇此等改發之犯再
　有脱逃被獲者均照此例辦理毋得稍有寛縱即至
　配所亦應照烏嚕木齊之例十二月定湖南省隣近
　　苗疆之沅陵等縣仍行派發軍流解交巡撫衙門
　　酌發其道州永明等縣照向例解交該府酌發例
　　三十三年正月定免死發遣盜犯在配脱逃無論
　　有無行兇為匪照新疆遣犯脱逃例拿獲日即請
　　正法二月定原犯滿流及免死減流人犯在配脱
　　逃即按配所地方定地充發例五月定東三省出
　　口之人收買奴婢票上無名令守闗兵弁即時拿
　　送分别治罪八月申定例得承祀之犯定案時止
　　將應行承祀縁由聲叙并毆妻致死情輕留養之
　　犯遇有父母先存後故與承祀之例相符者俟秋
　　審時確查取結另行聲明又定回民行竊刺回賊
　　二字例應改發者仍再刺改遣二字又定私鑄銅
　　錢不及十千之案毋庸具題即咨部完結例九月
　　駁定秋審人犯無論新舊次數仍應概行勘審十
　　一月奉
諭昨直隸省查出保安州逆犯孫顯富等妄布逆詞希
　圗復興邪教一案審擬時究出該犯於乾隆十五六
　年間即有入教之事該州僅取改過甘結從輕完案
　實屬姑息養姦因交該督查㕘今據楊廷璋將前任
　保安州知州喬淳㕘奏已交部察議矣邪教煽惑愚
　民最為人心風俗之害久經嚴禁地方遇有此事州
　縣官一經訪聞即禀明該上司徹底查辦督撫等亦
　即當據實具奏按律重懲庶可盡絶根株共知儆畏
　若僅從輕完結奸徒毫無顧忌怙惡不悛日久必復
　煽誘藉邪教以圖斂錢財深為閭閻擾累而無識愚
　民亦以獲罪甚輕仍易被其簧鼓如保安州一案即
　有司輕縱釀成之明騐也嗣後著各該督撫通飭所
　屬州縣如有潛倡邪教之案立即查拿報明上司據
　實具奏嚴行按法懲治以靖奸匪而安善良若州縣
　諱飾不報私自完結即著該督撫查明㕘處督撫等
　若存化有事為無事之見匿不上聞或徇庇劣員不
　行糾劾將來别經發覺惟該督撫是問將此通諭知
　之十二月奉
諭據彰寳奏審擬江隂縣保正沈添益等欲圖熟田緩
　徴聚衆閧堂一摺已批三法司核擬速奏矣摺内有
　詢據該犯糾約四鎮保正同衆挾制縣官其下墅桃
　花利城三鎮均已隨同赴縣獨前周一鎮並無一人
　聴從入城等語鄉民散處村落良莠本屬不齊犯法
　者必懲安分者賞奬刑賞一秉大公各隨其人自取
　此案不法奸民已按律定擬其並未隨行附和之前
　周鎮保正民人等奉法不敢為匪實屬可嘉著彰寳
　即行確查將保正酌量加賞該鎮民人所有本年應
　完漕米加恩特予緩徴仍將此出示曉諭使知滋事
　匪徒不能倖逃憲典此外能知大義皆吾善良赤子
　原不惜格外施恩優加體恤庶衆人共知激勸並將
　此通諭知之三十四年二月奉
諭方世儁奏四川兇犯葉觀星前經兩次脱逃復在江
　西省被獲轉解至灃州地方該知州張中煜並不遴
　選幹役管押致該犯復至中途脱逃等語已降㫖將
　張中煜革職留於該省協緝並傳諭該撫上𦂳嚴拿
　務獲即於所在地方正法不必仍拘向例解赴川省
　該犯本係殺人應抵重囚始則賄差釋放繼復毆役
　潛逃情節實為兇惡及經復拘到官已應罪無可逭
　祗以案在川省復展轉解審致該犯得以乗間兎脱
　皆由拘泥成例之故著傳諭各督撫嗣後若遇此等
　兇犯既逃復獲其情罪重大者一面移查該省原案
　審訊明確即在該處照擬辦理毋仍往來解送致滋
　疎誤至外省吏治闒冗廢弛積習牢不可破每視遞
　解隣省要犯為無闗輕重殊堪痛恨著該督撫力為
　整頓嚴飭各州縣一切認真辦理毋再漫不經心自
　取罪戾著於各督撫奏事之便傳諭知之四月酌定
　　應配栁州潯州桂林三府人犯俱解巡撫衙門通
　　融酌發到配半年外安分匀交内地收管例又奉
諭部議廣東省何長子姦汚十嵗㓜女致己母廖氏服
　毒身死比照婦女與人通姦父母羞忿自盡例擬絞
　又稱二罪相等從一科斷合依姦十嵗以上幼女雖
　和同強論律擬絞監候議擬甚屬錯謬何長子之母
　廖氏因伊子姦汚幼女事敗潛服毒草殞命是該犯
　罪不可逭全在致母戕生其姦汚幼女一節轉屬罪
　之輕者該部乃援此為定罪正條且比照婦女與人
　通姦父母羞忿自盡之例擬以絞候曾不思此例乃
　指被姦婦女之父母而言與何長子姦人女而致令
　已母畏懼自斃者情事絶不相䝉何得謬為比附况
　定例過失殺父母者即應絞决誠以為子而傷親至
　死雖事出無心亦不可偷生人世若何長子罪案較
　之過失殺孰重孰輕不待再訃而决也明刑所以弼
　教此等敗倫傷化之徒不使早正刑章則所謂弼教
　者安在且依經定律其理本屬相同春秋著許世子
　之條義具在特罪其不親嘗藥即難逃一字之誅刑
　部堂官中豈無讀書通經義者何竟漫不思省而引
　例紕謬若此耶設以為該犯之母已死非命不忍復
　以其子立置重典則不明大義庸愚姑息之見司刑
　者豈宜出此所有此案定擬失當之刑部堂司各官
　著交部嚴加議處都察院大理寺向惟隨衆畫諾而
　退有後言至此等敗倫傷化之事反置而不問則何
　用其㑹議乎亦著交部察議此本著發還另行核擬
　具奏並將此宣諭中外問刑衙門知之六月定起解
　　餉鞘編列號數解鞘兵役知情同盜者照例分别
　　首從其雇替潛回者減首犯一等如法管解偶有
　　疎失者減二等例七月定積匪猾賊竊贓滿貫改
　　發烟瘴之犯在配復犯徒流軍罪者分别枷號例
　　八月定綠營逃兵立即緝拿分别刺字各營混收
　　犯法逃兵入伍照拔補非人例處分十二月奉
諭錢度奏賀縣疎縱逃軍熊俊越獄脱逃一案請將典
　史謝霖革職拿問而於知縣鄭之翀請革職留任殊
　屬非是該縣監禁脱逃匪犯既不上𦂳辦理又不嚴
　宻巡訪致要犯夤夜兎脱非尋常疎縱監獄可比自
　應將該縣即行革職仍留該處協緝事理方為允協
　今錢度初到粤西輒爾心存寛縱請將該縣留任使
　庸玩劣員仍得優遊戀棧何足以示懲儆明係錢度
　有意沽名沾染外省惡習不知悛改錢度著交部嚴
　加議處鄭之翀著革職仍留該地方協緝嗣後有似
　此者均照此辦理著為令至改發新疆積匪猾賊在
　配及中途脱逃情罪甚為可惡一經拿獲即應立正
　典刑又何必闗查原案往返需時致令匪賊在獄日
　久得以乗間潛逃辦理本屬未善將來各省如盤獲
　此等要犯訊究明確即行正法毋致曠時貽誤將此
　通諭各督撫知之
　
　
　
皇朝通典卷八十一
欽定四庫全書
皇朝通典卷八十二
　刑(三/)
　　刑制
　　乾隆三十五年三月改定行竊衙署雖未得財擬
　　徒及事主追賊身死并窘迫自盡照因姦釀命例
　　問擬杖徒四月申嚴被毆傷重違例擡驗不行阻
　　止之親屬地保分别治罪又奉
諭呉逹善等奏審擬梓桐縣刁民聚衆一摺已批三法
　司核擬速奏矣此次承辦兵差俱係官為發帑不令
　絲毫累及閭閻且念經過地方應用夫役不無稍資
　民力復格外加恩賞賚並無勒派軍需之事即或有
　司辦理不善縱容胥役人等藉端科歛甚至不肖官
　吏婪索侵蝕該民人何難赴上司控告一經勘訊得
　實自必盡法嚴懲以除民累乃此案刁民輒敢糾集
　多人入城肆横拆毁民房甚至擁赴衙署勒放枷犯
　直是目無法紀此等莠民之尤孽由自作於情理難
　以姑寛業將首惡各犯按律駢誅用示炯戒至摺内
　稱該縣里民聚衆不法者惟蘆溪東芝溱溪三處其
　婁化夜郎二里並未約㑹等語可見梓桐百姓不盡
　姦頑雖據首犯供此二里地處窵逺一時未及糾約
　但匪衆因趕集入城滋事三次號召多人其事已閧
　傳合縣而婁化夜郎二里獨無一人隨同附和是該
　二里民人尚知守分奉法具有天良不可掩没其善
　朕惠愛黎元無所不至而彰善癉惡一秉大公其有藐
　視國法者斷不肯姑息長姦而馴謹良民則深所嘉
　子刑賞悉視其人之自取隨事具有權衡著該撫宫
　兆麟即行確查二里里長民人量加奬賞仍出示曉
　諭俾衆人知所激勸並將此通諭知之五月定委員
　　審理案件究出實情聲請議敘其故意苛求一併
　　題㕘案件重大委審多員亦應仿照刑部祗將主
　　駁之員聲請敘録閏五月奉
　㫖刑部等衙門題覆盛京刑部侍郎朝銓等審擬齊了
　　其等行刦花義相家一摺該侍郎等原擬以法所難
　　宥之齊了其戚七里請照律正法而以遞送財物及
　　把風之蘇薩勒噶齊小胖老各即拴得力郭七等為
　　情有可原請免死發遣經部改擬削去户籍發烏嚕
　　木齊等處為奴雖係按例核擬於情法尚未允協該
　　犯等身係旗人乃竟甘心為盜實屬從來所未有閲
　　之不勝駭愕豈得僅照尋常盜案為之差等科罪况
　　强盜已行得財律皆擬斬原屬不分首從經我
皇祖聖祖仁皇帝法外施仁分别情有可原一條量為末減
　　此以加之民人犯法尚可云憫其愚氓無知若我滿
　　洲素風淳樸今以百餘年來未有之事而忽見此下
　　流敗類實為愧憤難釋即我八旗聞之亦當切齒痛
　　心安得不力挽澆風大加懲創我
皇考世宗憲皇帝嘗以旗人殺死旗人情罪最為可惡
特命秋審入於情實子勾用昭炯戒自後鬬狠之風因之
　歛戢今該犯等不知顧惜顔面畏法自愛至於身死
　盜案無論原擬不足蔽辜即部議削籍改遣新疆為
　奴亦不足以示儆此本著交刑部另行定例㑹同法
　司核議具奏並將朕明罰敕法正所以保全愛䕶滿
　洲臣僕之苦心通諭八旗知之尋議嗣後如滿洲旗
　　人有犯盜刦之案俱照强盜本律定擬不得以情
　　有可原聲請奉
㫖依議十一月定造意分贓之窩主不得照竊盜律以
　　一主為重應統計各主之贓數在一百二十兩以
　　上者擬絞候在滿貫以下者亦統計各贓科斷十
　　二月奉
諭據從泰奏稱發往巴里坤効力贖罪之原任知縣竒
　善原任佐領李陶原任筆帖式托恩多自到巴里坤
　以來在清漢檔房効力行走竒善著賞空銜李陶托
　恩多或再留一二年或即送京將伊等原犯情罪開
　單請㫖前來查竒善所犯係婪贓之罪此等貪員斷
　不行復用今豈可奏請賞給空銜至李陶托恩多乃
　吃酒行卑獲罪部擬發拉林阿勒楚喀加等改發巴
　里坤之重犯向使李陶托恩多如不加等治罪徑發
　拉林阿勒楚喀則又何如奏請免罪囘京惟因伊等
　所犯之罪不足以蔽其辜始行加等改發巴里坤之
　人今反奏請免罪囘京有是理乎况發遣拉林阿勒
　楚喀及發遣伊犂人等俱令一體在彼種地其發往
　拉林阿勒楚喀人等由邇年以來並無因其効力奏
　請囘京之例惟發往伊犂等處之人彼處往往將此
　輩令於印房行走數年該處大臣輒行邀譽稱其出
　力代為奏請僥倖者甚多此皆非是其發遣人内原
　犯罪輕情有可原者果能効力行走尚可奏請邀恩
　似此該犯貪卑重罪加等改發巴里坤等處不應開
　復之輩斷不可代為請恩具奏從泰所奏甚屬非是
　從泰著交部議處但此等擬發拉林阿勒楚喀加等
　發往巴里坤人等俱係重罪之人非别項發遣新疆
　人等之可比從前刑部辦理之時並非分晰重輕亦
　屬未周嗣後似此發遣拉林阿勒楚喀加等發遣巴
　里坤人等永行居住配所不准奏請發囘將此著交
　刑部為例遵行三十六年四月改定偷刨人參人百
　　名以上改為四十名以上五百兩以上改為五十
　　兩以上俱擬絞監候五月定盜牛二十隻以上及
　　二十隻以下計贓滿貫者均擬絞監候又奉
諭據何煟奏内黄縣緝獲隣省賊匪劉老張花子張五
　和尚李二楷子四名訊出糾夥在直𨽻静海縣境行
　刦並將同夥劉四淹斃各案經直督楊廷璋以静海
　縣所獲該犯同夥張二未認致死劉四情節咨提劉
　老張花子等質審現將該二犯解直等語劉老等係
　節次强刦盜犯且係謀命重案均為法無可逭之人
　今同夥之張二既在直狡供計圖脱䣃自不能不將
　該犯轉解質證使無遁情著傳諭何煟即行遴選妥
　幹員弁小心䕶解赴直毋令稍有疎虞楊廷璋於質
　審明確後將應行正法要犯即在直省辦理毋庸再
　行解囘豫省其在豫同獲之張五和尚等該撫於提
　到訊取確供後即行定擬題結亦毋庸再解直省併
　案審辦此等稔惡貫盈之犯居心狡險每因案連隣
　省冀輾轉闗查解審得以少延顯戮或於中途乘間
　脫逃其情最為可惡前曽諭令各督撫或有逃盜要
　犯核其情罪重大者一面移查本省原案審訊得實
　即在該處照擬辦結毋庸往來解送致滋疎悞著再
　傳諭各督撫嗣後各省遇有盜刦逃遣及悖逆等重
　案犯一經審確仍遵照前㫖即於本省按例辦理倘
　有必需移解質訊方能定案之犯該督撫等即慎簡
　妥幹之員沿途加意隄防管押遞解毋任少有疎虞
　倘視為解犯具文致該犯在途兔脱及情急自戕等
　事除將管解人等從重治罪外仍惟辦理之督撫是
　問並於各督撫奏事之便通行諭令知之八月奉
諭海明奏萬載縣緝獲湖南逸盜徐明宗該犯拒捕傷
　人因供詞與楚省原案不符已移解瀏陽縣質審等
　語所辦非是各省挐獲强刦要犯如情節重大即就
　所獲之處審明辦理不必輾轉解質致有疎虞節經
　通諭甚明其實係供情不符罪闗出入必須解赴原
　犯省分質訊定讞者係專指本案情節未明並無别
　項重罪者而言今徐明宗係陳大魁等糾同行竊臨
　時行强案内取䋲綑縳事主之犯業經楚省審確定
　案情節已無可疑或該犯因首犯已經正法希圖狡
　䣃楚省原案具在無難闗查指詰自不容有遁情並
　無所用其轉解即果如所供止係在外接贓而該犯
　於巡檢往挐時尚敢拒捕逞强用刀劃傷弓役自應
　即照强盜拒捕傷人之本例擬以斬決何得又因供
　詞不合原案咨解往來致稽顯戮海明甚屬不曉事
　體著傳㫖申飭但據奏徐明宗已經解赴湖南著傳
　諭永徳即速審明嚴固監禁毋庸再行解囘江西致
　中途或有疎誤海明接奉此㫖後即將該犯拒捕案
　情速行定擬具奏以便交永徳就近辦理並著通諭
　各督撫嗣後凡有此等逸盜於臨捕時敢有拒傷兵
　役之事均照此從重問擬毋得拘泥解質之例致失
　罪名輕重著將此於各省督撫奏事之便傳諭知之
　　三十七年四月定發往各處駐防當差之另户旗
　　人並犯罪發往新疆當差旗人三年改過編入本
　　地丁册年終彚題又奉
㫖三法司核擬阜寜縣民陳有茂與胞弟陳有盛争閙
　致伊母葛氏服滷身死一案照子威逼父母致死例
　擬以斬決陳有茂因田價細故與弟連次争閙復逼
　妻尋死圖賴其弟以致伊母愛憐少子忿激自盡核
　其情罪較重自屬法所難逭惟所引子威逼父母例
　文於義實為未協明刑所以弼教若以威逼二字屬
　之子孫於父母祖父母言之不順豈可著為法令此
　等準情定罪當改為子孫不孝致父母自盡定為例
　條庶足以飭倫常而示懲儆所有此案即著照此改
　正第子孫不孝其親情節輕重不同亦有未可概擬
　斬決者並著刑部詳悉酌議具奏尋議嗣後凡子孫
　　不孝致祖父母父母自盡之案如審有觸忤干犯
　　情節以致其親忿激輕生窘迫自盡者即擬以斬
　　決其本無觸忤情節但違犯教令以致其親抱忿
　　輕生自盡者酌擬絞候律例内威逼字樣應改為
　　因事逼迫字様奉
㫖依議六月定文職承緝竊案功過不得將上次彚奏
　　之案併入新案計算七月定改發新疆為奴人犯
　　雖成篤疾仍應改發其軍流人犯加等問擬黒龍
　　江等處為奴分别刺字及隆冬盛暑停遣例又定
　　蠧役犯贓以蠧犯二字分别刺臂刺面例又定蠧
　　役不刺字及刺後復充該管官分别降革例八月
　　定加倍重利收當軍器分别遣徒九月奉
諭向來旗下家奴有酗酒行兇者一經本主報明該旗
　即行送部發遣其妻室有年老殘廢及不願隨帶者
　俱不同發定例未為周密如近日秦璜即有將發遣
　家奴之妻留佔為妾之事不可不另立章程以防流
　弊蓋家奴犯法其妻亦屬有罪之人自當一體發遣
　但此等犯罪旗奴妻室自不值官為資送若其中果
　有實在不能隨帶者或令於親屬依棲或聴本婦另
　嫁自不便仍留服役以杜嫌疑嗣後該部旗遇有發
　遣家奴之案俱照此辦理著為例十月定停柩在家
　　限一年安塟例定溺女依故殺子孫律杖六十徒
　　一年又奉
諭據熊學鵬奏㕘革河東鹽運使吳雲從揑報虚數鹽
　斤案内應賠銀六萬六千三百六十餘兩前於呉雲
　從任所查出並估變銀五百三十餘兩又續増查估
　銀僅三千二百二十餘兩所追不及二十分之一請
　將呉雲從解部嚴加治罪等語呉雲從名下現有應
　賠鹽價銀六萬六千餘兩其未完銀兩甚多即不應
　准其贖罪此等獲罪人員本身既有應追銀兩自應
　儘數全完或尚有餘力再行贖罪方為合理從前兵
　部辦理此案時不知呉雲從名下有應追未完之項
　遂為據呈奏請是向來贖免坐臺舊例原未允協呉
　雲從應不准贖罪其已交贖臺銀一萬二千兩即劃
　入未完數内扣抵仍著將呉雲從即行解交刑部按
　伊現在未完銀數核擬定罪具奏嗣後凡遇此等贖
　臺贖罪各項人員著咨查户刑工等部如有本名下
　應行追賠未完銀兩概不得准其奏請贖罪著為令
　　十二月定通緝人犯已逾四十年者即子查銷毋庸
　　彚奏三十八年二月定漕船舵工水手勾匪趕集
　　及失事不為救䕶分别照窩主不行不分贓例減
　　一等治罪糧船入境派捕盜㕔二員協挐盜賊如
　　有失事照盜賊經過不行窮追例降一級留任五
　　月定族隣揑結留養照本犯罪名減二等贓重者
　　以枉法論十二月定聞挐投首之犯除律不准首
　　及盜案人犯仍按本例分别辦理外餘俱減一等
　　三十九年三月定民間私製藤牌照鳥鎗例治罪
　　失察文武各官處分九月定改遣重犯脱逃通咨
　　奉天等各逺省查緝例十月定偽造䕶道榜文限
　　半年首繳逾限治罪地方官搜查不浄照失察邪
　　教例處分又定打射禽獸不期殺人比照捕户於
　　深山曠野安置窩弓不立望竿因而殺人致死律
　　擬徒十一月定新疆改發欵内囘民結夥三人以
　　上等六項應發四省烟瘴人犯老幼殘疾及年逾
　　五十免刺改遣字様仍依原罪科斷又申明改發
　　内地人犯年在五十以上及成殘廢者不得刺改
　　遣二字又定處決重囚部文到省如州縣近而道
　　府逺者派委在省之同知等官前往監決又奉
諭三法司進呈賊犯程文錢丢包竊賊滿貫一案擬以
　絞候雖云按例但此等賊犯夥衆肆竊竄跡稽誅情
　罪甚為可惡且其犯案已越六七年之久若彼時早
　能捕得已早入情實予勾是該犯係倖逃法網之人
　一經弋獲即應立行正法豈可復令監候稽遲嗣後
　凡有罪應入情實人犯經二三年後始行就獲到案
　其本罪如係應擬斬絞監候均著改為立決以昭平
　允此案即著三法司另行改擬具奏四十年正月奉
諭前據𢎞晌等奏查審逆犯吕留良之孫吕懿兼曽孫
　吕敷先捐納監生一事係户部辦理錯誤現已另降
　諭㫖至檢閲刑部原案作為另户之案竟係錯㑹朕
　㫖朕前諭令將發遣之曽為職官及舉貢生監出身
　者免其為奴於戍所另編入旗出户當差係指尋常
　為奴遣犯而言其真正反叛及强盜免死減等人犯
　原㫖即在開除不辦之列若吕留良子孫係大逆重
　犯縁坐即屬反叛豈可援輕罪有職人員㮣免為奴
　出户致令逆惡餘孽得仍竄籍良民實不足以示懲
　創而申法紀即如此次王倫之族設有舉貢生監亦
　免其為奴出户乎著交刑部存記嗣後如遇辦理此
　等大逆縁坐之案不特舉貢生監不應減免即官職
　甚大者既為逆犯子孫罪在不赦亦不當復為區别
　所有吕懿兼吕敷先二犯前既倖為開户今復妄思
　混厠衣冠情罪尤為可惡若僅照該將軍所擬永逺
　枷號罪及其身而止尚不足以蔽辜著將該二犯及
　其家屬俱發往黒龍江給與披甲人為奴二月定盜
　　竊連犯兩案罪名相等者一案具題一案咨部四
　　月定先曽和姦後因拒絶殺死仍照謀故鬭殺問
　　擬秋審入情實又定遣犯隨帶之妻在主家倚食
　　被主毆死依毆死雇工人論自行謀生者以凡論
　　八月定兵丁閒散等項由軍流改發新疆之犯永
　　逺不准囘籍閏十月奉
上諭今日御史王寛奏請將各省秋審經九卿改輕改
　重之案酌定處分一摺所奏甚屬非是朕辦理庶獄
　一秉大公至正即有更改惟在準情酌理務得其平
　從不存絲毫成見至每年辦理秋審俱經細閲數次
　其中稍有一線可原者臨時即不予勾或各督撫有
　問擬失當經九卿改正者朕量其改駁案件少者傳
　㫖申飭多者或交部察議其事亦止可如是而止即
　如今年四川省改駁多至五案亦止將署臬司顧光
　旭嚴加議處而署督文綬尚因其承辦軍糈特子從
　輕此衆所共知者乃該御史欲請將秋審改多之案
　明定處分此必私心揣測妄以朕為有意從嚴若果行
　其説其無知之督撫自皆避寛縱之名共思從重以
　免過勢必致失入者多於民命所闗甚鉅國家設立
　刑章辟以止辟聞尚徳緩刑未聞尚刑緩徳王寛此
　奏斷不可行向來御史每遇給事中缺出時多有封
　奏事件希冀轉科朕用人自有權衡豈以一言為去
　取况身為言官藉以干進亦為諸臣恥之同日李殿
　圖奏請陸續刋刻國家方畧一摺此書現在纂輯告
　成後自當敬謹刋行若纂辦未完豈可零星刋布然
　其言不過書生迂見尚不足深責是以止將原摺發
　還而王寛之奏為明刑大體所繫不應妄陳若此著
　　交部議處並將此通行傳諭知之
　　　(臣/)等謹按刑章輕重各視其人所自取我
　皇上明察庶獄惟允惟平每當秋審案件詳慎再三務
　　　使天下無寃民故於失入失出過多之省分交部
　　　察議而於請定處分之奏則嚴行
　諭禁誠恐啟酷吏過嚴之漸也恭繹
　聖訓欽恤民命尚徳緩刑好生之仁與
天合徳矣
　　　十二月定徒罪有闗人命者解司審轉專案咨部
　　　尋常徒罪議結後議敘供招按季報部四十一年
　　　十一月定因瘋殺死二命擬絞監候例四十二年
　　　三月奉
　諭江蘇廵撫楊魁題請將桃源縣民孫謀掌毆伊父孫
　　尚文並咬落指節擬以斬決一疏已批法司核奏矣
　　查閲本内孫尚文供伊子孫謀平昔不孝屢次違犯
　　曽於三十七年九月禀縣枷責等語彼時辦理殊屬
　非是該犯孫謀忤逆既經伊父禀縣即應嚴行懲治
　或發烟瘴或發他省使伊父得安居守業豈可僅以
　枷責從輕發落此等不孝之徒所謂下愚不移何得
　留於其家致將來釀成事端向來刑部辦理呈告忤
　逆之案皆按律科斷即從輕亦擬發遣此日孫尚文
　控告伊子時地方官若照此辦理何致尚留敗類任
　其囘家肆行狂悖幸而孫尚文被咬未死設使因傷
　致斃或竟有逆倫之事則是因一時姑息之心留此梟
　獍使得肆毒於其父母於倫紀風教大有闗係所有
　從前辦理此案之府縣實屬疎縱至臬司刑名總滙
　巡撫察吏安民何俱漫不經心若此著查明一併交
　部議處嗣後各省似此忤逆之案俱應照例坐以發
　遣著交刑部定議具奏尋議嗣後祖父母父母呈告
　　忤逆之案如係屢次違犯逆蹟顯然者即將伊子
　　發烟瘴充軍若係旗人發往黒龍江奉
㫖依議四月奉
諭刑部題覆直𨽻省毛成因圖姦殺死張興問擬斬决
　一本已依議行矣閲本内毛成於乾隆三十九年七
　月犯案旋即脱逃至四十年十月始行緝獲業已稽
　誅一載有餘而承審之知州又以隣境㑹審檢驗辦
　差等事公出以致更易三任輾轉稽延直至本年三
　月始行結案題達殊屬非是此等淫惡之徒一經就
　獲自應速行審辦早正刑誅俾兇頑知所懲儆死者
　得以伸寃方合辟以止辟之義乃遲至兩年始行審
　結設該犯有監斃自戕等事轉得倖逃顯戮即此可
　見外省吏治廢弛積習相沿於地方𦂳要案件全不
　依限速辦為上司者又不實力督催至扣限時輒以
　㑹審辦差紛紛藉口尚復成何政體况州縣既有本
　任應審要件即不應復差㑹審别縣之案以致反遲
　其應審之本案也督撫等何漫不經心若此周元理
　著嚴行申飭達爾吉善著交部議處嗣後各省審辦
　重犯案件尤須上𦂳審轉依限題結不得托故稽遲
　倘有仍似此遲滯者定將該管上司交部從重議處
　將此通諭知之六月定原謀共毆必有致命重傷方
　　行擬抵又奉
諭據國泰審擬竇十調姦拒捕逞兇斃命一案據稱竇
　十乘張氏之夫夏三與子夏喜外出用言調戲當經
　夏三邀同妻弟張禄等及子夏喜赴竇家理論竇十
　即持刀開門將夏喜砍傷斃命並砍傷夏三張禄等
　四人畏罪逃逸旋於熱河地方挐獲審明定擬並稱
　該犯情罪可惡僅按律擬斬監候不足蔽辜請㫖即
　行正法等語此等淫惡兇犯情節固為可惡但按律
　擬以斬候於法已無可加若因其情罪較重只須趕
　入本年秋審情實不使久繫稽誅尚非決不待時之
　犯乃聲敘以為不足蔽辜請即正法恐無識者轉疑
　為有意從嚴所辦未免過當朕辦理庶獄惟期公當
　不肯稍存畸輕畸重之見内外問刑衙門均當體朕
　此意著傳諭各督撫嗣後如遇此等案犯按律定擬
　後即夾片聲明趕入本年秋審情實較之尋常案件
　歸入下年秋審者已屬從嚴毋庸將不足蔽辜字様
　聲敘此案除交刑部存記辦理外並著傳諭國泰及
　各督撫奏事之便諭令知之八月定逃旗發遣赦囘
　　交旗管束五年後酌量挑差如不悛過仍行發遣
　　十月定鄰佑捕賊於拒捕時先毆重傷挐獲後毆
　　輕傷比擬杖徒十一月定竊犯攜贓逃囘家内刃
　　傷事主並非䕶贓格鬬按例擬絞知情未經同竊
　　之犯幫同拒捕擬流又部議廣東將軍永瑋等奏
　　駐防鑲紅旗滿洲前鋒克什布之妻楊氏違犯教
　　令致令伊姑王氏自行投井身死將楊氏審擬絞
　　候奉
㫖楊氏依擬應絞著監候秋後處決餘依議至摺内稱
　楊氏係駐防旗人之妻例應解部監禁令該將軍等
　派員選人伴解等語固屬照例辦理但各駐防旗人
　内應入秋審亦所常有若俱派人伴送不勝其煩向
　來東三省秋審常犯並不解京辦理各省駐防何獨
　不然况各駐防將軍都統拘禁一二人犯亦非難事
　而理事同知衙門各有監獄即可令其收禁何必多
　此一番跋涉耶嗣後各駐防遇有秋審人犯即令將
　軍都統等悉心確核分别情實緩決可矜三種造册
　題達交刑部九卿㑹核具題至勾到時某省駐防即
　令另册同該省應勾人犯一體辦理著為令四十三
　　年五月定竊盜再犯雖遇赦得免併計仍應刺臂
　　六月奉
諭據明善奏正月間由科布多派在屯之宣化中營馬
　兵何澤洪隨同筆帖式三陽泰進京公幹該員行至
　宣化地方何澤洪即托病潛逃請㫖飭下宣化鎮嚴
　行查挐俟挐獲時由驛解至科布多治罪示衆等語
　綠營兵丁派往新疆換班耕種乃因奉差進京經由
　原籍輒敢托病潛逃情節甚為可惡雖不至如軍營
　征兵脱逃挐獲即行正法亦當按律重擬候朕酌量
　定奪若如明善所奏仍解至科布多治罪不足以示
　懲儆而僅交該鎮總兵查緝亦恐未能迅獲宣化係
　直𨽻所屬其地與晉省毗連著傳諭周元理巴延三
　嚴飭所屬於宣化張家口一帶地方將該犯何澤洪
　設法跴緝務獲解交刑部嚴審究擬具奏再新疆各
　處耕屯日闢緑營兵在彼駐防者甚多脱逃之事諒
　亦不免著各該管大臣將此㫖嚴切曉諭如該兵等
　再有脱逃者即照此例辦理俾各知凛遵毋致輕蹈
　法網將此一併傳諭知之并交刑部存記閏六月定
　　駐防滿兵出城閒遊居住查挐治罪九月定為奴
　　之厄魯特酗酒滋事發往烟瘴地方給與兵丁為
　　奴又定毆傷父母逆犯審明即行處斬不得請
㫖十月定撥給外省駐防將軍都統發遣為奴人犯俱
　　令其在所定之地方存留毋得隨任遷移十一月定
　　押解斬絞立決秋審情實重犯如有違例僱替等
　　弊縱囚脱逃者僉差之知縣千總比照管獄官減
　　等治罪又定白役詐贓斃命之案正役分别擬罪
　　又奉
諭據觀音保奏奉㫖勾決官犯呉龍光時因臬司周元
　理公出未囘觀音保即親往監視行刑一摺所辦甚
　是藩臬均駐省城事同一體原不應稍存彼此之見
　嗣後各省官犯勾到時如臬司現在省城自當遵㫖
　親往監視専摺覆奏或因公出省即著藩司代辦仍
　行具摺奏聞著為令將此遇便傳飭各省藩臬知之
　　四十四年三月定十嵗并十五嵗以下幼童致斃
　　人命非死者長於本犯四嵗以上不得援例案雙
　　請又定因捉姦致死外姻小功尊長夾簽申請減
　　流成案四月定問擬五軍及總徒准徒各案均於
　　擬罪處聲明杖一百折責發落字樣八月定捐納
　　官生貢監逾限不行改歸原籍者斥革治罪九月
　　定和誘改嫁之婦即照犯姦問擬杖罪的決不准
　　收贖十月定争繼釀命之案聴房族另行議立其
　　争奪各房不准承繼又定審辦案件犯病公出毋
　　許重扣之例四十五年二月定婦人故殺子孫婦
　　殘酷狠毒流罪不准納贖六月定江洋大盜屢行
　　搶刼復拒捕致斃弁兵從重問擬凌遲並將親屬
　　發遣為奴又奉
㫖巴延三奏挐獲肆刼多案拒捕殺傷官兵之海洋盜
　犯胡友南等審擬分别斬決梟示一摺已批交三法
　司核擬速奏海洋大盜雖常有未若此案盜犯於洋
　面屢行搶刦及至官兵往捕盜犯韓廣石竟敢用鎗
　抵拒將把總譚瑞昌鎗傷墮海兵丁陳元秀等戳傷
　落水淹溺情罪重大非尋常江洋大盜搶刦傷人者
　可比此等為首盜犯竟應從重問擬凌遲其親屬亦
　應發遣以昭懲儆其把總譚瑞昌兵丁陳元秀等奮
　勇捕賊受傷淹斃應照出兵陣亡例賞恤著該督查
　明辦理至該犯等先在沙灣河面見有雙桅舊船即
　起意糾買修理偷越出口已屬人所共見而摺内復
　稱原籍牌頭保甲無從覺察均毋庸議辦理尤為未
　協至失察私藏軍器及偷漏出口之疎防文武各員
　雖係聲明除此案挐獲各犯出力之兵弁仍著加恩
　奬賞外巴延三到任未久此次姑寛其處分章紳著
　交部嚴加議處其未獲各犯著該督撫等嚴飭跴緝
　尅期務獲歸案嚴辦其沿海省分並著各該督撫等
　實力稽查遇有此等案件即照此辦理並將此通行
　各省沿海地方出示曉諭俾匪徒咸知儆惕而出力
　官兵有所勸勉再此案係本年二三月間之事且糾
　衆至八十七人之多又復拒傷官兵不法已極何以
　李質頴署總督時僅飭查挐並不據實奏報著李質
　頴明白囘奏十一月定妻妾逼廹夫死擬絞立決四
　　十六年二月奉
㫖刑部因經朕看出核覆山西省梁崇禄圖姦竇生宜
　之妻被竇生宜毆傷身死將竇生宜漫照罪人不拒
　捕而擅殺律擬絞監候一本另請立罪人雖拒捕而
　並未傷人之例此案梁崇禄實亦拒捕但未傷事主
　向來辦理此等案件俱有成例可援如罪人不拒捕
　而擅殺者自應照例緩決數年後遇赦再行減等若
　罪人既有拒捕確實證據致被捕者殺死則捕者無
　論己未受傷均當於本年列入可矜刑部祗須於秋
　審時就案核辦不必另立科條竇生宜一案即照此
　辦理四月定新案斬絞人犯病故概行通詳委員相
　　驗其離省及道府所駐之處逺者闗移隣封相驗
　　一面具詳五月奉
諭阿桂等奏查明甘省新舊教畨囘起衅仇殺縁由一
　摺據稱撒拉爾畨囘約有六千多户分為十二工各
　工俱有掌教韓哈濟係世傳總掌教乾隆二十六年
　韓哈濟與賀麻六乎因念經不和彼此争閙賀麻六
　乎新起禮拜寺三座韓哈濟韓武等在按察司衙門
　互相控訴案内即有蘇阿渾即四十三之名經地方
　官㑹同審明將賀麻六乎韓武均照誣告人死罪未
　決律擬以杖流賀麻六乎首先生事冀陷無辜從重
　發往烏嚕木齊為奴韓哈濟擬以枷杖蘇四十三訊
　不知情均子免議當經咨部完結等語此等畨囘在
　該處煽惑愚人妄言禍福甚至設立掌教及總掌教
　之名以至無知囘民被其愚惑入教指揮聴令現在
　逆畨蘇阿渾四十三等即其餘黨竟敢於率衆抗拒
　官兵總由當日養廱貽患所致然尚因舊教與新教
　相争不致合為一事若聴其仍存總掌教之名俾囘
　衆悉聴其號令設彼總掌教者肆為不法更何事不
　可為此事闗係甚大不可不設法妥辦早為消弭著
　李侍堯於辦理撒拉爾畨囘善後事宜内將總掌教
　名目不動聲色令其裁去並各省有無似此囘教名
　目者亦令一體妥為裁革至韓哈濟與賀麻六乎等
　争教互訐非尋常案犯可比皆當據實奏聞按律嚴
　辦以示懲儆乃當日該督僅以咨部完結刑部亦照
　咨率覆或入於彚奏朕實不知均屬錯誤但查此案
　係陜甘總督明山任内之事其時刑部堂官劉統勲
　官保吳紹詩四達錢維城等均已物故毋庸再行查
　辦嗣後各省督撫遇有此等邪教争控聚衆念經之
　案即應親提案犯嚴審究擬據實具奏以浄根株不
　得顢頇了事率行咨部完結致復蔓延滋事刑部堂
　官遇有此等外省咨結之案亦即具實特奏從重定
　擬不得咨覆完案至邪教案内凡有發遣之犯不得
　發往奉天吉林及新疆等處致將邪教復行煽惑民
　人被其愚誘將此傳諭李侍堯及各省督撫入於交
　代遵照辦理並交刑部堂官存記一體遵照九月定
　　竊盜被追拒殺及臨時拒捕殺人並搶奪殺人從
　　犯如幫同拒捕有傷不論他物金刃俱改擬絞候
　　四十七年九月定發遣新疆年滿之員除本犯不
　　至軍流者仍照舊例辦理外其本犯軍流改發者
　　即由陜甘總督照例解配旗人解部折枷十月奉
諭民間私鑄鳥鎗向有明禁嗣因口外䝉古地方及内
　地民人防禦盜賊打取牲畜不能無需用之處是以
　降㫖免其交官銷毁致滋煩擾仍令編立字號以備
　稽查乃近閲各省招册及題奏案件常有火器傷人
　鳥鎗拒捕之案皆因各省督撫平日不能飭屬實力
　查辦即編號嚴查出示曉諭亦不過奉行故事致任
　民間私行製造而不逞之徒得以藉端滋事著傳諭
　各省將軍督撫府尹嗣後務須督飭各屬實力嚴查
　毋許工匠私行鑄造售賣並令道府州縣時於因公
　巡察之便留心稽查諄切曉諭如有民間私藏者即
　行隨時繳銷總須不動聲色設法辦理此即不禁而
　自禁之法也著將此各傳諭知之併將如何設法查
　辦之處於年終彚奏一次十一月奉
諭前因各省題奏審辦事件内常有火器傷人鳥鎗拒
　捕之案因諭令各督撫將民間私鑄鳥鎗一事實力
　查禁毋許工匠再行鑄造並曉諭民間有私藏者即
　令隨時繳銷昨因袁守侗奏審擬民人樊瑶呈控革
　監王烈父子一案摺内有村民王文興等在堤看守
　各持鳥鎗等械上前攔阻致將民人郜見等鎗打受
　傷之語可見民間鑄造鳥鎗私行售賣者不一而足
　地方官平日並未留心查察著再傳諭各督撫接奉
　前㫖務須遵照飭屬嚴密稽查並須不動聲色設法
　妥協辦理毋許任聴屬員視為具文奉行塞責也將
　此傳諭袁守侗並令各督撫知之四十八年二月定
　　姦婦悔過拒絶有據復被姦夫逼姦因而殺死擬
　　以杖流三月奉
諭刑部奏毆傷親母之張朝元一犯按律擬斬決一摺
　已依議行矣此等蔑倫逆犯行同梟獍該部於審明
　後即應奏請正法使悖逆倫理之人知毆傷伊母即
　決不待時庶足以昭懲儆乃刑部定擬摺内稱飭令
　伊母養傷平復隨提該犯嚴加審訊等語在刑部之
　意以為設或其母因傷身死即當問擬凌遲殊不知
　斬決凌遲同為一死該部拘泥律文轉令兇逆之徒
　得稽顯戮而無知者以為未必即死是不孝犯法者
　之無所儆畏未始非此等遲囘婦寺之仁之見有以
　釀成也嗣後遇有子毆父母案件無論傷之輕重該
　部於審明後即行奏請斬決設或其親因傷身死自
　應將該犯剉屍示衆亦與凌遲等耳將此通諭内外
　問刑衙門一體遵照著為令又奉
諭據富勒渾奏福建泉州府海洋盜犯黄旦黄由劉愛
　三犯解審發囘收禁該犯等擰斷鐐拷毆傷禁卒實
　屬肆横無忌當於審明後先行正法梟示一摺所辦
　是已批交該部知道矣此等海洋行刦盜犯素性兇
　悍自知罪在不赦逞兇肆横非一二禁卒及押解兵
　役所能制自應於解審具題之時即在省城按察使
　監牢固收禁庶免疎虞何得又發囘原監致令重復
　滋事防範殊欠周密嗣後各省除尋常謀故殺情實
　之犯率多庸懦之人仍照向例辦理外其逆匪刦盜
　案情重大立決之要犯該督撫於審明題奏後即飭
　交按察使監嚴行收禁俟奉㫖後即於省城正法其
　應行梟示者於正法後傳首犯事地方示衆著為令
　　四月定以藥迷人救醒未得財者傳方及下手均
　　擬斬候甫經合藥敗露人未受累者給厄魯特為
　　奴再犯及脱逃即正法十月定盜匪聚衆滋事蔓
　　延數省情罪重大首犯比照大逆縁坐仍於摺内
　　聲明此外刦盜各案俱依本律科斷毋庸比照大
　　逆辦理十二月奉
諭據提督衙門審究行竊人等内程章等六名俱係旗
　人因程章為罪魁請銷旗檔擬發伊犂等處為奴大
　柱兒杜二格杜三兒花沙布蘇沖阿請擬枷責刺字
　完結具奏雖已按例辦理但旗人向皆誠實並無此
　等無恥不肖事件迨後漸不學好遂有此等不肖行
　竊逃匿之人其犯案兩三次後銷除旗檔發遣者欲
　旗人知所愧辱治罪俱皆悔戒痛改前非今程章等
　六人竟不顧旗人顔面甘為鼠竊而行不肖之事情
　屬可惡如僅以罪魁照例銷除旗檔發遣伊犂等處
　為奴其餘只枷責刺字完結則不肖匪徒不能儆戒
　程章等六人俱著銷除旗檔分發伊犂等處嗣後旗
　人内如犯不肖無恥之罪致干刺字彼即全不知羞
　辱未足憫惜似此者即銷除旗檔照民例辦理朕如
　斯嚴行定例並非只以嚴治旗人之罪専欲旗人知
　所羞辱各改陋習守分而行之意將朕此㫖著通行
　刑部八旗各滿兵駐防處所曉諭知之
　
　
　
　
　
　
　
皇朝通典卷八十二
　欽定四庫全書
　皇朝通典卷八十三
　　刑(四/)
　　　詳讞
　　　(臣/)等謹按我
　　朝紀綱整肅刑讞最詳律法例條既已屢經修定至
　　　内外刑官審擬各案俱於年終覆奏時恭候
　睿裁無非矜慎用刑惟平惟允所謂辟以止辟而刑期
　　　無刑者至詳且盡矣然猶慮有司奉行未當弗克
　　　深體
　聖懐言明察或失之嚴務矜恤又或失之寛於
　上心之鑒空衡平而輕重視人自取者未有得也故自
列聖以來
訓飭諄諄往覆詳盡我
　皇上教戒庶司隨時隨案示之以大中至正之榘不下
　　　數千萬言用能詰奸慝除暴亂雪寃抑釋矜疑刑
　　　罰清而民服詳讞之效也謹依次編輯於左至於
　　　内外問刑官有能批駁覆審及委審接辦而究出
　　　實情以成平反信讞者多䝉
　特恩奬擢風示百司並列在刑章以昭
　　國家祥刑之至意焉
　　　天命元年十一月置理政聽訟大臣五人扎爾固
　　　齊十人凡有聼斷之事先經扎爾固齊十人審問
　　　然後言於五臣五臣再加審問然後言於諸貝勒
　　　衆議既定奏明三覆審之恐尚有寃抑令訟者跪
上前更詳問之二年七月禁止私行聽斷九月
勅諸貝勒詳審罪犯
　　　天聰五年七月
勅審事先取見證口供六年八月
諭八固山額真悉心審斷罪犯
　　　崇徳五年閏正月分遣固山額真往各處審理寃
　　　獄
　　　順治二年二月飭内外刑官察審滯獄閏六月
勅刑官研審監候罪犯四年定重犯臨決稱寃之例凡犯
　　　人反異原招或家屬代訴稱寃即再與推鞫事果
　　　屈枉即同原審官改正如囚犯明稱寃抑不為伸
　　　理者分别失入故入論罪十年四月以天旱
命内外各衙門清理獄案六月
諭朕於政事最重刑獄奏讞本章必再三覆閲每有改正
　但慮日有萬幾或一時不及致詳死者不可復生誤者
　不可復改此悔此怨咎將誰歸朕志存愛育於飢寒為
　盜之民尚許自首遐方未服之衆廣示招徠况於有職
　朝臣無知黎庶豈肯陷以刻深致滋寃濫以後問刑衙
　門議事大臣問擬人罪務期詳審真情引用本律一切
　鉤索羅織悉宜痛革又不得借口故出以致漏網務平
　心守法使人不寃以㡬刑措之治又復秋決
　　朝審例八月定直𨽻秋審遣刑部司官㑹同督撫審
　　　決之例三法司定審擬死罪議同者合具勘語不
　　　同者各具勘語之例十一年七月
勅各省詳勘見審重囚以可矜可疑者奏聞定奪八月令
　　　各省刑官將已結未結大獄嵗終造冊進
呈十月
諭凡重囚經三法司定議後議政王貝勒大臣再行詳議
　　　十二年六月
諭朕覽法司奏章議決重囚日五六人或十餘人念兹愚
　氓兵戈災祲之後復罹法網深可憫惻爾等刑名衙門
　將現監未結重案悉心清理原情準法務求平允但不
　得故縱市恩仍傳諭各省督撫申戒所屬不得羅織刻
　覈負朕好生至意十一月
諭三法司核擬死罪必面同研審不得但用文移往復定
　　　凡遇卹刑之年未經差官審録者督撫不得竟自
　　　審決十三年十月
諭上年暫停秋決今年朝審應決人犯甚衆但其中情罪
　輕重不同或仍有可矜可疑者當行減等著多羅安郡
　王岳樂同索厄費揚古額巴黒蔣赫徳科爾坤車克圖
　海胡兆龍再加詳審分别確議十五年十月定各省秋
　　　審分别應決緩決並可矜可疑三項於霜降前奏
　　　請
定奪之例十七年十二月定嚴冬盛暑清理刑獄之例
　　　(臣/)等謹按刑者所以卹民命也我
世祖章皇帝矜恤羣黎首重庶獄爰書所定反覆再三開
　　　自新之途廣招徠之路吏無織羅獄鮮繫纍刑措
　　　之風臻於上理書所稱好生之徳洽於民心者於
　　　斯見矣
　　　康熙元年三月定録供不全引律不確之禁四年
　　　十月刑部議霜降後冬至前續到案件該督撫即
　　　陸續審明具題照例辦理如已過冬至該督撫題
　　　明仍行監候俟明年秋審七年十月定
　　朝審獄冊法司人各一冊查閲九年正月
命刑部詳勘盜案三月以天旱
諭問刑衙門一切獄訟務期平允得情速審速結勿得株
　累無辜久淹羈禁十一年六月
命大學士㑹同三法司詳審重囚(謹按十七年五月復以/天時炎暑舉行是例二)
　　　(十五年六/月亦如之)十二年八月
諭刑部嗣後朝審㑹議緩決可矜可疑諸案仍如常啟奏
　外其情實重犯别用黄冊彚列罪狀及司名並犯人旗
　分佐領年貌姓名開列於前其情罪仍分晰開載於後
　　　十一月定秋審冊籍限七月十五日以前到部之
　　　例十四年五月以天旱
命内大臣㑹同三法司詳審重囚(謹按七年五月八年六/月並以雨澤愆期)
　　　(十命内大臣㑹同刑部詳審重四嗣十六年六月十/  八年四月二十五年閏四月二十六年四月二)
　　　(八年閏三月悉/如是年之例)十六年七月定各省秋審繕冊送
　　　京覆覈之例十二月定盜案已滿三年歸秋審完
　　　結之例十七年定秋審事件止照原題定擬勿得
　　　將案内牽連及被害之人重提質審十八年三月
　　　詳審自首同行為盜而非手刄人者應從依律論
　　　罪之議四月以天旱
命内大臣㑹同三法司詳審重囚遣司官分往直省㑹同
　撫臬審録二十年正月
諭三法司帝王以徳化民以刑弼教必聽斷明允擬議持
　平乃能使民無寃抑可幾刑措之風近覽法司章奏議
　決重犯甚多或愚民無知身蹈法網或由教化未孚或
　為饑寒所迫以致習俗日偷愍不畏法每念及此深為
　憫惻在外督撫臬司及問刑各官審理重案有律例未
　諳定擬失當草率完結者有謬執已見改竄供招深文
　羅織者有偏私索詐受囑狥情顛倒是非者有一於此
　民枉何由得申以後著嚴加申飭内外問刑各衙門務
　期原情準法協於至當不得故縱市恩亦不得苛刻失
　入加意詳刑副朕欽恤民命之意二十一年六月
命刑部清理獄囚凡應速結事情即為歸結(謹按二十五/年六月照此)
　　　(例/行)二十二年三月
諭刑部問刑衙門期於審鞫精詳讞決平允而後民情悅
　服寃抑畢伸近見爾部審理大小事件每多草率因循
　瞻狥舛錯如聽訟之時兩造是非自應分别定案因意
　有偏私往往不問曲直勒令和息或逼撤原狀含糊完
　結以致奸頑倖免良善含寃至於審員謬執已見聽斷
　不公或更改口詞圖遂私意或恐嚇犯證不令直供或
　妄肆株連稽延月日或怠玩疎忽茍且告竣此等弊端
　難以枚舉嗣後堂司各官俱著洗心滌慮一切刑名事
　務令情法允協無枉無縱以副委任之意二十三年四
　　　月
命大學士尚書等審理刑部重犯二十四年十一月
敕法司詳審秋決人犯二十五年六月
命内外法司詳審重囚果可矜疑照例減等七月
諭刑部刑獄民命攸闗聴斷雖貴精詳而案牘務無留滯
　庶事得速竣民免株連向來凡朔一二日及齋戒日期
　不理刑名因而案件間有停積恐聽審人犯久候拖累
　覆核事件遷延滋弊嗣後遇前項日期除循例不行刑
　外其餘照常章疏事件仍行審理啟奏務期獄無稽緩
　案得早清以副朕明慎用刑之至意二十七年十月定
　　　御史詳閲供招限三日説堂之例三十六年十一
　　　月髙陽縣民張三等坐盜論罪
上以情有可疑遣官覆審張三等實非真盜釋之三十七
　　　年十一月
上遣内地官員教導䝉古王等審理彼處盜案㑹同聽斷
　　　並
諭加意鞫訊不得妄殺無辜三十九年九月
諭州縣取原供時雖不得情亦必飾詞以詳上司覆審然
　後到部即有寃抑部内何由周知凡為州縣者遇刑獄
　之事初次不能審出實情及上司批駁後審出不妨改
　正若明知已誤又復隠諱則必致有寃抑矣又定部駁
　　　審案另委員覆審將原審不明之官議處例四十
　　　七年二月
上遣户部侍郎穆丹審浙江大嵐山賊案恐賊犯妄扳平
　　　人富户貪官奸役借行嚇詐
親書諭㫖令察審時毋得恐嚇良民以致失所並
諭除賊犯正身外株連人等用刑尤宜謹慎南人愚弱一
　遇嚴刑即行招認不復得脱矣五十年七月刑部察審
　　　山西民陳四等聚衆搶擄一案奉
㫖此案部議甚謬陳四等供稱康熙四十四四十五兩年
　因本省歉收不能度日於康熙四十六年自山西帯婦
　女及親戚一百三十餘口逃荒至陜西康熙四十八年
　至河南由河南流移湖廣貴州此等言語顯係欺誑
　自朕巡陜西等省以來每年俱係大有陳四等何曽遭遇
　饑饉若果係流移饑民自應徒步荷擔沿途乞食為何
　乗騾馬手執刀鎗器械繞行各省且如許人衆飄流數
　載每日口糧若干喂馬草料若干俱從何處得來謂之
　流民可乎部議將陳四等妻子各發回原籍安置伊等
　離家多年發回無産業度日更撥何處地畝與之耕種
　於此等處並不詳審濫援今年四月釋放監禁罪人之
　例朦混議奏可乎尋定陳四斬決為從陳六等三十六
　　　人及婦女三十六口分别發往伯都訥寧古塔墨
　　　爾根黒龍江給披甲人為奴各該省督撫並經過
　　　之地方府州縣各官降革有差五十三年十月
勅刑部秋審奏章毋得繁複定秋審緩決之案照舊聲明
　　　情由五十五年七月定㑹審八旗命案之例五十
　　　七年八月定部駁審案督撫徇庇不行改正處分
　　　五十九年十月
諭朝審情實人犯内有遇赦免者有不應赦免者若不詳
　察分别則明年或遇赦詔將伊等於赦詔前混行正法
　殊屬可矜著九卿科道㑹議除照常不赦罪犯外其餘
　逐一詳覈分别具奏
　　　(臣/)等謹按斷獄之弊有二或失之嚴或失之縱在
　　　酷吏以深文周内為能而矯枉過正者又復故為
　　　寛大立意姑容不知寛縱之害與酷虐等其民之
　　　死於狎玩與死於網羅無二致也我
聖祖仁皇帝哀矜庶獄務持明允不使奸頑倖免良善含
　　　寃真以仁育以義正者矣
　　　雍正元年正月
諭直省大小獄訟民命所闗國家各設按察使以専掌之
　一切州縣申詳至爾司而獄成凡督撫達部題奏事件
　皆由爾司定案任豈不重與國家定律所以弼教非以
　厲民是故嚴立刑書防其或罹於法及至斷獄又條分
　縷晰思以曲全其生今或情例相違牽合文法以納民
　於網或有兩例並見輒上下其手以自遂其私安得無
　寃獄哉夫折獄憑口供而平反憑案卷今法吏不求得
　情惟求完結州縣案卷之申詳於爾司者多鍛鍊口供
　附於律例冀免爾司之駁查爾司之詳督撫督撫之揭
　部院者又加文致冀免三法司之駁查口供案卷如是
　寃抑何從平反咎在聽斷之初心原非欲必得其情也
　今既釐剔宿弊歸於明允毋得因循故事自墮奸欺至
　納賄出入人罪於法尤重爾司其正已率下使法無枉
　撓庶幾刑措之風六月復熱審舊例二年三月
敕部臣詳慎刑獄四月定各省秋審具題法司照
　　朝審之例三覆具奏六月刑部等衙門奏准兩廣總
　　　督孔毓珣奏生員陳為翰打死何壯深擬絞監候
　　　秋後處決奉
上諭此事尚未審得實情何壯深係陳為翰種地交租之
　人斷無先動手打陳為翰之理陳為翰定係劣衿倚仗
　威勢將何壯深踢死此事著交與巡撫李紱務必審出
　實情具奏若不審出實情朕必另行遣官往審再將陳
　為翰考取増生之學道與現管之教官一併查奏從前
　朕因僧人係皈依佛教行善之流豈可毆人致死曽特
　降諭㫖著定治罪之例夫皈依佛教之人尚不可任其
　毆人致死况在聖門讀書之人乎既讀書而欺凌百姓
　毆人致死實大有玷於斯文不可照常人例論嗣後有
　生員欺凌百姓毆人致死者作何加等治罪之處該部
　㑹同九卿定議具奏旋經三法司奏此案該撫仍照鬭
　　　毆殺人例擬絞監候具題應改為斬監候奉
㫖朕駁審陳為翰一案該撫審出實情仍照前擬具題而
　該部又欲駁重朕籌之再四若依部駁恐將來督撫等
　俱有意迎合而事情委曲有所未盡若仍照該撫所議
　又恐將來督撫等堅執前見不肯改易朦朧結案二者
　皆於法不得其平朕重慎讞獄期於盡善無弊此案著
　九卿等㑹同詳議尋議照鬬毆殺人律擬絞監候七月
諭嗣後具題案内有一人而兩案犯罪前案罪輕後案審
　明從重歸結者至後案題結之日仍將前案輕罪叙入
　然後就本案重罪按律定擬如前已擬重罪後案罪輕
　亦必將前案重罪聲明仍歸前案定擬如有數案犯罪
　者亦必將各案所擬俱簡明叙入最後題結本章内三
　　　年正月
命刑部清理獄囚十月
命法司詳閲緩決招冊又
諭刑部今年情實人犯招冊朕細加閲看將其中情罪有
　一綫可原者已降㫖分别發落緩決人犯招冊昨亦逐
　一閲看見九卿所定尚有未協著將原冊細心酌量於
　數日内候㫖十一月
諭嗣後遇有盜案務將案内之悍惡實在為盜及被人誘
　脅或迫於饑寒要非素行為盜之處一一分註明白於
　疏内聲明候定五年六月河南巡撫田文鏡題胡大保
　　　强行雞姦致死人命擬斬立決法司改擬監候奉
㫖不肖惡徒因雞姦不從勒死人命有何可矜疑而反從
　未減若以其未成姦而改為監候則視雞姦為重而轉
　視人命為輕矣有是理乎田文鏡具題之案經朕御覽
　者尚敢意為輕重若此則凡外省咨文由部自行定奪
　者其輕重任意又可知矣嗣後督撫咨文到部而各部
　駁詰非理者准該督撫宻摺奏聞八月
諭刑部李茂卿打死胡君彩一案若非爾部駁令覆審則
　兇犯李茂卿脫然無罪而屍親胡君星反坐以誣告擬
　流不惟是非失實亦且寃抑莫伸矣今駁回覆審該撫
　将一切實情審出李茂卿擬絞監候方成信讞似此定
　稿司官若不量加奬勵則將來辦事實心之員何由鼓
　勵嗣後此等事件司官能細心究核駁令覆審改正者
　應量加議叙若有妄行苛駁者亦當加以懲戒六年正
　　　月
敕審擬罪案毋得律例兩引九月
命大學士三法司九卿㑹同詳查各省緩決人犯確議分
　别具奏其特㫖治罪之案亦令詳查妥議七年五月
諭朕慎重刑獄秋審朝審悉令三覆奏聞今思每日所進
　本内有擬以極典及斬絞立決之犯其情罪俱屬重大
　律無可寛然朕猶欲慎審而後置之於法此後如此等
　本章已閲過票簽交與本房者著批本官照三覆奏之
　例進呈三次候朕再加詳閲然後批發八年十月
諭各省命案其應輕應重朕確有所見者即降㫖定奪若
　其情罪在疑似之間而擬罪在可輕可重之際朕心不
　能即定者方交與九卿定議以期平允乃往往見九卿
　定議概以減等發落覆奏如此則朕何不即令減等而
　必多此曲折乎向後務期權衡允當寛嚴適中以副朕
　明罰敕法之至意十一年二月以天旱
諭刑部大小事件應完結者完結應改正者改正種種弊
　端徹底釐剔務期正本清源毋再因循玩忽六月定法
　　　司親赴㑹審及
　　朝審秋審之例九月
諭刑部曰諸臣所進招冊俱經細加斟酌擬定情實但此
　内有一線可生之機爾等亦當陳奏在前日定擬情實
　自是執法在此刻勾到商酌倘有可寛又當原情斷不
　可因已定情實欲符前奏難於更改遂隠黙不復再奏
　執法原情總歸於大公至正而已十月
諭各省秋審有不應緩決之案經九卿改情實者甚多如
　各省督撫臬司執法科罪而九卿核情平反或九卿㨿
　法定議而朕酌奪從寛如此方合政體豈有執法之官
　而任意於法外徇縱者乎今九卿雖行改正然不明白
　曉諭督撫臬司或謂九卿定擬務從苛刻稍存迎合之
　意遂以可矜可疑之案概以情實奏讞其流弊尤不可
　言著將改正各案逐一查明通行申飭俾後悉心定擬
　稱朕明刑欽恤之至意十二年九月
諭嗣後秋審案件有應改而不改及不應改而妄改者從
　重議處若意見或有不同准兩議陳奏請㫖定奪即衆
　人皆同而一人獨異者亦准陳奏十三年閏四月禁革
　　　各省秋審陋習
　　　(臣/)等謹按五刑之制合理準情一成不易我
世宗憲皇帝明罰敕法惟允惟平於淫凶之徒則立致典
　　　刑而其中有一綫可原者則必至再至三以期無
　　　枉不以衆惡而不察不以獨異而見非整飭憲章
　　　掃除宿弊其要總歸於天理人情之至而已矣
　　　九月
　皇上御極十月
　敕法司詳察直省獄詞擬罪未妥者另議奏聞
　　乾隆元年四月定委驗屍傷州縣官實能往驗輙
　　委佐貳等官者議處例三年三月以天旱
命刑部將拘禁枷號人犯分别詳審四月
命王大臣㑹同刑部詳審不赦罪囚及屢經緩決人犯
　　四年八月禁州縣訟詞不得混行批委鄉地查覆
　　十月
諭河南秋審各案九卿從該撫所擬情實内改入緩決
　者十六起可矜内改入緩決者十五起夫讞獄貴得
　其平必合平人心之同方不愧明允之義雖其間所
　犯情罪不一彼此輕重之間亦有介於疑似者内外
　大臣意見不能一轍然一省改輕改重者至三十餘
　起則非人心之大同可見矣可傳諭尹㑹一向後辦
　理刑名必揆情度理務期允當以成信讞五年三月
　　定承審官失出失入經上司駁回按律改正免其
　　糾㕘若固執原擬另委别員審出或已經咨題完
　　結後復查出照例議處如委員逢迎遷就後經發
　　覺亦照例議處九月
諭盜賊中狡猾者多平日窩夥不肯實供每誣扳素封
　之家及向有嫌隙之人以圖陷害而捕役索詐弊端
　百出縱審出誣扳實情准予省釋而被拘候審已不
　勝擾累矣各省臬司為刑名總滙當檄行所屬凡盜
　賊供扳窩夥必先訊有確據方可拘挐隨到隨審如
　係誣扳立即省釋並將誣良之盜賊先行重懲以免
　再有誣扳七年九月
諭節烈之婦祀於其鄉所以旌善端化樹之風聲也其
　致死本婦之犯法無可貸是以乾隆五年福建秋審
　蕭充一案該撫擬情實九卿改為緩決朕曽降㫖申
　飭葢以烈婦之死由於該犯之調戲若輕入緩決非
　所以重名教而端民俗也今值九卿秋審之時其在
　蕭充以前定為緩決之案此畨無庸改為情實其在
　乾隆五年以後此等案件各省多入情實九卿執法
　自不得輕擬但强姦未成本婦因調姦而羞忿自盡
　其中情形不一朕辦理勾到之時自有權衡如果有
　一綫可寛仍當免勾既經一次勾到之後下年即可
　改為緩決如係停止勾決之年入情實者下年不得
　即改緩決十一月
諭今年朝審秋審情實案件因兩年停刑是以勾決者
　較往時為多此皆九卿公同議定之成讞朕於刑部
　進招冊之後逐加詳閲及勾到時又與大學士刑部
　堂官等再三推究凡有一綫可生者姑且從緩必求
　其生而不得然後置之於法在朕心惟期至當至平
　並非有意從嚴但恐外省督撫見今年勾決之
　人稍多遂妄臆朕意在嚴承辦刑獄相率而趨
　於苛核則大違朕之本懷若見此諭或見以朕
　意在寛相率而流於姑息則更非明允之道特
　頒此㫖諭各省督撫知之八年七月定熱審人
　　犯臨期稱寃即改正具題令法司再行確勘
　　之例十二年八月
諭貪婪侵盜之員上侵國帑下朘民脂實屬法所難宥
　是以國家定制擬以斬絞重罪使共知儆惕因律内
　載有分年減等逾限不完仍照原擬監追之語至秋
　審時概入緩決外而督撫内而法司習為當然初不
　計二限已滿既入秋審自當擬以本罪在本犯亦恃
　其斷不擬入情實以致心無顧忌不知立限減等原
　屬法外之仁至限滿不完則是明知不死更欲保其
　身家此等藐法無耻之徒即應照原擬明正其罪嗣
　後此等二限已滿照原擬監追之犯九卿於秋審時
　核其情罪應入情實者即入於情實案内以彰國法
　朕於勾到日再為酌奪十四年十月改定秋審三覆
　　奏之列又定審職官罪案另冊進
　呈之例十六年十月九卿㑹核湖廣秋審本内斬犯
　　滕有伯原擬情實以其救母情切改入緩決奉
諭滕有伯棍格致斃大功服兄從前三法司按律擬斬
　立決經朕降㫖改為監候是該犯救母情切之處已
　邀格外寛典矣若於秋審時復擬緩決僅虚予以重
　辟罪名久且入於輕減之列是乃輕視倫紀豈明刑
　弼教之意此端一開將使挾讐干犯者轉以父母為
　起釁之由得肆其毒手愚民益無畏懼嗣後由立決
　改擬監候人犯俱應入於情實勾到時即或原情免
　勾下次亦應仍入情實或情節果輕免勾數次之後
　遇特㫖寛減則可耳十七年二月廣東巡撫蘇昌審
　　題曲江縣民陳茂昌戳傷小功服叔陳丙林身死
　　擬斬立決聲明該犯救母情切致傷服叔刑部照
　　例夾籖請
㫖奉
諭陳茂昌著即處斬此案陳丙林與陳氏互毆已受多
　傷該犯勢非危急託言救䕶輙將服叔戳斃前經降
　㫖以父毆叔而子助父以斃叔不得謂救父此正母
　毆叔而子助母以斃叔不得謂之救母也蘇昌率請
　聲叙著交部察議又刑部查奏命盜等案因贓跡未
　　眀監候待質者共五十七案奉
諭嗣後内外問刑衙門各宜迅速辦理應緝挐者上𦂳
　緝挐應定擬者即行定擬勿致塵案日積若本非難
　結之案承審各官不能審出實情惟以監侯待質為
　遷延時日之計且冀得邀免處分希冀録叙該堂官
　督撫察出即嚴行㕘處九月
諭各省由立決改監候人犯均係服制攸闗其改擬監
　候已屬原情酌減若秋審時入於緩決則減之又減
　殊非慎重倫常明刑弼教之意是以上年降㫖令概
　入情實此其中情節多端但散在各省招冊中有勾
　決者有未勾決者或未悉朕輕重權衡反滋疑議著
　該部將此等案犯彚為一冊先期進呈候勾其有應
　宥者亦可即予減等發落十八年五月
敕法司讞獄迹涉兩是者不妨各抒所見候朕酌奪九
　　月
命大學士㑹同刑部覆勘歴次秋審情實未勾案情十
　　月
諭向來外省辦理刑名每存姑息之見即有闗倫常亦
　多遷就率謂釁由死者或作兇徒以無心架格或兩
　相凑合用力過猛此婦寺之仁究之展轉達部仍歸
　按律定擬即如山西省陸三傑因受分田宅蕩賣無
　餘乗父病垂危仍索分田地伊叔陸應唐忿責用小
　刀扎傷陸三傑額顱陸三傑奪刀回扎致斃胞叔陸
　應唐悖倫滅理莫此為甚乃該撫本内所叙案情則
　云陸三傑用刀恐嚇陸應唐搶刀勢猛以致扎殺等
　語是陸應唐反為應死之人矣承辦之府縣臬司及
　該撫豈不知陸三傑罪在不宥而習慣自然以書吏
　取供故套為當然不知改正則實有可矜情節者將
　致魚目不明矣著嚴飭行嗣後如仍有似此者從重
　議處
　　(臣/)等謹按刑所以弼教况人倫之至大者乎若託
　　以救母情急之説即得邀末減誠有如
聖諭所云此端一開將使挾讐干犯者轉以父母為起
　　釁之由得以肆其毒手愚民益無畏懼矣我
皇上維持風化凡有闗於倫常之案若藉詞巧飾如十
　　七年陳丙林一案則立正典刑亦有涉於情急救
　　䕶如十六年滕有伯一案則改為緩決而入於秋
　　審情實又以此中情節多端散見各省招冊中或
　　予勾或停勾恐未悉輕重權衡反滋疑惑
特諭部臣於秋審時將各省似此類者彚為一冊先期
　　進
　呈候勾其有可宥者即減等發落至是復
敕示中外嚴遷就迴䕶處分書吏取供故套於人心風
　　俗之源弼教明刑之意至詳且備矣
　　十九年閏四月定重罪案犯未准部覆一體入秋
　　審之例又兩廣總督班第奏擬私雕假印之犯照
　　光棍為首例斬決奉
諭私雕假印固屬藐法但所犯止於撞騙財物按律斬
　候已足蔽辜乃照光棍為首例擬斬立決存心觀望
　大失輕重之宜著嚴行申飭二十二年六月
諭律載鬬毆殺人均應擬絞而案情輕重逈異如係彼
　此互毆致斃正與鬬毆律意相符若其人並未還毆
　而逞兇肆毆以致殞命其去故殺一間耳即如刑部
　審擬李四毆傷張氏身故縁張氏索欠詈罵該犯拳
　毆跌地復連踢重傷致死張氏索欠不與而罵人之
　常情並未與毆而李四直不欲償其宿逋毒毆斃命
　即謂釁起一時情非故謀安得謂之鬬毆殺乎嗣後
　如遇有此等情節較重者秋審時俱當擬入情實或
　有類此而情輕者即量從寛典亦祗可歸入緩決斷
　不應在可矜可疑之例庶兇徒知儆正辟以止辟之
　意九月
諭嗣後官犯無論情實緩決概行粘簽聲明十二月部
　　議官犯李春明因買地𦵏親發掘義塚應擬絞監
　　候補入本年秋審情實奉
㫖情實官犯令補入本年秋審此専指貪酷敗檢侵虧
　狼籍及有心狡詐不盡臣職者而言若此等尋常私
　罪非法難姑待者可比李春明著監候以俟明年秋
　審嗣後有似此者該部照此辦理著為例二十五年
　　五月部議題覆江蘇廵撫陳宏謀審擬故殺小功
　　服母姨之蔣汝才斬候不足蔽辜並未將該撫原
　　擬駁回另審遽行改擬斬決完結奉
諭朕憶前因法司改輕改重之條曽經分别降㫖該部
　於此案所辦殊未合例如前㫖云督撫等擬罪過輕
　而部議應從重者自應駁令再審今該部以該犯既
　竊其衣復害其命與竊賊臨時殺死事主者同科罪
　應斬決而該撫僅擬斬候不足蔽辜正與由輕適重
　應行駁審之㫖脗合無疑至後條所云如擬罪過重
　而部議從輕者若情節顯然該部所見既確即改擬
　題覆不必駁審是乃専指由重適輕而言使其中有
　情節未明者固當駁回另審且此等非謀逆大案不
　容姑待者比即俟另審題覆亦未為遲此本著照例
　駁審十月
諭秋審情實招冊内有案犯定讞時已逾該省熱審之
　期而九卿秋審即提入本年冊内請勾者此雖該犯
　情罪重大法無可緩但朕詳閲招冊見其中情罪等
　差尚有應行區别者如一人連斃二命暨妖言惑衆
　傳習符咒並官員侵漁帑項勒斂民財之類非殘忍
　已極即有闗於民俗官方自不得不早正典刑以昭
　炯戒至尋常謀故等案定案限期適在秋審後此亦
　時㑹偶值自可令其幸延一年之生何必亟亟為也
　朕辦理庶政從不預存成見惟斟酌情理期適當於
　協中之治而已十一月酌定秋審緩決人犯解審二
　　次後如情罪無可更定者止叙由詳報具題不必
　　復行提審其曽擬情實未經勾決之犯及前擬情
　　實并緩決人犯内情可矜疑者仍照例三次飭提
　　觧省二十六年九月法司㑹審廣西省命犯陳布
　　統案内之從犯陳父悔部議改入情實副都御史
　　竇光鼐以陳父悔毆傷鄧亞弄實非有心致死簽
　　商紛駁且欲將故殺之陳布統改入緩決刑部以
　　立意兩擬經大學士遵
㫖詳核秉公定擬具奏得
㫖陳布統雖防竊起釁而一聞黄父亦放火燒村之語
　有意連戳斃命實屬故殺其應情實何疑至陳父悔
　之加毆鄧亞弄骨折其傷雖重要非有心致死即令
　改入情實朕亦不即予勾刑部所議原未免過當乃
　竇光鼐因欲争一緩決輒轉輾自生枝節以㑹讞大
　典不肯平心商確徒用筆舌相攻任意謾罵不持有
　乖政體而分門樹幟之風尤不可不防其漸尋奉
㫖交部嚴察議奏刑部堂官並著察議二十七年閏五
　　月
敕問刑衙門臨事詳察案情勿逞已見増改舊章十月
諭今日勾到河南省情實招冊内有智洪義因父智順
　被趙二毆死趙二已擬絞候智洪義藉言報讐輒殺
　其子趙倉律擬斬候九卿及閣臣以趙二業已減流
　將智洪義可否改入緩決之處夾簽聲明意雖近似
　於事理猶未剖晰至當儒生拘牽春秋復讐之説如
　唐陳子昻甚至欲以一時旌誅並行固為乖誕即韓
　愈栁宗元號稱善駁大率不越以其父死於法不死
　於法為斷殊不知其父已死於法則固無可復之讐
　即不死於法亦必其相鬭而殺者其情固可矜而其
　死無可寛亦無可復之讐也乃其子仍推刄讐人之
　胷亦豈春秋之法所當予此在唐代刑政懈弛其說
　尚不能無弊况我朝百餘年來明罰敕法審慎周詳
　豈可使生殺不闗讞司而一介不逞之徒竟爾私行
　報復其可乎且智洪義謀殺趙倉時毆死其父之趙
　二尚以論抵在監其時智洪義不得有復讐之説也
　以謀殺核擬情實自為辟以止辟之意苐統核前後
　縁起智順既為趙二毆死而智洪義又復抵償趙倉
　則是智姓兩命而趙姓一命於事㑹所致稍覺情有
　未平朕是以悉心研究將該犯停勾然使徑行改入
　緩決則無以杜私復之源而與謀殺本律亦大相背
　戾該犯本年雖已停勾其下次秋審仍應入於情實
　俟將來年久或遇恩例減等之事再酌量辦理二十
　　八年七月湖北歸州民李作椇家被盜知州趙泰
　　交挐獲贓盜張洪順臬司沈作朋據犯狡供將該
　　犯釋放承問官坐以誣良律完結未幾州民趙啟
　　賢家被盜知州秦鑅挐獲贓盜張洪貴及前案釋
　　放之張洪順沈作朋陞任藩司迴䕶前案並欲消
　　弭後案督撫等扶同朋比隠匿不報事
聞
特遣大臣前往詳勘昭雪將前後兩案承辦各官並挐
　　解來京治罪奉
諭沈作朋實屬罪魁立即正法愛必逹䕶非欺罔周琬
　朋比為奸本均應正法但以案中尚未寃及人命故
　從寛改為監候二十九年四月
諭前經降㫖各省遇有子孫蔑倫重案令各該督撫於
　審擬定讞後一面奏聞即一面正法原因該犯情罪
　重大不使稍稽顯戮但事闗重辟其中情偽多端亦
　不應輕率完結即如廣東遂溪縣監生梁舉朝毆死
　陳國英之母張氏初經該縣管惟木妄斷屍子陳國
　英録供詳報及該督蘇昌委員覆審始究出梁舉朝
　自行毆死狡稱陳國英格斃實情幸而獄蕪枉濫若
　非悉心研鞫遽爾加之寸磔即使事後别經訪出而
　其人已罹極典豈不竟抱竒寃不白耶嗣後如遇此
　等重案不可不倍加詳慎該督撫等務須親提人犯
　再三確審以成信讞母得僅憑州縣供詳致滋寃抑
　　十月申定民間詞訟州縣審斷後復赴上司具控
　　不得仍令原問官辦理之例三十年四月廣寧令
　　奎福素患痰疾蒞任赴府知府富察善聞其逋欠
　　甚多不令管理倉庫奎福回署疾作自戕奉天府
　　府尹耀海恐富察善不蕪逼抑請與扶同驗報之
　　錦縣令哲成額解任質審得
㫖允行越半月而奎福傷痕平復復行自戕身死耀海
　　續㕘知府是否有意窘廹請交部嚴訊
上以奎福業已在官看守傷痕平復復自尋短見其非
　　因富察善抑迫致死已明因
命富察善哲成額仍照舊任事其失察及防守不嚴各
　罪交部議處十月改定雲南景東蒙化二府同知及
　　浙江玉環同知承審命盜等案照各省直𨽻州解
　　道覆勘之例三十一年四月蘇州府同知段成功
　　在山西陽曲縣任内虧空帑項巨萬巡撫和其𠂻
　　受賄卓薦並於其陞任時囑令屬員代為彌補至
　　是段成功以縱容家人書役藉查水利婪贓肆擾
　　為巡撫莊有恭㕘劾時莊有叅方䝉
恩擢尚書協辦大學士將離任新撫明徳為和其𠂻昆
　　弟莊有恭瞻顧明徳親族含糊具題
上覽疏中有該縣抱病被朦字様察知其狀罷莊有恭
　　任
遣侍郎㑹同總督髙晉詳審得實段成功斬決和其𠂻
　　秋後處決莊有恭擬斬監候其餘降革示懲六月
　　山西民雷正宇與雷士俊酒後忿争拾磁盤碎片
　　擲打誤中雷宗乾殞命雷正宇與伊父雷令仁商
　　揑雷士俊用刀扎死仵作亦以刀傷混報經平遙
　　令李玳馨以傷口參差究出實情刪去揑供申詳
　　定案巡撫彰寳以該犯審解時屢次狡辯謂李玳
　　馨刪供所致請予革職
諭曰地方官辦理讞牘於𦂳要情節自不容妄有増刪
　致滋疑竇若此等兇犯狡賴之供定案時刪去以省
　繁混自與妄改初供逈别豈可過事苛求不分涇渭
　耶令寛貸之九月
諭前勾到秋審情實官犯内湖南省饒佺以其迴䕶已
　過業已予勾嗣因閲看浙省招冊内諸暨縣書吏侵
　糧一案知縣黄汝亮即行正法知府髙象震承審迴
　䕶侍郎四逹等審擬發往軍臺効力因思兩案情事
　相類而同罪異罰不足以昭平允特命速諭該撫將
　饒佺暫停處決一面令刑部詳查髙象震供詞與饒
　佺案情逐細核較再行降㫖今據奏髙象震因生員
　陳駒控告書吏侵糧經巡撫批發親審乃並不詳細
　根究隨即轉詳復因錢名標等俱未到案心存成見
　一時迴䕶前詳遽將原告陳駒詳請斥革至饒佺則
　明知印串較冊浮多恐干失察處分欲圖迴䕶授意
　知縣改換印串以符徴冊㡬至重犯漏網實屬骩法
　欺䑃是髙象震與饒佺雖俱係迴䕶而情罪逈不相
　同髙象震承審時受人朦混不能審出實情繼復固
　執已意仍照前詳率結昏憒無能尚屬無心之過發
　往軍臺効力已足蔽辜若饒佺授意改串則因袒䕶
　舞弊屬員曲為狥縱有心欺罔於法實無可貸著該
　撫仍將饒佺即行處決秋讞為明刑大典朕披覽招
　冊必詳慎再三以協大中至正之法從不預設成見
　輕重悉視其人之自取也三十三年二月奉
上諭阿思哈奏各省秋審請照京師按冊覆讞之例停
　其提犯到省一摺所見甚是而其中尚有計議未盡
　周到之處盖此等罪犯案情久經督撫臬司確核詳
　定及秋審屆期不過循用故事就招冊分别情實緩
　決可矜三項而在省過堂從不聞有聲屈平反之事
　徒令展轉提解自應酌議停止以省具文第各屬成
　案頗繁研究務宜詳慎若概免提解而執法之司惟
　知抱牘從事於貌稽辭聽之義猶屬未協朕意從古
　按部録囚原有舊典在督撫統轄全省臬司亦刑名
　總滙勢難親臨州縣一一按問至本管道府職司既
　専而分轄地方亦不甚遼逺若令於每年審録之前
　巡歴所屬逐案審勘其情罪允符毫無疑議者自可
　彚冊具申上司間遇有獄成未孚臨時呼寃之犯亦
　祗什伯中之一二仍應據實另繕招冊將本案犯證
　一併解送司院覆訊是於減除陋習之中兼寓慎重
　詳刑之意立法庶為盡善至道府録報各冊無論情
　罪與原案有無異同俱令加結備案以杜徇庇屬員
　及有心翻駁諸弊於責成尤有専屬其應如何酌定
　條例著該部詳議尋部議嗣後道員巡歴皆以冬季
　　為期於所屬業經定案應入秋審人犯即率同府
　　州縣一一研訊詳加覆勘其定案在該道巡歴以
　　後應行續入者每年亦屬無多仍令該道於秋審
　　前率同知府就案按臨補行審勘其各犯情節如
　　審與定案時並無異同即加結申送督撫臬司查
　　核其有情罪未協臨時呼寃之犯訊非揑詞翻異
　　者即另繕招冊將本案犯證派委妥役解送司院
　　聽侯覆審該道府亦出具印結備案倘有事本寃
　　抑而徇庇屬員不為辨明及案無可疑而有心翻
　　異者經該督撫查出嚴㕘議處如該督撫不加覺
　　察别經發覺一併議處至本管道員或另有要辦
　　案件不能分身親歴者令該督撫酌撥鹽糧各道
　　或别屬事簡道員前往代行審録出具切實印結
　　申送其各省之直𨽻州知州及並無知府統轄之
　　㕔員並照知府辦理惟直𨽻本州案件應専聴本
　　管道員覆勘六月貴州按察使髙積奏稱黔省離
　　京遙逺審題事件約須半年始得接准部咨道員
　　巡歴所屬係每年冬季相距秋審為期甚逺計巡
　　歴之後陸續接准部咨尚多逐起核知補行往勘
　　則道屬州縣多寡逺近不等前案甫臨後案即續
　　不惟往返紛繁且恐臨期草率伏思案經撫臣核
　　題其何時得准部咨原可按限約畧扣筭預行道
　　府覆勘請嗣後凡經撫臣審題約計次年四月初
　　旬以前可准部咨者由臬司查明於每年十月内
　　開列名單移行該道府於各季巡歴之時逐加研
　　訊造冊申送督撫臬司仍由臬司核明如預訊各
　　案内間有未准部咨及部駁覆審俱照例扣除知
　　㑹道府歸入下年秋審部如其請並於所有逺省
　　分如有情形相似者亦准其一體辦理至距京較
　　近省分文書徃來迅速即當年正二月核題之業
　　尚可接准部覆入於秋審勢不能盡於嵗前十月
　　巡歴之時預行扣筭覆勘應仍照原奏遵行又該
　　按察使稱黔省所屬惟遵義一府無親轄地方其
　　餘貴陽等十二府均有屬府分管之處一切案件
　　俱係知府自行承審與直𨽻州無異若仍令隨同
　　道員覆勘難免迴䕶請將貴陽等十二府親轄地
　　方應入秋審各案循照直𨽻知州之例専聽道員
　　按臨研鞫毋庸知府㑹訊部亦如其請三十四年
　　十二月廣西民盧將聘黄寧嫜為妻尚未成婚盧
　　將捉姦將姦夫毆斃廣西巡撫以黄寧嫜雖係盧
　　將聘定之妻究未過門婚配律例内並無未婚之
　　壻許其捉姦之文盧將因捕捉未婚妻之姦夫致
　　死未便照本夫捉姦致死姦夫律科斷將盧將照
　　罪人不拒捕而擅殺律擬絞監候部以聘定已有
　　夫婦之名姦情許以捉獲為據若本夫聞知聘定
　　之妻與人通姦非當場現獲則事屬無憑控告既
　　難白之當官休棄又無以折服妻族是未婚之夫
　　聞姦往捉固出於勢之所不能已而亦為情理之
　　所應然倘姦夫業經脱逃或已就擒獲輒復逞兇
　　毆斃固難寛其擅殺之罪而事係登時毆由追逐
　　若此等情即應許捉姦之親屬尚得援照捉姦各
　　條問擬而已聘定之夫竟同凡論殊失平允例内
　　並無已經聘定尚未過門成親之妻本夫捉姦將
　　姦夫殺死明文外省問擬易致參差請嗣後凡有
　　聘定未婚之妻與人通姦本夫聞知徃捉將姦夫
　　殺死審明姦情屬實除已離姦所非登時殺死不
　　拒捕姦夫者仍照例擬絞其登時殺死及登時逐
　　至門外殺之者照依本夫殺死已就拘執之姦夫
　　引夜無故入人家已就拘執而擅殺律擬徒例擬
　　徒其雖在姦所捉獲非登時而殺者即照本夫殺
　　死已就拘執之姦夫滿徒例加一等杖一百流三
　　千里如姦夫逞兇拒捕為本夫格殺照應捕之人
　　擒挐罪人相鬬致死者律得勿論今盧將應改照
　　本夫殺死己就拘執之姦夫引夜無故入人家已
　　就拘執而擅殺律擬徒例杖一百徒三年奉
㫖依議三十五年三月奉
上諭據巴彦弼等奏烏嚕木齊傭工人楊奉隆與鐵舖
　夥匠楊元戲耍誤將鐵銼搪傷李剛越日身死將楊
　奉隆依因戲耍誤殺旁人照因鬬毆而誤殺旁入律
　減一等杖一百流三千里一摺雖係按例定擬但思
　戲殺與鬬殺所因縱有不同至於誤殺旁人則情罪
　本無區别今鬬毆誤殺之例既問擬絞候而因戲誤
　殺者何以獨得減等擬流從前定例原未允協夫戲
　殺雖屬無心而既已因戲戕其生即不得不比例擬
　抵正所以重民命而慎獄情且以尋常而論則與甲
　相戲固與乙無干而既致誤殺則甲與乙有何分别
　若多一誤殺旁人末減之例是於兇犯過存姑息而
　死者不可復生揆之情理豈為得平况此等案犯秋
　審時斷不至入於情實俟數次緩決後原可邀恩減
　等何妨照鬬毆律問抵暫繫囹圄而必遽為開脱耶
　著刑部另行改擬具奏以昭平允所有此案應擬罪
　犯即照新例辦理五月奉
上諭阿爾泰題㕘茂州知州張齡度於張元瓏縊死驗
　報不實一本已降㫖革職發審此案張元瓏自縊由
　楊焯等拴繫所致張齡度檢驗時既未得實且於長
　隨衙役等滋事處概未查出致被屍弟控告經知府
　劉建吉知州黄叔顯覆審始將拘鎻移屍各情節逐
　一訊出據實詳報殊屬可嘉各省委員查審事件其
　因挾嫌報復遇事苛求者尚少而於原審官素相交
　好曲為袒徇顛倒是非者頗不乏人即平日漠無闗
　涉而狃於官官相䕶之見意持兩端希冀調停了事
　者更比比而是最為吏治民生之害劉建吉等獨能
　力破惡習俾案内實情盡行發露自當予以奬叙用
　示風勵向來刑部司員於外省題結審案自能駁正
　得當者即交部議叙至各省派委覆審之員如果秉
　公持正不徇情面亷得案情者尚未定有叙録之條
　當亦酌倣其意使人知所勸其作何量予議叙之處
　著該部詳晰定例具奏所有劉建吉黄叔顯即照新
　例行尋部議嗣後各省案件經督撫兩司派員覆審
　　除細小事情及原審官所擬罪名不甚相懸者無
　　庸置議外如原問官將案外無辜鍜鍊成獄或本
　　案重犯竟令漏網或罪應斬絞輕議遣發以下罪
　　名或原犯罪止軍流遽擬重辟出入懸殊生死失
　　當經委審官悉心研鞫究出實情按律更正應令
　　該督撫將係何員亷實駁正之處隨案聲明申請
　　議叙臣部照刑部司員之例准其紀録一次至該
　　管道府直𨽻州知州本有審轉之責者無用概請
　　議叙若該委員等因有議叙之條附㑹交飾致故
　　意苛求仍令該督撫查明題㕘又或案件重大委
　　審多員亦應仿照刑部祗將主駁之員聲請叙録
　　其餘毋庸濫擬列入致開倖邀議叙之端此案潼
　　川府知府劉建吉綿州知州黄叔顯覆審茂州命
　　案不徇情面將前審官未經審出拘鎖移屍各情
　　節逐一訊出據實詳報應即照此例各准其紀録
　　一次奉
㫖依議閏五月奉
上諭據徳福奏審擬安仁縣倉書劉本忠等盜用空白
　印文揑欵誣揭一案將該犯劉本忠疑絞請㫖即行
　正法所擬未免過當劉本忠因與同房書役俱被該
　縣長隨斥辱素有嫌隙輒用印紙揑欵造詳誣䧟本
　官情節原屬可惡但此等胥吏作姦自當依律科斷
　初非身犯逆惡及强盜光棍等案犯不容少稽顯戮
　者可比即隠匿文書告言人罪者定擬絞候以事理
　較重列入本年秋審情實已足以示懲儆若亦予以
　立決於情法既未得其平且恐内外問刑衙門因此
　妄生揣摩轉相比附甚非弼教協中之義此案著交
　刑部俟該撫題疏到日另行改擬具奏並將此通諭
　中外知之六月奉
㫖刑部等衙門議覆西安巡撫文綬審擬焦喜財聽從
　老趙氏致死王磨折兒將焦喜財擬以凌遲處死老
　趙氏擬以杖徒不准收贖一本朕初閲時焦喜財致
　死王磨折兒係聽從老趙氏主使事由祖母逼勒勢
　不由已其罪或可量從末減及檢核案情則焦喜財
　因老趙氏將使女張女子許給為妻即哄誘王磨折
　兒掀入井内并用石塊塌斃是其幼主王磨折兒之
　死實縁該犯貪圖得妻所致律以雇工人謀殺家長
　凌遲處死實屬情真罪當法無可寛至老趙氏問擬
　杖徒法司議以不准收贖雖已較該撫原擬加重而
　原情定罪究不足蔽辜葢定例祖父母故殺子孫原
　因子孫先有違犯尊長情事或子孫不肖或一時激
　怒是以照律科斷今王磨折兒年幼並無過犯而老
　趙氏偏愛伊女圖分財産將寡媳小趙氏縛毆空屋
　欲令絶糧餓斃經王磨折兒咬繩潛逸情甚可憐老
　趙氏轉慮其記讐起意致死不惜伊夫伊子永絶宗
　嗣其忍心慘毒豈得復以尋常尊長之律定擬似此
　闗係倫常風化之事若不示之懲創將明刑弼教之
　義謂何焦喜財著即依議凌遲處死其老趙氏著發
　往伊犁給厄魯特為奴餘依議並將案内情節及改
　定罪名之處通諭中外知之三十六年八月奉
上諭永徳奏監生段興邦威逼佃户周徳先父子五人
　投塘服毒身死照例擬發邊衛充軍請將田畝斷給
　一半與周徳先之孫一摺已批交該部議奏矣段興
　邦以田土細故輒揑詞控告佃户復用言恐嚇致周
　徳先父子五人先後自盡實屬豪强兇惡僅擬軍罪
　豈足蔽辜據稱現咨部核結刑部作何核議或准或
　駁曽否咨覆完結而向遇威逼一家三命之案部中
　作何定擬有無分别另辦若果悉以軍罪問擬於理
　豈為得平著傳諭大學士劉統勲等即行查明覆奏
　至永徳明知段興邦之情罪較重仍照常擬以充軍
　咨部完結轉以科斷田産末節専摺陳奏貌似嚴懲
　而意存輕縱未免近於取巧豈封疆大臣實心任事
　之道永徳著傳㫖申飭十二月奉
上諭刑部等衙門議覆河南巡撫何煟審擬林朱氏與
　林朝富通姦商謀買藥毒死伊媳黄氏一本將林朝
　富照該撫所擬定以斬候係屬按律定擬其林朱氏
　擬發伊犁等處給厄魯特兵丁為奴之處雖比該撫
　原擬發駐防兵丁為奴稍為加重而核其情節實不
　足以蔽辜凡故殺子孫定例原以子孫先有違犯或
　因其不肖一時忿激所致是以照例科斷若其中别
　有因事起意致死情節較重已不得復援尋常尊卑
　長幼之律定罪從前是以改擬發遣為奴成案具在
　若林朱氏因與林朝富通姦為媳婦黄氏撞見始則
　欲汚以塞其口黄氏不從復慮其礙眼商謀藥死其
　亷恥盡喪處心慘毒姑媳之恩至於已絶不但無長
　幼名分可言又豈可僅照發遣完案俾得靦顔存活
　使倫常風化之大閑罔知懲創而堅貞之烈婦無人
　抵命含寃地下將明刑弼教之謂何嗣後凡遇尊長
　故殺卑幼案件内有似此等敗倫傷化恩義已絶之
　罪犯縱不至立行正法亦應照平人謀殺之律定擬
　監候秋審時入於情實以儆無良而昭法紀著將此
　通諭中外知之所有林朱氏一案即著三法司照此
　改擬具題完結三十七年九月奉
上諭刑部奏河南羅山縣民潘九思與王李氏通姦主
　使王李氏勒死伊子王孟隆一案該撫何煟將王李
　氏照平人謀殺加功律擬以絞候於情理未妥請改
　發伊犁為奴一摺部駁甚是上年河南省林朱氏因
　姦謀汚伊媳黄氏不從用藥毒死一案其處心積慮
　慘毒非常姑媳之恩已絶是以降㫖照平人謀殺之
　律定擬為淫兇傷化者示儆至此案王李氏聽從姦
　夫謀死伊子其淫賤殘忍固不足齒於人類但母子
　為天性之親與姑媳之義以人合者本屬有間若以
　子死之故令其母繯首抵償於情理究為不順何煟
　援照林朱氏因姦殺媳成案問擬未免拘泥失當部
　議照鮑楊氏謀殺伊子之案擬發伊犁給與兵丁為
　奴自屬允協著照部議完結併通諭中外知之十月
　　奉
上諭本日三法司核覆熊學鵬審擬管闗織造寅保家
　人髙尚徳踢死徐二一案該撫原擬髙尚徳逞兇踢
　斃平民擬絞即行正法經法司核擬髙尚徳縁徐二
　漏税爭釁被踢身死與無故毆斃平民不同應仍以
　鬭殺律絞候所駁甚是已依議行矣髙尚徳踢斃人
　命自有應得罪名但徐二原係漏税之人因不服忿
　爭脚踢致斃與倚勢逞兇毆斃平民有間按鬬殺本
　律定擬已足蔽辜熊學鵬並不細核案情擬以立決
　實屬過當立決不待時之犯原因罪惡重大法難姑
　待如强盜罪無可原及謀叛大逆及邪教妖言之類
　自不容少稽顯戮至如近日錢度之案以大員敗檢
　婪贓數逾累萬逈出情理之外非盡法處治不足示
　懲若髙尚徳所犯與數者絶不相類何至遽擬立決
　看來該撫因前奏未將寅保是否知情故縱或係失
　於覺察之處分晰聲叙曽經降㫖令其悉心研審因
　而體㑹錯誤殊不思封疆大吏於刑名案件竟不揆
　事理之輕重率用私意窺測致引斷失律可乎熊學
　鵬著交部議處朕於一切讞牘虚公審擬應寛應嚴
　原不預存成見其中原擬過輕經朕敕部另議或原
　擬過重復駁令改議者各就案犯真情反覆推究務
　期一一公當皆隨其人之自取正如鑑空衡平物來
　順應初非先有意向則各督撫又何從為之揣摩况
　一涉揣摩則事理已不得其平復何以稱弼教協中
　之意各該督撫等惟當就案原情盡破私心遷就之
　見使庶獄悉歸明慎以副委任將此通諭知之三十
　　八年十二月奉
上諭昨據刑部題覆巴延三審擬李治國扎傷石通致
　死一案以該犯救母情切照例兩請減等並聲明獨
　子家無次丁例得留養核其情節李治國因伊毋髙
　氏被同母異父之石通拉走擦傷手腕脊背李治國
　恐母年老傷重用刀嚇扎以致石通殞命實係救母
　情急已照議減等發落矣例載救親情切一條原因
　父母彼人毆打勢在危急伊子聞聲救䕶實有迫不
　得已情狀因致傷人其情實有可原是以向例於疏
　内聲明兩請候㫖若其父母與人尋釁鬬毆其子踵
　至從而加功致斃人命是父子逞兇共毆並非情急
　救䕶豈可不嚴究實情照律論抵若復巧為援引開
　脫竟使濟惡兇犯倖逃法網何以昭敕法乎又獨子
　養親一條定例必先查核死者並非獨子而兇犯實
　在家無次丁方准聲請亦須核其情節本輕又毫無
　别故始可照例援請至其中案情稍重雖經聲請不
　准留養者前經朕以此等尚非謀故重情常赦不原
　曽降㫖俟其拘繫經年馴其桀驁之氣量為末減亦
　不必於定案時将命案正犯遽行開釋是於明慎用
　刑之中更寓法外施仁之意第恐愚民無知恃有留
　養之例凡係獨子動輒輕身鬬狠易罹法網是隨案
　辦理留養非惟無益而且害之與其急於縱釋而民
　輕犯法何如稍加慎重之轉得矜全乎嗣後遇此兩
　項案情務須確核罪由審酌至當妥協辦理毋得意
　存姑息以副明允協中之意將此通諭知之三十九
　　年正月奉
上諭李侍堯查奏掲陽縣賊匪爬城起釁縁由一案據
　稱該縣先有陳阿髙等聚衆結盟經廵撫徳保核審
　擬以絞候發回監禁匪徒林阿裕等與陳阿髙交好
　探知罪名已定起意糾匪潛謀刦獄縱放乗該署縣
　交卸之際約期舉事潛匿城外適遇民人洪阿四攜
　眷探親見而驚散幼子落後遂被殺死匪衆夤夜爬
　城聞地保聲喊始行逃逸等語林阿裕等敢於潛謀
　刦獄情罪實屬可惡已交李侍堯即速嚴審從重定
　擬矣此案皆由陳阿髙擬罪過輕匪徒見其久繫囹
　圄遂爾潛謀滋事皆身罹重典使陳阿髙犯案時即
　行正法林阿裕等無隙可乗轉得杜其奸謀亦可全
　其軀命所謂辟以止辟用意正復如此及查核原案
　則陳阿髙之問擬絞候尚屬徳保比例加重是此係
　舊定之例原未允協夫以插血定盟謂不分人數多
　寡殊屬顢頇失當豈有十人内外多至四五十人者
　可漫無區别乎即如陳阿髙一案結盟至四十餘人
　之多又係該犯起意聚衆且陳阿髙年僅二十二嵗
　案犯較其年長者尚多而衆皆推之為首即屬匪黨
　渠魁更非序齒結拜兄弟者可比自當另定條例以
　示懲創所有陳阿髙罪名已諭令李侍堯歸於林阿
　裕等案内從重定擬至嗣後遇有此等案件如何另
　行定擬之處著刑部詳悉妥議具奏尋部議嗣後凡
　　異姓人但有插血訂盟焚表結拜弟兄者照謀叛
　　未行律為首者擬絞監候為從減一等若聚衆至
　　二十人以上為首者擬絞立決為從者發雲貴兩
　　廣極邊烟瘴充軍其無插血盟誓焚表事情止序
　　齒結拜弟兄聚衆至四十人以上為首者擬絞監
　　候為從減一等若年少居首並非依齒序列即屬
　　匪黨渠魁擬絞立決為從發雲貴兩廣極邊烟瘴
　　充軍如序齒拜數在四十人以下二十人以上為
　　首者杖一百流三千里不及二十人杖一百枷號
　　兩個月為從各減一等奉
㫖依議十一月奉
㫖失察逆匪王倫等邪教聚衆謀為不軌之地方文武
　各員内藩臬兩司為通省大吏不能先時查察以致
　逆匪不法滋擾其咎固無可辭但究係統轄之員與
　該管道府有間布政司國泰按察使孫廷槐著加恩
　從寛革職留任兖沂曹道松齡兖州府知府福森布
　濟東泰武道宋文錦東昌府知府季世法同知鍾翔
　鳳前任東昌府知府胡徳琳均係専管大員王倫於
　三四月間即有謀逆情形而皆漫無覺察實乖職守
　除胡徳琳已於另案革職外松齡等著照部議革職
　仍著該部𢃄領引見至陽榖縣張克紳係守土之員
　非典史微員可比賊至不能保禦城池竟若置身局
　外當與把總孫雲龍等同罪僅擬發邊逺充軍此係
　前明部臣左袒文員之弊斷不可行張克紳著改照
　守邊將帥失陷城寨律擬斬監候以昭平允仍著該
　部明白回奏餘依議朕辦理功罪賞罰一秉大公從
　不肯少有偏倚如逰擊趙福之殺賊陣亡知縣沈齊
　義等之罵賊死節即加以旌揚而張克紳之失城苟
　免亦不能曲為寛貸悉視其人之自取無絲毫成見
　於其中也將此通諭中外知之
　
　
　
　
　
　
　
　
　
　
　
　
　
　
　
皇朝通典卷八十三
欽定四庫全書
皇朝通典卷八十四
　刑(五/)
　　詳讞
　　乾隆四十年四月奉
㫖王法司核覆僧人悟明扎傷行濟身死一本因在保
　辜限外照例減等杖流所擬未為允協悟明先用刀
　扎傷行寛及行濟聞喊趕往悟明復持刀連扎行濟
　頂心肩背項頸咽喉左右多傷行濟旋因咽喉潰爛
　殞命其死既由於致命重傷且逾辜限僅止四日未
　便照常末減况悟明既係僧人即應守戒乃逞兇連
　扎二人一死一傷實為狠惡悟明仍著問擬絞候並
　入本年秋審情實以示懲儆嗣後遇有僧人行兇斃
　命之案俱不得輕議寛減六月山東巡撫楊景素審
　　擬刨墳絞犯王學孔敖子明逃後三年被獲遵照
　　上年
諭㫖改擬立決一案奉
㫖三法司核擬刨墳絞犯逃後二三年被獲之王學孔
　敖子明仿照上年諭㫖擬改立決一本所辦未免誤
　㑹朕意前㫖所云凡有重罪應入情實人犯經二三
　年後始行就獲均改為立決者原指謀故殺等犯情
　罪重大者而言以其事闗人命應即抵償若復潛竄
　稽誅其情尤為可惡一經弋獲自應決不待時以戢
　兇惡而申憲典若此等刨墳為首及三次人犯雖例
　應擬絞入情實然皆貧民無奈為此有司民之責者
　當引以為愧而其犯實無人命之可償也即入本年
　秋審情實足矣有何不可待而改立決乎朕辦理庶
　獄凡權衡輕重一凖情理之平從不肯少有過當王
　學孔敖子明著照此㫖辦理嗣後問擬斬絞監候之
　犯經二三年後始行就獲者何項應改立決何項仍
　應監候並著刑部悉心核擬酌定條例具奏尋定斬
　　絞監候情罪稍輕之犯脱逃二三年後就獲應仍
　　監候者計五十五條餘情罪重大者六十七條俱
　　應立決十二月宿遷縣民劉俊等强搶良家之女
　　姦占為妻三法司核議將劉俊依律擬絞監候伊
　　父劉殿臣照為從例擬以杖流奉
㫖三法司核擬劉俊强搶良家妻女姦占擬以絞候自
　屬按律辦理惟將劉俊之父劉殿臣照為從擬以杖
　流未為允協劉殿臣係劉俊之父當伊子告知欲搶
　孟池之女為妻即應嚴斥禁阻乃轉同往幫搶實屬
　悖理自有應得之罪若於其子犯案而照為從問擬
　則名不正而言不順何可為訓明刑所以弼教豈有
　坐父兄為子弟從犯之理此乃風化所繫讞獄者不
　容掉以輕心海内之大億兆之衆良莠本自不齊如
　果父戒其子兄勉其弟使蹈網者稀豈不甚善總因
　徳教未臻上理朕方引以為歉詎可不為天下申明
　大義乎夫父兄之教不先已難辭不能約束之咎今
　劉殿臣明知其子强暴横行反親往増勢以成其惡
　此即敗類之尤不可不示以懲儆而律以為從則斷
　不可著交刑部將父兄不能管束子弟轉同加功者
　如何按本犯科條分别定罪之處即行悉心妥議具
　奏此案俟擬定後遵照辦理並將此通諭知之尋議
　　嗣後父兄子弟共犯姦盜殺傷等案若父兄犯該
　　流罪者加一等擬以附近充軍犯該徒罪者加一
　　等擬以流二千里餘俱視其本犯科條以次遞加
　　概不得引用為從字様奉
㫖依議又兩江總督髙晉奏稱外省秋審現在每嵗審
　　録時令本管道府巡歴所屬悉心審勘遇有獄成
　　未孚臨時呼寃之犯即據實另繕招冊解送司院
　　覆訊遵行在案惟是該道府多係本案承審之員
　　難保其不心存逥䕶即改委隣封别屬亦不免徇
　　官官相為之私是以案經司院鞫問成招該道府
　　率皆遷就完事是巡録雖有專責而奉行徒屬具
　　文今自定例以來獄囚從未聞稱枉求伸道府並
　　未見其弔冊解審雖讞牘已成俱屬情真罪當而
　　蠢頑之民或因不解省覆勘轉得藉口於寃抑無
　　由上達以掩飾其自取之辜外省問刑衙門知識
　　粗淺若但憑招冊既未能盡得其情而道府審録
　　又未足信以為實請將道府巡歴覆勘之例停止
　　嗣後秋審仍令各州縣解犯到省督撫率同在省
　　藩臬司道逐案悉心親鞫以期核實至起解人犯
　　務令所屬文武員弁選派妥幹兵役小心管押如
　　該管官不實力簽差沿途或有疎脫之事即照例
　　嚴㕘分别從重治罪
上是之四十一年六月奉
上諭據齊爾格特奏昌平州馬甲尼雅哈醉後來至協
　領阿爾綳阿門首肆行亂閙將伊綑綁看守尼雅哈
　猶不知懼亂行詈罵經協領阿爾綳阿與防禦伍什
　眼同板責回家身死請將阿爾綳阿伍什交部分别
　察議齊爾格特所辦錯謬協領等並無罪過倘如協
　領阿爾綳阿與尼雅哈若有嫌隙故意尋衅打死抑
　或無故將尼雅哈酷打身死理應議處尼雅哈身係
　披甲酗酒亂閙該協領阿爾綳阿既經教導尚不知
　悛改復行醉飲前至阿爾綳阿門首嚷閙因將伊懲
　責乃肆行詈罵藐法殊甚阿爾綳阿與防禦伍什眼
　同板責理所當然且阿爾綳阿等又係按律責處並
　非任意酷打是尼雅哈之死乃其自取於阿爾綳阿
　等又有何辜各處將軍大臣協領等係有管兵之責
　嚴束所屬乃伊等分内之事今尼雅哈如此酗酒亂
　閙若阿爾綳阿等不加責管何以示戒於衆若因此
　將阿爾綳阿等議處以後上司尚能管束其下乎所
　辦甚屬不合阿爾綳阿伍什俱不必交部議處仍將
　此通諭各處駐防將軍大臣等嗣後若有似此之事俱
　著照此辦理九月奉
上諭楊景素奏審擬王子彬挾仇連殺董長海王三麻
　子等六命將王子彬依律凌遲處死妻劉氏子王小
　雨改發伊犂為奴覽奏深為駭異王子彬因挾董長
　海王三麻子挑撥微嫌輒持刀將董長海及王三麻
　子夫婦子女同時扎死連斃六命兇惡慘毒實屬從
　來所罕有然按律不過凌遲處死實屬罪浮於法至
　伊妻劉氏子王小雨雖據該撫從重擬發伊犁給與
　種地兵丁為奴尚不足以蔽其辜夫王三麻子全家
　俱被殺害而兇犯之子尚令倖生人世以延其後豈
　為情法之平若云王小雨年僅十嵗則該犯所殺之
　王四妮五妮皆孩穉無知尚未至十嵗一旦盡遭慘
　死何獨兇犯之子轉因其幼而矜原之乎且此兇惡
　之徒為戾氣所鍾不應復留餘孽即伊四嵗之幼女
　王三姐亦不宜輕宥如查明被殺之家尚有子嗣即
　將兇犯妻劉氏及其幼女一并賞給死者家為奴若
　現已無人即發往伊犁給與厄魯特為奴此案即著
　行在刑部速行核議具奏至刑部律例所載惟及殺
　一家非死罪三人而止至全家被殺多人之犯作何
　加重未經議及此等兇犯明知法止其身或自拚一
　死逞其殘忍殺害過多以絶人之嗣而其妻子仍得
　倖免於天理人情實未允協朕非欲改用重典但為
　民除患不得不因事嚴防俾兇暴奸徒見法網嚴峻
　殺人多者其妻孥亦不能保庶可少知斂戢是即辟
　以止辟之義其應何如増改律例並著刑部另行妥
　議具奏尋議嗣後如殺一家四命以上致令絶嗣者
　　兇犯擬以凌遲處死將兇犯之子無論年嵗大小
　　概擬以斬立決妻女改發伊犁給厄魯特為奴若
　　死者尚有子嗣即將兇犯之子俱擬以斬監候秋
　　後處決該犯妻女給與死者之家為奴再查給予
　　為奴原以示折磨而昭儆戒惟此等梗頑孽屬死
　　者之家或莊農貧户或子嗣幼弱恐不能養贍鈐
　　束且日久亦難保無挾怨滋事之處應於定案時
　　酌量情形死者之家情願收領者即賞給為奴如
　　自揣不能管養不願收領者亦即改發伊犁給厄
　　魯特為奴奉
㫖依議又奉
上諭刑部進呈秋審招冊朕詳加批閲内浙江省僧靜
　峯起意毆死其俗家胞弟周阿毛圖賴邢直武等一
　案照故殺期親弟妹律擬絞監候又江西省郭義焙
　謀財殺死小功堂姪郭丫頭仔一案照尊長謀殺本
　宗卑幼已殺者依故殺律擬絞監候雖皆擬入情實
　而所引之律俱未允協僧人披剃出家即不當復論
　其俗家卑幼且致死人命即已犯其殺戒今靜峯因
　周阿毛癡呆無用輒行謀死圖賴洩忿兇殘殊甚彼
　不念手足之誼何得復援尊長之條刑部因律有僧
　於本身親屬有犯仍按服制定擬等語遂爾概行比
　附殊未思律言有犯專指尊長而言如僧人犯其祖
　父伯叔自不可因出家稍為末減若卑幼本不可言
　犯又安得由犯尊之律推而下及乎是僧人致死俗家
　卑㓜斷不當復以服制論也至郭義焙因其六
　嵗幼姪郭丫頭仔頭戴銀項圏輒行起意扭取見其
　哭喊遂行推跌糞坑溺斃兇惡殘忍情屬可惡且該
　犯意在圖財視伊姪如草芥盜攫而殘其命於死恩
　義已絶又豈可復引謀殺卑幼之條乎夫尊長之於
　卑幼或不遵教戒或干犯名分責打致斃本律原止
　擬流若因財産起衅則不得概用此律從前曽降諭
　㫖勅部凖情定擬是以有兄及叔伯因爭奪家産將
　弟姪故行殺害者擬以絞監候一條然此第專指尋常
　索財爭産因傷斃命而言蓋弟姪原有贍給尊長之
　義故尊長之罪尚可稍輕若謀財害命及殺盜得財
　致死弟姪更復有何倫理以及圖姦卑幼之妻復將
　卑幼謀殺者此等兇徒身已蔑倫傷化定擬時轉因
　倫紀原情又豈明刑弼教之本意乎朕辦理庶讞鑑
　空衡平輕重悉視其人之自取而於秋讞大典披覽
　再三期於無枉無縱若此二條舊例尚未合情理之
　正著刑部另行改擬具奏以昭平允尋議嗣後僧人
　　如致死本宗卑幼無論鬭毆謀故俱以凡律定擬
　　至謀財害命强盜殺人及圖姦謀殺之案於卑幼
　　之恩已絶應俱照平人一例辦理不得復依服制
　　寛減奉
㫖依議(謹按刑律之設所以敦教化飭倫紀也故於服/制所闗之犯不與常人同科然卑幼固不可以)
　　(不敬而尊長又豈可以不慈我弟姪皇上凖情定/法特將尊長因爭奪家財故殺    者擬以加等)
　　(以勵興仁講讓之風然止於絞候而止誠以弟姪/有贍給尊長之義而子弟不得開好貨之私若夫)
　　(尊長蔑倫傷化彼已自踰於倫常之外則自不可/泥於舊例反成寛縱我    皇上明察庶獄鑑空)
　　(衡平於此等傷化之徒改從重/典正所以勵㢘恥而厚風俗也)十月奉
上諭閔鶚元奏審擬已革英山縣知縣倪存謨於僧廣
　明因姦致死杜得正不能審出實情轉將屍子杜如
　意誣擬極刑一案請照新例將倪存謨杖一百徒三
　年不准援減等語所擬尚不足蔽辜此等重案為縣
　令者不能悉心訊究任聴兇僧教唆姦婦串供揑飾
　轉將屍子刑求㡬成寃獄其罪實難輕逭原詳所云
　杜如意撞遇伊父與伊妻有姦持斧欲砍廣明見其
　手軟接斧連砍致斃等語試問杜得正如果拉姦伊
　媳必係無人之處僧人廣明何由在旁此乃情理之
　顯而易見不必悉心詳究而始知情者倪存謨不能
　見及一味嚴刑誣服率擬凌遲重辟又復刪改兩次
　控詞揑作訪聞其情節甚屬可惡非尋常故入可比
　杖徒尚覺法輕情重倪存謨著改發伊犁永逺不准
　囬籍以為州縣濫刑誣枉者戒至此案若非該州倪
　廷模訊出實情㡬令奸僧漏網屍子啣寃倪廷模可
　謂能事著該撫即行送部引見向來各省地方官有
　拏獲隣省盜犯尚令引見録用以示奬勵若為知府
　直隸州者能將審轉之案虚公研鞫立予平反則所
　屬可無寃民較之實心緝盜尤有益於吏治嗣後凡
　知府直隸州有將闗係生死出入大案審出實情改
　擬得當經上司核定題達部議准行者該部查明奏
　請送部引見著為令四十二年三月呉橋縣民沈萬
　　良毆傷王廷修身死直督周元理審擬題奏奉
㫖沈萬良之父沈三行竊拒捕原係有罪之人被事主
　王廷修知覺趕毆致斃將王廷修照黒夜偷竊被事
　主毆打致死例擬徒本案已經完結法非應抵義不
　當仇乃伊子沈萬良忽於十餘年後復將已伏罪之
　王廷修乗機殺害該督撫援照子孫報仇之例擬以
　杖流經部議駁甚是從前各省辦理復仇之案如廣
　東省曽士標毆死曽㑹昌律擬斬候而曽㑹昌之子
　曽朝宗復戳死曽士標之子曽亞二律擬斬決朕特
　明降諭㫖改為絞決又河南省智洪義因父智順被
　趙二毆死趙二問擬絞候智洪義藉言報復輒殺其
　子趙倉律擬斬候九卿閣臣於勾到招冊内夾簽聲
　明又經朕明降諭㫖通諭問刑衙門以我朝明罰敕
　法審慎周詳生殺悉由讞典豈容一介不逞之徒私
　行報復况國法既彰則私恨已洩仇殺之端斷不可
　啓訓示最為明晰即子孫復仇之例若因伊父死於
　非命而兇手竟得漏網寃無可伸其復仇猶為可説
　今沈三原係罪人王廷修又已伏罪結案則國法已
　伸王廷修即屬無罪之人乃沈萬良復逞兇故殺即
　應照故殺律問擬若如該督所擬杖流將來此風一
　開誰非人子皆得挾其私忿藉口復仇逞兇撓法何
　所底止豈辟以止辟之義耶周元理引律不當著飭
　行此案著照部議交周元理另行照律改擬具題並
　將此通諭知之八月奉
上諭刑部核擬張二即張丕林扎死伊妻徐氏照夫故
　殺妻律問擬絞候所擬尚未允協此案張二攜妻徐
　氏賣姦潘三時往姦宿索錢爭毆迨經官責逐張二
　計欲躱避因徐氏不允輒起殺機奪刀扎斃是張二
　甘心將徐氏賣姦夫婦之義早絶乃復逞兇戕命自
　當與凡人故殺同科猶之妻妾因姦謀殺本夫者律
　應凌遲若因本夫縱容抑勒其妻妾與人通姦罪止
　斬決則縱姦之本夫復殺其妻即不得以尋常夫殺
　妻律擬斷蓋其夫縱妻賣姦已屬不知羞愧又忍而
　置之於死情更兇惡若復拘夫婦名義稍從末減何
　以勵廉恥而維風化乎著刑部將此例另行斟酌改
　定所有張二一案即照新例定擬具奏尋議嗣後以
　　妻賣姦之夫故殺妻者以凡論其非本夫起意賣
　　姦者仍依律辦理奉
㫖依議又奉
上諭刑部進呈雲南貴州秋審本朕詳加批閲其中情
　節有械鬭各傷一命及以金刃傷人者同一案而分
　擬情實緩決殊未允協已交部臣另行改擬矣夫殺
　人者死漢初約法已然今擇其情輕列於緩決已屬
　寛典如糾衆械鬭則為害於世道人心漸不可長是
　以朕於勾到時遇有械鬭各傷一命之案並予勾決
　邇年來其風稍戢然尚有未能盡熄者至鬭毆之案
　情形本自不同有並非互鬭亦援鬭毆律條問擬者
　因係積久相沿姑仍其舊而秋讞時之分别情實緩
　決則輕重當有權衡如彼此俱以手足相毆及各持
　金刄互格因而傷重致斃者兩造情事相等原可入
　於緩決若死者僅以詈罵起衅或用手足先毆而兇
　犯輒持金刄抵拒殺傷其為逞强斃命已可概見且
　金刄本可殺人之物若死者並未持械豈能徒手相
　當即非頓起殺機其與故殺亦所差一間此等而不
　入於情實又何以懲暴除兇况法司者惟當凖酌情
　理務得其平若稍存隂隲之見曲從開脱實乖明允
　之道且死者何辜寧不含寃地下乎嗣後内外問刑
　衙門於秋審鬭毆案犯並當遵㫖悉心定擬毋有枉
　縱庶好勇鬭狠之徒共知儆戒不敢輕蹈法網所全
　實多是辟以止辟也將此通諭中外知之十一月奉
上諭僧人界安將十一嵗幼徒韓二娃用繩拴弔疊毆
　立斃甚至其父韓貴隴跪地求饒亦置不理其兇狠
　慘毒情形甚為可惡該部僅照故殺律擬以斬候尚
　未為平允僧人出家持律原不應身犯殺戒是以每
　年秋審時遇有僧人毆斃人命者概予勾決以示懲
　儆今界安因其徒年幼貪頑輒恃醉逞兇頓起殺機
　立置之死是界安既犯王章又破佛法非常人鬭毆
　故殺者可比豈可令其久稽顯戮著交該部另行妥
　議定擬具奏此案即照新例辦理尋議嗣後僧人逞
　　兇謀殺慘殺十二嵗以下幼孩者即擬斬立決其
　　餘尋常謀故鬭殺之案仍照本律辦理奉
㫖依議十二月山西民白明璋圖産故殺胞弟與姪三
　　命巡撫覺羅巴延三將白明璋照謀産殺期服卑
　　幼一家三命者斬決例具擬刑部照擬核覆奉
㫖此案白明璋因圖得伊父養老地畆謀殺親弟白明
　顯并將其子大娃二娃俱立時扎死慘毒已極情罪
　甚為可惡若僅照例斬決尚不足以懲儆兇殘且白
　明顯父子三命俱被殺死伊一支竟爾絶嗣而白明
　璋拚以一死抵償將來其子轉得藉承伊父遺業以
　遂其吞併之謀揆之情理亦未為平允著交該部即
　將白明璋之子一併議抵俾貪狠兇惡之徒知絶弟
　之後者自亦絶其後庶可稍戢其慘殺之謀並著行
　令各省將此㫖通行榜示俾僻壤愚氓咸知炯戒四
　　十三年六月奉
諭此案宗人府刑部㑹審將寳通髙二照毆傷覺羅律
　擬以杖徒覺羅赫蘭太寳興照不應重律擬杖折罰
　所辦尚未允協常人毆辱宗室覺羅律有專條者固
　欲使齊民之不敢輕䙝天潢亦隠示宗支各當律身
　自重也若宗室覺羅並不與人爭較而常人輒敢毆
　及自當照律科罪若宗室覺羅先已尋衅毆人其人
　因而還手則是宗室覺羅不知愛惜自取其辱即當
　以鬬毆論彼此同科不應更為區别且宗室覺羅各
　有養贍錢糧尤宜在家安分若輕入茶坊酒肆已自
　失其尊貴體面本為不足惜之人倘復滋事召侮行
　同無賴又豈可曲加優異乎至向以曽否拴繫黄紅
　帶為分雖亦别嫌明微之意但恐宗室覺羅因有此
　例轉恃黄紅腰帶為䕶符動輒毆人肆横毫無顧忌
　所謂愛之適以害之也况宗室覺羅犯該笞杖者例
　當准以折罰錢糧已存議親之典更何必多其條例
　導之犯法乎嗣後審擬此等案件如宗室覺羅並未
　生事常人擅行毆及者自當照例杖徒問擬若係宗室
　覺羅先行動手即照尋常鬬毆論其曽繫黄紅腰帶
　與否竟不必論庶共知儆畏各以禮義自閑期無負
　朕教誨成全之意著刑部㑹同宗人府另行妥議具
　奏此案即照新例行尋議嗣後宗室覺羅與人爭毆
　　之案除審明宗室覺羅並未與人爭較而常人尋
　　衅擅毆者照律治罪外如宗室覺羅輕入茶坊酒
　　肆滋事召侮或與人鬬毆先行動手毆人者不論
　　曽否腰繫黄紅帶子其相毆之人即照常人鬬毆
　　例一體定擬其宗室覺羅應得罪名臣部按例定
　　擬犯軍流徒罪者照例鎻禁拘禁外其犯笞杖應
　　否折罰錢糧之處交宗人府酌量犯案情節其情
　　罪可惡者在宗人府實行責打不准折罰奉
㫖依議七月䕶軍文元因伊舊僕趙大典置房屋以其
　　向在伊家積有餘資即行搬出斥其昧良屢尋衅
　　端復直入趙大家搬取衣箱毆打趙大情急刄傷
　　文元殞命刑部將趙大照依在工人毆死家長律
　　擬以斬決奉
㫖三法司核議將趙大依雇工人毆家長至死擬以斬
　決固屬照例問擬朕閲案情該犯之母徐氏雖經立
　契典與文元家得過身價而典限滿後契已給還嗣
　伊母子仍在文元家月得工錢服役又經辭出在外
　居住究與現在雇工者有間且起衅之由係文元因
　趙大積有餘資屢次尋閙既搬其箱籠又復扭住毆
　打趙大情急扎傷尚非該犯逞兇干犯趙大著從寛
　改為應斬監候秋後處決餘依議至八旗家奴及雇
　工人等經本主放出及辭出之後或積有餘資感念
　舊恩助其家長亦屬情理之有而為家長者受之已
　覺有愧若因主僕舊時名分冀其僕資助多方需索
　尤屬無恥如此案趙大母子雖曽在文元家服役業
　經辭出另居即典置房屋亦係其能節省經營所致
　與舊雇主何涉乃文元屢次尋衅並因其母子外出
　踢門搬取箱籠行同無賴更不足齒矣恐旗人内似
　此者難保其必無著將此曉諭八旗人等各自顧惜
　顔面毋蹈覆轍四十四年十月奉
上諭前日勾到湖廣省秋審人犯内有王成砍傷江文
　珍等一家六命其子王喜娃應行縁坐年僅十嵗今
　日勾到山東省秋審人犯内有馮吉殺死馮文煒一
　家六命其子馮大甫年僅六嵗馮二甫年僅二嵗刑
　部俱擬入情實應斬本屬例所宜然王成馮吉兇惡
　性成砍傷一家六命慘毒已極即將伊全家抵死僅
　足相償實屬情真罪當而刑部定例將殺六命之已
　絶嗣者其子均擬斬決若尚未絶嗣者擬斬監候而
　於縁坐者之年嵗未為區别因念二犯縁坐之子犯
　事時年僅數嵗尚在童稚無知若概予駢誅究覺不
　　忍是以均未予勾此即朕之姑息然仰體
上天好生之心毋寧失之厚耳惟是此等兇孽留其喘息
　　已屬法外之仁若伊等長成復或遇赦減等釋放仍
　　聴婚配俾有遺孽將何以昭平允并何以慰死者之
　　心嗣後遇有此等兇犯縁坐之子年在十一嵗以上
　　者仍照現行之例辦理如年在十嵗以下者俱著問
　　擬斬候永逺監禁雖遇赦不准減釋令其老死囹圄
　　庶於凖情之中仍不廢法所有此次未勾之王喜娃
　　馮大甫馮二甫即照此例著為令十二月奉
　上諭刑部等衙門題覆雲南文山縣民申張保毆死髙
　　應美致伊父母先後服毒身死一案將申張保問擬
　　絞決固係按律擬罪而揆其情節實未允協凡子犯
　　死罪致令父母自盡擬以立決者原為其子違犯教
　　令及身犯不端之事致累其親忿恨自戕此等孽種
　　斷不可復留於人世例意顯然今此案申張保因髙
　　應美與其母胡氏不避嫌疑屢為其父申茂盛撞見
　遂相反目申張保曽經往勸數次嗣其父鬰結成疾
　申張保往視始將情由宻行告知及胡氏被夫責逐
　即奔至申張保家居住後髙應美途遇申張保復聲
　言欲往伊家見其母申張保用言阻止髙應美輒行
　嗔罵拾石向擲申張保情急始用所攜木棍毆戳致
　死後經事發申茂盛胡氏忿激羞愧先後服毒身死
　是此案衅由伊母胡氏與髙應美有姦淫惡欺凌實
　為子者所宜恨且申張保始而勸解其父繼復接母
　同居並無不合迨後姦夫欲往其家明係圖姦其母
　此而再不心生忿恨任聴其母與人茍且則竟無復
　廉恥之心且將置其父於何地乎是申張保之毆死
　髙應美實出於義忿殊堪矜憫而申茂盛胡氏之死
　由於姦情敗露忿愧輕生並非申張保貽累若亦予
　以立決未得情理之平但非於姦所殺死姦夫自不
　能免罪擬以絞候亦足矣此本著九卿㑹同該部另
　行妥酌定例具奏嗣後遇有此等案情即照新例辦
　理朕綜理庶獄無論案情鉅細悉為反覆權衡折衷
　至當如其子自作罪惡致親忿激輕生則當立正典
　刑以申明刑弼教之義若此案之殺姦因雪恥而成
　親死非被累所致則不宜即予繯首致乖明慎用刑
　之文内外問刑衙門並當深體朕意慎重聴讞並將
　此通諭知之四十五年九月襄陽民敖大髙因胞叔
　　持錨向戳伊父伊母奔救亦被戳傷倒地情切救
　　䕶持棍格傷胞叔右膞兩處迨伊父與胞叔互毆
　　將伊叔毆斃湖廣巡撫以伊父擬抵敖大髙依姪
　　毆胞叔致死律擬斬立決刑部核覆奉
㫖交九卿議奏尋議此案敖大髙因䕶母共毆期親服
　　叔棍格肐肘並非致命重傷實係伊父敖善富毆
　　戳致命頂心𩕄門等處致死此即係尊長為首卑
　　幼為從所毆傷輕例應擬流之案該省原題未經
　　分晰誤照卑幼毆死期親尊長不分首從皆斬之
　　律將敖大髙擬以斬決臣部核覆時止因其䕶母
　　情輕夾簽聲明未曽詳查更正減流係屬臣部辦
　　理錯誤請
㫖交部議處并請通行直省嗣後遇有此等案件畫一
　　辦理以免參差奉
㫖依議又貴州按察使永慶奏題達案件改擬罪名應
　　隨本聲明以專責成查向來州縣審解命盜案每
　　有情節不符擬議失當上司隨招駁飭覆審頂限
　　不及駁審之案上司往往代為改擬分别咨題其
　情罪未協者自難逃
聖明洞鑒至成招到部所擬罪名或有出入部臣就案
　核覆其中偶有錯誤或供勘不符駁令督撫另行
　妥議部臣止查取原審官及各該上司職名分别
　議處究無由深悉何衙門錯誤也即如東省濟南
　府知府吕爾昌辦理裴志剛與宗氏通姦一案經
　部議駁並查取職名㕘處雖據撫臣奏明自行引
　咎而承審原官終屬錯誤難以分别寛免此其明
　騐也伏思草率成招固在上司之察核即援引錯
　謬應有先後之區分應請嗣後府州縣解審案件
　如有限期本寛而情罪尚須斟酌者仍應切實駁
　審以期毫無枉縱遇案已頂限而情罪間有舛錯
　不及駁審之案各該督撫於改定後即將辦理錯
　誤之臬司府州縣附疏聲明聼候部議察核如府
　州縣擬議已協上司别存意見更改失當即將該
　上司照例議處若實係原審之府州縣擬議錯誤
　　上司更改允當者即將府州縣隨本附㕘如此責
　　有攸歸庶承審官各顧處分於刑讞更加詳慎矣
　　部議從之四十六年七月奉
上諭據廣西按察司富躬奏審擬北流縣民陳正仁調
　戲唐惠志之妻陳氏賄和後因被村童恥笑返悔抱
　忿夫婦先後服毒身死經部駁改仍照府州縣原審
　問擬自請議處一摺此案原審州縣及委審各官俱
　定以絞監候該司以唐陳氏之死事隔一月追悔輕
　生本夫唐惠志亦以得錢私和畏罪自盡是唐陳氏
　彼時原無慚忿輕生之心與尋常羞忿自盡者有間
　改擬威逼例擬軍辦理亦屬有因並非故為開脫至
　向來地方官規避處分一經邀免便思置身局外今
　富躬以此案係自行改擬不肯諉過於下請交部嚴
　加議處尚有體面至部駁仍照承審府州縣各官原
　擬乃因案闗二命並非調戲致死起見所辦並無錯
　誤所有辦理此案之臬司富躬及原擬各官俱著從
　寛免其交部從前此等案件凡遇手足勾引致本婦
　自盡者俱按律問擬情實秋審時予勾其僅止言語
　調戲者雖按律定擬俱從寛免勾此朕凖情酌理期
　於勿枉勿縱之意此案雖致死二命究係和息一月
　之後若定擬絞候情殊可憫如竟照該司改擬充軍
　則又係致死二命未免少失之寛陳正仁著改發烏
　嚕木齊充當苦差如此折中辦理庶情法均得其平
　嗣後遇有此等案件即照此問擬著為令九月奉
上諭本年秋審據刑部將各省人犯招冊進呈朕詳加
　批閲内四川省經部改入情實者七案湖廣省經部
　改入情實者七案讞獄大典内外承辦官均宜悉心
　詳核以期無枉無縱若部駁未能妥協朕亦未肯准
　行今此次部中改擬各案核其情罪均屬平允自係
　外省問擬失當不可不明定處分俾知警省治獄之
　道惟在凖情酌理務得其平固不可少存姑息有意
　寛縱若徒避寛縱之名而過為刻深則民命所闗甚
　鉅是失入之咎比失出為重又不可不示區别嗣後
　各省秋審案件如經部駁至五案以上俱係問擬失
　出者著交部議處如五案之内有問擬失入一案即
　著交部嚴加議處以示慎獄明刑之意所有此次四
　川湖廣兩省秋審案件即照此例辦理又奉
上諭本年廣東省秋審招冊内有竊犯任起祥等行竊
　拒傷事主張觀保身死一案查此案内任起祥為首
　其黄徳新慕容亞保為從先後拒傷事主情罪相同
　乃該撫定擬及刑部核覆時黄徳新問擬絞候而慕
　容亞保則問擬流罪一事兩岐因令軍機大臣就近
　詢之刑部待郎姜晟據稱黄徳新係照竊盜又傷事
　主之例擬絞慕容亞保隨後用棍戳傷事主照罪人
　拒捕為從例擬流等語此案問擬罪名殊屬失當竊
　盜拒捕與罪人拒捕本屬兩條難容牽混罪人拒捕
　所包者廣如因姦等類皆是至竊賊拒傷事主情罪
　較重是以另立專條並非如鬬毆傷人之案以金刄
　及他物分别輕重者可比何以一案引用兩條致罪
　名出入懸殊葢夥賊拒捕其去强盜祗屬一間强盜
　傷人豈復問其執持行兇之物為何物乎此案内慕
　容亞保一犯除交刑部另行核擬外仍著刑部堂官
　及廣東巡撫明白囬奏四十八年三月奉
㫖刑部核擬徐剛毆傷張文耀身死一案率照雲南巡
　撫劉秉恬定擬將頂兇之唐二照本犯絞罪全科其
　正兇之弟徐三係踏傷田内豆苗起衅之犯恐到官
　連累許給銀兩央求唐二頂兇該部亦照依説合減
　等擬以杖流所辦殊欠平允葢從中說合係指案内
　本無闗涉徒與犯人通信說合之人而言徐三一犯
　本係正兇胞弟且事因伊起又係伊覿面賄囑舞弊
　其中並無另有輾轉為之說合之人何得比照說合
　人減等之例僅擬杖流刑部率行照覆誤矣著將徐
　三一犯暫行擬絞監候俟拏獲徐剛到案審明正兇
　及起意央求頂兇情節另行定擬具奏至唐二貪賄
　頂兇罪由自取刑部於頂兇之犯向皆入情實漫無
　分别亦屬疎漏因思頂兇者其本案亦自有輕重如
　謀逆强盜謀故鬬毆本屬不同其應如何分别條欵
　著另行詳議尋議凡謀逆强盜罪干凌遲斬梟決不
　　待時者頂兇之犯應照本犯一律全科即謀故等
　　案應擬監候者本犯復行賄頂改為立決頂兇之
　　犯仍照舊例入於情實至鬬毆等項案内如正犯
　　應入情實者改為立決受賄頂兇之人或本係在
　　塲幫毆以刄傷人并助毆傷多傷重又或受賄贓
　　至滿貫仍列入情實若正犯由緩決改為情實者
　　頂兇之犯或僅止事後貪賄並無别項情事贓數
　　亦屬無多正兇又未漏網俱擬緩決奉
㫖依議四月奉
㫖雲南巡撫劉秉恬具題民人王奉以藥迷人未經得
　財一案將王奉比照傳授藥方貽害例擬斬監候永
　逺監禁其為從之楊富照律擬流改遣所擬尚未允
　協此等匪徒擬以斬候雖若從嚴永逺監禁俾得安
　坐囹圄較之為從之發遣為奴者轉屬從寛王奉著
　改發伊犁給厄魯特為奴又奉
㫖據福康安具題民人貝開富等用藥迷人未經得財
　問擬斬候永逺監禁一本因前滇省有王奉一案曽
　經降㫖令刑部另行酌定條例具奏矣今思斬之與
　遣究屬輕重有分若概予發遣不足明刑此等用藥
　迷人之案如人已被迷雖經他人救醒而用藥者本
　有殺人之心自應將該犯問擬實斬入於秋審情實
　不得以未經得財稍為寛貸若甫經學習雖已合藥
　即行敗露或欲迷之人知覺未經受累則情節尚輕
　尚可寛其一綫將該犯發往伊犁給與厄魯特為奴
　已足蔽辜著交刑部一併分别核擬具奏所有貝開
　富等一案即照新例定擬四十九年正月奉
上諭前因廣西永安州知州葉道和與岑照科場舞弊
　藐法營私經該撫孫士毅奏請將葉道和家産查抄
　入官兹據江西巡撫郝碩奏訊據葉道和之兄葉道
　中供伊兄弟並未分家亦無銀錢什物寄到現將葉
　道中署内財物悉行查封等語從來縁事獲罪之人
　兄弟本不相及如因一人獲罪將其兄弟貲産盡行
　查抄辦理未免過當若以未經分晰盡免入官則應
　行查封者皆得託詞未免任意隠匿使貪吏子孫仍
　復坐擁厚貲亦復何以示儆嗣後如有縁事獲罪應
　抄而兄弟未經分産者將所有産業按其兄弟分股
　計算如家産值銀十萬兄弟五人每股應得二萬祗
　將本犯名下應得一股入官其餘兄弟名下應得者
　概行給予以昭平允所有葉道和一案即照此辦理
　並著為令二月奉
上諭據福崧㕘奏石門縣知縣朱麟徴因地保張奕髙
　承催錢糧多未完納令役責處張奕髙推諉不服出
　言唐突該縣將張奕髙杖責三十板致因傷重斃命
　請將朱麟徴革職等語未免過當知縣身膺民社如
　於所管人役有因私挾忿責處致死情事自應㕘奏
　革職治罪今朱麟徴於地保徴催錢糧多未完納且
　又挺撞本官責處本屬分内應辦之事而該地方既
　已承催不力又復出言頂觸已有應得之罪况該令
　將地保責處三十板亦係如法決責不得謂之濫刑
　若因此而概行革職則將來州縣所管吏役保約皆
　得有所倚恃挾制本官於實力辦公之道殊多未便
　嗣後如挾嫌逞忿致斃人命者仍照例辦理外如事
　屬因公按法責斃所屬人役該督撫止須奏請交部
　議處部議時亦不過議降級留任已足致懲不得遽
　行革職致起胥役刁惡之漸所有此案朱麟徴應得
　處分即照此辦理著為令閏三月奉
上諭各省督撫藩臬司道皆朕特加簡畀委任非輕自
　當仰體朕懐勤恤民隠方無忝厥職乃近年來民間
　詞訟經州縣審斷復赴上司衙門控告者該督撫司
　道往往仍批交原審之府州縣審辦在該府州縣心
　存迴䕶斷不肯自翻前案即使所辦允當而情形之
　間易涉嫌疑實不足以服告者之心也又何怪小民
　之紛紛凟訴耶嗣後各省案件有赴上司衙門控告
　者其距省較近地方該督撫即應親提人証卷案發
　交藩臬兩司親詣秉公審辦或道路遥逺人証過多
　恐致拖累通省豈無公正明幹熟諳刑名之道府大
　員即當遴委前往研訊實情庶民情各得其平自不
　致藉口啣寃復行凟控將此宣諭各督撫飭所屬均
　宜勤慎如從前輒發交原審官以致案情出入小民
　屈抑求伸赴京控訴者一經欽派大臣審出實情惟
　該督撫是問四月部議四川總督李世傑奏請於每
　　年秋讞事畢後將各省改案刋刻成帙頒發外省
　　奉為楷模等語伏查近年各省擬議失當九卿改
　　擬之案或係各斃一命情同械鬬或圖財奪産故
　　殺胞弟胞姪致令絶嗣或一死數傷肆行慘殺或
　　金刄傷多情同故殺或恃强有意凌欺傷斃老幼
　　或竊盜中情節兇狠怙惡不悛各項均係歴來應
　　擬情實共見共知者而誤入緩決是以改正並未
　　於舊有章程之外另立從嚴辦法葢縁案情萬變
　　或情同而事異或同事而異情心迹介在纎微輕
　　重即判然逈别此省之案不能適孚於他省今年
　　之案不能預合於來年要在司讞者逐加推勘詳
　　核定擬未可刻舟求劍致滋似是而非之弊若如
　　該督所奏無論每年審案二千餘起祗講求於此
　　駁改之數十案仍不能櫽括通曉即就此數十案
　　而論亦必須詳閲全案供招細核屍格傷痕始能
　　分别輕重刪存畧節若僅将畧節刋刷而全案供
　　招屍格無由查覽究不能得其所以改實改緩之
　　故而稍涉拘牽者轉致援引失當辨論紛滋惟查
　　三十二年原有刋刻秋審比較條欵恭載歴年
上諭及臣工條奏發行在案請將三十二年所奉
諭㫖及臣工條奏並臣部從前比較條欵再行彚總刷
　　釘通行各省奉
㫖部駁甚是又奉
上諭刑部題覆安徽省程尚義砍傷小功服嬸程劉氏
　身死定擬斬決固屬罪無可加已照簽批發矣但核
　其情罪該犯因圖姦姪婦錢氏未成被伊嬸程劉氏
　詈罵反生氣忿頓起殺機砍傷致死實係因姦故殺
　尊屬該部按律定擬依卑幼毆本宗小功尊屬死者
　擬斬立決核之該犯因姦故殺情節尚未允協嗣後
　如有此等案犯應將因姦故殺專條援引定罪如律
　内未有此條即著刑部另行酌擬添入條例伏查卑
　　幼殺死尊屬之例不將因姦起衅另立專條者縁
　　尊屬服制有期功大小之不同一經故殺即有斬
　　決凌遲之各異因姦起衅情節雖重而罪無可加
　　第思因姦故殺淫兇特甚歴來因其罪無可加止
　　聲明服制本律援引定擬與案情實未允協請嗣
　　後凡卑幼因姦親屬起衅故殺有服尊屬之案按
　　其服屬應斬決凌遲無可復加者於援引服制本
　　律之上添載卑幼因姦故殺字様以昭明切再查
　　卑幼故殺尊長律内所稱本宗大功小功則擬斬
　　決餘俱監候是外姻之小功緦麻按照服制定罪
　　仍止監候此等因姦故殺尊長之案情罪較重亦
　　應定擬立決以懲淫兇但例冊未立明條請嗣後
　　凡卑幼因姦親屬故殺本宗外姻有服尊長罪止
　　斬候者均改為擬斬立決奉
㫖依議十一月奉
上諭刑部議駁奉天府尹定擬高九娶弟媳楊氏應行
　絞決一本已依議行矣因思髙九亂倫之事由伊父
　髙志禮主婚查照尋常嫁娶違律事由主婚主婚為
　首男女為從至死者減一等高九楊氏俱得照男女
　為從減等是以駁令該府尹改擬但此亂倫重犯減
　等即當擬流核其情罪尚不足以昭平允此案雖由
　高志禮主婚但高九何以竟甘心聽從即使平日無
　姦其亂倫之罪亦不小况父母無不愛其子卑幼犯
　法尊長出而承認其犯法之男女遂得均從末減擬
　流非所以正亂倫而弼教化也嗣後有似此事由父
　母主婚而男女應得減等自應仍擬絞候秋讞時再
　核其情節輕重辦理五十年四月奉
上諭刑部核覆湖南乾州㕔苗民張應琳商同張田氏
　謀死姪女張􁀙女并張學能謀死堂伯母張章氏互
　相圖賴一案朕細閲情節縁張學能與張章氏有祖
　遺來歩兠山場一處張應璞等本屬無分詎張應璞
　與弟張應琳舊存契紙内載來歩兠山場字様欲行
　爭占經官查明實係張學能祖業將張應璞白契扯
　毁嗣張應琳之妻張田氏背負幼孩張􁀙女赴山檢
　收桐子被張學能喝阻並聲言報官張應琳遂起意
　將􁀙女致死圖賴張學能畏懼因亦將堂伯母張章
　氏致死搪抵該部議覆將張學能依謀殺緦麻以上
　尊長律擬以斬立決張應琳依故殺姪圖人例發附
　近充軍固屬照例辦理但此案起衅由於張應琳謀
　占張學能山場將􁀙女致死圖賴是張應琳本屬理
　曲張學能謀死緦麻尊長律擬斬決而張應琳因故
　殺卑幼律止發遣不至於死是張應琳家僅傷􁀙女
　之一命而張學能之伯母張章氏已經被害張學能
　以闗於倫理又應擬斬立决是理直之家轉兩命抵
　一命未為平允且張應琳係張學能近宗張學能正
　法之後伊家無人所有産業自必仍歸張應琳執業
　該犯既得免死仍得遂圖産之謀則狡詐凶殘者勢
　必不復知所懲儆且恃長而謀死卑幼者必多矣非
　辟以止辟之道嗣後除尋常謀死卑幼希圖詐賴不
　致被詐之家又釀成人命者亦應照様辦理外其有
　被詐之家因其謀死卑幼復釀成人命致一死一抵
　如此案者則圖詐之犯即使所殺傷係屬卑幼亦未
　便僅照向例擬遣使兇惡之徒無所畏懼其應如何
　改擬絞候之處著刑部另行定擬具奏載入則例遵
　行所有張應琳一案即照新例辦理伏查例載兄及
　　伯叔因爭奪弟姪財産故行殺害者擬絞監候係
　　指爭奪弟姪財産即將有財産之弟姪殺害者而
　　言與圖占同族財産故殺弟姪圖賴者不同但因
　　圖占財産起衅致被詐之家復致殺其尊屬搪抵
　　是自殺其弟姪而又釀成二命即予以繯首之條
　　實有應得應請嗣後如兄及伯叔謀奪族人財産
　　故殺弟姪圖賴致被詐之家復有致死尊長釀成
　　立決重案除罪犯應死者悉照各本例定擬外其
　　罪應軍流者即照兄及伯叔因爭奪弟姪財産故
　　行殺害例絞監候以昭平允其被詐之家所有財
　　産即使無人承管亦不得以爭奪者之後承繼奉
㫖依議
　
　
　
　
　
　
　
　
　
　
皇朝通典卷八十四
　欽定四庫全書
　皇朝通典卷八十五
　　刑六
　　　雜議
　　　(臣/)等謹按獄情萬變持議易滋
列祖以來
聖明天斷我
　皇上指授所及惟一準諸情法之平此議刑議罰之至
　　　當者也至於臣工之識觧不一所處之時地亦殊
　　　其勢不能無異議
　聖心惟虚已採酌而用之故有拘泥律文以為得當而
　　　實非有改易成例按之事理而實確凡有准駁一
　　　奉
　睿裁衷於一是而已惟固執已見争辨不已者則
　教戒最嚴以杜議論攻擊之漸諸臣疊奉
　訓詞講明律意近復
　命定議罪出入處分議者益知謹凛仰遵
　皇上明刑弼教至意審慎周詳以期無枉無縱故刑憲
　　　歸於平允而持議罕有異同謹擇衆議之有禆於
　　　讞獄與部議進
　　呈而得
　㫖允行者著於篇
　　　順治四年七月申定赦例凡犯十惡殺人盜官財
　　　物及強盜竊盜放火發塜受賍詐偽犯姦畧人畧
　　　賣和誘人口奸黨䜛言左使殺人故出入人罪知
　　　情故縱聼行藏匿説事過錢之類雖遇赦不原其
　　　過誤犯罪及因人連累官吏有犯公罪並從赦宥
　　　赦書臨時
欽定其特免及降減從輕者不在此限徒流人在道遇赦
　　　計程無故過限者不得以赦放若㑹赦在逃雖在
　　　程限内亦不放免其逃者身死所隨家口願還者
　　　聼遷徙安置人準此其徒流遷徙安置人已至配
　　　所及謀反叛逆造畜蠱毒採生折割人殺一家三
　　　人縁坐應流者不在此限十年八月定
　　朝審事例每年於霜降後十日三法司㑹同九卿科
　　　道官将刑部現監重囚逐一詳録分矜疑緩決情
　　　實三項具題
命下之日矜疑者照例減等緩決者仍行監禁其情實者
　　　刑部三覆奏
聞臨刑之時另本開列花名得
㫖予勾之案方行處決(謹按三覆奏之法是年以刑科給/事中劉餘謨言於  朝行之至外)
　　　(省各情實重犯秋審後法司具題即咨行各省無/覆奏之例迨雍正二年特奉      諭㫖凡外省)
　　　(重囚經秋審情實應決者亦照朝審之例法司三/覆具奏誠慎重民命之意也我    皇上矜恤庻)
　　　(獄每嵗刑部進覽呈秋審情實招册必将逐案事/由一一    披  使獄情毫無遺漏而各案適輕)
　　　(適重又詳為稱量比擬有迹雖涉疑似而情尚一/綫可原者既於冊内折角存記即情罪重大法無)
　　　(可貸不得已節目予勾之案亦必反覆推勘於犯/事實疑隨其    次第折角及勾到前一日與臨)
　　　(勾之時必再三檢核務俾情罪悉符猶以各省訟/牘繁多迫於時日    披覽慮未周詳法司虚行)
　　　(故事乾隆十四年實復特命朝審照例三覆秋審/減去二覆以從務        諭勾後将原本進呈)
　　　(覆闌再行批發盖明慎用刑之意/有合      先聖而同揆者矣)十五年五月大
　　　理寺卿杜立徳疏言熱審事宜每嵗於小滿前具
　　　題始通行各省但路有逺近不同候部文到日方
　　　行審理必不能依限齊結以後外省熱審應免具
　　　題令各該撫按於小滿後十日舉行在京者仍題
　　　請審理十七年十二月給事中楊鼐疏言臣伏讀
上諭凡秋決各犯俱令減等第按律減死一等皆為流罪
　　　而邇来則例不同法曹聚訟或主内流或主逺徙
　　　未有定論若概遵新例悉流邊逺非所以仰體
皇上矜宥生全之意請
勅法司各照定例減等部議從之
　　　康熙二年十一月刑部題覆山東總督祖澤溥審
　　　鞫原任按察使宋琬等通同于七謀反一案兩議
　　　上請一擬極典一擬流徙将原任總督祖澤溥議
　　　處
上曰據審宋琬等原無通賊情節干証唐進夏吳八等亦
　堅稱烏有叛逆重罪理應詳審情實即行正法如虚即
　應免罪爾部将無確據之事懸揣定擬兩擬俱屬不合
　宋琬等著免罪總督祖澤溥亦免議處三年十二月兵
　　　部督捕左侍郎瑪希納等奏請嗣後首告逃人之
　　　人帶有逃人之主同赴具告者准咨該督撫嚴查
　　　觧部若並無逃人取地方官保結咨報免提案内
　　　牽連之人質審
上曰不将被告干証提來質審則逃人獲者稀少若提來
　質審不但牽連人多且往来提觧甚苦以後有首告逃
　人在某處某家者將首告之人拿送地方官照發去口
　供止将窩隠之人令出質問若無逃人而挟仇控告或
　牽引妄扳将謊告之人加等治罪二十年六月直𨽻巡
　　　撫于成龍題直𨽻地方旗民雜處失事甚多道㕔
　　　正印等官為盜案干連沉滯深為可憫祈寛限緝
　　　獲
上曰朕親巡畿輔自山海闗以西永平以東一面傍海一
　面臨邊盜賊無地潜藏故剽刼猶少至玉田豐潤遵化
　薊州霸州保定諸處居民稠宻盜賊所以繁也今處分
　之例太嚴恐官民俱累著九卿詳議以聞二十八年六
　　　月湖廣道監察御史李時謙條奏弭盜事宜
上諭大學士等曰李時謙以盜案令文官舉報而緝拿責
　之武官則盜賊可弭朕就根本處言之若果家給人足
　孰肻為盜然亦托之空言則易行之實事則難朕自聼
　政以來早夜孜孜惟以吏治民生為務凡事之可行與
　否俱加詳審文官管民凡巡察鄉村嚴緝奸宄是其専
　責今若置之不論獨責之武官則州縣兵少不但不足
　以緝盜即使業已緝獲文官審訊時又謂其誣良為盜
　此豈可行者耶朕即欲降㫖申飭恐言官畏懼不言此
　事該部如常議覆三十年二月
上諭大學士等曰京師為輦轂重地人民商賈四方輻輳
　京城内外統轄必有専責俾稽察奸宄消弭盜賊然後
　商民得以安堵令城内地方既屬歩軍統領管理城外
　巡捕三營又屬兵部督捕衙門管轄内外責任各殊不
　相統攝遇有盜案反難查緝嗣後巡捕三營亦令歩軍
　統領管理京城内外一體巡察責任既専則於芟除盜
　賊安輯商民庶有禆益其三營事務著確議歸併管理
　　　三十三年四月刑部等衙門議覆民人髙宏擢毆
　　　死伊兄髙宏先應正法
上諭大學士等曰此案原供内有髙宏擢之父髙昇因伊
　子髙宏先暴惡先行砍害之語今悉刪去但苟且定議
　人命闗係重大即使㫖意未當亦冝據理執奏况議此
　案者止滿洲官一員漢軍官一員似此闗係人命事情
　不多令司官詳察㑹議苟且結案可乎刑部嚴加申飭
　嗣後倘仍蹈前輙決不輕恕三十九年九月刑部奏口
　　　外偷盜馬匹之范崧擬立斬
上曰用兵之際嚴盜馬之禁故行即斬今海宇昇平兵革
　不試仍照前例即斬殊屬可憫范崧着從寛免死照例
　減等發黒龍江給披甲伊徹滿洲為奴四十年十一月
上諭大學士等曰嵗内秋審重案朕皆一一詳閲其字句
　錯誤處甚多此皆人命案件闗係最重即一字一句不
　可錯誤乃九卿等自七月至今閲視數月其字句錯誤
　處並未㸔出一二何也此屬伊等専任似此怠忽不加
　詳慎可乎刑部刋此檔案先不詳審殊屬不合著交都
　察院嚴察議奏近㸔部院事件亦多錯誤朕凡事詳閲
　即一字之訛亦為改正嗣後爾等宜加敬慎毋忽四十
　　　五年十一月大學士等以秋審情實罪犯七十人
　　　請
㫖
上将招册逐一詳閲反覆審定勾決者二十五人
諭大學士等曰四輔臣時每年勾決動至百餘人朕親政
　後數十年來每遇勾決凡有一綫可原未嘗不從寛宥
　直至萬無可疑始予勾決至於光棍及有闗主僕之分
　者其罪斷不可寛也五十一年十二月
上諭大學士等曰朕辦事有年凡人命審擬事件要期悉
　當乎理今陳汝咸條陳應照宋時洗寃録較定致命傷
　痕處所畫一除鎗刀弓箭銅鐵等器械外木棍等俱不
　作兇器夫人命事件将拳毆脚踢木棍毆打致死者酌
　量兇器輕重以定罪之輕重則事必致舛錯如針乃最
　㣲之物将針刺人致死豈可謂針非兇器而免其罪乎
　孟子云可使制梃以撻秦楚之堅甲利兵由此觀之木
　棍亦兇器也
　　　雍正元年十一月九卿議覆尚書盧詢條奏捕盜
　　　官役設立賞格其窩主發黒龍江得
㫖此議尚未詳盡從來盜案内盜首脱逃報稱病故者甚
　多如何使盜首必不漏網盜案不致羈遲之處應冄詳
　議至於窩主有窩強者有窩竊者有知情者有不知情
　者有分賍者有不分賍者律内分别立決監候斬絞以
　至杖笞開載甚明今概行議遣黒龍江可乎又議獲盜
　過半免其治罪過半之外拿獲一名賞銀十兩等語夫
　獲盜過半免其治罪足矣過半之外拿獲一二名即加
賞賚不過地方官酌量行之以示鼔舞又何得預定數
目援為定例乎冄詳議尋議承緝各官不獲盜首者雖
　　獲盜過半仍案限分别議處如盜首果係病故查
　　有實據方准免其處分捕役拿獲盜首令州縣官
　　從優賞賚其不獲者将家口監禁勒比至窩盜之
　　家知情存留分别定以杖流存留三人以上者充
　　發三姓地方著為例二年六月九卿議覆覺羅塞
　　徳疏言逃人例甚嚴而限期又迫地方官懼罪隠
　　匿反得潜藏應如所奏嗣後逃人在該地方居住
　　已過一年地方官不行拿獲者降一級留任十家
　　長里長隣居及窩主俱照不應重律責三十板完
　　結不及一年者免議倘過二年發覺仍照從前定
　　例治罪所居之家不知情者免議其逃人在逃所
　　置有産業者将一半入官在逃之单丁男婦年過
　　六十或原有廢疾即未及六十而伊主願令為僧
　　道者俱免照逃人例治罪若逃後自改為僧道及
　　　故将其身殘毁者照逃人定例又部議盜犯審實
　　　之後陸續狡供於某案行刼者概不准行至其板
　　　出夥盜在别處已經審實定罪者不必提審對質
　　　但行文問取口供查兩案輕重從重歸結以杜藉
　　　案遷延脱逃等弊七月議定官員人等有一人而
　　　兩案犯罪者前案罪輕先行題結俟後案審明仍
　　　将前案所擬輕罪叙入然後就本案所犯重罪按
　　　律定擬如前案已擬重罪後案罪輕扵前亦将前
　　　案所犯重罪聲明仍歸前案定擬如有數案犯罪
　　　将各案所擬應得之罪俱簡敘入本内具題請
㫖八月議官員挪移錢糧有多至數萬兩者或以罪止擬
　　　流而任意挪用或以罪無逓減而有意不完嗣後
　　　挪移一萬兩以上至二萬兩發邊衛充軍二萬兩
　　　以上者照侵盜例擬斬俱限一年全完免罪二年
　　　完者減二等三年完者減一等三年限滿不能全
　　　完查未完之數照例治罪三年二月議定官員虧
　　空係挪移者仍照雍正二年定例計銀數分别定
　　罪至二萬兩以上者照侵盜例擬斬俱限一年追
　　完免罪二年完者減二等三年完者減一等至侵
　　欺之員請自雍正四年正月為始一千兩以下者
　　仍照監守自盜律擬斬准徒五年一千兩以上者
　　擬斬監候秋後處決遇赦不准援免四月刑部議
　　覆雲貴督臣髙其倬條奏一黔省境接川楚奸棍
　　苗頑互相勾結販賣人口一事最為地方之害嗣
　　後定例地方官於一年之内有能拿獲積匪苗頑
　　者計人數分别議敘倘不能查緝為别處官弁拿
　　獲者亦計人數降革至窩藏䕶送及牽合之人亦
　　分别嚴加懲治其外省客民有買貧民子女者令
　　報用官印不許買至四五人違者仍照興販例治
　　罪一黔省與楚滇粤接壤多民苗互相仇殺搶刼
　　之事嗣後定例夷人越界未曽為非者拿送本省
　　如係偷盜搶奪助人仇殺者即在拿獲之省審明
　　發落又黔省有拿白放黒之習如被人刼殺力不
　　能報復将無千之家奪其人口牛馬投以寃單令
　　代為報復如不能代其報復則勒索銀兩取贖嗣
　　後定例照依應得之罪加一等究擬五年二月兵
　　部議覆雲貴督臣鄂爾泰疏言一苗民逞兇皆由
　　兵器嗣後苗民出入止許佩數寸小刀所有一切
　　軍器悉令繳出如有私造者即行正法一營汛兵
　　丁不得踐踏禾苗生事擾害如該汛文武官弁不
　　加鈐束照溺職例治罪一兇苗刼殺原非三五塘
　　兵所能擒獲應令防汛各員一面申報督撫提鎮
　　一面率兵擒拿所獲賊犯文武官㑹同審結四月
　　部議律載犯罪事發逃走扵本罪上加二等罪止
　　杖一百流三千里凡知他人事發而藏匿在家者
　　減罪人所犯一等不知者勿論立法過輕以致任
　　意潜逃朋比隠匿請嗣後負罪潜逃之犯除笞杖
　　等罪仍照律行外其徒流斬絞等罪皆加等定擬
　　　其藏匿之家除不知情者仍照律行外知情者民
　　　人照本犯原罪治罪若係職官革職仍照本犯原
　　　罪不准折贖又奉
諭緝盜之例最難斟酌盡善如立法過嚴恐人巧圖脱卸
　必有誣陷寃濫之事立法稍寛又恐州縣官漫不經心
　捕役玩法養奸盜風愈熾此緝盜設法之難也至扵失
　事之家往往張大其詞或以少為多或以竊為盜此又
　報盜之弊也但思若嚴報盜刁誣者固知歛迹恐謹良
　者必至不敢報盜矣必斟酌得冝使官吏皆盡緝盜之
　責而不敢任意輕重事主得申被盜之苦而不敢借端
　生事著大學士九卿科道酌議尋議如無知愚民以奸
　　　報盜情有可原者照不應重律杖八十如以人命
　　　鬭毆等事揑報為盜視其本罪輕重定擬至有司
　　　押勒諱盜除革職外仍嚴加治罪該管督撫司道
　　　府㕔分别降調五月部議族人不法倘事起一時
　　　動合族公憤不及鳴官處以家法至死者即報明
　　　該地方官審明死者所犯劣跡確有實據照罪人
　　　應死而擅殺律治以杖罪若罪不至死将為首者
　　　照應得之罪減一等免其擬抵九月吏部議覆河
　　　南督臣田文鏡疏言嗣後紳衿苛虐佃户者鄉紳
　　　照違制例議處衿監吏員革去職衘得
㫖立法貴得其平倘有奸頑佃户拖欠租課欺慢田主何
　並未議及著再議尋議嗣後奸頑佃户拖欠租課欺慢
　　　田主者照不應重律擬杖所欠之租勒追給主十
　　　月
諭律載止殺姦婦者照毆妻致死律擬絞盖恐姦情不實
　将此杜借名殺妻之弊若姦情事實而姦夫此時脱逃
　拿獲到官承認亦照此例擬罪殊非妥協著九卿議奏
　　　尋議本夫扵姦所獲姦将妻殺死姦夫走脱後被
　　　拿獲到官審實不諱者将姦夫擬絞監候本夫杖
　　　八十著為例六年八月部議凡遇決不待時之犯
　　　部文到日正印官因公出境即令同城之州同州
　　判縣丞主簿等官㑹同本城之武職兵弁代行監
　　決其無佐貳官之地方吏目典史官職卑㣲不便
　　令其監決應令該知府派委府屬之同知通判經
　　歴等官星速至該州縣㑹同本城之武職官弁代
　　行監決著為定例十一月部議奴婢自行偷竊家
　　長財物者請照竊盜律分别賍數定擬不准減等
　　仍刺字其奴婢起意勾引外人同竊者照凡竊盜
　　律分别賍數逓加一等治罪賍數滿貫至百二十
　　兩以上者照律擬絞監候三百兩以上者照監守
　　自盗三百兩例擬斬俱不准援赦其被勾引之外
　　人仍照竊盜例分别定擬又議奏州縣官考取代
　　書給以圖記原以杜訟師之弊乃劣衿莠民藐法
　　唆訟陽假代書之圖記實係訟師之揑詞嗣後應
　　令地方官嚴飭代書務照本人情詞據實開寫其
　　有教唆増減者照律治罪外如有将訟師底稿囑
　　其謄冩者許令代書出首按律治罪如代書容隐
　　不首濫用圖記一體治罪劣衿挑唆詞訟應加倍
　　治罪又律載証佐不言實情故行誣証致斷罪出
　　入者罪減本身二等若並非實係証佐受賄狥私
　　挺身硬証者應與誣告人一體治罪不准減等受
　　賍者計賍以枉法從重論七年八月部議繼母将
　　前母之子任意凌虐毆殺故殺者不必坐以收贖
　　之虚罪即将所生偏愛之子議令抵償擬絞監候
　　如凌逼前母之子致自盡者将繼母之子杖一百
　　流三千里未生有子者勒令歸母家不得承受其
　　夫之産業九年二月給事中唐繼祖條奏捕役為盜
　　較之常人尤為可惡請嗣後捕役為盜雖非造意
　　為首應照造意為首律擬立決本官不行覺察照
　　例革職如捕役為盜事發而本官抑勒夥盜改供
　　或現充捕役而謊稱革役該上司不能查出者並
　　從重處分又江湖巨盜往來地方捕役知情交結
　　遇有緝捕走風漏信令其逺颺雖非得財買放與
　　伊承緝之案但審有交結漏信確情應照本犯治
　　罪部議從之又議廣西武生韋尚英誣告伊弟韋
　　養被打身死經官蒸檢屬虚應将韋尚英依誣告
　　人謀死人命致屍遭蒸檢為首例擬絞監候冄查
　　兄姊故殺弟妹律止杖流是蒸檢已死親弟之屍
　　其罪反重於故殺親弟之條自宜照倫序之尊卑
　　並服制之逺近分别量減始為允協請嗣後期親
　　以上尊長凡律内不應抵命者若誣告人謀死人
　　命以致蒸檢卑幼身屍仍照誣告人死罪未決律
　　擬流加徒治罪其餘親屬尊長律有應抵之條者
　　如誣告致蒸檢卑幼之屍及卑幼誣告致蒸檢尊
　　長之屍者定例擬絞十二月部議凡流犯脱逃分
　　别原犯流罪及免死減等為流者按脱逃次數逓
　　加治罪初次脱逃枷號兩個月責四十板加徒役
　　三年二次枷號三個月責四十板加徒役四年三
　　次發邊衛充軍若係免死減等流犯初次脱逃者
　　　枷號兩個月責四十板加徒役四年二次發邊衛
　　　充軍三次照軍犯三次脱逃律擬絞監候十一年
　　　三月九卿議准大學士張廷玉奏凡引用律例務
　　　必情罪相符如律内數事共為一條秪引所犯本
　　　罪若一條止斷一事不得任意刪減或律無正條
　　　比照某例科斷者令於疏内聲明倘承審官援引
　　　失入查出題㕘至三法司衙門理宜一體詳慎嗣
　　　後刑部引例不確院寺即查明改正倘院寺駁改
　　　猶未允協三法司堂官㑹同妥議如有扶同朦混
　　　察出議處四月部議嗣後凡守節孀婦即年非老
　　　疾如實係獨子凡犯死罪非常赦所不原者開具
　　　所犯罪名請
㫖定奪若犯軍流徒罪者照例決杖一百餘罪依律收贖
　　　免死減等之犯枷號兩個月杖一百俱准存留養
　　　親如該犯之母已經冄醮假揑孀婦或留養後改
　　　適人者一經查出本犯仍照原擬問罪七月尚書
　　張照奏准一夫毆妻死審無故殺别情者如家無
　　承祀之人准留承祀以枷杖完結一竊盜至三犯
　　通計賍在五十兩以下罪止滿杖者從重擬遣五
　　十兩以上應擬徒者從重擬絞監候一承審官輙
　　用重刑将笞杖人犯疊夾致死二命以上徒流人
　　犯疊夾致死四命以上者以故勘平人論斬監候
　　一斬絞人犯監禁在獄仍強横不法及賭博等事
　　照原擬即行正法提牢官議處禁卒治罪十二年
　　二月部議嗣後凡有惡徒将良人子弟強行雞姦
　　者無論殺人與未殺人俱照光棍例為首擬斬立
　　決為從擬絞監候雖未夥衆實因姦而致死良人
　　子弟及将良人未至十嵗之幼童誘去強行雞姦
　　者亦照光棍為首例擬斬立決如強姦十二嵗以
　　下十嵗以上幼童者擬斬監候和姦者照強姦幼
　　女雖和同強論律擬絞監候若止一人而未夥衆
　　又未傷人者擬絞監候傷人未死者擬斬監候未
　　成姦者杖一百流三千里其二人強行雞姦並未
　　殺人者照輪姦是實依光棍例分别首從定擬又
　　議覆湖北巡撫徳齡疏言向例以財行求無禄人
　　俱照有禄人減一等而説事過錢者或照有禄人
　　減一等或照本律逓減二等殊不畫一嗣後以財
　　行求説事過錢照例與受同科有禄人概不減等
　　無禄人各減一等倘承審官不依例擬斷仍将説
　　事過錢之無禄人照例減二等照故出入人罪議
　　處冄行求説事亦有首從請将為首者照例科斷
　　為從者再照有禄無禄逓減一等倘所許財物立
　　議封貯官吏雖未收受亦應向許財之人追取入
　　官将聼許之人議處三月議准廣東按察使張渠
　　疏言直𨽻竊盜之案分别夥黨之多少並有無執
　　持器械以定情罪嗣後三人以下手執兵器行兇
　　雖不得財杖六十徒三年得財一兩以下計賍逓
　　加一等至滿貫論絞其中有不持兵器者仍照本
　　律科斷四人以上雖不得財亦無器械為首徒一
　　年為從各杖一百得財一兩以下亦計賍以次逓
　　加如加至流三千里為首發邊衛充軍為從仍流
　　三千里若夥衆至六人以上不論曽否得財首從
　　皆徒三年計賍重於徒三年者為首流三千里為
　　從各減一等賍至滿貫為首者絞為從者發邊衛
　　充軍至十人以上不分首從並發邊衛充軍賍滿
　　貫者仍絞冄竊盜至十人以上地方官難辭咎戾
　　其踈防諱盜等項處分俱照強盜例十月直𨽻督
　　臣李衛條奏一口外幅員甚廣凡遇盜案請令該
　　汛武職㑹同文員協力緝拿一熱河監獄請専歸
　　承徳州管理並添設吏目一員以資督捕一八溝
　　同知原為専管三處喀喇沁民人事務而設應将
　　該地方人命盜案令該同知自行騐審如有闗渉
　　蒙古之事令㑹同值年章京騐審一命盜等案民
　　人事件闗渉蒙古者該章京行令扎薩克等交與
　　所轄地方查緝觧送一熱河理事同知通判等所
　　管案件向例先報内部定擬人犯由古北口提督
　　轉觧今既立知州同知等官請嗣後除在外法司
　　難以定擬者仍㑹審徑行觧部外一切旗民命盜
　　照例申觧該上司審擬具題議准嗣後如有無証
　　據之盜案捕役奉差緝拿到官雖審非此案正盜
　　但其人素行不端曽犯竊案者原與誣良有間應
　　照誣良為盜充軍例減一等擬徒若其人本係良
　　民捕役揑稱踪跡可疑指為素行不軌及雖犯竊
　　有案業已改惡為善仍復妄行緝拿拷打嚇詐逼
　　勒認盜者均照誣良為盜例治罪十三年十月議
　　奏嗣後有貪人吉壤将逺年之坟盜發者子孫告
　　發審實将盜發之人以開棺見屍律擬絞監候但
　　棺乆必壊塜乆必平如非其子孫又無確據勾引
　　匪類夥告夥証陷害無辜者将為首照誣人死罪
　　未決律杖一百流三千里為從者照誣告為從例
　　科斷若本人逺祖之坟被人發掘盜𦵏因将盜葬
　　之棺發掘抛棄者雖同是發塜不必以發塜論應
　　照祖父被人殺子孫不告官而擅殺兇人律杖六
　　十若盜𦵏者尚無發塜等情止在近坟旁盜𦵏而
　　本家即行發掘者應依地界内有死人不報官而
　　輙移他處律科斷如有毁棄屍骸等情應照地界
　　内有死人而移屍毁棄律科斷盜𦵏之人依本例
　　杖八十責令遷移若非坟地止於田地場園内盜
　　𦵏而地主發掘者除開棺見屍照例擬絞外不開
　　棺見屍者照本律減一等科斷其盜𦵏之人應照
　　本例減二等杖六十亦責令遷移以上皆指凡人
　　而言如兩造本係親屬其坟塚屍骸與本人皆有
　　服制則兩造各照發服内親塜律科斷
　　乾隆三年六月部議覆御史王綱振疏言各省秋
　　審册内監候待質一項如續獲盜首未肯招認而
　　從前供明之夥盜已經決遣餘盜尚未盡獲無凴
　　質証罪闗首犯例應監候待質或有續獲之犯審
　　供與原供案情相符並非首盜又未傷人原係夥
　　盜因年乆賍物花費遂照疑似之條監候待質又
　　如獲犯並無賍據屢審堅供不認此或係夥盜或
　　係無辜因餘犯在逃亦令待質伏思此等既屬疑
　　似則虚實原屬未定乃嵗嵗待質有監至十餘年
　　及二三十年者昔年之逃犯乆已無迹而此等衰
　　老待質之犯乆淹囹圄雖有一綫可原之情概沈
　　獄底請
敇法司於秋審之日公同九卿将原案逐一詳查酌其
　　情罪之輕重量其監候之逺近或取保或末減或
　　仍行監候分别辦理至人命案内監候待質之犯
　　其有情節不同之處均請一體查辦應如該御史
　　所奏除罪闗斬決仍應監候外其並非首盜又未
　　傷人因賍物花費監候待質人犯供認既確令九
　　卿㑹審核明擬以遣罪如並無賍物堅供不認者
　　是其為盜為良尚屬未定並於秋審時核其情節
　　酌量擬保俟緝獲正犯之日再行質審至奏稱人
　　命案内待質人犯一體辦理查現在秋審人命正
　　犯俱係情罪重大秪因少渉疑似尚應待質與盜
　　案不同應於秋審時詳細分别辦理其
　朝審監候待質之犯亦照秋審案件一體查辦又議
　　准凡相騐屍傷本邑與鄰邑相距不過五六十里
　　本邑印官公出即請鄰邑印官代騐其或鄰邑地
　　逺不能朝發夕至者許别委佐貳代騐其代騐之
　　員必係同知通判州同縣丞等官毋許濫委雜職
　　(謹按乾隆十八年奏准凡遇命案印官公出同城/並無佐貳距鄰邑遥逺者即令該吏目典史騐立)
　　(傷单申報印官覆騐如印官不能/即回即申請鄰邑代騐填圖通詳)又議以盜案有
　　幫助綑毆按捺事主逼索財物者此等雖未傷人
　　實亦法所難宥向例尚未分晰詳明請嗣後除造
　　意為首及拒捕傷人綑縛架送事主者仍照例擬
　　以法無可宥及迫於飢寒誘逼入夥並無逞兇者
　　仍請
㫖減等外其有幫助綑毆按捺事主逼索財物者無論
　　傷人與未傷人俱擬以法無可宥七月議拐竊案
　　内有指引綑拐藏匿逓賣之罪未詳定例請嗣後
　　如留歇販棍之人果有綑拐藏匿逓賣確據者即
　　照開窑為首例同拐販首犯皆斬立決在犯事地
　　方正法若無幫同情事有分賍確據者無論賍數
　　多少照窩藏強盜坐家分賍例不分首從發邊衛
　　充軍其止知情窩留無分賍情事無論人數多少
　　仍照定例為首者杖流為從者杖徒其窩販之鄰
　　佑明知不首者照知而不首例滿杖五年閏六月
　　九卿議奏弟毆兄死遇有留養承祀者向例枷責
　　完結嗣奉
諭㫖以倫紀攸闗枷責完結過輕改為斬監候正以孝
　　弟本屬一理既不弟其兄雖留養亦必不能孝其
　　親且祖宗亦必不歆其祀徒使兇頑倖免倫紀有
　　乖故改斬監候使拘繫在獄漸化其兇殘之性然
　　後留以養親承祀此仁至義盡之道也請嗣後此
　　等罪犯俱改擬斬監候俟三年後該督撫查明於
　　秋審册内聲明請
㫖照例枷責留養承祀倘三年内遇有父母病故及有
　　人承祀者仍擬情實再據刑部議救父情切毆死
　　大功服兄照姪毆伯叔之例分别已成傷未成傷
　　及折傷三等科罪查人子當父母被毆死生呼吸
　　之際此時但知有父母不知有大功兄亦但知救
　　父母扵急難更不知已之因此而獲罪倉惶失手
　　以致毆斃是以謂之情切若分别三等勢必救父
　　之時先視其大功之兄毆伊父必致折傷然後救
　　之天下固無此人子且先計大功兄之罪至於流
　　絞然後已之毆死可以末減計較瞻顧又豈所謂
　　情切者乎請嗣後救父情切毆死本宗期功親屬
　　者仍擬斬監候援例兩請候
㫖定奪但監候之後歴年秋審以此等罪犯本應立決
　　改擬監候不復更寛多有入於緩決而連年監候
　　者臣等伏思人子見父母被毆但知父母生死為
　　急不暇詳審非兇狠者比雖改擬監候已邀寛典
　　而長繫囹圄情殊堪憫請於秋審時核明情由可
　　矜者減等則情法似均得其平矣七月定兩家互
　　毆各斃一命除尊卑服制及兩家死者多少不同
　　或故殺鬭殺情罪不等仍照本律定擬外其兩家
　　互毆各斃一命的係各兇手本宗親屬将應擬抵
　　人犯免死減等發邊衛充軍(謹按乾隆二十六年/又定各斃一命案内)
　　(除均係同居親屬無庸追埋外或一家被殺之命/與咸軍之犯有不同居共財者各扵犯人名下追)
　　(銀二十兩給/付死者家屬)六年十二月雲貴總督張廣泗奏民
　　人劉四貴等謀殺小功服侄劉先佑首犯劉四貴
　　照例絞監候從犯劉三貴無例可援刑部及三法
　　司核擬劉四貴擬絞監候劉三貴杖流並請嗣後
　　尊長謀殺本宗及外􁇢卑幼除為首者仍依故殺
　　律定擬外其為從加功之尊長各按服制分别已
　　行已殺已傷三項各依為首之罪減一等定擬若
　　同行不加功及同謀而不同行者又逓減一等七
　　年三月部議侍郎張照等奏請申明致死婢女畫
　　一科斷之例查例載旗人故殺白契所買之人並
　　典當之人俱照故殺僱工人律擬絞監候若毆打
　　死者照律治罪又定例康熙六十一年以前各旗
　　所買白契之人俱不准贖身有逃走者許逓逃牌
　　雍正元年以後白契所買单身及帯有妻室子女
　　之人俱准贖身若買主配有妻室者不准贖是紅
　　契則為家人白契即為僱工而向來問刑衙門科
　　斷為家主致死白契所買家人則照僱工人例於
　　白契所買婢女俱照紅契定擬殊未畫一請嗣後
　　民人扵雍正十三年以前白契所買之家人照八
　　旗之例准作家奴倘伊主毆殺故殺俱照紅契一
　　例擬斷若乾隆元年以後除婢女招配者亦照八
　　旗配有妻室不准贖身之例作為家奴外其餘白
　　契所買之人俱以白契定擬至旗民所買婢女已
　　配給紅契家奴者准照紅契辦理九年四月刑部
　　議覆蘇州巡撫陳大受疏稱歐徳潤妻丁氏過失
　　搇傷徳潤身死查
欽頒新律妻妾毆夫條内注有妻過失殺夫當用比律
　　之語但未明言應比何律查妻為夫服斬衰三年
　　應以服制輕重比照科斷應比照子過失殺父母
　　律将丁氏杖一百流三千里係婦人決杖一百流
　　罪收贖應如所請再查妻妾毆夫條下注云夫過
　　失殺妻妾及正妻過失殺其妾者各勿論若妾過
　　失殺家長及正妻當用比律自應分晰指明使問
　　刑衙門知所遵循查妻為夫妾為家長俱服斬衰
　　三年妻過失殺其夫妾過失殺其家長俱比照子
　　孫過失殺祖父母父母律杖一百流三千里妾為
　　正妻服期年妾過失殺正妻應比照過失殺期親
　　尊長律杖一百徒三年俱行決杖餘罪收贖十二
　　年九月
諭侵盜貪婪之犯因例内載有分年減等逾限不完仍
　照原擬監追之語至秋審時㮣入緩決外而督撫内
　而九卿法司習為固然初不計二限已滿既入秋審
　自當處以本罪豈有虚擬罪名必應緩決之理即如
　立限減等原屬法外之仁至限滿不完則是明知不
　死更欲保其身家此等藐法無耻之徒即應照原擬
　明正其罪嗣後凡二限已滿照原擬監追之犯九卿
　於秋審時核其情罪應入情實者即入於情實案内
　以彰國法朕於勾到日再為酌奪其如何分别酌核
　之處著大學士九卿妥議具奏尋議侵貪案犯二限
　　已滿察其獲罪之由如係動用雜項及挪移核減
　　一應著賠作為侵欺並收受借貸等欵問擬貪婪
　　迨監追後急圖完公者應量擬為緩決若以身試
　　法賍私累累至監追二限已滿侵蝕未完尚在一
　　千兩以上及貪婪未完尚在八十兩以上者秋審
　　時即列入情實請
㫖勾到十三年五月刑部議奏凡直省刁民因事哄堂
　　塞署逞兇毆官聚衆至四五十人者為首者依律
　　斬決仍照強盜殺人例梟示其同謀聚衆轉相糾
　　約下手毆官者雖屬為從其同惡相濟審與首犯
　　無異亦照光棍例擬斬立決其餘從犯照例擬絞
　　監候被脅同行者照例各杖一百如遇此等案件
　　該督撫先将實在情形奏
聞嚴拿正犯速訊明確如實係首惡該督撫一面具題
　　一面将該犯於該地方即行梟斬並将犯事縁由
　　及正法犯人姓名刻示遍貼城鄉俾愚民咸知儆
　　畏如承審官不将正犯指出混指他人為首因而
　　坐罪及差役誣拿平人株連無干者嚴㕘治罪該
　　督撫交部嚴加議處十二月刑部議奏凡統兵将
　　帥玩視軍務苟圖安逸故意遷延不将實在情形
　　具奏貽悞國事者又凡将帥因私忿媢嫉推諉牽
　　制以致糜餉老師貽悞軍機者又身為主帥不能
　　克敵布散流言煽惑衆心借以傾陷他人致悞軍
　　機者均屬有心貽悞應擬斬立決十四年九月
諭繼母如母名分甚尊其於前妻之子究無屬毛離裏
　之愛果其視如已出則子自當視若所生然忿戾殘
　刻非理凌虐者比比而是皆由法雖設而不行人心
　無所儆畏故也律載故殺子孫者杖六十徒一年嫡
　繼慈養母者加一等致令絶嗣者絞律文之以加等
　治罪正以其與親生者有間當其戕害軀命則子母
　之恩已絶况致令絶嗣則得罪於其夫得罪於其夫
　之先代母子夫婦天倫盡廢執國法以繩之固殺人
　之兇犯耳揆之天理人情毫無可恕朕意子果不孝
　經官騐明有據雖繼母不必治以加等及擬絞之罪
　如其無罪致死則但當治以國法而不復追論其名
　分其絶嗣擬絞亦但當論其現在之有無子息而不
　必計其後此之續娶另生凡情罪可惡者以情實定
　擬與謀故人犯一併正法則慘毒之行有所畏憚庶
　足以正刑章而厚倫理著大學士九卿定議尋議繼
　　母故殺前妻之子審係撫如已出而其子不考經
　　官訊騐有據即照父母故殺子孫律分别擬以杖
　　徒不必援照加等之例如伊子本無違犯教令而
　　繼母非理毆殺故殺者除其夫現有子嗣仍依律
　　加等定擬外若現在并無子嗣即照律擬絞監候
　　於秋審時将情罪可惡者入情實册内請
㫖定奪十五年八月部議知府失察屬員虧空及本犯
　　實係因公挪移者仍照原例辦理外及知府通同
　　狥隠州縣侵欺倉庫錢粮著落代賠之項若三限
　　已滿未完按其已未完交分數治罪以十分為率
　　如未完之數在五分以内者杖一百至六分者杖
　　六十徒一年每一分加一等十分無完者杖一百
　　徒三年均不准納贖十九年五月更定僧道匠役
　　故殺弟子之例先是十三年部議僧尼故殺弟子
　　照故殺大功卑幼律擬絞監候謀殺已行者依故
　　殺罪減二等已傷者減一等已殺者依故殺律定
　　擬若止毆傷亦照毆傷卑幼非折傷勿論律以上
　　減凡人三等至死者照毆殺堂姪律杖流至僧尼
　　毆受業師至篤疾者亦照毆大功尊長至篤疾律
　　擬絞監候傷者照毆傷大功尊長律杖徒折傷以
　　上加凡鬭傷一等至是大學士等奏定凡僧尼道
　　士因奸盜别情故殺弟子者無論已傷未傷已殺
　　未殺悉照凡人分别定擬其有挾嫌逞兇故殺弟
　　子及毆殺内執持金刄兇器非理扎毆致死亦同
　　凡人論匠役人等致死弟子者亦如之八月吏部
　　刑部㑹議御史王應綵奏稱檢騐不實之處分宜
　　歸畫一查吏部則例内官員騐屍有傷報稱無傷
　　或打傷砍傷報稱跌傷磕傷者降二級調用傷痕
　　不全報者降一級調用至致命傷痕報出不致命
　　傷痕遺漏或拳傷報稱踢傷之類罪無出入者罰
　　俸一年刑律開載官吏仵作因檢騐而罪有増減
　　者以出入人罪論失出減五等失入減三等罪俱
　　至擬徒同一檢騐不實罪有出入從處分則例則
　　止於降調從律則至於擬徒未免參差互異請嗣
　　後審有受財故縱情弊以至故出入人罪者仍依
　　律問擬外其止於失出失入并無别情仍送吏部
　　照
欽定則例分别降調以歸畫一至刑部㕘奏審擬之案
　　或案情重大降調不足蔽辜仍聼刑部臨時酌量
　　辦理二十年十二月歩軍統領衙門議奏例載凡
　　子孫将祖父坟園樹木斫伐私賣者照違令律例
　　治罪私買者同科奴僕盜賣者計賍加竊盜一等
　　治罪盜他人坟園樹木者准竊盜論其盜賣坟塋
　　之房屋碑石磚瓦木植等項均照此例治罪向來
　　立法太輕以至不肖之徒無所顧忌請嗣後坟園
　　樹木除實在乾枯者許具呈該管官查明准其砍
　　伐外如子孫将祖父坟園樹木砍伐私賣一株至
　　十株者杖一百枷號三個月如在十株以上即行
　　充發奴僕盜賣者罪同盜他人坟塋樹木者杖一
　　百枷號一個月其盜賣坟塋房屋碑石磚瓦木植
　　者亦照此例治罪私買者照現在盜他人坟塋樹
　　沐例一體治罪所有私砍樹木等物分别入官給
　　主(謹按二十八年又奏定凡㸔坟人等如果受有/房地居住代守坟塋歴有年所輙敢盜賣坟主)
　　(樹木者雖係民人均/照奴僕盜賣例辦理)又部議外祖父母與本家期
　　親尊長無異母舅兩姨新改小功服制其中有名
　　稱同而實不同者如繼母之父母兄弟姊妹皆外
　　祖父母舅姨也查新例繼母非理毆故殺前妻之
　　子若現無子嗣即照律擬絞於秋審時入情實册
　　内請
㫖定奪是繼母不得此於親母其義甚明設有繼母之
　　父母毆殺故殺其壻前妻之子反得減等徒流則
　　於情法俱乖竊按禮記云親母死於室則為其黨
　　服而不為繼母之黨服是母死而父再娶其繼母
　　之父母兄弟姊妹一切皆以凡論據經可以定例
　　也請嗣後凡於母黨有犯除親母嫡母本身母黨
　　屬仍照服制定擬外其餘均同凡論著為例二十
　　二年七月定例凡金刄扎傷本管官者斬決仍定
　　限保辜其限内死者該犯妻子發遣傷痕平復者
　　妻子免遣至是大學士等議奏保辜之限専為該
　　犯妻子發遣免遣之分與該犯毫無干渉若候保
　　辜限滿始行題達轉令兇犯得以苟延時日請嗣
　　後遇有此等犯案刑部即将本犯具題正法於本
　　内聲明俟保辜限滿再将該犯妻子照例分别辦
　　理十月部議湖北巡撫荘有恭奏律載吏卒謀殺
　　六品以下長官并佐貳首領官各依凡論之條不
　　得其平請照軍士謀殺本官律向查部民謀殺本
　　屬長官軍士謀殺本管官吏卒謀殺本部五品以
　　上長官已行者流二千里已傷者絞已殺者皆斬
　　本注内卒吏故殺六品以下長官并佐貳首領官
　　各依凡論又吏卒毆六品以下長官各減毆五品
　　以上三等此原定之律文也例載因事聚衆将本
　　官及監臨官毆打綁縛者不分首從發極邊充軍
　　此舊有之成例也乾隆十二年定直省刁民因事
　　鬨堂塞署逞兇毆官至四五十人者為首照強盜
　　例斬決梟示同惡相濟轉相糾約下手毆官者照
　　光棍例斬決為從者絞候又例載軍民人等毆死
　　在京現任官員照毆死本管官律斬候謀殺者斬
　　決八旗兵丁不服管教将本管官戳死者若閑散
　　及䕶軍披甲人記仇将該管官動兵刄致傷者本
　　犯即行正法此現行之則例也現在辦理毆傷本
　　官之案俱照現行則例擬罪特未明著科條請嗣
　　後直省部民軍士吏卒有犯罪在官不服拘拿審
　　斷或挟仇逞兇殺害本官者拿獲之日無論本官
　　品級及有無謀故等情審明已殺者不分首從皆
　　斬立決已傷者為首照光棍例斬決為從及下手
　　者絞候其聚衆逞兇者仍照定例並該管官恃有
　　嚴例任意凌虐及不守官箴自取侮辱各案其情
　　罪輕重臨時酌量分别比引辦理二十四年九月
　　江西按察使亢保議奏律載為人後者為本生親
　　屬服皆降等服降則罪亦宜降應否與本生親屬
　　有犯照所後服制律分别定擬又查毆期親尊長
　　律注云兄弟雖為人後姊妹雖出嫁降服其罪亦
　　同若出繼之兄毆弟者依現服制科斷又毆大功
　　以下尊長律注云族兄出繼族姊出嫁不作無服
　　是否卑幼犯尊長俱按本服尊長於卑幼悉依現
　　服
敇下部議尋議律載為人後者為本生親屬降服而不
　　復立有犯科條盖服定則罪定無庸複贅也自律
　　注措詞既不該備引用遂多疑義應請嗣後為人
　　後者於本生祖父母父母有犯仍照所後服制定
　　擬外其伯叔兄姊以下均照律圖降一等科罪尊
　　長之於卑㓜亦如之例注二則均請刪除二十五
　　年三月河南按察使蔣嘉年奏鄰佑因聞事主聲
　　喊失竊前往協捕将賊人毆打致死者例内未設
　　専條向例多比照罪人不拒捕而擅殺以鬭殺論
　　擬絞監候似覺情輕法重請照減鬭殺二等例定
　　擬部議嗣後除賊犯持杖拒捕者格殺之不問事
　　主鄰佑俱照例勿論外如有擕賍逃遁鄰佑人等
　　直前追捕倉猝毆斃或賊勢強横不能力擒送官
　　以致毆打戕命者照事主毆打致死減鬭殺罪二
　　等例杖一百徒三年若業已拿獲輙復叠毆或捕
　　人多於賊犯倚衆共毆及恃強逞兇致死者仍照
　　罪人不拒捕而擅殺律定擬共毆之餘人仍照例
　　杖一百四月部議凡官司差人捕獲罪人有聚衆
　　中途打奪毆差致死者為首斬決為從下手者絞
　　決其傷差未至死者首犯照例絞候但經聚衆奪
　　犯雖未傷人亦照因而傷人例從重擬絞餘仍照
　　律分别坐罪若數年後此風稍息請
㫖仍覆舊例遵行其非聚衆及不於中途打奪者各按
　　本律注分别辦理時廣東按察使來朝奏罪人在
　　家毆差奪犯傷人至死僅擬絞候未足蔽辜請酌
　　更條例事下兩廣總督李侍堯詳議尋議凡罪人
　　在家拒捕如造意糾集兇黨至三人以上均係持
　　械下手共毆者不論殺人傷人俱照中途打奪現
　　行定例分别首從治罪其並未糾約聚衆僅因一
　　時争鬭拒毆致斃人命者俱照本律分别擬議設
　　係有心欲殺究明謀故確情除有罪本犯自行殺
　　傷仍坐以罪人拒捕律外若本犯無罪及非所勾
　　攝仍係謀殺按照本律分别首從擬議係故殺為
　　首者應斬監候為從下手者發邊衛充軍部議從
　　之五月部議疎脱重囚與故縱有别律例所載各
　　按所犯輕重有減囚罪二等者亦有罪止滿杖者
　　勒限緝拿限内能自捕得及他人捕得俱准免罪
　　未免法輕易犯請嗣後押觧斬絞重犯除受賄徇
　　情故縱依新例照禁卒賄縱罪囚辦理外其違例僱
　　替托故潜回無故先後散行止留一人押觧者改
　　照故縱律與囚同罪不准照舊例減罪囚二等問
　　擬果係依法管觧偶致疎脱審有確據者除依律
　　治罪外仍勒限緝拿他人捕得亦不准寛免六月
　　部議廣東按察使來朝條奏查私鑄銅錢房主鄰
　　佑甲長俱有分别治罪専條而私鑄鉛錢定例惟
　　有里長知而不首者杖一百不知者不坐之文其
　　房主鄰佑未經詳及應如所請嗣後私鑄鉛錢之
　　案如有夥衆開爐鑄至十千以上者房主鄰佑甲
　　長知而不首者俱杖八十徒三年失於查察者杖
　　八十其實係窮鄉僻壤鄰里較逺或空房别舍誤
　　借匪人不及查察者方准依例以不知科斷二十
　　六年六月江西布政司湯聘奏請将同謀共毆之
　　案如騐係傷皆致命者無論當時身死将先後下
　　手之犯一併收禁觧審二十七年閏五月部議各
　　省州縣命盜無庸先據初供報部仍照例於命案
　　初到騐訊時取具供招申報各該上司以凴覆審
　　查核俟得確情審擬定案備敘初供題達以期虚
　　公勘斷至同謀共毆致死人命之案仍請止将正
　　兇觧審以免拖累得
㫖允行并
諭刑名案件情偽㣲曖變幻百出若事事曲為逆億雖
　日定一例豈能遍給乎惟在司刑者臨事詳察案情
　參酌令典期於平允徒鰓鰓然各逞已見議改議増
　適以變舊章而滋分擾於讞獄之道有何裨益著傳
　諭中外問刑衙門知之十一月部議覆左侍郎錢維
　　城條奏二事一竊刼之犯如在湖河舟次格鬭致斃
　　屍墮水中漂流不獲及山谷險隘猝然禦暴屍沉
　　溪澗者應如所奏仍依格殺本律勿論毋庸牽引
　　棄屍之條若室中夤夜格捕姦盜之案或曠野道
　　路格傷拒捕之竊盜本係不應擬抵而畏罪心切
　　以致毁棄掩埋移投坑井者應照地界内有犯人
　　不報官司私自掩埋律杖八十因而遺失者照地
　　界内有死人移置他所以致失屍律杖一百如格
　　殺之後懐挟夙嫌逞忿殘毁或投之水火或割剥
　　損傷仍照毁棄死屍律科罪一本夫及應許捉姦
　　非登時而殺仍照夤夜無故入人家例擬以杖徒
　　外其有促姦非登時殺死不拒捕姦夫者或係倉
　　猝毆死即照本例原文以罪人不拒捕而殺之例
　　論絞或係有心致死及拘執而殺即依罪人不拒
　　捕及已就拘執而擅殺律擬絞不得與平人同科
　　若雖係捕獲姦夫又因他故致死者自當仍以謀
　　故論至已經犯姦有㨿又復逞姦拒捕雖非登時
　　自應如所奏一依罪人拒捕律科斷二十九年三
　　月部議姦夫姦婦因事敗露商謀同死有姦婦逼
　　令姦夫買藥同飲姦婦毒重殞命姦夫得灌救不
　　死者有姦婦逼令姦夫持刀代割先死者姦夫隨
　　後自抹未死者并将姦夫照犯罪時僱人傷殘因
　　而致死減鬭殺一等律杖一百流三千里三十二
　　年四月部議各省改發伊犂烏嚕木齊等處安挿
　　人犯為數過多種地兵丁約束非易酌請嗣後如
　　情罪較重者仍隨時酌發外從前所定應發新疆
　　二十二年條内一兇徒因事忿争執持軍器毆人
　　至篤疾者(謹按原例邊衛充軍乾/隆二十二年奏准改發)一偷盜圍塲木
　　植牲畜犯至二次三次者(謹按原例二次枷號兩/個月三次枷號三個月)
　　(乾隆二十七/年奏准改發)一旗人正身犯積匪者(謹按原例發/遣寜古塔乾)
　　(隆三十年/奏准改發)一拿獲逃人不将實在窩盜之人指出
　　再行妄扳者(謹按原例發寜古塔乾/隆二十七年奏准改發)一移住拉林
　　閑散滿洲有犯二次逃走尚未出境者(謹按向無/耑條乾隆)
　　(二十九年/奏准定例)一派往駐防滿洲兵臨行及中途脱逃
　　者(謹按向無耑條乾隆/二十年奏准定例)按其情節尚非積慣兇徒
　　易於約束仍請照例分别僉妻發往所有積匪猾
　　賊回民行竊各項十六條改發之處概行停止其
　　原例發遣極邊烟瘴充軍及黒龍江者仍照原配
　　地方發遣餘俱照原例所定地方各加一等改發
　　又陕甘總督吳達善審擬甘肅巨窩馬得鰲積聚
　　多匪助資外出竊刼客商積案累累将馬得鰲請
㫖斬決妻子發往伊犂給與兵丁為奴夥犯内屢次行
　　竊滿貫為首之閻景彩馬甫臣請
㫖絞決為從行竊多次之馬老二苟老三等十三人及
　　行竊而均非善類之馬登科等俱發伊犂分别為
　　奴安挿復審得苟老三曽於江南舒城縣偷竊鞘
　　餉滿貫為從分得賍銀二百兩情罪較重請将該
　　犯即照為首例擬絞監候入於本年秋審辦理尋
　　部議馬得鰲盤踞村落聨結匪徒其黨羽散布各
　　省為害商旅此等案件本屬絶無僅有則懲治之
　　法自不得拘於常例嗣後如有此等情節應将為
　　首滿貫數次者從重改擬絞決滿貫一次者問擬
　　絞監候滿貫為從已逾數次分賍在一百二十兩
　　以上者亦照為首例擬絞監候秋審時一體入於
　　情實為從一二次分賍未滿貫者亦從重發黒龍
　　江給與索倫兵丁為奴九月部議凡遇祖父母父
　　母老疾應請侍養家無次丁之案如該犯本有兄
　　弟並姪出繼現存及本身為人後者概不得以留
　　養申請秋審時無庸取結報部十月部議秋審時
　　情實字様應請
諭㫖内有闗係秋審
　朝審恭纂為例者俱歸入歴年秋審
上諭内照向例於每年秋審前刷印成册分頒九卿科
　　道一體欽遵至例册内凡有議准條奏應入秋審
　　情實者於秋審例入情實将例内秋審情實字様
　　俱行酌刪謹将應行修改及無庸刪除各條繕清
　　單恭呈
御覽一凡斬絞重犯在監脱逃審係禁卒賄縱者即視
　　其縱囚犯之罪全律科斷如本犯應入秋審情實
　　者亦入情實應緩決者亦擬緩決應斬決以上者
　　亦即擬以斬決其非得賄故縦者仍照本律科斷
　　一凡奸徒得受正兇賄賂挺身到官頂認致脱本
　　犯罪名者不計賍數多寡俱照本犯徒流斬絞之
　　罪一例全科其原犯應入情實者擬為立決應入
　　緩決者秋審時擬入情實如原犯軍流等罪照軍
　　流脱逃改調例從重治罪徒杖以下按律各加一
　　等以上二條雖有秋審情實字様但係定罪條例
　　仍應存一凡繼母毆故殺前妻之子係平日撫如
　　已出而其子不孝經官訊騐有㨿即照父母毆故
　　殺子孫律分别擬以杖徒不必援照加等之例如
　　伊子本無違犯教令而繼母非理毆故殺者除其
　　夫現有子嗣仍依律加等定擬外若現在並無子
　　嗣即照律擬絞監候一蒙古人等除搶奪四項牲
　　畜殺人及傷人者仍照舊例辦理外如偷竊四項
　　牲畜滿十匹以上者首犯擬絞監候六匹至九匹
　　者發雲貴兩廣烟瘴地方至三匹五匹者發湖廣
　　福建江西江南浙江等處一二匹者發山東河南
　　等處俱交驛地充當苦差一匪賊偷竊衙門服物
　　不論初犯冄犯及賍數多少俱改發雲貴兩廣烟
　　瘴地方充軍一私鑄銅錢首犯匪人其錢數至十
　　千以上者或雖不及十千而私鑄不止一次後經
　　發覺者照例擬斬監候其錢數不及十千者俱照
　　免死減等例改發黒龍江等處給被甲人為奴一
　　凡有強姦将本婦立時殺死者擬斬立決若強姦
　　既成或本婦羞忿自盡仍照因姦威逼致死律擬
　　斬監候至於強姦未成但經調戲本婦羞忿自盡
　　者俱擬絞監候以上四條係定罪専例内有秋審
　　情實字様應行節刪一凡滿洲殺死滿洲之案
　朝審俱擬以情實候勾一聚衆械鬭互斃多命審係
　　各下手致命之人一命一抵俱例入秋審情實册
　　内請
㫖勾決一凡侵貪案犯二限已滿察其獲罪之由如係
　　動用雜項及挪移核減一應著賠作為侵欺并收
　　受借貸等欵問擬貪婪監追後多方設措急圖完
　　公者應酌量擬為緩決若以身試法侵蝕錢粮入
　　已及枉法貪婪者毋論賍項已完未完秋審時即
　　列入情實請
㫖勾到一常人盜倉庫錢粮罪應擬絞者入於秋審情
　　實以上四條係専為秋審定擬而設定罪各有本
　　條仍将應入情實之處詳記檔案秋審時列入情
　　實得
㫖依議三十三年六月部議嗣後自京城發往及移駐
　　兵丁内在原處曽經犯逃如有逃走者即係二次
　　雖經自行投首毋庸銷除旗檔改發烟瘴地方轉
　　使安居内地應加用重枷枷號五個月滿日痛加
　　鞭責仍交與該管官充當折磨差使若係緝拿就
　　獲實屬怙終不悛即請
㫖正法其自各省移駐兵丁原未犯過逃案若初次逃
　　走且自行投回情節稍輕應枷號三個月滿日鞭
　　責交與該管官嚴行約束其初次逃走之拿獲及
　　二次逃走之投回者情節較重亦無庸改發烟瘴
　　地方均加重用重枷枷號五個月痛加鞭責令其
　　充當折磨差使若係二次逃走後經拿獲者亦即
　　請
㫖正法并将各項人犯分别治罪之例逐一疏明一京
　　城八旗因逃發往伊犂披甲及各省移駐伊犂内
　　有在原處曽犯逃案者均係已經犯逃一次若在
　　伊犂復行逃走即係二次犯逃自行投回者加重
　　用重枷枷號五個月痛加責懲折磨差使拿獲者
　　即行正法一由各省移駐伊犂兵丁初次犯逃自
　　行投回者枷號三個月滿日鞭責交該管官嚴加
　　管束拿獲者加重用重枷枷號五個月痛加責懲
　　折磨差使二次犯逃自行逃回者加重用重枷枷
　　號五個月痛加責懲折磨差使拿獲者即行正法
　　八月河南巡撫阿思哈咨稱固始縣拿獲逃流馬
　　福係江南頴州府霍邱縣人原犯流三千里係發
　　福建福寜府夀寕縣安置在配脱逃應照新例就
　　現配地方改發查軍衛道里表福寜府屬附近充
　　軍東南二至俱抵海不足二千里西至江西贑州
　　府距該犯本籍霍邱已比現配地方稍近北至江
　　南揚州府并通州則更與該犯本省相近推原例
　　意本因犯人怙惡不悛欲使逺離鄉井以示懲儆
　　必使改發之地更逺於現配之處方與例符安徽
　　頴州府屬原犯流三千里人犯應編發福建福寜
　　府安置今以脱逃改發轉得簽配較近盖因福寜
　　本在原籍之東南而配所東南二至俱已抵海不
　　足里數不得不於西北二至改發其西北二至内
　　所定之江西贑州府與江南揚州府等處又均與
　　該犯本省相近其餘别省别府州屬凡道里表内
　　未經編定者復不便懸揣率定即如豫省之開封
　　府屬犯應流三千里者簽發浙江台州府屬安置
　　浙江台州府屬附近充軍所編地方東南二至皆
　　抵海不足二千里西至湖北黄州府北至江南徐
　　州府山東兖州府曺州府則皆與原籍相近更不
　　若徔原籍注算附近充軍編發浙江杭州府湖南
　　岳州府甘肅鞏昌府等處較之湖北黄州府江南
　　徐州府山東兖州府等處轉覺隔逺如此之類不
　　一而足殊難適從嗣後原犯流三千里及免死減
　　流人犯脱逃改發可否量為區别如現配地方計
　　算可使離籍更逺者即就現配地方計程定地改
　　發若反與原籍相近者則仍就原籍計程定地改
　　發庻不致欲逺反近有違懲創之意更與迴避各
　　犯本省相近之處定例相符理合咨送示遵部議
　　從之十月部議地方官如拿獲竊盜除賍至滿貫
　　及三犯計賍五十兩以上律應擬絞仍歸於犯事
　　地方完結外其審出多案應照積匪猾賊例擬遣
　　者其供出鄰省鄰邑之案承審官即行備文耑差
　　闗查若犯証俱屬相符毫無疑異即令拿獲地方
　　迅速辦理無庸将人犯冄行闗觧别境倘或賍供
　　不符首從各别必應質訊或鄰境拿獲人衆勢須
　　移少就多者承審官即将必應移觧質審縁由詳
　　明各該上司簽差妥役将犯人移觧鄰邑從重歸
　　結如有借端推諉及刪減案情希圖就事完結者
　　即将原案州縣官分别議處三十四年七月雲南
　　道監察御史成徳奏查律載祖父母父母為人殺
　　而子孫私和者徒三年又收伯叔兄弟之妾者徒
　　三年又豪勢以私債強奪人妻妾子女者徒一年
　　半伏思父母天倫雖至愚極陋不待教而自知以
　　不共戴天之仇而忍受賄私和䘮心滅良莫此為
　　甚伯叔兄弟服屬期親而竟敢收其妾為已妾其
　　淫惡亂倫亦屬非常以私債取利不遂竟敢以強
　　搶奪人之妻妾子女即未曽汚而謀占之心已露
　　其兇横何加以上三條俱闗倫紀風化僅以徒完
　　結恐不但不足以儆愚頑而情理亦未允尋議律
　　載凡祖父母父母為人所殺而子孫私和者杖一
　　百徒三年等語葢以私和之案情事多端或兇犯
　　強悍暫爾隠忍或孤兒寡婦力弱勢屈受人欺壓
　　情形各有不同律文所載滿徒之罪原指子孫未
　　經受賄而言至受賄私和則忍心害理非杖徒所
　　能蔽辜臣部於二十八年議覆原任湖南按察使
　　王諾璽條奏摺内聲明如有受賄私和者俱計賍
　　准枉法從重治罪加至滿流但此等人犯貪利忘
　　親誠如該御史所稱䘮心滅良莫此為甚若必計
　　賍定罪轉覺以賍數之多少為重而視貪利忘親
　　之罪反輕亦未為允恊請嗣後祖父母父母被殺
　　子孫私和之案其並未受賄者依律擬以滿徒若
　　一經得財無論賍數多少即擬以杖一百流三千
　　里以為貪賄忘親者戒至收伯叔及兄弟之妾者
　　律内各減妻罪二等盖以伯叔兄弟之妻有闗服
　　制罪闗内亂故律分斬絞至於其妾則係無服之
　　人故於伯叔兄弟亡後而收之為妾者律止滿徒
　　但律内姦伯叔兄弟妾者止減妻一等而收為妾
　　者得減罪二等情罪輕重亦有未協請嗣後收伯
　　叔兄弟妾者即照姦伯叔兄弟妾律減妻一等杖
　　一百流三千里以上二條俟
命下之日臣部載入例册通行各直省遵行至該御史
　　奏稱以私債取利不遂而竟敢用強搶奪人之妻
　　妾子女即未曽汚而謀占之心已露兇横何加等
　　語查律載豪勢之人於違約負欠者不告官司以
　　私債准折人妻妾子女者杖一百姦占者加一等
　　論強奪者加二等因強奪而姦占婦女者絞等語
　　葢誠以法貴懲奸因私債強奪人婦女因而姦占
　　其淫惡已甚罪不容誅故即坐以絞若凖折者則
　　出自本人情愿故律止滿杖因准折而姦占則加
　　准折一等杖六十徒一年強奪者則屬倚勢其意
　　欲借此為質以圖清還究與恃勢姦淫者情事不
　　同較准折加罪二等杖七十徒一年半足以蔽辜
　　今若因其一經強奪遂為其謀占之心已露即欲
　　治以姦淫之罪則事屬深文於情理亦未為平允
　　應将該御史所奏因私債強奪人妻妾子女欲行
　　加重之處無庸議奉
㫖依議八月部議乾隆三十一年十二月河南巡撫阿
　　思哈條奏一切印甘各結如詳咨文内向例於文
　　外復取結者准其停止印結經吏部議准通行嗣
　　於三十三年直𨽻江蘇兩省将有闗刑名事件何
　　項應仍照舊取結何項應行停止開列咨部請示
　　部因二省所開應行取結各條即不能相合誠恐
　　各省情形不一或有必須復加印結之處仍令各
　　省酌定分晰造册報部以便畫一查辦今據各省
　　陸續造冊咨報到部統查各省所報各條或此係
　　照舊取結彼則聲請停止參差互異更屬不齊查
　　向例一切案件俱係照印文核辦其或事有舛錯
　　遺誤仍以印文為凴今各省所開附送印結者俱
　　係於印文之外復加取結實屬重複相應通行各
　　省嗣後凡有闗係刑名達部案件向來於文外加
　　具印結事件均於文内切實聲明一概停取印結
　　其應取甘結各項仍令照舊辦理
　
　
　
　
皇朝通典卷八十五
欽定四庫全書
皇朝通典卷八十六
　刑(七/)
　　雜議
　　乾隆三十五年二月江蘇按察使吳壇奏例載凡
　　將良民誣指為盜及寄買賊贓捉拿拷打嚇詐財
　　物或以起贓為由沿房搜檢搶奪財物除犯死罪
　　外其餘不分首從俱發邊逺充軍誣指送官以誣
　　告論又載捕役人等奉差緝賊其人本係良民揑
　　稱踪跡可疑素行不軌妄行拿獲及雖犯竊有案
　　已改惡為善人所共知仍復妄拿所獲之人不論
　　平人竊盜私行拷打嚇詐財物逼勒認盜俱照誣
　　良為盜例治罪各等語細繹前例之義稱誣指良
　　民為盜則舉重以該輕及寄買賊贓則舉輕以例
　　重故向來辦理誣良案件不論所誣之或强或竊
　　以及誣指寄賍均照此例一有捉拿拷打詐財搜
　　檢等項情事者問發充軍其無前項情事止於誣
　　指送官者即照誣告例按其所誣之輕重加罪三
　　等分别枷杖徒流而不及軍遣絞例之義則以捕
　　役揑稱踪跡可疑素行不軌妄拿良民及將改惡
　　為善舊賊仍復妄拿拷詐逼勒苦累無辜是以亦
　　照誣良為盜例并擬充軍而於誣竊誣强有無區
　　别之處亦未分晰指示兹臣因辦理案件詳加細
　　核誣良之罪固當以有無拷詐等情分别輕重苐
　　查誣告輕重加等止於滿流即誣告至死罪未決
　　亦止滿流而止搶竊滿貫罪止絞候誣指送官并
　　未拷詐照誣告死罪未決例擬以滿流亦尚平允
　　若誣指良民為强盜審實即行斬決雖無拷打嚇
　　詐等項情事而較誣指為竊之案則輕重懸殊似
　　應將前例内誣指良民為盜一句酌改為誣指良
　　民為竊再於本條之末添入若誣指良民為强盜
　　雖無拷打嚇詐情事亦發邊逺充軍如有拷詐等
　　情即發往極邊煙瘴數語並將後例内俱照誣良
　　為盜例治罪一句改為俱照誣良為盜例分别强
　　竊治罪俾誣强誣竊輕重犁然胥役人等咸知一
　　經誣盜立即擬軍拷詐逼勒即發煙瘴畏懼逺戍
　　不敢輕犯庶誣詐之風可息緝捕之功益力而江
　　南多盜之區亦可漸冀減少矣部議從之六月部
　　議福建巡撫温福條奏嗣後拿獲偷渡臺灣客民
　　如尚在陸路客店道路未登舟以前者客頭船户
　　客民俱照本例減等發落如已登舟無分大船小
　　船己未出口將客頭船户客民即照偷渡本例分
　　别充軍滿徒不得分别己未到臺予以寛減至不
　　法客頭船户内有積慣在於沿海村鎮引誘包攬
　　招集男婦老幼數至三十以上者無論己未登舟
　　一經拿獲即將客頭船户年力强壯堪任耕作者
　　發遣新疆給種地兵丁為奴如年已衰邁及有殘
　　疾者改發雲貴兩廣極邊煙瘴充軍其為從及澳
　　甲地保舵工人等均照定例分别辦理至拿獲偷
　　渡客民務必嚴究沿海陸路在何村鎮客店㑹集
　　將該處兵役澳甲地保客店究明或係知情賄放
　　或止於失察悉照偷渡原例分别治罪如巡查之
　　兵役止於失察杖一百澳甲地保客店人等照鄉
　　保社長減本管頭目鈐束不嚴例杖七十若有賄
　　縱情弊計賍從重論若兵役澳甲人等能於拿獲
　　客店聚集及首報偷渡客民雖本汛亦照拿獲偷
　　渡客民計名給賞其賞銀仍照向例令地方官先
　　行墊給俟定案後於偷渡船隻變價充公銀内給
　　還仍咨報户兵二部查核如有不肖兵役澳甲人
　　等將並非偷渡之人輒行妄拿圗功邀賞者亦按
　　其妄拿名數分别懲治若有挾嫌嚇詐情事仍照
　　本例從重問擬至拿獲偷渡客民務必嚴行究出
　　沿海陸路在何村鎮客店㑹集將該處文武員弁
　　或係知情或止失察悉照水汛失察偷渡原例分
　　别㕘處其沿海陸路文武能於客店聚集時拿獲
　　及首報偷渡客民者雖在本汛亦照拿獲偷渡按
　　起奬勵若將並非偷渡之人輒行妄拿圗功邀賞
　　者審實即行從重㕘處三十六年七月部定刪除
　　三條一因事聚衆將本管官及公差勘事催收錢
　　糧等項一應監臨官毆打綁縛者不分首從屬軍
　　衞者發極邊充軍屬有司者發邊外為民若止毆
　　打為首者照前問發為從與毁罵者武職并總隊
　　文職并監生生員冠帶官吏典承差俱革去職役
　　依律問擬為民軍民人等各枷號一個月仍照例
　　擬斷發落其本管并監臨官與軍民人等飲酒賭
　　博宿娼自取凌辱者不在此例查此條與現行例
　　内刁民因事鬨堂塞署聚衆逞兇毆官照光棍例
　　分别治罪各條相同原例僅發充軍與現行之例
　　不符至本管并監臨官與軍民飲酒賭博宿娼另
　　有治罪専條此例應刪一各邊將官并管軍頭目
　　私役及軍民人等私出境外釣豹捕鹿砍木掘鼠
　　等項并把守之人知情故縱該管理長兵目軍吏
　　扶同隠蔽者除實犯死罪外其餘俱發煙瘴地面
　　民發為民軍發為軍查此條耑重各邊將官頭目
　　私役及軍民私出境外之罪今私度縁邊闗塞及
　　潜出外境例内俱有治罪専條此條係相沿舊例
　　應刪一凡勢豪舉放私債交通運糧官挾勢擅拿
　　官軍綁打淩辱强將官糧(官糧與運糧不同官糧/者漕運赴京上納正糧)
　　(也運糧行/月二糧也)准還私債者問罪屬軍衞者發近邊充
　　軍屬有司者發邊外為民(交通綁打准糧三項有/一未合仍照律發落)
　　該管運糧官㕘究治罪查此條所闗情罪有職者
　　則係强梁勢官無職者則係土豪光棍均屬不法
　　已極有犯自當查照律例從重定擬未便僅擬近
　　邊充軍邊外為民原例應刪修改十條一應試舉
　　監生儒及官吏人等但有懐挾文字銀兩當場搜
　　出者枷號一箇月滿日杖一百革去職役其越舍
　　與人換寫文字或臨時換卷并用財僱倩夾帶傳
　　遞與夫匠軍役人等受財代替夾帶傳遞及知情
　　不舉察捉拿者俱發近邊充軍若計賍重於本罪
　　者從重科斷官縱容者交部議處受財者以枉法
　　論其武場有犯懐挾等弊俱照此例擬斷查舉監
　　人等懐挾文字銀兩與越舍換寫文字情罪不同
　　其受財代替夾帶傳遞與者亦應同科原例分晰
　　未明斷獄恐致岐誤今擬將懐挾文字銀兩當場
　　搜出者定以杖枷革去職役其越舍與人換寫文
　　字或臨時換卷并用財僱倩夾帶傳遞之人一體
　　改發近邊充軍若計賍重於本罪者從重科斷原
　　例發邊外為民字様刪除一將妻妾作姊妹及將
　　親女并姊妹嫁賣與人作妻妾使女名色騙財之
　　後設詞托故公然領去者照誆騙例治罪若瞰起
　　程中途聚衆行兇邀搶人財者除實犯死罪外其
　　餘俱發近邊充軍媒人知情罪同查凡將妻妾作
　　姊妹嫁與人律内僅止杖責此條係専重騙財之
　　後公然領去與聚衆搶奪之罪原例内俱分屬軍
　　民但查公然領去與聚衆行兇邀搶者所犯情罪
　　輕重不同似應分别定罪以昭平允今酌擬如騙
　　財之後公然領去者改照誆騙例治罪聚衆邀搶
　　者發近邊充軍原例屬軍衞有司又邊外為民字
　　様刪除一凡總甲快手應捕人等指以巡捕勾攝
　　為由毆打平人搶奪財物者除實犯死罪外犯該
　　徒罪以上不分人多人少若初犯一次發邊衞充
　　軍節次搶奪笞杖以上者俱發原搶奪地方枷號
　　兩個月照前發遣里老鄰佑知而不舉所在官司
　　縱容不問者各治以罪(里老鄰佑依同行知有謀/害而不救阻律杖一百官)
　　(司照故出入/罪律科斷)查甲捕人等胆敢將平人毆打復行
　　搶奪財物及節次搶奪者情罪較重僅擬近邊充
　　軍及枷號一箇月不足示懲今酌擬加等改為邊
　　逺充軍節次搶奪者加枷號兩箇月照前發遣原
　　例屬軍衞者發遣近邊充軍屬有司者發邊外為
　　民字様刪除一在内法司問發程遞人犯在外問
　　刑衙門程遞解來京及遞解别省人犯原有杻鐐
　　照舊外其押解人役若擅加杻鐐非法亂打搜檢
　　財物剥脱衣服逼至死傷及受財故縱并聽憑狡
　　猾之徒買求殺害者除實犯死罪外徒罪以上俱
　　枷號兩箇月發煙瘴充軍查解役在途擅敢將管
　　解之犯凌辱毆打搜檢財物逼至死傷及受財故
　　縱得賍殺害殊屬兇惡自應加等懲治除實犯死
　　罪外徒罪以上枷號兩箇月發煙瘴充軍原例屬
　　軍衞者發近邊充軍屬有司者發邊外為民字様
　　刪除一凡驀越赴京及赴督撫按察使官處各奏
　　告機宻重事不實并全誣十人以上者發邊逺充
　　軍如有干係重大事情臨時酌量辦理查此條奏
　　告機宻重事不實并全誣十人以上僅擬近邊充
　　軍無以示懲今酌擬發邊逺充軍如有干係重大
　　事情臨時酌量辦理原例屬軍衞有司及發邊外
　　為民字様刪除一凡苗人有伏草捉人横加枷肘
　　勒銀取贖者初犯為首斬監候為從者俱枷號三
　　箇月臂膊刺字再犯者不分首從皆斬立決其土
　　哨奸民勾通取利造意者不分初犯再犯并斬立
　　決附和者各枷號兩箇月發邊逺充軍查此條附
　　和之犯原例擬以邊外為民今酌擬將發邊外為
　　民字様改為發邊逺充軍一凡左道惑衆之人或
　　燒香集徒夜聚曉散為從者發邊逺充軍若稱為
　　善友求討布施至十人以上并軍民人等不問來
　　歴窩藏接引或寺觀住持容留披剃冠簮者俱發
　　近邊充軍查此條所闗左道惑衆為從與稱為善
　　友求討布施至十人以上并窩藏接引之人情罪
　　稍有區别今擬左道惑衆為從者發邊逺充軍若
　　稱為善友求討布施至十人以上并窩藏接引寺
　　觀容留簮剃等項俱發近邊充軍將原例屬軍衞
　　有司及發邊外為民字様刪除至所稱探聽境内
　　事情另有盤詰奸細本律其被誘軍民舍給應禁
　　鐵器等項查應禁鐵器例内止載有人馬甲火炮
　　火筒等物軍民之家不應有此如有藏匿私造者亦
　　有治罪本條均應刪去一凡將本狀用財僱寄與
　　人上京奏訴者并受僱受寄之人俱發近邊充軍
　　賍重者從重論查此條將本狀僱寄與人并受僱
　　受寄之人情罪相同均應發近邊充軍將原例屬
　　軍衞有司發邊外為民字様刪除至在京匠役并
　　因事至京人員將原籍詞訟因便奏告情節輕重
　　不同則問擬罪名亦異自有妄奏誣告本條此段
　　應節刪一在外刁徒身背黄袱頭插黄旗口稱奏
　　訴直入衙門挾制官吏者所在官司就拿送問若
　　干已事情及有寃者照例審斷仍治以不應重罪
　　其不係干已事情别無寃枉并追究主使之人一
　　體問罪發近邊充軍查此條内照常發落四字不
　　甚明晰碍難援引今擬改為照例審斷仍治以不
　　應重罪其不係干已事情别無寃枉并追究主使
　　之人一體發近邊充軍將原例屬軍衞有司及發
　　邊外為民字様刪除一各處官吏軍民僧道人等
　　來京妄稱諳曉扶乩禱聖書符咒水一切左道異
　　端邪術煽惑人民為從者及稱燒煉丹藥出入内
　　外官家或擅入
皇城夤縁作弊希求進用者發近邊充軍若事闗重大
　　臨時酌量辦理其容留潜住及薦舉引用鄰甲知
　　情不舉并
皇城各門守衞官軍不行闗防搜拿者各㕘究治罪查
　　此條所開出入内外官家或擅入
皇城夤縁作弊等語若止希求進用擬軍已足蔽辜倘
　　事闗重大自應另行辦理今擬添入若闗重大臨
　　時酌量辦理將原例屬軍衞有司等字様刪除一
　　用强占種屯田五十畝以上不納籽粒者照數追
　　納完日發近邊充軍其屯田人等將屯田典賣與
　　人至五十畝以上與典主買主各不納籽粒者俱
　　照前問發若不滿數及上納籽種不缺或因無人
　　承種而侵占者照常發落管屯田等官不行用心
　　清查者㕘奏治罪查此條止係一罪而分别軍民
　　今擬一體改發近邊充軍原例軍字及民發邊外
　　為民字様刪除三十八年三月部議甘肅按察使
　　圖桑阿奏稱回民恃强搶奪均比照回民行竊例
　　分别人數多少問擬杖徒充軍伏思行竊與搶奪
　　情形逈别若僅比照行竊辦理予以杖徒軍罪情
　　重法輕似不足以蔽辜嗣後凡有回匪搶奪之案
　　除罪應斬絞者仍照例辦理其搶奪在三人以上
　　俱發黑龍江給兵丁為奴照例刺字倘有脱逃
　　請
㫖即行正法等語應如所請至搶奪數在三人以下其
　　間或預謀持械肆行强搶或一時起意徒手攫奪
　　所犯既有重輕則懲治亦宜分差等若概擬遣戍
　　於情法尚有未協嗣後如回民搶奪數在三人以
　　下審有糾謀持械逞强情形者即照三人以上犯
　　竊例發極邊煙瘴充軍照例刺字若係乗閒徒手
　　奪取尚無逞兇情狀者仍照搶奪本例擬徒奉
㫖依議四月路南州賊犯周新茂孫必元得遣犯杜成
　　傳授以藥迷人取財雲南巡撫李湖將周新茂孫
　　必元按律斬決杜成前在文山縣用藥迷人被獲
　　審未得財已行發遣部查律内以藥物迷人圖財
　　與强盜同罪杜成前案雖未得財按例擬遣但將
　　迷人藥方傳授孫必元致孫必元轉傳周新茂貽
　　害善良為患非淺應將杜成改擬斬候行文黑龍
　　江照瘋病殺人例永逺監禁嗣後遇有此等案犯
　　俱照此例辦理奉
㫖依議十二月江西省流犯羅亞二因戀姦不遂持刀
　　砍傅氏五傷未死江西巡撫海成以律内已流而
　　又犯罪者依律定科及犯不在從重科斷之限而
　　該犯淫兇寔屬怙惡不悛若僅照刃傷本律擬徒
　　是初犯殺人既已援減而再犯傷人罪僅加徒且
　　或他物毆人致廢疾篤疾在平人罪至滿流者亦
　　不過徒役四年殊非禁暴戢兇之意請嗣後凡命
　　案減流之犯若在配復犯姦殺及毆人至廢疾以
　　上者俱發黑龍江分别當差為奴使其驅遣折磨
　　以挫其兇鋒部議以該撫所請固為戢兇起見但
　　查在配復犯之案情事百出不苐姦淫兇鬭毆人
　　至篤疾一二事宜加重懲且免死減等人犯尚有
　　擬軍擬遣及改發新疆為奴等項其原犯情罪俱
　　比減流人犯尤重今獨於減流人犯請定發遣黑
　　龍江之例所有原減罪重於流而復犯前項情罪
　　者轉致無可議加亦不足以昭平允嗣後免死減
　　等各項人犯在配復犯他罪者除尋常案件仍照
　　律定擬外其有情節兇惡非定例所能該括者即
　　照比擬加減之例隨時議擬以使情罪適平無庸
　　另立専條所有羅亞二砍傷傅氏一案俟該撫審
　　明妥擬咨部覆核辦理又江蘇按察使胡季堂奏
　　稱例載犯罪未發而自首者免罪其知人欲告而
　　自首者減罪二等坐之誠以未經發覺先自出首
　　悔過畏法出於本心即知人欲告猶未告也雖有
　　將發之端尚在未發之前故一經出首并得分别
　　減免若聞拿投首則事已告發原應嚴緝追拿之
　　犯與未發欲告者情節不符苐查未傷人之盜首
　　能於未發時自首者發近邊充軍至聞拿投首與
　　悔過自首者不同照情有可原例發遣窩家盜線
　　如有自首及聞拿投首者亦照未傷人之盜首分
　　别充軍發遣又夥盜行刼二次以上事未發而自
　　首照未傷人之盜首事未發自首例發近邊充軍
　　若聞拿投首亦照未傷人之盜首聞拿投首者發
　　黑龍江給披甲人為奴是聞拿投首例載各條俱
　　専指盜犯而言餘因例無明文向照知人欲告而
　　自首律減罪二等科斷查聞拿投首雖無悔過之
　　心尚存畏法之念固與未發及知人欲告而自首
　　者不同究與猾匪逺颺者有間請嗣後凡有聞拿
　　投首之犯除律不準首及盜案按律分别查辦外
　　餘俱照應得之罪準減一等是事未發自首者免
　　罪知人欲告而自首者減罪二等聞拿投首者減
　　罪一等如此層遞而下或減或免之中各有専條
　　適如其人之所自取部議從之又山東巡撫徐績
　　審題樂陵縣臨時行强竊犯案内在逃之丁直安
　　將行刼夀光縣之夥盜張公培捕獲自行投首一
　　案將張公培依律擬斬立決丁直安比例擬遣刑
　　部㑹同大學士院寺㑹議得丁直安行竊事主喊
　　叫即起意行强用言嚇禁更夫追捕復用木桿打
　　傷脱逃因聞東省嚴拿之信希圗捕獲本夥等投
　　首贖罪適遇張公培知係行刼强盜誆至滄州將
　　張公培拿獲投首查例載强盜為首傷人傷平復
　　自行投首者擬斬監候又例載强盜除殺死人命
　　罪犯深重不準自首外其餘雖曾傷人隨即平復
　　者亦姑準自首照兇徒執持兇器傷人例問邊逺
　　充軍又律載强竊盜若能捕獲同伴解官者免罪
　　依常人一體給賞各等語伏思例載犯罪自首各
　　條原係予人悔悟自新之路而能捕同伴解官并
　　得免罪給賞猶欲激勵匪犯同歸善良其傷人盜
　　犯自首而又捕獲另案盜犯解官作何治罪之處
　　律内雖無明文但查捕獲同伴與捕獲另案强盜
　　情事相同自應一體辦理惟丁直安曾經拒傷更
　　夫若因其自首而又捕獲他盜即照捕獲同伴例
　　竟予免罪又似與并未傷人之犯漫無區别臣等
　　悉心酌核傷人平復之犯既已姑準自首減等擬
　　軍則傷人自首又能捕獲他盜者自應再從酌減
　　丁直安應改照傷人自首擬軍例酌減一等杖一
　　百徒三年則既不泯其捕獲他盜之功而仍懲其
　　傷人之罪似於情法較為平允并請嗣後遇有此
　　等案件俱照依此案酌核情罪辦理奉
㫖依議三十九年七月四川民人何騰相跪傷董聨珩
　　身死川督文綬將何騰相依鬭毆律擬絞併聲明
　　該犯雙目俱瞽已成篤疾照律聲請部議從之復
　　申明篤疾奏請之條原屬
　國家法外施仁但案情輕重所犯各有不同如篤疾
　　之人并非有意逞兇或被人欺凌或衅起一時適
　　犯鬭殺等案情節本輕原可憫其殘廢量從寛典
　　若其蓄意謀害有心故殺此等兇惡頑民於法寔
　　無可宥使因其篤疾概為奏請不惟等差無别且
　　恐倚恃篤疾逞忿殺人尤非辟以止辟之義嗣後
　　篤疾殺人罪犯應死者寔係鬭毆致死及戯殺誤
　　殺方準其依律奏
聞取自
上裁奉
㫖依議九月浙江道監察御史王寛奏稱查教唆詞訟
　　律有専條失察訟師例有明禁而唆訟之案惟赴
　　京揑控者情節尤重查各省
欽差馳審之事近年較多其中誣告者反坐亦復屢見
　　一經審虚止坐原告之罪而訟師則案内無名破
　　案殊少請嗣後遇有奏審重案如果虚誣即交原
　　審大臣將有無唆使扛幫情節嚴行根究按律問
　　擬以儆刁風若並無此種情弊亦即隨案聲明至
　　外省訟師惟地方繁劇猶易藏奸嗣後
欽部案件究出訟師訊明潜居何地即將該地方官照
　　尋常失察訟師分别從重議處仍令督撫大吏平
　　時率屬訪拿以清積蠧庶誣告之風漸戢越訴之
　　案稍清似亦除莠安良之一端部議從之又部議
　　服制圗載有子女之父妾謂之庶母嫡子衆子為
　　服齊衰杖期律註云雖有期服不在期親尊長之
　　列又律載妻之子毆傷父妾加平人一等妾之子
　　毆傷父妾又加二等又例載妻之子毆傷生有子
　　女之庶母致死者擬斬監候謀故殺者亦擬斬監
　　候秋審時酌量情罪分别定擬各等語誠以庶母
　　之期服本不同於期親尊長是以服制祗及嫡子
　　衆子律例亦祗言嫡子庶子均不及於孫今禮部
　　增定庶祖母服制議以小功五月則刑例自不便
　　與凡人同科惟查庶祖母與庶母名分雖屬相等
　　但庶祖母既定以小功即與庶母之杖期有别縁
　　情定法自當㣲分差等嗣後有嫡孫庶孫毆傷有
　　子之庶祖母者俱照毆傷庶母減一等科斷至死
　　者擬絞監候謀故殺者擬斬監候其中所犯情節
　　或有不同統於秋審時酌量辦理若庶祖母毆死
　　嫡孫庶孫者仍同凡論庶法制不致混淆情法胥
　　歸平允奉
㫖依議十一月大學士舒赫徳奏查民閒私鑄鳥鎗向
　　干例禁而鄉落村民往往托為禦侮獲禽之用至商
　　賈保驃䕶貨尤不能不藉以自衞民閒所製遂爾
　　日多遇有好勇鬭狠之徒不知例禁小則鬭毆細
　　故動致火器傷人大則施擊逞兇猶得肆無忌憚
　　即如此次夀張逆犯王倫雖有滿漢官兵鼓勇無
　　前得以早行剿滅亦因賊無鳥鎗搜捕較易為力
　　是知民閒藏匿鳥鎗所闗甚鉅若不寔力查禁恐
　　日久滋生事釁臣請所有商民防禦盜賊猛獸應
　　用鳥鎗呈明製造之例永行停止其竹銃鐵銃之
　　類亦概不許私造民閒現在存藏者請立定限期
　　交地方官查收如有逾限不繳及地方官不能查
　　察者請
皇上敕部嚴定科條示以懲儆尋兵部議鳥鎗為營中
　　利器民閒私鑄例有明禁縁例内載有商民防禦
　　盜賊準其製造報官編號之條是以商民得以藉
　　口製造而失察處分例止罰俸往往視為具文并
　　不實力稽查以致民間私藏鳥鎗并竹銃鐵銃之
　　類小則鬭狠細故動致火器傷人大則施擊逞兇
　　猶得肆無忌憚誠不可不嚴定科條以防其漸應
　　如所奏嚴定科條以示懲儆如逾限不繳即係有
　　心藏匿應從重杖一百徒三年嗣後如有私行製
　　造者杖一百流二千里每一件加一等罪止杖一
　　百流三千里其不實力稽查之地方専管文武各
　　官應比舊例加重改為降一級留任至兼轄統轄
　　文武各官向無議處應定以罰俸一年奉
㫖依議四十年十一月青田縣民人趙歳印誤碰小功
　　服兄趙長松失跌氣閉身死浙撫三寶以趙歳印
　　正與耳目所不及思慮所不到初無害人之意而
　　偶致殺傷人之律註相符查乾隆十五年部議親
　　屬過失殺傷凡律内不載者皆以凡論又查卑幼
　　過失殺小功尊長律無明文今已死趙長松係趙
　　歳印之小功堂兄律内既不載有過失殺之條自
　　應以凡論趙歳印合依過失殺人者準鬭殺罪依
　　律收贖追銀十二兩四錢二分給與被殺之家營
　　葬部查過失殺大功以下尊長律内雖無明文而
　　過失殺期親尊長律應減本罪二等擬徒不在收
　　贖之限今趙歳印過失殺小功堂兄若僅與凡人
　　過失殺一例收贖究未允協應將趙歳印比照過
　　失殺期親尊長律酌量減為杖一百折責發落仍
　　追銀十二兩四錢二分給與被殺之家營葬又部
　　擬楊玉等行刼郭全家一案欽奉
諭㫖將告知郭全家有錢指引道路分得贓物之劉四
　　改擬斬決另行繕摺粘簽具奏尋請嗣後凡有强
　　盜引線除盜首先已立意欲刼何家僅止引領道
　　路者仍照舊例以從盜論罪外如有為首盜犯並
　　無立意欲劫之家其事主姓名行刧道路悉由引
　　線指出又經分得贓物者即與盜首一體擬罪雖
　　未同行不得以情有可原聲請奉
㫖依議四十一年六月奉
上諭據御史李廷欽奏已革英山縣知縣倪存謨于僧
　廣明因姦致死杜得正不能審出實情反將屍子杜
　如意疊加嚴訊以致畏刑誣服幾成寃獄僅予革職
　寔為罪浮于律請嗣後凡大逆極刑並決不待時之
　案如有任情顛倒率意刑招之員除嚴行㕘革外即
　照誣告人死罪未決定擬所奏亦是地方官承審命
　案其故入人死罪而已決者即以其罪罪之所以儆
　酷吏而重民命定例不為不嚴惟枉坐人罪經上司
　審明改正者向因囚尚未決止照草率定案例㕘革
　但遇事闗逆倫重案如此案屍子畏刑誣服即應寸
　磔若非該撫等審出實情幾致沈寃莫雪自非尋常
　無心失入人罪可比僅予革職實不足以蔽辜但所
　寃之人究未決訖其應如何酌定條例之處該部詳
　議具奏部議嗣後凡州縣承審罪闗凌遲重案雖未
　　招解業已定供通詳經上司提審平反囚未決訖
　　之案故入者擬以滿徒失入者擬徒一年奉
㫖依議七月大理寺卿江蘭條奏嗣後州縣自理詞訟
　　除責成道員按例稽查外仍令該管知府直隸州
　　知州按月提取號簿查核督催務令依限完結此
　　内或須闗提人犯踏看情形不能依限完結者該
　　府州即據案摘由詳道轉報督撫查核準其扣展
　　倘並非難結事件違限不結該州縣或有混填號
　　簿並匿不造入未結揑報已結諸弊經該府州詳
　　道轉㕘者府州免其議處若該府州漫不查催及
　　至查出後仍匿不詳報該道一併揭報督撫題㕘
　　如州縣例應降一級調用者將該管府州議以降
　　一級留任州縣例應革職者該管府州議以降三
　　級調用部議從之九月雲南按察使汪圻奏滇省
　　秋審人犯有距省三十餘站各處請仍専責道員
　　詳慎按録以免疎虞先是乾隆三十三年前任河
　　南巡撫阿思哈奏請停解部議責成道府於冬季
　　巡歴親臨所屬逐一覆勘本年二月兩江督臣髙
　　晉奏請仍行提犯至省㑹勘兹雲南復以滇省幅
　　員遼濶如迤西之永昌順寧麗江迤南之普洱迤
　　東之廣南昭通等府距省程途自九百里以至一
　　千三四百里不等其間並無城池監獄者各十餘
　　處永昌至省途中麗江順寧蒙化景東等府㕔人
　　犯屆期滙歸並進尤加紛擾擁擠即有専委員弁
　　而山深路曠管押難周塘舖兵役需多或狡滑倩
　　囑弛懈難免請將永昌順寧麗江昭通廣南普洱
　　等六府屬秋審人犯仍専責各該巡道於冬季巡
　　歴時親加研鞫不必㑹同該府迤西之景東永北
　　兩㕔人犯令迤南道於巡録所屬人犯之便親加
　　研鞫迤南之鎮沅直𨽻州及州屬恩樂縣人犯令
　　迤西道亦於巡録之便親加研鞫統皆核明情罪
　　允協造冊加結移報院司彚核設有寃抑求伸立
　　即悉心查審另繕招冊將犯証委員解省覆審倘
　　該道不親加勘審僅以冊結了事或抑不為伸或
　　故為翻異者一經發覺立即嚴㕘究治其餘雲南
　　曲靖等八府及距省不逺之直𨽻四㕔州人犯俱
　　仍行提犯至省㑹鞫
上是其請又部議雲南按察使徳文奏稱鬭毆成傷律
　　分曲直致死則以人命為重雖直亦擬繯首然秋
　　審原情曲直自在惟餘人名目同謀共毆律内下
　　手致命傷重絞監候原謀者不問共毆與否杖一
　　百流三千里其不曾下手又非原謀謂之餘人各
　　杖一百註各字兼人數多少及傷之輕重言是餘
　　人不論多少己未傷人并或尋常金刃傷人概杖
　　一百在衅起一時共相謀毆致斃一命者謂之餘
　　人滿杖自屬平允若糾衆洩忿執持防家器械互
　　毆均傷二命三命雖擬抵正兇曲直輕重秋審自
　　分緩實而夥從助毆之人均係知情濟惡與衅起
　　一時偶然在場幫䕶者輕重懸殊概曰餘人同科
　　滿杖似尚未有區别請將糾衆互毆在五人以上
　　致斃二命三命者案内餘人其執械未傷及傷人
　　未執械理直者於滿杖上加等杖六十徒一年理
　　曲者杖七十徒一年半如執械而又傷人者理直
　　不分傷之輕重皆照閩省械鬭傷人例杖八十徒
　　二年理曲問擬滿徒尋常互毆止斃一命及互毆
　　之際猝遇在場幫䕶之餘人審非糾約亦非商同
　　謀毆或順用金刃他物并非預先執械悉依餘人
　　本律辦理伏查律内糾衆在五人以上致斃二命
　　三命之案向無另行治罪之文此等助勢兇徒自
　　應明立科條從嚴懲治況律載被毆致死則以人
　　命為重曲直在所勿論概行論抵夫正兇既不分
　　理直理曲而獨為餘人區其曲直不但與律意稍
　　有岐舛且恐啟案犯趨避狡獪之端而承審官亦
　　致有髙下其手之弊請嗣後糾衆五人以上致斃
　　二命三命之案其案内助勢例止滿杖之餘人如
　　有輾轉糾人及執持金刃器械傷人者即依原謀
　　滿流律照為從減一等擬以杖一百徒三年不得
　　概照餘人本律其餘互鬭僅擬滿杖止斃一命及
　　猝遇在場幫䕶審非預糾械鬭並兇器金刃傷人
　　等案仍悉照舊例辦理至該按察使奏稱毆故斃
　　命及格殺奸盜懼罪私埋之案聽從扛擡掩藏之
　　人律無治罪明條歴來悉照地界内有死人不報
　　官司律杖八十如共毆有傷即畧去私埋科以餘
　　人滿杖向無分别治罪夫夤夜格殺及追捕格斃
　　之案正犯本不應擬抵其幫同私埋之人擬杖八
　　十已屬平允若毆故殺人之案兇犯起意埋藏滅
　　跡刨坑棄井情形不一總須捲裹扛擡勢非一人
　　所能為者使夥犯知有嚴譴不肯相幫自必即時
　　發覺死者可免刨驗之慘兇徒不致漏網之虞請
　　將聽從扛擡埋藏之犯審係在場幫毆有傷律應
　　滿杖者照殘毁他人屍死律滿流上減一等杖一
　　百徒三年未經傷人者照里長地鄰棄屍水中為
　　首律杖六十徒一年其不知情受雇並因格捕姦
　　盜致死私埋例不抵命等案仍照地界内有死人
　　不報官司而輒埋藏律杖八十伏查殘毁死屍減
　　一等罪應滿徒棄屍不失本律亦係滿徒請嗣後
　　斃命埋屍案内聴從擡埋之犯如審係在塲幫毆
　　有傷律應滿杖者即照棄屍不失本律擬以杖一
　　百徒三年較之照殘毁死屍律減等滿徒厥罪維
　　均而援引更為切近若但經擡埋並未傷人者應
　　如所奏照里長地隣棄屍為首律其不知情受雇
　　並因格捕奸盗致死私埋例不抵命等案仍照地
　　界内有死人不報官司而輒埋藏律奉
㫖依議四十二年八月奉
諭刑部核擬直𨽻省王錦毒死繼母王苖氏之母苖趙
　氏一案聲明該犯與苖趙氏並無服制改擬斬候並
　引例載母黨有犯除親母嫡母本生母黨仍照服制
　定擬外其餘均從凡論等語所擬殊未允協為人後
　者為所後父母持三年之服而於本生父母降服期
　年則立服之制亦以所後為推而於本生皆降一等
　是所後之親屬服制俱較本生為重何於所後之外
　姻獨不得比於本生之有服乎若慮所後之外姻尊
　長於甥及外孫謂非其所自出故加凌虐或置於死
　自可權其曲直䋲之以法何必削其服制而為防乎
　且如本宗尊長非理謀殺卑幼其恩義已絶即照凡
　人擬扺則外姻尊長亦可擬以為例並不必分所後
　及本生也若卑幼敢於謀殺外姻尊長即為干犯名
　義自當一例科斷又豈可强為分别而於所後之外
　姻視本生轉為末减乎况此案王錦因覬繼母苖氏
　改嫁得以花費家財而嗔其外祖母苖趙氏從中阻
　止遂爾懐忿謀殺理既甚曲性復兇頑其情節寔為
　可惡刑部乃因其無服輒為改擬豈為情法之平頃
　詢之刑部堂官此例係乾隆二十一年所定閱其例
　本惟事拘牽文義而揆之天理人情均未允當又豈
　明刑弼教之義著刑部將此例悉心斟酌更定所有
　王錦一案即照新例另行定擬具奏尋部議查儀禮
　　為人後者傳曰為所後者之祖父母妻妻之父母
　　昆弟若子漢儒鄭康成曰若子者如親子
欽定義疏曰所後者妻之父母昆弟於為後者為外祖
　　父母及時現在者為主而從服其黨出則不服有
　　繼母則服繼母而從服其黨又曰從服者從亡則
　　已是為人後者為所後母之父母本有服制而例
　　内入於從凡之例揆之情理誠未允協今經
聖明指出
訓示周詳寔為千古不易之至論臣等又查禮經小功
　　五月服内列有為外祖父母之文
欽定義疏云外祖父母有當服者六子為因母之父母
　　一也因母即親母也母出為繼母之父母二也庶
　　子君母在為君母之父母三也君母即嫡母也庶
　　子為繼母之父母四也庶子不為父後者為已母
　　之父母五也為人後者為所後母之父母六也又
　　云繼母多則服在堂繼母之黨至為人後者為本
　　生母之父母禮有本生親屬降一等之文故不與
　　六者同在小功五月之列二十一年定例所載於
　　母黨有犯除親母嫡母本生母黨仍照服制定擬
　　外其餘均同凡論等語是於應服之各項外祖父
　　母内祗列親母嫡母二項而以本生外祖父母應
　　行降服者反得躋於正服其説不本於經寔多舛
　　漏今恭繹
諭㫖於準情定制之義
睿慮精詳𠂻於至當按之禮經正相印合臣等凖理核
　　情凡為人後者於本生親屬既已降服則為所後
　　母之父母自應與親母之父母一例持服小功五
　　月此外為繼母之父母等項應請悉照
欽定儀禮義疏當服六項一併増入服圖如遇有干犯
　　即照卑幼犯本宗小功尊屬律毆殺謀故殺均擬
　　斬立决謀殺已行已傷及毆傷者俱各照服制分
　　别定擬其餘為繼母之父母等項亦均照所後母
　　之父母一例辦理至親母之父母屬毛離裏一脉
　　相承恩義寔為尤重其干犯之罪應仍照本律毆
　　死外祖父母者斬謀故殺者凌遲處死定擬再為
　　人後者為本生母之父母服雖降小功一等而恩
　　亦較重其干犯之罪亦應與犯小功尊屬同科推
　　之各項甥舅等服制悉按前項増入照外姻尊卑
　　長幼治罪如有子非所自出之外孫及甥故加凌
　　虐或置於死臨時權其曲直按情治罪不必以服
　　制為限臣部現值纂輯律例之時即將服圖例文
　　増改通行並移明禮部遵照所有從前原定除親
　　母嫡母本生母黨外均同凡論之例應行刪除其
　　直隸王錦一案即照新例另行定擬具奏再查因
　　母即親母君母即嫡母之義恐民間未能遍悉應
　　於服圖内改為親母嫡母又近時出妻繼娶者少
　　妻亡繼妻者多應將母出為繼母之父母一項依
　　義疏内在堂繼母之丈於服圖内改為為在堂繼
　　母之父母以便通俗引用奉
㫖依議四十三年正月江督髙晉奏查四十一年八月
　　内經兵部侍郎髙樸以送部揭帖中雖將供情錄
　　叙而案犯當堂畫押之原供向例俱不咨送州縣
　　往往逞私刪改而愚民犯案不思孽由自作反以
　　改供藉口越訴上司甚至赴京控告請將案犯畫
　　押原供一併申送上司審轉隨案咨部經部議准
　　通行伏查犯人到案原供隨時送部固為慎重讞
　　獄惟是外省辦理命盗等案必須檢詳冊内察核
　　通案犯証供詞以得案情之虚寔非僅以要犯一
　　二人供情即可輕信而遽定　書誠以州縣賢愚
　　不一案情變幻無窮每因案涉疑難或闋承緝㕘
　　處混拏無辜刑逼妄承甚且串供栽贓以寔其事
　　更有狡獪之徒賄囑頂兇亦未嘗無畫押之原供
　　故有甫經錄供通報察其情節支離即須委員確
　　究者並有已經定擬招解一經上司提審通案全
　　翻者更有審擬具題經部指駁究出别情者是案
　　犯初供均難盡信全在問刑官悉心體察推勘入
　　微則情罪自歸允當州縣果有濫行鍜錬改供揑
　　詳情弊原應據寔嚴㕘並不因其無畫押原供遂
　　致無憑稽核也若必慮及州縣之刪改諱揑罪犯
　　之藉詞狡翻而以要犯畫供送部為憑則命盗重
　　犯大半皆屬愚民並有不識字者縱使官吏逞私
　　刪改令其畫押彼亦不能細閱情節臣現在查察
　　畫押供单悉與招詳符合似不過於審定成招之
　　後書吏照依詳内所叙口供另錄一紙給與犯人
　　或畫一花押或書一十字或塗一圓圈甚有代為
　　畫押者隨詳附送洵屬無益之具文不足為定案
　　之確據更恐上司見識拘泥因有畫押供单送騐
　　輒即深信不疑或圖附和原供雖遇被累之人極
　　口呼寃亦不虚衷推鞫則嚴刑逼認草率轉詳致
　　不昭雪臣仰體
聖主明慎用刑至意未敢因部臣議准通行即不據寔
　　陳奏應請將要犯畫押供单申送上司審轉隨案
　　送部之例停止奉
硃批所奏是依議行三月祥符縣民潘培圖姦王氏未
　　成本婦告知伊姑及夫勸令含忍後復往調戲因
　　潘培狡賴亦即寢息迨後伊姑因他事斥責並詈
　　其不知避忌被人調戲丢臉該氏忿恨自縊河南
　　巡撫以調姦未成本婦初無必死之心後因他故
　　自盡者其調姦之人律例并無作何治罪明文潘
　　培與因姦致本婦羞忿自縊之例不符未便依例
　　擬絞但該氏之死究由潘培起衅亦未便從輕擬
　　結將潘培於絞候例量減一等杖一百流三千里
　　部議從之又部議御史李孔掦奏請秋審情實重
　　犯病故除咨題外并咨都察院大理寺知照以昭
　　詳慎查向來各省斬絞人犯病故經該督撫題咨
　　到部臣部即行知會都察院大理寺於秋審招冊
　　内開除而院寺衙門並無該省投案誠屬無從查
　　核今該御史奏稱直省情寔重犯遇有病故令各
　　督撫一體知照法司衙門互相核對不致訛遺辦
　　理倍覺周詳且各省命案原題揭帖本屬兼咨院
　　寺則重犯病故自應一例咨報開除應如該御史
　　所奏嗣後凡直省情寔重犯遇有病故者一體知
　　照都察院大理寺衙門存案臣部仍照舊例於題
　　咨到日移會法司查照核對庶不致有訛舛之虞
　　奉
㫖依議閏六月餘杭縣民沈名望撞遇伊母沈郁氏之
　　姦夫張姜北睡卧母床勒死商同伊母棄屍浙撫
　　以子捉母姦律無治罪明文但律載本夫有服親
　　屬皆許捉姦則姦婦之子似亦在應許捉姦之例
　　沈名望合依有服親屬皆許捉姦如有登時殺死
　　姦夫者並依夤夜無故入人家已就拘執而擅殺
　　律科罪杖一百徒三年沈郁氏商同棄屍未便獨
　　坐伊子合依棄屍不失減一等杖一百徒三年杖
　　罪的決餘罪收贖部議從之四十四年十月宿州
　　民孫二係行刼傷人之夥盗聞拏投首照例免死
　　發遣復行脱逃被獲安撫以孫二前案與聚衆搶
　　奪比照免死發遣者固屬不同但該犯究聞拏投
　　首之夥盗比照未傷人之盗首聞拏投首發遣與
　　寔在未傷人之盗首聞拏投首發遣之犯稍有不
　　同而從前湖撫請示案内止有未傷人之盗首及
　　夥盗行刦二次以上聞拏投首發遣脱逃被獲即
　　行正法其傷人夥盗聞拏投首發遣脱逃被獲作
　　何治罪未奉列入應否即照未傷人之盗首聞拏
　　投首發遣脱遣之犯一面正法一面奏
聞咨請部示查例載免死發遣盗犯在配脱逃者無論
　　有無行兇為匪悉照新疆遣犯脱逃例請
㫖即行正法又例載未傷人之盗首聞拏投首照情有
　　可原例發遣又夥盗雖曾傷人隨即平復者亦姑
　　准自首發邊逺充軍孫二係夥盗傷人聞拏投首
　　之犯前據該撫原題内聲明該犯係聞拏投首未
　　便照事未發而自首例擬軍請從重比照未傷人
　　之盗首聞拏投首者照情有可原例發黑龍江給
　　披甲人為奴今孫二脱逃被獲核其治罪原案雖
　　係比例發遣與寔在未傷人之盗首稍有不同但
　　傷人夥盗本屬法無可貸若非聞拏投首即應擬
　　斬立决核與未傷人之盗首及行刼二次以上之
　　夥盗聞拏投首者情罪均屬相等自未便照平常
　　軍遣脱逃一例辦理應將孫二一犯請
㫖即行正法再查定例未傷人之盗首能於未發時自
　　首者擬軍若聞拏投首照情有可原例發遣至傷
　　人夥盗例内僅載姑准自首一語未將事未發自
　　首及聞拏投首之處分晰註明恐各省援引易致
　　岐悞請嗣後傷人夥盗自首即照未傷人盗首自
　　首之例如事未發而自首者仍照本例擬軍遇有
　　脱逃加等調發如係聞拏投首者俱發遣黒龍江
　　等處給披甲人為奴遇有脱逃請
㫖即行正法奉
㫖依議四十五年十月湖北民人許添佩與向萬友孀
　　嫂通姦向萬友邀同張安邦等捉拏殺斃撫臣將
　　正兇擬絞而共毆之餘人擬以杖徒廣東民王文
　　哲與陳萬財之妻通姦陳萬財邀同黄殿才等捉
　　拏殺死撫臣亦將陳萬財擬絞而以共毆之餘人
　　照凡人謀殺加功律亦擬絞具題部以兩案互核
　　輕重逈殊未昭畫一而律例並未有治罪明條以
　　致適輕適重尋議查殺姦之案或糾約而往情近
　　於謀或忿極致死事近於故而例許捉姦之人均
　　畧其謀故之情而以擅殺罪人論絞葢死係罪人
　　殺出義忿是以不加以謀故之名所以懲滛惡而
　　申義忿也夫擅殺之正兇即以鬬殺論罪則聴從
　　下手之犯自應以共毆之餘人定擬未便以二人
　　抵一罪人之命且正兇之問擬既隠寓矜恤之意
　　予以擅殺罪人之輕而為從之餘人轉入於謀殺
　　加功之重於情法未為平允請嗣後凡姦情確鑿
　　本夫及應許捉姦親屬起意殺死姦夫案内無論
　　應許捉姦之親屬及不應捉姦之外人寔係激於
　　義忿聴從加功者悉照共毆餘人律杖一百如有
　　挾姦妬姦謀故别情乘機殺死圖洩私忿者仍照
　　謀故本律問擬奉
㫖依議十二月部議例載原毆傷輕不至於死者越數
　　日後因傷風身死將毆打之人免其抵償杖一百
　　流三千里又洗寃錄載致命之傷當必死之處不
　　得過十日若當致命之處而傷輕或極重之傷而
　　非致命之處雖死於限内當推别情不可一概坐
　　死細繹例文與洗寃錄所載凡問刑衙門遇有因
　　風身死之案自當先辨致命不致命傷痕之輕重
　　次核其受傷以致身死越日之逺近庶辦理不致
　　參差命案方無出入近查各省審擬傷風案件有
　　原毆係致命傷其死亦未出十日而聲請免抵擬
　　流者亦有傷雖致命本不為重其死已越十日而
　　聲稱即不因風亦足斃命仍照例擬抵者葢縁例
　　内所謂傷輕之處未經分别明晰而數日二字亦
　　渾舉無定遂致無所確守請嗣後因風身死之案
　　除原毆並非致命之處又非極重之傷仍照舊例
　　辦理外如有當致命之處而傷輕或極重之傷而
　　非致命總當以洗寃錄所載為準其傷風身死亦
　　即以十日為定期凡致命傷輕死在十日以外者
　　方准聲請依例改流若傷係致命而重或非致命
　　而致骨斷骨損雖身死在十日之外者均不得援
　　照因風身死之例應仍依律擬以絞抵奉
㫖依議四十六年七月都察院左都御史哈福納奏稱
　　竊照命案擬罪全以騐傷為憑而以本地方官吏
　　仵作即騐辦本地方官衙役所犯之命案難以免
　　袒庇情弊今刑部主稿審擬西城吏目衙門革役
　　吳四毆傷韓大身死一案内究出吳四及伊父現
　　充吏目衙門捕役吳成美等囑託本城正指揮沈
　　超帶往騐屍之書吏趙文煥仵作陳璉等隠匿傷
　　痕避重就輕分别從重治罪其原總由於本城指
　　揮衙門官吏仵作騐辦本城吏目衙門革役所犯
　　之命案以書吏仵作皆係素所熟識易於囑託而
　　同官相䕶之弊亦即由此而生也且正指揮衙門
　　聴差之捕役仵作即係副指揮吏目衙門之捕役
　　仵作聲氣猶為相通况官員患病請假調理尚委
　　令不同城不同鄉之官前往騐視則民命攸闗立
　　法更宜詳密請嗣後除尋常軍民命案仍照例令
　　本地方官騐辦外如遇有本城書吏衙役所犯之
　　命案即概令本城官員廻避該廵城御史作速咨
　　調别城正指揮帶領本管書吏仵作等前往相騐
　　辦理則該犯既無同事熟識之人必難於囑託而
　　委騐官員亦不肯有所袒䕶類而推之各省州縣
　　如有本州縣書吏衙役所犯之命案似宜照此作
　　速就近禀請該上司立委别州縣帶領本管書吏
　　仵作等前往騐辦如此庶免袒庇之弊而罪名不
　　致有所出入矣奉
㫖依議十月饒平縣民人周阿㑹幫同周阿通等毆傷
　　竊賊身死復幫同將屍擡棄廣東巡撫將周阿通
　　擬抵周阿㑹擬徒部議例載毆故殺人案内兇犯
　　起意埋屍㓕跡其聴從擡埋之人如審係在塲幫
　　毆有傷律應滿杖者照棄屍不失律擬杖一百徒
　　三年其在塲並未傷人止於聴從擡埋者照里長
　　地隣棄屍為首律杖六十徒一年又律載地界内
　　有死人里長地隣不報官司檢騐而輒移他處者
　　杖八十是聴從擡埋分别擬徒之例原因兇犯慮
　　事敗露輒將屍身埋藏㓕跡希圖漏網是以案内
　　聴從擡埋之人按其在塲曾否幫同行毆分别擬
　　徒若聴從移屍並未埋藏雖在塲幫毆有傷自有
　　餘人本律不得概引此例致滋牽混今周阿㑹因
　　周阿通起意移屍邀同該犯等擡至石塘山丢棄
　　並未埋藏㓕跡該撫將周阿㑹等分别擬徒核與
　　定例不符周阿㑹幫同周阿通用棍毆傷林水養
　　左臋除移屍杖八十輕罪不議外應依共毆餘人
　　律杖一百折責四十板從之又黄岡縣民曾榮懐
　　誣竊拷打徐起才身死湖北撫臣將曾榮懐比照
　　捕役誣竊為盗拷打致死例擬斬候部議例載誣
　　良為竊捉拏拷打除實犯死罪外其餘不分首從
　　發邊逺充軍例内所稱實犯死罪一語凡重至應
　　斬應絞者俱包括其中如誣良為竊係嚇詐逼認
　　因而致死即應照誣告致死律擬絞監候如係拷
　　打致死即應照故殺律擬斬監侯是誣良為竊拷
　　打致死之案自應照本例實犯死罪問擬不必牽
　　混誣竊為盗之例乃向來各督撫遇有此等案件
　　俱援引捕役誣竊為盗拷打致死照故殺律擬斬
　　監候之例辦理查誣竊為盗係以輕罪誣為重罪
　　若其人本係良民輒行誣竊拷打致死是以無罪
　　誣為有罪今該撫於曾榮懐不引誣良為竊之條
　　而比照誣竊為盗之例是以良民等於有罪之人
　　既於案情不符亦引用失當曾榮懐應改依誣良
　　為竊拷打致死實犯死罪照故殺斬監候律擬斬
　　監候秋後處决並請嗣後遇有誣良為竊拷打致
　　死之案俱照此引用奉
㫖依議十一月部議查向來辦理獨子留養之案如戲
　　殺誤殺例應隨案取結聲請其鬬毆殺人之案查
　　明與留養之例相符者原題聲明秋審時另行取
　　結核辦例應俟秋審時辦理惟殺人情重之案各
　　該督撫因其情節較重雖叙明親老丁单應侍縁
　　由而又聲明不准留養又如例載不准留養之案
　　該督撫既經查明與例未符而原題仍行聲叙或
　　於秋審時該督撫已將該犯列入情寔而其父母
　　老疾應行留養等字様仍不刪除本部屢經靣奉
諭㫖教導誠以此等案犯或係例載不准留養或應列
　　入情寔而原題聲説應侍緣由寔為繁冗應通行
　　各省嗣後凡獨子留養之案查明寔係與例相符
　　應准留養之犯原題取具父母年嵗隣族供結隨
　　案聲明俟秋審時再行取結送部核辦外其有例
　　不准留養及殺人情重並應入情寔之犯原題竟
　　可毋庸聲叙應侍縁由以省案牘四十七年二月
　　新昌縣民呉全英等因守稲疑賊喝罵並稱放鎗
　　致梁元凑等毆打奪去鳥鎗次日糾呉佛貴等至
　　梁祖義家吵罵毁物卧床作頼以致梁王氏情極
　　自縊該撫依因事威逼致死律將呉全英杖一百
　　因其情殊兇横加枷號兩月呉佛貴等照不應重
　　律枷杖部議查例載兇惡棍徒生事行兇無故擾
　　害良人者發雲貴兩廣烟瘴地方充軍此案呉全
　　英因與梁元凑索鎗細故糾約多人登門吵罵打
　　毁什物致元凑之父梁祖義畏兇躱避乃復藉稱
　　受傷卧床詐賴以致梁祖義之妻梁王氏被逼難
　　堪當即投繯殞命核其情節寔屬不法若僅照威
　　逼律問擬杖責枷號似屬情重法輕呉全英應從
　　重改照兇惡棍徒無故擾害良人例發雲貴兩廣
　　烟瘴地方充軍仍照例改發極邊足四千里充當
　　苦差面刺烟瘴改發四字呉佛貴聴從呉全英打
　　毁什物亦屬滋事僅照不應重律杖八十加枷號
　　一個月尚不足示儆應加枷號三個月餘照該撫
　　所擬完結四月山西民婦趙張氏因出嫁之女張
　　趙氏聚賭潑悍不守婦道伊壻張翔鵠堅欲休回
　　隨起意勒死山西撫臣雅徳以張翔鵠幫同勒死
　　　伊妻雖係為從但例無聴從他人謀故殺妻得以
　　　輕減明文自應仍按本律定擬將張翔鵠依律絞
　　　候趙張氏擬杖徒部議查律載尊長謀殺卑幼依
　　　故殺法故殺子孫者杖六十徒一年又律載夫毆
　　　妻至死者絞監候故殺者亦絞又律載謀殺人造
　　　意者斬監候從而加功者絞監候蓋毆妻致死無
　　　論謀故罪止絞候係指本夫起意殺妻者而言至
　　　聴從他人殺妻既與本夫自行殺妻不同又與凡
　　　人謀殺加功情亦有異向因此類案情絶少故例
　　　内並無聴從他人謀故殺妻作何治罪明文此案
　　　張翔鵠因妻趙氏不守婦道徃訴妻母趙張氏欲
　　　将趙氏休棄趙張氏隨往訓斥因趙氏愈肆潑詈
　　　心生忿恨起意致死是趙氏之死寔由伊母趙張
　　　氏起意謀勒所致除趙張氏不應如該撫所題依
　　　子孫違犯教令父母非理毆殺律杖一百應改依
　　　尊長謀殺卑幼依故殺法故殺子孫杖六十徒一
　　年律應杖六十徒一年係婦人照例收贖外至張
　　翔鵠勒死妻命係聽從加功之人該撫以律無明
　　文仍將張翔鵠依殺妻本律定擬絞候不特與本
　　夫自行謀故殺妻者無别且與凡人聽從加功謀
　　命擬絞之條致滋牽混揆之情法未為平允而此
　　案事例既無成律可循查三十七年四川督臣題
　　敘永㕔李如榜毆妻楊氏傷重垂危料不能生聽
　　從義父傅天成主令假作自縊希圖卸罪即取蔴
　　繩遞給傅天成將楊氏繫掛枋上懸吊殞命該督
　　將為首之傅天成依謀殺人造意律擬斬監侯李
　　如榜照尊長謀殺卑幼於絞罪上減一等杖一百
　　流三千里經部核覆題准今張翔鵠聽從妻母趙
　　張氏將伊妻趙氏謀勒斃命與李如榜聽從義父
　　傅天成將伊妻楊氏懸吊致死事同一轍似可懸
　　照定擬應將張翔鵠即照李如榜之例辦理奉
㫖依議九月廣西巡撫朱椿奏查例載搶奪傷人下手
　　為從及傷非金刃又傷輕平復之首犯均改發邊
　　逺充軍又例載竊盜臨時拒捕傷非金刃又傷輕
　　平復之首犯改發邊逺充軍嗣經部議將搶奪傷
　　人為從暨竊盜臨時拒捕傷非金刃傷輕平復二
　　項俱改擬發往新疆交該都統酌撥種地當差奉
㫖依議在案惟搶奪傷非金刃又傷輕平復之首犯非
　　由新疆改發内地未經議及仍照向例發邊逺充
　　軍較之搶奪下手為從暨竊盜臨時拒捕傷非金
　　刃又傷輕平復之首犯罪名反輕查搶奪本重於
　　竊盜因竊盜既經拒捕與搶奪無異是以不論搶
　　竊傷非金刃又傷輕平復均發邊逺充軍今竊盜
　　傷人已改新疆而搶奪傷人仍發邊逺似未平允
　　應請將搶奪傷非金刃又傷輕平復之首犯比竊
　　盜臨時拒捕傷非金刃又傷輕平復之首犯亦改
　　為發往新疆交該都統酌撥種地當差部議從之
　　四十八年五月部議現奉新例旗人犯該刺字即
　　銷除旗檔以民人定擬除僅止搶竊並無逃罪自
　　可遵照新例辦理外其逃竊並發核其竊罪僅止
　　徒杖輕於逃罪者該犯係刺字銷籍之人既未便
　　照二罪俱發以重論之律仍將該犯依旗人逃走
　　例發往當差若畧其逃罪以民人例計贓治罪而
　　該犯所犯搶竊罪止徒杖者轉得免其發遣又覺
　　輕縱臣等伏思正身旗人理應守法當差顧惜廉
　　恥乃敢於逃後搶竊及搶竊後復行逃走是其重
　　疊犯罪自當一例從重辦理以昭懲創應請嗣後
　　滿洲䝉古正身旗人逃後有犯搶竊及犯搶竊私
　　逃同時並發核其搶竊贓數罪在流徒以下律應
　　刺字者無論逃在一月内外俱照在京旗人逃走
　　發遣當差在配怙惡不悛之例改發雲貴兩廣邊
　　逺地方令地方官與民人一體嚴加約束至漢軍
　　正身旗人但有犯應刺字者亦即照新例削除旗
　　檔其逃竊治罪之處另有専條仍照漢軍本例定
　　擬如此酌定條例庶旗人知立法綦嚴各知檢束
　　不敢輕蹈法網而臣部辦理逃旗並犯搶竊之案
　　亦可畫一遵循奉
㫖依議十月陜西按察使王昶奏查命案重犯脱逃所
　　有承緝之州縣先於本境實力查拿並詢明踪跡
　　無論隔府隔省差役攜帶通闗宻行偵緝及至初
　　㕘限滿無獲之日造具事由清冊分咨各省通緝
　　由近而及逺辦理實為周備但闗緝鄰省必先詢
　　明該犯或有親戚可依或係舊時來往始可差役
　　往闗而兇徒既經竄逸凡有可以潛藏之地親鄰
　　保甲未必周知即屬無從闗緝查命案初㕘以六
　　個月為限屆時始造年貌事由清冊申詳督撫轉
　　咨各省恐頑獷之徒早已乗間逺颺而他省未接
　　通咨該犯等往來道路何從一體盤查且限至半
　　年為時既久該犯等逺適他方亦得從容藏匿及
　　鄰省接有咨文緝捕而藏身既固更屬難於搜獲
　　故雖有通緝之名並無通緝之實者職此之故臣
　　詳加體察兇犯畏罪潛逃其形踪詭秘何所不至
　　豈復論地之逺近況各省地方官雖閒有留心緝
　　捕未奉通咨而獲破重案者然不過百之一二是
　　以設為通緝以絶其逋逃之路但同一分咨與其
　　咨緝於後而致輾轉潛逃何如咨緝於先而使剋
　　期就獲請嗣後命案内遇有兇犯脱逃該州縣審
　　明屬實即於初報時一面本地緝拿一面造具年
　　貌事由清冊即詳請飛咨各省協同緝捕不必更
　　俟至六個月初㕘之後始行通緝如此立時四面
　　查拿不論何處道路闗津俱有捕人稽察兇犯如
　　敢往來既不難於弋獲且使兇惡之徒明知各處
　　截留容身無地更不敢任意逋逃自可早為擒獲
　　再查三十七年湖北按察使劉秉愉條奏盜犯脱
　　逃當即飛咨鄰省協緝經部議奏以鄰省通緝文
　　檄每多視為具文而本境承緝官員因有鄰省責
　　成或致心存怠忽臣思地方遇有重案雖飛咨各
　　省而承緝之限例綦嚴如果逾時不獲本地方官
　　應得處分斷難稍貸自不敢因詳請通緝稍弛其
　　查拿之責如盜案内有罪應重辟者照此辦理庶
　　於緝捕之法益為周宻部議從之十一月部議查
　　秋審竊盜滿貫一條内凡竊盜衙署倉庫餉鞘軍
　　裝及將本章公文燒溺者乗人遭風失火肆竊者
　　蓄謀放火竊財者結夥入室肆行竊奪者考棚丢
　　包撞騙者積匪滑賊犯竊多次者一夜連竊數家
　　者奴僕忘恩負托勾引外賊及婢女同竊主財者
　　竊盜軍流在配脱逃肆竊者僧道喇嘛回民畨民
　　結夥肆竊者店家船户車夫雇夫鑚艙等賊積慣
　　為匪貽害行旅者蓄意謀竊官員客商沿途潜行
　　乗機竊取者犯案被獲扭鎖逃竄後肆竊者屢次
　　搶竊贓俱滿貫者此等賊匪一經得財在一百二
　　十兩以上俱屬情節較重歴年俱照例擬入情實
　　其餘尋常鼠竊情節稍輕者擬入緩決今乾隆四
　　十八年秋審
　朝審内竊盜滿貫緩決之犯與竊盜三犯贓至五十
　　兩以上緩決之犯應照例減等發遣查本年各省
　　秋審内此二項賊犯共五十二名
　朝審内二名俱經奉
㫖緩決在案相應恭摺具奏奉
㫖依議五十年二月部議向例八旗滿洲䝉古漢軍流
　　徒罪俱分别折枷鞭責完結迨三十九年直𨽻總
　　督周元理具奏審擬船户劉治偷賣漕米一摺奉
上諭據周元理審擬劉治偷賣漕米發煙瘴充軍從犯
　分别擬徒一摺已批交該部核議矣其從犯方天秃
　聲明係旗人應折枷鞭責完結等語固屬照例辦理
　但同係旗人其間亦各有分别如果身居京師食餉
　當差在官執役之人身犯徒流等罪原可折枷完結
　若在屯居住及各處庄頭與民人混處日久即與民
　人無異則犯法亦當與同科嗣後除京城之滿洲蒙
　古漢軍現食錢糧當差服役之人及外省駐防之食
　糧當差如犯徒流等罪仍照舊鞭責發落外其餘住
　居莊屯旗人及各處莊頭並駐防之無差使者其流
　徒罪名俱照民人一例發遣著為例當即通行各省
　　暨
　盛京吉林等處查自四十年起至四十九年止
　盛京各處軍流發遣者共二十二案實徒者一十六
　　案查
　盛京各處旗人與在京本屬不同京中旗人城居者
　　多屯居者少當差者多閒居者少是以雖定有實
　　發之例而實犯者無多若
　盛京吉林等處旗人皆散處四鄉而城居者不及十
　　分之一且差使限於定額不能人人挑補是屯居
　　之無差使者實處於不得不然並非游惰偷安者
　　可比偶爾犯法即同民人一例實發將旗人之混
　　入軍流民籍者日積益多且犯罪各有輕重若使
　　尋常犯罪與寡廉鮮恥有玷旗籍者一例發遣亦
　　覺漫無區别請嗣後旗人犯罪除在京八旗屯居
　　及附近京城各處莊頭之無差使者其犯軍遣徒
　　罪名俱照民人一例發遣外至東三省旗人有犯
　　寡廉鮮恥身玷旗籍者始照例實發其屯居之無
　　差使者仍照舊例分别折枷鞭責完結奉
㫖依議三月部議據署川督保寧咨稱蒲江縣民曹履
　　潔因大功服弟曹富潔圖姦伊媳杜氏未成該犯
　　聞喊捕獲送官詎曹富潔以送官並無死罪將來
　　定要殺害該犯怒其兇惡用繩纒頭項力拉斃命
　　該督將曹富潔依罪人已就拘執而擅殺以鬭殺
　　論毆殺同堂大功弟者杖一百流三千里咨部又
　　安撫書麟題太和縣民楊心悦因期親服弟楊永
　　振圖姦大功孀嫂祝氏未成祝氏哭訴前情該犯
　　理斥不服楊永振反持刀拚命該犯一時忿激拾
　　斧毆砍殞命該撫將楊心悦依砍殺胞弟例擬絞
　　監候二案皆係尊長因卑幼圖姦起衅有心致死
　　情節相同辦理並未畫一查尊長圖産圖姦挾忿
　　逞兇殺害卑幼者則按律擬絞秋審入於情實若
　　尊長圖姦卑幼被殺死尊長者夾簽聲請䝉
敕下九卿覆議量予末減蓋律重倫常法寛義忿皆有
　　成例可遵若尊長殺死卑幼者律無明條是以各
　　省辦理未能畫一伏思尊長之於卑幼情親分尊
　　有管教之責如卑幼罔顧倫理輒圖姦有服親屬
　　凟倫傷化已犯十惡内亂之條尊長訓責不服一
　　時義忿因而致斃若亦照尋常謀故一律全科反
　　置亂倫之罪於不問是殺由義忿之尊長與尋常
　　故殺卑幼之尊長兩無區别請嗣後凡卑幼僅止
　　為匪不法及一切尋常干犯或尊長另有私嫌乗
　　機殺害者仍照謀故本律各按服制辦理外如有
　　卑幼圖姦有服親屬被尊長忿激致死審有確據
　　者悉照罪人已就拘執及不拒捕而擅殺律無論
　　謀故各按照服制俱以鬭殺定擬其在場幫毆有
　　傷之犯除係死者有服卑幼仍以謀殺故殺服制
　　本律科斷外其餘無論凡人尊長概照鬭殺餘人
　　定擬奉
㫖依議九月協辦大學士和珅等奏查向例流罪人犯
　　如有中途在配脱逃被獲改發者均就其現配地
　　方計程發配又免死減等流犯脱逃被獲者亦就
　　其原配地方計程發配至附近改發近邊近邊改
　　發逺邊逺邊改發極邊應由配所定地之處例無
　　明文應將軍罪脱逃改發人犯均照流罪脱逃就
　　配所改發之例由配所定地交刑部載入冊内若
　　現配地方應配之所即係原籍相近之處而地處
　　邊境再無别處可以改發者仍從其原籍改發倘
　　原籍改發之所較原配相近則視其拿獲地方改
　　發庶與五軍三流道里表所定逺近里數俱無違
　　碍不致有應逺較近之弊奉
㫖依議
　
　
　
　
　
　
　
　
　
　
　
　
　
皇朝通典卷八十六
　欽定四庫全書
　皇朝通典卷八十七
　　刑(八/)
　　　寛恕
　　　(臣/)等謹按國有常憲罪疑惟輕寛恕者隨時隨案
　　　法外施仁者也我
　　朝自
列祖以來仁育義正大徳涵濡暨我
　皇上體
上天好生之心以為心奉
列聖弼教之治以為治尚徳緩刑百餘年如一日矣要而
　　　論之不貴屈法以狥情貴在原情以定法情有可
　　　原雖搶盗以饑寒而釋罪逆犯縁坐以不知情而
　　　免誅况罪之不至於死者更可酌為末減惟在悉
　　　心檢核必得其情故
　恩㫖之頒有為身被者夢想所不到而酌理準情實慎
　　　刑所應爾以視屈法市恩者矜恤本無不周令典
　　　又堪為式所謂如
天之徳普萬物而不言者也至於熱審停刑緩決減等與
　　　留養自首各條行之既久所全實多而又有衣煤
　　　藥餌等格外之仁故寃抑無聞牽連絶少民逰
　　化宇式措祥刑猗歟休哉盛徳之至也
　　　天聰元年六月時以嵗饑盜賊刼殺所在多有諸
　　　臣請按律嚴懲
上惻然曰彼皆不得已而為盜耳緝獲者鞭而釋之可也
　　　遂
命是嵗讞獄姑從寛典
　　　順治八年三月
諭曰天時向熱連日風霾不雨前代常有熱審之例刑部
　可通察刑獄五城司坊順天府京縣各察監犯之無干
　牽連者即日釋放笞杖徒流次第減免其有情罪可矜
　疑者請㫖定奪十年十月
　　朝審罪犯張學傷人應抵伊子玉兒泣請代死法司
　　　以
聞
上矜其情特免死遣戍遼陽仍
諭後不為例十二年七月定審録罪囚有死罪可矜疑及
　　　事無証佐可結者具奏處置流徒以下減等發落
　　　充軍人犯除已經發解外其餘不分曽否詳允及
　　　雖經定衛尚未起解者逐一闗送審録内有應釋
　　　應減者㑹同巡撫酌量發落又軍罪有不用全律
　　　摘引例文及不分首從濫坐者如未發遣即附入
　　　矜疑疏内題請開釋雜犯死罪准徒五年者並已
　　　徒而又犯徒總徒四年者各減一半例應枷號就
　　　近釋放其餘流徒等罪各減等發落笞罪放免其
　　　贓犯除侵盗官銀五十兩糧一百石以上者照舊
　　　監追如應還官銀不及五十兩並入官給主百兩
　　　以上各贓監追至五年或正犯身故逮及子孫勘
　　　無家産者奏請豁免其各處盤查坐贓追賠銀兩
　　　草束亦聽查勘正犯存亡家産有無具奏
裁奪十七年七月定正月係萬物發生之初停止行刑
　　　康熙七年五月以天旱
敕内外刑官除重囚外其餘輕罪即行保釋八年六月
諭各省熱審時有非實犯死罪者量予減等如在京法司
　例九年二月定軍流以下已經具題未奉
㫖發落者皆准減等至十年又定直省罪犯在熱審之先
　　　具題到部之案遇熱審仍行減等其熱審時具題
　　　之案雖過熱審之期到部者亦仍減等發落十一
　　　年定免死流犯有祖父母父母老疾家無次丁者
　　　照旗人例折枷存留養親之例十四年九月復正
　　　月停刑之例先是順治十七年定正月停刑康熙
　　　元年此例停止至是給事中彭之鳳復有是請從
　　　之十一月
敕刑部速行審結罪囚
上以時值嚴冬不忍罪人久繫故有是
命十七年七月停秋審重提質對之例舊例直省秋審必
　　　重提犯人家屬及失事牽連之人對質至是停止
　　　二十年五月定交六月停刑之例部議立决人犯
　　　請交六月節停刑得
㫖六月節若在五月内即以交節日起停刑若六月方交
　節即以六月初一日起至立秋在六月内必俟七月初
　一日方令行刑二十一年四月
上謁
陵有尚陽堡流犯王廷試子王徳麟叩
　　閽稱伊父以窩逃充發今年老懇發囘原籍願以身
　　　代督捕議不准行
上以情實可憫著一併發囘原籍仍
諭後不為例二十五年五月
諭枉法得贓行賄與受人員免擬重辟照例追贓其未經
　發覺者悉予寛免三十六年五月給事中鄭昱條奏平
　　　定噶爾丹慶賀大禮頒詔欵項奉
諭凡頒赦詔皆人主之事非人臣所宜言自古不以頒赦
　為善政者以其便於惡人而無益於善人也鄭昱妄以
　詔欵陳奏念係言官特從寛宥著大學士嚴行申飭三
　　　十七年七月部議山西寧鄉山賊安守榮等聚衆
　　　五百餘名刼掠村莊安守榮等十四名應立斬梟
　　　示餘犯一百九十四名應照例立斬未獲各犯二
　　　百十二名嚴緝另結得
㫖安守榮等於該撫兵到即率衆迎降俱從寛免死發往
　奉天安插賀之榮等一百九十四名俱從寛免死李霧
　等二百十二名俱免緝三十九年九月部議廣東巡撫
　　　蕭永藻題强盗楊三等不分首從盡行處斬應准
　　　行
上曰此案同謀者六十餘人盡誅之則人命甚多可将為
　首者即行正法為從者俱從寛免死發往黒龍江四十
　　　一年正月
諭罪犯一經緩決即皆兾望生全而長困桁楊淹留嵗月
　自新無路朕甚憫之今方春始和用沛矜釋之仁現在
　刑部及直𨽻各省監禁人犯凡經康熙四十年秋審奉
　㫖緩决者通行減等四十五年十二月部議凡經
恩賜祭葬之子孫難廕出身之人不可使宗祀斷絶如審
　　　擬大辟家無次丁者令其妻妾入監相聚生有子
　　　息再行正法五十年五月部議福建海賊鄭盡心
　　　等俱擬即行正法
上以正法人犯五十餘名多迫於饑寒搶奪財物並未與
　　　官兵相抗且俱熟諳水性
特㫖從寛免死發往黒龍江寧古塔等處充水手當差五
　　　十三年六月
上駐蹕避暑山莊
軫念在京獄囚恐盛暑致疫
命加寛卹多置氷水以解鬱暑其九門鎖禁人犯亦寛其
　鎖條枷號人犯暫行釋放(僅按五十四年五十五年/六月並有是      命)十
　　　二月御史周祚顯疏言近京畿輔之地旗民雜處
　　　一切鬭毆賭博田産細事不必令其解部交理事
　　　同知審理詳報巡撫完結以免拖累得
㫖允行
　　　雍正四年五月
諭一家兄弟二人弟毆兄死而父母尚在則有家無次丁
　存留養親之請倘父母已故而弟殺其兄已無留養之
　例一死一抵必致絶其祖宗禋祀此處甚宜留意若因
　争奪財産及另有情由又當别論嗣後如何定例著九
　卿確議尋議除争奪財産謀殺故殺按律正法外倘係
　　　一時角争互毆致死胞兄而父母已故别無兄弟
　　　又無承祀之人應令地方官據實查眀取結疏内
　　　聲眀如䝉
恩准其承祀将該犯免死減等從之六年七月
諭凡各省盜賊未經緝獲者其中為首造意及傷人之犯
　若自行陳首朕酌其情稍可原者量從寛減若被人誘
　脅跟隨為盜之犯自行出首則將伊應得之罪予以寛
　宥俾得改除舊惡永為良民若此㫖既到之後盜賊不
　行自首其已經自首免罪而復為盜賊者加重治罪倘
　官員因盜案不結賄買無賴冒認為盜自首者將賄買
　之官及代認之人俱即正法又奉
㫖各省監生每於考職之時託在京之親戚朋友代為應
　考而本人安坐原籍濫叨職銜陋習相沿已久今准其
　自行出首代考之人酌量寛免託人代考者但革監生
　不治其罪隠匿不首者一經發覺即行正法七年三月
　　　奉
㫖凡擬罪潛逃之犯應絞者改為立絞應斬者改為立斬
　必該犯本案情罪可惡秋審時無可寛緩而又有脱逃
　之罪方改為即行正法若所犯情罪尚有可原或因愚
　昧無知或因不知新定之例一時起意懼罪潛逃仍照
　本罪擬為監候九年六月時以久旱
命法司将監禁枷號輕犯暫行保釋其擬絞監候賊犯已
　經三年者酌量釋放減等並
諭將外省輕罪人犯已經到部有問擬徒杖而准其折贖
　者悉行寛免十二月定流犯年逾六十者准入養濟院
　　　給與口糧十年二月
諭侵蝕錢糧之官吏應加重治罪今施恩法外分年帶徴
　若有不拘年限先行完納者准其開復依限完納者寛
　免其罪胥吏中有先期及依限完納者亦加恩免罪又
　　　以天旱
命法司省釋輕重監犯六月安徽巡撫程元章奏毆死陳
　　　小厮之石兆林應絞監候聲明石兆林係孀婦獨
　　　子陳小厮並非獨子應請留養經部議駁
上以石兆林之母青年守寡苦節撫孤而屍親亦呈請免
　　　抵
特加恩准其存留養親仍追埋葬銀兩給付死者之家十
　　　一年五月法司核擬聽從母命致死胞兄之黄二
　　　照例聲請情有可原奉
諭黄魯山酗酒費産頑梗不孝又欲盜賣伊母余氏膳田
　曽經余氏具禀有案是黄魯山忤逆之罪無可逃矣黄
　二迫于母命將黄魯山致死情有可原從寛免其治罪
　不必發遣其協助下手之何友爵凃介文亦著從寛免
　其流杖此案乃朕原情辦理將来不肖之徒或知有從
　寛之例假造揑飾以圖卸罪亦未可定此次寛免之處
　後不為例
　　　乾隆元年七月定軍流人犯之妻老病不能隨行
　　　者聽免其同遣又定軍流身故妻子願囘籍者計
　　　程逺近每名日給米一升二年七月部議一應杖
　　　責之犯時遇熱審於減等之中仍照舊八折發落
　　　三年九月以奉天所屬旗民交涉案件送部審擬
　　　道路往返不無牽連滋累
　諭令就近旗民官㑹同承審定擬止將罪犯解部覆訊
　　定案其餘一切牽連對質之人於審眀之日即行省
　　釋四年十一月定奉天獄囚綿衣煤炭藥餌棺木等
　　項應於贓罰各項銀内給發其解審人犯亦一體
　　給發口糧五年六月
諭向來九卿辦理秋審朝審人犯分别情實緩決可矜
　三等而惟緩決之内情罪輕重不一其果係所犯重
　大實無可原因係久緩不復處決者雖終斃囹圄本
　無足恤其有一綫可原尚在矜疑之例者九卿承審
　時附入緩決之内年復一年陳案日積以致此等人
　犯久淹獄底亦屬可憫今秋審在即九卿於秋審朝
　審招册内詳加分别凡緩決之案果係情有可原者
　俱入於可矜條内以昭示罪疑惟輕法外施仁之至
　意七年四月
諭讞獄必依乎律而其中情節不一又當㕘酌核擬期
　歸平允朕於刑部所奏重犯其中稍有一綫可原者
　或降㫖從寛末減或交九卿定議皆於法外原情以
　示矜恤但日理萬幾恐披閲一時未周照籖批發雖
　論法不枉而原情較疎矣嗣後刑部進呈本章及秋
　審各案著大學士詳閱其中有應加覆核者即擬寫
　雙籖並將情節聲眀進呈待朕酌量則周宻慎重益
　可副朕哀矜庶獄之意八年七月定孀婦孤子有犯
　　戲殺誤殺等案如伊母守節已逾二十年該督撫
　　查眀被殺之人並非孤子取結聲眀具題法司核
　　請留養其鬭毆殺人者審無謀故别情該犯之母
　　守節二十年而又年逾五十者亦准其照例聲眀
　　法司夾籖入本恭候
欽定至軍流徒罪即照例分别減等發落十四年十月
　　廣東斬犯曽士標因鴨走入緦麻服叔曽㑹昌田
　　内被曽㑹昌次子曽朝芳打死因與曽㑹昌争論
　　曽士標以木挑抵格致傷曽㑹昌身死曽士標依
　　律擬斬監候嗣曽㑹昌之子曽朝宗在山斫柴遇
　　曽士標之子曽亞二觸起前恨用刀連砍曽亞二
　　殞命曽朝宗亦依律斬候俱入情實奉
諭朕詳閱招册曽士標服制攸闗法無可貸而曽朝宗
　則因報復父仇情似可原然兇犯已經擬抵國法既
　彰則私恨可洩即使遇不共戴天之曽士標亦祗應
　聽其服法就刑不得擅肆殺害何况其子並非下手
　又未加功是無罪之人也殺無罪之人則但當治其
　故殺之罪而不當原其復仇之心果使有心復仇亦
　但當於曽士標未擬罪之先而不當於既擬結之後
　若因此遽從寛典則曽士標父子二命抵曽㑹昌一
　命於法不得其平且啓仇殺之端殊非辟以止辟之
　道曽朝宗亦無可貸但曽朝宗情因痛父曽士標子
　死非辜各有情節著俱改絞罪處决又
諭向來辦理秋朝審案每遇官犯輒事寛縱但於一次
　混入緩决即為成案斷不復改謂之老緩決至辦理
　矜減如赦詔及一綫可原五次緩決之類又斷不能
　邀恩年復一年不過令老死囹圄而已果爾則國法
　所行惟在閭里小民以及盗賊之輩而官犯僅止虚
　受罪名倖全首領是豈國家制刑之意哉但此等人
　犯經歴年久或曽經大赦未便復改為情實著大學
　士㑹同該部將所查各案再行詳悉斟酌應可矜者
　即入可矜應緩決者仍入緩決近年以來所定之案
　有應改為情實者即改為情實其在乾隆八年以前
　者既經漏網亦不復加以顯戮著改發黒龍江交該
　将軍嚴加管東充當苦差十五年正月
諭國家定有獨子留養之例凡屬情輕俱已邀免惟是
　愚民無知輕身鬭狠不知留養為格外之仁或轉恃
　此為倖免之路以致罹於法紀因於案情稍重或理
　曲尋釁金刄重傷雖經督撫聲請仍以原罪定擬不
　准留養固屬該犯罪所應得但聲請之案不過尋常
　鬬毆等類斷不致入於情實徒使淹禁囹圄不得侍
　養而窮老孤孀無所倚賴深可軫惻朕思此等罪犯
　並非有謀故重情為常赦所不原既經定擬拘繫逾
　時已足馴其桀驁之氣應量為末減俾得自新上年
　秋審經九卿定議矜減者止有二起餘仍監候著該
　部查眀各犯祖父母父母現存果無次丁俱以可矜
　減等請㫖發落嗣後獨子犯罪未邀寛減者該督撫
　於秋審朝審冊内聲明九卿覆核時照此辦理以昭
　軫恤無告之意十七年七月
上以天氣炎蒸熱審減等著展至處暑為止越旬日雨
　　澤尚未霑足復
諭刑部仍行減等俟雨足後照舊辦理十九年正月
諭從前各省鬬毆情罪稍重之案經部定議不准留養
　嗣因此等人犯秋審時原不至入情實乾隆十五年
　特頒諭㫖令各省督撫秋審時另冊辦理但十五年
　以前此等親老丁单之犯間有原題内未經聲叙者
　遂不得一例邀恩情亦可憫著各該督撫将從前未
　附聲明確有成招原案可憑者准其一體入冊量予
　末減以示欽恤二十五年八月酌定斬絞監候婦女
　　業經解勘一次情罪顯然無可改擬者下次即停
　　其解審其外省定擬可矜具題經九卿㑹核絞决
　　者次年秋審核其無異亦即停其解審以昭矜恤
　　三十年三月福清令程廷栻誤拏雲和縣民劉年
　　學為天台縣逃匪丁欽顯蒲城令夏秉衡誤拏山
　　西民人張機為江西逆犯胡中藻之子胡得玉業
　　經審係誤拏分别結案督撫蘇昌明徳等請将該
　　縣交部議處
上以州縣官能不分畛域緝拏隣省逃犯例得擢用議
　　叙若以偶爾錯誤即因此獲咎必皆自畏處分概
　　置隣封於不問
特降㫖寛免復
諭曰歴來所辦盤獲案犯皆未嘗一就拘執即置重典
　是惟在各督撫遇此等案件詳悉根究務得確情使
　實者不致倖逃法網虚者亦不至誤罹刑書而有司
　隨時實心體訪奮勉有為毋或稍懐瞻顧庶吏治民
　生均有禆益設有不肖州縣以毫無影響之事羅織
　平民妄希進取一經審實自取罪戾又不得以閩陜
　二省之案藉口也三十四年十月奉
上諭本日勾到河南省情實招册内有徐庚一犯因伊
　子徐國泰興立邪教照大逆縁坐律問擬斬決改為
　監候核之原案該犯本不知情特縁伊子坐罪是以
　停其予勾但思向來辦理逆案内凡縁坐各犯秋審
　時經九卿三法司均照例列入情實而朕悉准罪人
　不孥之義並予從寛免勾固屬法外施仁然其中酌
　理准情亦當有所區别如逆犯家屬内所有弟兄妻
　子自當按律縁坐至本犯之父則更較别項親屬不
　同設使於伊子肆行悖逆之事原係知情是該犯之
　父教子不軌即屬逆案正犯不得謂之縁坐倘伊子
　所犯平時實不知情後並未同居無從覺察者事發
　之日遽行因子及親一概坐以大辟於情既覺可憫
　於義尤屬未協嗣後遇有此等逆案家屬應照大逆
　縁坐律治罪而該犯之父實不知情者應如何酌量
　定擬明著為令俾可永逺遵循著大學士九卿㑹同
　該部悉心詳議具奏尋議查律載謀反及大逆但共
　　謀者不分首從已行未行皆凌遲處死祖父父子
　　兄弟及同居之人不分異姓及伯叔父兄弟之子
　　不限籍之同異男十六以上皆斬又母女妻妾姊
　　妹等俱給付功臣之家為奴又律載謀叛但共謀
　　者不分首從皆斬父母祖孫兄弟皆流二千里安
　　置各處等語是反逆正犯造謀非一時號召非一
　　人該犯親屬無論籍之同異不得謂無從覺察故
　　律内亦無知情與不知情之分坐以駢首盡法究
　　治以快人心而昭常憲此縁坐之條准情酌理法
　　無可貸至于比照反逆之案其正犯亦實係狂悖
　　不法為風俗人心之害不得不嚴加懲治以警兇
　　頑而問刑衙門既用比照反逆定律遂於該犯親
　　屬亦照例縁坐此相沿辦理之由也兹蒙
皇上天恩諭及大逆縁坐之案如該犯之父平日實不
　　知情並不同居無從覺察者事發之日遽行因子
　　及親坐以大辟於情既覺可憫於義尤屬未協仰
　　見我
皇上好生之徳於法無可逭之中寓格外矜全之意伏
　　查反逆正案罪大惡極故於本犯寸磔之外定有
　　縁坐之條如前經辦過謀反之黄教大逆之李懐
　　林其親屬仍應照律縁坐毋庸另議外其有人本
　　愚妄或希圖誆騙財物興立邪教名目或因挾仇
　　恨編造邪說煽惑人心種種不法情罪可惡律以
　　凌遲實不為枉但究係比照反逆定罪與實犯者
　　有間若該犯之父實不知情並不同居無從覺察
　　審有實據者應請照謀叛之犯父母流二千里之
　　律酌改為流三千里安置至本犯之父母既得䝉
恩減等則比照叛逆縁坐之祖父及伯叔父似應確審
　　分晰亦一體減流以示
矜全如䝉
俞允所有徐庚一案即照此例辦理並載入例冊通行
　　各督撫一體遵行至現在已結案人犯内有似此
　　蒙
恩未勾者悉令該督撫遵照分别辦理奉
㫖依議三十七年二月奉
諭據徐績奏軍犯李作良自配逃囘利津原籍經該犯
　之父李海赴縣首禀例應如罪人自首免罪但該犯
　屢犯竊案在配又不能安分殊屬玩法仍擬斬決等
　語此等軍犯逃囘原籍自屬怙過不悛之徒本無足
　惜但現經伊父首禀於律既有如罪人自首之條自
　可量從末減李作良著從寛免死仍發原配地方嗣
　後有如此者俱照例行但因首告而貸死已屬法外
　之仁祗可一次若到配後仍不知懲艾復敢脱逃雖
　有父兄首告亦不准其寛減於情法更為允協著為
　令四十年七月奉
諭民間私藏鳥鎗雖例有眀禁日久已屬相沿具文昨
　嵗大學士舒赫徳奏請查禁鳥鎗意在戢暴安良是
　以准其通行各省然亦不過内地為然若口外䝉古
　地方本不當在禁止之例昨據福隆安具奏曽降㫖
　将口外查禁鳥鎗之事概行停止今思内地鳥鎗亦
　不必查辦即如深山防虎村莊防盜民間置鎗備用
　亦不可無若一旦概行收禁則閭閻頓失自衛之資
　轉多未便且地方官奉行原亦不過有名無實恐辦
　理不善胥吏因縁為奸需索滋擾弊且百出是欲安
　民而適以累民更何足取乎况去嵗山東逆犯王倫
　聚衆不法並未挾有鳥鎗是小民之守分與否更不
　在鳥鎗之有無又何必因此而施之厲禁乎所有内
　地查禁鳥鎗之事並著無庸辦理四十一年七月奉
諭前據刑部議覆文綬奏審擬投首逃兵彭士仁汪國
　才照例即行斬决一案朕以此等逃兵如在軍務未
　竣以前聞拏投首其人尚知畏法若係大功告竣以
　後眀知不復用兵始行投首不可不申眀軍律俾營
　伍共知儆戒因諭令文綬查明該二犯投到日期據
　實奏聞今據覆稱查明彭士仁係于上年十月十二
　日在桐梁縣投到汪國才于上年十一月初十日在
　巴縣投到等語此等兵丁在軍營潛行脱迯原屬法
　無可逭但既查眀該二犯軍務未竣以前自行投首
　尚屬心存畏法較之撤兵以後妄兾倖免始行投到
　者究屬有間尚可格外施恩於萬無可貸之中宥其
　一死著交刑部照從前例減等發落其大功告成以
　後投首者不得復援此例四十三年九月奉
諭刑部㑹同九卿秋讞已畢當以次繕冊具題聞今年
　各省情實人犯較上年多至一百八十餘人其因金
　刄傷人擬入者較多是否各督撫均未能深體朕意
　朕上年眀降諭㫖以彼此鬬毆之案若死者僅用手
　足而兇犯輒持金刄殺傷此等好勇鬬狠之徒不可
　不嚴示懲儆自當入于秋審情實但不教而殺朕尚
　不忍因令各督撫遍行出示咸使聞知俾各畏法悛
　改并予限一年俟下屆秋審時始行分别辦理若教
　而不從則是自取其死情理俱無可恕矣因思今年
　秋審案件俱在未奉諭㫖以前愚民尚未周知若即
　行予勾何以副朕前㫖辟以止辟之意所有今年秋
　審情實金刄傷人之案著刑部於黄册内夾簽聲明
　其已經具題者於進到時交行在刑部夾簽呈進原
　可扣除不勾但此等案犯情節加重即不予勾亦止
　應照情實未勾之犯辦理不得援尋常緩決人犯之
　例三年後即予減等是於從寛之中已寓戒好勇鬬
　狠之意矣恐僻壤窮鄉遽難家諭戸曉著再予以五
　年之限令各督撫将朕㫖明白曉諭實力勸導務使
　人盡儆凛以化其桀驁不馴之習勿使輕罹刑網若
　五年後仍然怙終不悛復有用金刄傷斃徒手之人
　者則殺人者死律合抵償且屢訓不悛法難更宥即
　當概行予勾無稍矜恤各宜感悔省悟毋負朕諄切
　教戒化民厲俗之至意将此通諭中外知之四十四
　　年六月奉
諭據刑部奏殺死一家四命之兇犯余膺擬凌遲處死
　其子余世聰余世華余世閏余世榮俱照新例擬斬
　决前降諭㫖将殺死一家多人之犯加重定律者原
　以此等兇惡之徒将人全家殺害實戾氣所鍾不應
　復留餘孽且恐兇徒眀知法止其身自拚一死逞其
　殘忍殺害過多以絶人之嗣其妻子仍得倖免於情
　理實未允協自應改用重典以期辟以止辟今此案
　余膺殺害熊士順一家四命而余膺及其子余世聰
　等分别凌遲斬決者共有五犯擬抵之人浮於所殺
　之數亦覺稍過所有余膺之子余世聰余世華余世
　閏仍着照原擬斬決其幼子余世榮著從寛免死同
　兇犯之妻丁氏發伊犁給厄魯特為奴並著刑部嗣
　後如有殺一家四命以上之案悉按其所殺人數将
　兇犯父子照數定罪俾多寡相當其有浮於所殺之
　數或一人或二人均以其幼者照此辦理並令内外
　各問刑衙門知之著為令四十六年二月奉
諭從前進𠞰金川所調各省緑營官兵曽在軍前潛逃
　者即經降㫖飭令各省督撫嚴拿奏請正法所以重
　軍法警将來也現經文綬奏到川省未獲逃兵尚有
　七百二十一名之多但事隔多年一經拏獲即予駢
　誅朕心亦有不忍兹特網開一面嗣後此等未獲逃
　兵如有自行投首者著加恩免其死罪發遣伊犁等
　處此實朕法外之仁如尚有潛行竄匿不肯投首者
　若經地方官盤獲仍當即行正法斷不能稍從末減
　各該督撫等務俱仰體朕意明晰曉諭查照道里逺
　近分立限期務使窮鄉僻壤家諭戸曉副朕仁義兼
　盡之至意五十年六月奉
諭向來刑部定律凡有私自净身人犯俱問擬斬候因
　念此等人犯大抵因貧所致是以加恩釋放發在熱
　河當差現有太監王成一名朕面加詢問伊係直𨽻
　安肅縣民原報今年十六嵗實年方十三嵗前年因
　家中貧苦父母為之净身問擬斬罪在縣監禁一年
　上年始發熱河當差初次報縣時該縣胥役因向伊
　父王二格需索不遂曽将伊父一併收監四十餘日
　後因窮不能給始将王二格釋放遂揑填王成年十
　五嵗定擬詳報等語此事經朕親向詢眀且看其身
　軀幼小並應對明白實無虚語知縣為親民之官雖
　不至昧良舞弊貪圖微利若此此必胥役鄉約人等
　因私自净身有干例禁希圖訛詐又因索詐不遂為
　之加増年嵗以入其罪並将伊父無辜久羈聞之殊
　覺惻然而該縣竟漫無覺察任憑胥役等勒索揑報
　種種弊混亦難辭咎現因各處當差太監乏人尚在
　曉諭召充且向例太監於投進當差時祗賞給銀五
　兩其每月所得分例亦不過一二兩若未經投進之
　先吏胥亦向其需索則是得不償失誰復肯将其子
　弟充當太監者近日進宫太監短少之故必由於此
　况王成净身實年不過十一自必係伊父母窮苦無
　聊遂爾将伊閹割與伊何涉乃擬以大辟而復滋胥
　役索詐揑飾之端乎此案著劉峩詳查㕘奏因思私
　自净身人犯律擬斬候者雖為慎重傷身起見然一
　經閹割便成廢人若非實在窮苦孰肯甘心出此今
　因有此律而轉致胥吏借端勒索甚至加増年嵗故
　入其罪况此輩供奔走掃除之役自古皆然是宫闈
　在所必需而反治之以罪從前定例本未允協所有
　私自净身問擬斬候一條竟應刪除並著直𨽻總督
　順天府尹嚴飭各屬州縣嗣後如有並無他故自行
　净身者准其投内務府派撥當差照例驗看如有他
　故内務府大臣再行文問之地方官不得竟拘其家
　屬致滋擾累倘有從前需索滋擾者即將該州縣等
　據實㕘奏其現私自净身問擬斬候已未招解及在
　監羈禁查明釋放解送内務府分别當差
　　囚繫
　　(臣/)等謹按繫囚之繁減闗治道之盛衰我
　朝
肇基東土俗厚風淳為牢以畫地而已于後有内外監女
　　　監之設規制具備而有司稽察未周致病犯不無
　　　情弊嗣經
列祖暨我
　皇上釐剔奸欺嚴逾限之禁而案犯鮮有監斃設記犯
　　　之簿而濫禁不及平人其懸案待質之犯按時開
　　　釋而囹圄為之一空然于刼監奪犯疎防賄縱則
　　　嚴治之法俾無漏網寛嚴得中稽核以實不慕縱
　　　囚泣罪之虚文而犴狴之肅清實前古所未有也
　　　天聰三年五月以遣追土黙特部落逃人諸臣中
　　　有不給馬匹及未㑹集公署者
命畫地為牢禁飲食三日
　　　順治三年二月定死囚禁内監軍流以下禁外監
　　　婦人犯罪應禁者别置一室曰女監十二年八月
　　　定地方官擅取監犯病呈致死者依謀殺人律擬
　　　斬獄官禁卒聴從指使下手者依從而加功律擬
　　　絞十月
諭毎年六月内審定立决重犯俟七月具題正法永著為
　例
　　　康熙二年五月御史姚延啟奏江浙等省有獄卒
　　　苛索不遂創為木籠上下分數層納囚其中不能
　　　屈伸天時炎暑穢氣熏蒸轉成疫癘多致監斃請
敕部嚴禁從之九年六月
諭刑部監犯踰限不行速結以致斃獄者甚多各犯自有
　應得之罪未死於法先死於獄殊非慎刑之意其作何
　嚴加議處詳議定例具奏尋議凡承問官将正犯俱審
　　　取口供限内監斃者免議雖在限内並不審理取
　　　供遲延一案之内監斃一二人至三四人者罰俸
　　　有差五六人者降一級留任七八人者降二級調
　　　用九人以上革職将牽連無干之人監斃一二人
　　　者罰俸一年三人者降一級留任四人者降二級
　　　調用五人者革職若上司不據實題奏者降二級
　　　調用至於取録口供逾限不結致正犯監斃者照
　　　限内不取口供致死之例處分将牽連無干之人
　　　監斃一人者降一級調用二人者降二級調用三
　　　人以上革職上司不據實題奏者降二級調用若
　　　限内不能完結再行展限仍照限内監斃例處分
　　　如在展限外死者亦照逾限例處分從之二十八
　　　年十一月
諭流從人犯遇有勢力者每羈禁不嚴及至發遣又展轉
　遷延其貧苦無力營求者即肆行凌虐瀕於死亡著戸
　刑二部堂官稽察如有前項情弊從重治罪
　　　雍正五年閏三月部議監犯病斃向例不分本犯
　　　情罪輕重司獄官一例處分誠為未協嗣後應将
　　　死罪軍流及杖徒以下分為三等按監斃人數分
　　　别議處從之七年九月定行刼監囚不論曽否得
　　　囚有無傷人将為首之人擬斬立决有傷人者将
　　　夥犯亦擬斬立决如有殺人者将殺人夥犯及首
　　犯俱擬以斬梟其餘為從未經殺傷人者依律擬
　　斬監候在中途刼奪人犯因而殺人者将為首者
　　擬斬立決下手致命者擬絞立决餘仍照律分别
　　坐罪
　　乾隆元年十月部議嗣後各省各府設立循環監
　　簿飭令所屬州縣将毎日出入監犯名姓填註按
　　月申送該府逐一查閲其有不應收監而濫行監
　　禁及懐挾私仇故禁平人者均照律擬罪雖係應
　　監人犯如有吏卒借端需索者以枉法從重治罪
　　該管官照失察衙役犯贓例議處故縱者照縱役
　　犯贓例革職十八年二月定斬絞重犯在監行兇
　　致斃人命者照前後所犯斬絞罪名從重擬以立
　　决十月河南巡撫蔣炳奏宻縣禁卒賄縱重犯越
　　獄審擬絞候奉
諭禁卒典守監獄乃於斬絞重犯受財故縱此非尋常
　因事受財可比自應按照本律與囚同罪但則例又
　載有擬絞緩决候逃囚捕獲審豁之條未免法輕易
　犯嗣後監犯脱逃審出禁卒得賄情節即視所縱囚
　罪全律科斷如本犯應入秋審情實者亦入情實應
　絞决者亦擬絞决應斬决以上者亦即擬以斬决著
　為例二十五年四月定解役開放鎖杻致重犯脱逃
　　未獲者即將解役究審定擬嚴行監禁俟拏獲逃
　　犯之日究眀賄縱情節即照本犯罪名一律全科
　　如果僅係疎脫並無别故仍照例發落五月部議
　　押解斬絞重犯除受賄狥情故縱依新例辦理外
　　其違例雇替托故潛囘無故先後散行止留一人
　　押解者改照故縱律與囚同罪不准照舊例減囚
　　罪二等問擬果係依法管解偶致疎脱審有確據
　　者除依律治罪外仍勒限緝拏他人捕得亦不准
　　寛免從之六月定獄囚衣制凡斬絞軍流重犯羈
　　禁在監以及解審發遣俱給衣赭色布服與鎖杻
　　互為標示二十九年三月部議禁卒将斬絞重犯
　　鬆放獄具以致脱逃者将該禁卒嚴行監禁俟拏
　　獲正犯之日究眀賄縱屬實照律全科審無賄縱
　　情弊或係狥情或托故擅離或倩人代守以致潛
　　逃者亦照故縱律治罪不准照舊例減囚罪二等
　　問擬五月定秋審屆期督撫飭各屬酌量所屬人
　　犯數目遴選一二幹練佐雜督同差役将重犯押
　　解省城候審審畢之後仍著原委員役解囘收禁
　　倘有人犯疎脱及解役頂替短少等弊即将委員
　　㕘處又滁州解役魏榮等遞解遣犯過定逺縣池
　　河司地方該巡檢署無監獄令原解押至飯店次
　　日查㸃僉送因而脱逃安撫托庸奏欽奉二十七
　　年
上諭嗣後凡解送發往囘城罪犯人等如有中途脱逃
　者除将逃犯嚴拿外将解送官兵人役問擬死罪以
　俟緝獲逃犯若經拿獲者再行釋放治伊應得之罪
　若經年不能拿獲将正法之處奏聞請㫖即著為例
　　遵例将解役等擬絞監候部如其議并議解送人
　　犯防範之處其向未設有監獄地方尤宜加謹倘
　　有疎虞該管官必當嚴懲伏查乾隆二十七年六
　　月内遣犯張四等在巨流河脱逃一案欽奉
諭㫖将因天晚難辨年貌借端推諉不肯收接令解犯
　　住宿店房致犯脱逃之外郎楊海嚴加治罪其該
　　地方官等俱經從重議處在案今安省復有此事
　　恐各省亦有似此並無監獄地方該管官推諉誤
　　公亦未可定請
㫖敕下各直省嚴飭所屬嗣後如有藉詞推諉不收人
　　犯以致疎脱者該督撫即行嚴㕘照巨流河一案
　　交部從重議處三十三年九月湖南巡撫方世儁
　　奏稱例載内外斬絞監候之犯毎遇秋審時責令
　　獄官監看薙髪一次又秋審解省人犯俟審畢發
　　囘後方許薙髪各等語盖以秋審俱在夏月時當
　　向炎准令薙髪以示矜恤今新例改令道府於冬
　　春之間親臨勘審維時尚未炎熱似可毋庸拘泥
　　請嗣後監犯照依熱審之期毎年於小滿後十日
　　令該州縣率同獄官監視薙髪一次具文通報備
　　核以恤罪囚而符例意從之又奉
上諭向來各省應入秋審官犯俱於各州縣獄中監禁
　勾決本到轉行該地方正法辦理尚未妥協嗣後各
　官犯於定案時即在按察使衙門收禁既與齊民犯
　罪者稍示區别而臬司獄禁稽察更為周宻亦可免
　疎虞替代諸弊於防微杜漸之中仍寓仁至義盡之
　意秋讞大典更足以昭慎重至勾本到省並着照刑
　部決囚之例将情實官犯全行綁赴市曹即令按察
　使監視行刑奉到諭㫖當場開讀按照予勾之犯騐
　眀處決於體例既為畫一而省㑹之地共見共聞如
　此立法森嚴並可使官寮共知儆惕將此通諭知之
　著為令十月奉
上諭錢度奏賀縣疎縱逃軍熊俊越獄脱逃一案請將
　典史謝霖革職拏問而於知縣鄭之翀請革職留任
　殊屬非是該縣監禁脱逃匪犯既不上𦂳辦理又不
　嚴宻巡防致要犯夤夜兎脱非尋常疎縱監犯可比
　自應將該縣即行革職仍留該處協緝事理方為允
　協今錢度初到粤西輒爾心存寛縱請将該縣留任
　使庸玩劣員仍得優逰戀棧何足以示懲儆眀係錢
　度有意沽名沾染外省惡習不知悛改錢度著交部
　嚴加議處鄭之翀著革職仍留該地方協緝嗣後有
　似此者均照此辦理著為令至改發新疆積匪猾賊
　在配及中途脱逃情罪甚為可惡一經拏獲即應眀
　正典刑又何必闗查原案往返需時致令匪犯在獄
　日久得以乗間潜逃辦理本屬未善将来各省如盤
　獲此等要犯訊究明確即行正法毋致曠時貽悞將
　此通諭各督撫知之三十五年三月奉
上諭據熊學鵬奏應發新疆改發烟瘴之竊犯陸貴瓏
　在司監收禁越獄脱逃現經拏獲正法請将管獄官
　分别革職議處一摺司獄華燦於司監所禁要犯任
　其乗間脱逃實屬有乖職守罪應禠革固不待言至
　按察使為通省刑獄總司凡所屬囹圄並宜申嚴防
　禁毋稍疎虞方為無忝厥職乃於専管之司監毫無
　防範致有越獄之犯尚復成何事體則其平時之闒
　冗玩公更可概見曽曰理向為府道時尚知黽勉自
　擢任臬司以來即意存滿足不肯實心出力聞其近
　日辦事聲名甚屬平常今復有此越獄之案非尋常
　疎防可比曽曰理即著革職熊學鵬等著交部分别
　議處至摺内於禁卒定罪一節援獄卒不覺失囚律
　有限内能自捕得及他人捕得者皆免罪之語殊屬
　未協禁卒拘管獄囚理應嚴宻防守乃漫無檢束致
　監犯得以乗間潛逃典守之職安在即訊無賄縱情
　事而其藐法誤公罪已難逭設係限内自行捕獲猶
　得云情有可原若他人獲犯與彼奚涉亦竟得邀寛
　免何以杜弊懲頑昨因解員中途失鞘之案經地方
　官獲賊者解員即予開復舊例未為公允曽諭吏部
　改議此獄卒失囚律他人捕得免罪其不當事理與
　解員開復例何以異著刑部另行核改具奏此案禁
　卒等即照新例辦理其海寧縣知縣曽一貫於司監
　越獄之犯即行緝獲自應量與議叙該撫摺内竟未
　聲明亦屬疎漏並著該部議奏尋議嗣後如他人捕
　　獲及囚已死自首等情均仍依律減囚罪二等治
　　罪不准寛免其中途押解人不覺失囚者如他人
　　捕得及自首等情亦仍按本律科罪不准寛免三十
　　八年九月順天府尹奏准嗣後凡各省遞囘人犯
　　無論初次二次即交原籍地方官逐一造册收管
　　仍於每月朔望日期按册㸃夘如有臨㸃不到私
　　行出境者隨時申報該管衙門及原犯事地方查
　　拏倘遞解後復行出境該地方官并不申報或被
　　原犯事處盤獲或又在他境犯案除将本犯治罪
　　外其原籍不報之地方官一併議處十月奉
上諭本日據薩哈岱鐘音奏拏獲分發為奴脱逃之俄
　羅斯費約多爾等三犯因八月為停刑之月飭交該
　縣嚴行監禁於九月初四日正法一摺固屬照例辦
　理但此等脱逃要犯自應決不待時豈可拘於常格
　况停止行刑月日原指尋常案犯而言若遇𦂳要重
　犯應鞫應決者均宜隨時審辦設或拘泥舊文繫獄
　太久難保無防守懈弛乗間越獄自戕等事致令倖
　逃法網殊有闗係朕於讞獄用刑權審至為慎重若
　遇罪無可貸者即偶值令節慶辰亦諭法司按律訊
　治從不稍存忌諱而外省督撫等因向有違例行刑
　處分懼干吏議不亦昧于輕重之宜乎嗣後除尋常
　案件仍照定例月日停刑外其兇盗逆犯干涉軍機
　應行立決及當加刑鞫者均即隨時辦理聲明咨部
　不得拘泥舊例著為令四十五年定各㕔州縣有離
　　省逺者遇秋審情實人犯在監病故令管獄官立
　　即通詳該督撫於接文日先行題報該管道府據
　　報一面速派隣近之員前往騐訊眀確詳請咨部
　　總以一月為限四十六年六月奉
上諭向來刑部及各省監獄凡在禁囚犯有夜給燈油
　之例甚屬無謂此等身繫囹圄者俱係犯法之人罪
　由自取如重囚給以衣食因其爰書已定必須眀正
　典刑不應復令其凍餒致斃已屬國家法外之仁至
　燈油一項並非衣食可比罪囚在獄夜間本無需燈
　火且小民常時入夕寢息不留燈者居多豈有犯罪
　繫獄轉徹夜予以燈照雖矜恤亦不宜及此並恐奸
　徒因有燈火或致放火以圖越獄尤非慎重監獄之
　道至獄官禁卒稽查監口原可各自攜燈照看并無
　藉獄囚之有燈也著傳諭刑部堂官查明此項燈油
　因何給與必係多年相沿陋例如禁卒坐監看守自
　應酌給燈油至獄囚則斷不宜與以燈火著即行妥
　議具奏尋議革除四十八年刑部議覆陜西按察使
　　王昶條奏凡外省命盗案件州縣官一經定案例
　　應逐件解赴省城候臬司督撫覆審具題其有情
　　罪重大秋審時應入情實該督撫於成招定罪時
　　便可預定此等人犯與其發囘本縣監禁待秋審
　　又復解省審勘致多往返并有意外疎脱之虞莫
　　若於招解到省定案後即應留禁省城於臬司首
　　府首縣均匀分撥禁錮俟勾到部文到日即在省
　　城處決其中或間有九卿改入情實者為數無多
　　仍令各督撫飭行各州縣照舊辦理或有九卿由
　　情實改入緩決者即解囘本縣監禁尋奉
上諭以情實人犯如謀故殺行兇重犯及盜案自當留
　於省城至姦婦謀殺本夫及尋常鬬毆等案情節雖
　重尚不致有扭械脱逃之事仍解囘本州縣候部文
　到日於該處正法示衆俾知儆懼嗣經刑部分别行
　　兇重犯及竊贓滿貫之情重者三十四條於犯案
　　招解到省時即留禁省監其餘服制縁坐姦竊拐
　　騙尋常鬬毆共毆及婦女老幼之犯易於防範者
　　仍發囘各州縣監禁得
㫖允行五十年二月部議向來命盗各案其中間有正
　　犯已獲而贓証未明恐有枉抑或正犯在逃因餘犯
　　一面之辭恐有疎縱不得不將到案各犯監禁俟
　　拏獲要犯質訊眀確始行定擬發落其軍流杖徒
　　以下亦間有正犯在逃暫行監禁者惟是正犯兎
　　脱雖屢經咨拏而弋獲無期監候待質之犯有十
　　餘年至二三十年不等懸案莫結其情罪之重者
　　既不免久稽顯戮而罪之輕者亦不免長繫囹圄
　　乾隆十九年特奉
上諭查辦自康熙年間以後凡監候待質之犯共五十
　　七案其斬絞重犯分别入于情實緩決軍流徒罪
　　以下者盡行照擬發落奏眀通行在案今臣部辦
　　理上年三項緩決減等後本年減等各案檢查歴
　　年現審案内尚有朱依仁李四閻徳俊唐老四案
　　俱因正犯未獲案涉疑竇監候待質其所犯俱在
　　年滿以下此外並無斬絞待質之犯隨查各犯監
　　禁或十六七年或二十五六年不等因案情未明
　　雖累經
恩赦不便查辦臣等公同酌議若正犯弋獲無期徒令
　　牢禁懸案不結似非核實辦公之道查各原案俱
　　在軍流徒杖以下逐加核擬分别發落保釋庶各
　　犯不至安坐囹圄而庶獄益加清釐再查自乾隆
　　十七年以後各省似此監禁待質之犯亦復不少
　　應令該督撫查眀監禁候質已逾十年正犯弋獲
　　無期之案分别辦理以清刑獄奉
㫖依議
　
　
　
　
皇朝通典卷八十七
　欽定四庫全書
　皇朝通典卷八十八
　　刑(九/)
　　　考訊
　　　(臣/)等謹按決獄之平始於聽訟故考訊所闗綦重
　　　所以精五聽而成信讞也倘濫刑之不禁則誣服
　　　者多或完結之無期必牽連者衆我
　　朝嚴立章程於刑具之重輕頒有定式於案情之緩
　　　急勒有限期不待奏讞之成早已肅清諸弊我
　皇上慎重獄情至公至當猶恐奉法或有瞻徇
　特諭直省督撫遇有要案親行研審毋得假手下僚責
　　　任専而聽斷益歸平允矣
　　　順治元年八月刑科給事中孫襄疏請文職官犯
　　　罪先下吏部核議如所坐重大必請
㫖革職然後送部問擬武官隸兵部亦如之府州縣各官
　　　被㕘革職應逮問者行該撫按就近提訊具獄報
　　　讞法司但於爰書覆核不必徑行勾攝凡經審結
　　　之案非竒寃積枉不得重滋株累民間婦女輒拘
　　　訊公庭亦傷㢘恥俱乞嚴禁悉如議通行二年十
　　　二月
諭嗣後民間詞訟在外歸撫按監司在内歸順天府大興
　宛平二縣五城如有寃抑赴通政司投告察審送部問
　擬刑部不許濫收詞訟八年七月申定職官有犯未奉
㫖革職毋得徑行提審八月增設刑部理事官十四員十
　　　年三月定宗室有犯除大罪請
㫖定奪外餘皆斟酌輕重永除鞭鎖之禁十七年七月嚴問
　　　刑官濫用夾訊之禁凡未有真贓確證及户婚田
　　　土小事概不許輕用夾訊十八年二月
聖祖仁皇帝御極是月定校衛干連詞訟不服拘提之禁
諭嗣後校衛犯罪先拏議罪後移文鑾儀衛
　　　康熙十九年十二月兵部題内外滿漢文武問刑
　　　衙門除夾棍拶指外有别用非刑者吏兵刑三部
　　　處分之例輕重不一查吏部例不論己未致死革
　　　職提問兵刑二部例未經致死者降級調用今應
　　　畫一定例凡滿漢文武官員用非刑者俱革職免
　　　其提問從之二十年
諭刑部犯人各有應得之罪今聞爾部枷孔大小不一板
　有厚薄賄囑者板薄而孔大否則板厚而孔小所帶項
　鎖亦有輕重此等情弊爾部嚴察禁止三十七年
諭各監口有刑具曰大鐐與匣床無異又短夾棍止長尺
　許大枷重一百二十斤瓦様重板此皆酷虐之刑著嚴
　行禁止三十九年十二月申濫用夾棍之禁凡内外問
　　　刑官濫用夾棍致斃人命者嚴行治罪其學政鹽
　　　院以及佐貳官不許擅用夾棍如有應行刑訊事
　　　送問刑衙問審理
　　　雍正三年六月部議嗣後京城八旗提督衙門五
　　　城等處解部案件審係無干即行釋放笞杖人犯
　　　先行懲責發落至直隸山海闗古北口等處應解
　　部完結之案笞杖人犯并證佐干連之人俱免解
　　部釋放取保倘必須審訊再行拘提命案屍親亦
　　止申送口供免其解部直省州縣案件必須申解
　　上司者笞杖等犯亦取供保釋不得濫行監禁差
　　押從之
　　乾隆元年六月部議各省州縣所用刑具務照定
　　式不得用短夾棍及大板重枷至徴比錢糧應用
　　小板輕枷薄以示懲下限完糧即行釋放又强盜
　　十惡謀故殺人等重犯仍照例用鐵鎖杻枷鐐各
　　三道其餘鬬毆人命以及軍流徒犯止用枷杻各
　　一道笞杖人犯止用鐵鎖三年定審擬旗民交涉
　　案件之例向例奉天所屬旗民交涉案件由地方
　　旗民官畧具案情送部審擬應質人犯多屬牽連
　　及部提解駁查往返遲延不無滋累至是奉
諭地方官身既親民平日習知人情臨時自易體訪令
　就近旗民官㑹同承審定擬止將罪犯解部覆訊定
　案其餘一切牽連對質人於審明之日即行省釋五
　　年七月部議御史永夀奏請佐貳㣲員審理批發
　　奉委事件有應夾訊者係上司批委詳明上司改
　　委印官審理係印官批委呈明印官掣回自審其
　　佐貳官不得擅用夾訊九年九月巡視西城御史
　　舒敏奏請五城凡有事件必令滿漢二員進署公
　　同審理其私設刑具傳集人犯獨行審問之處應
　　㮣行停止從之二十二年九月禁止隆冬停訟定
　　例每年四月至七月農忙停訟至隆冬原無不收
　　呈詞之例而外省相沿亦行停訟至是奉
諭嗣後除農忙停訟外不得再沿隆冬停訟之陋習應
　准理者即行准理應完結者即行完結以免稽滯二
　　十七年六月更定旗人犯軍流徒罪不准枷貴完
　　結之例三十五年二月婁縣知縣謝鎮藩於客民
　　王忝詳等被刦規避處分刑勒報竊至將事主夾
　　傷右足江蘇按察使呉壇以刑夾事主已成殘疾
　　者律例内並無作何治罪明文今謝鎮藩刑夾事
　　主致成殘廢雖例無作何治罪之條而律内苦累
　　事主致死照故勘平人律斬候則致成殘廢者亦
　　自應按其傷之廢疾篤疾照故勘平人律分别擬
　　以徒流部議律載官吏懐挾私仇故勘平人者雖
　　無傷杖八十折傷以上依凡鬬傷論因而致死者
　　斬監候又例載官員因畏懼處分抑勒諱盜或諱
　　盜為竊者均革職若苦累事主致死照故勘平人
　　律治罪官吏故勘平人因而致死者斬監候各等
　　語查律稱照凡鬬傷論是折傷以上已包癈疾篤
　　疾在内例稱照故勘平人律治罪又已包折傷以
　　上在内是律例已屬周詳惟在問刑衙門按照律
　　例分别定罪不必重復又立科條平人例内又稱
　　不得刪改律文内懐挾私仇字様混引故勘平人
　　槩擬重辟在外不核實具題在内含混准覆照官
　　司出入人罪律分别定罪等語臣等伏思州縣官
　　因畏避處分苦累事主至於死傷即屬挾私自應
　　從重治罪但有等奸民倚恃事主挾制官長串通
　　胥役誣良為盜擇殷而噬一經地方官查問即以
　　苦累上控而州縣官恐干畏避處分之罪不復詳
　　審致長刁風亦事所必有臣等酌議嗣後民間呈
　　報盜案州縣官輒敢抑勒苦累事主至於死傷州
　　縣官仍照定例議罪如果有奸民以竊報强挾制
　　官長希圖誣良索詐者許州縣官詳明督撫另委
　　别州縣官查訊照律辦理則承審官既無畏避處
　　分之嫌刁民亦無所施其挾制之技而是竊是强
　　定案更得詳慎奉
㫖依議五月奉
上諭據李侍堯奏守備楊春榜在㕘將王希曾衙内自
　用小刀戳傷身死請將王希曾暫行解任審究一摺
　閲案内情節疑竇頗多著交該督悉心研鞫務得實
　情即行定擬覆奏至所稱委員研審一節甚屬非是
　外省督撫每遇應行審擬之案動輒委員查訊最為
　惡習其在尋常案件或可循用審轉成規若事闗重
　大及案涉疑難亦復假手下僚則瞻徇朦蔽顢頇之
　事諸弊皆所不免獄情何由得明今此案以守備赴
　㕘將署中稟事怱爾自戕必非無因而致當切實根
　究況所騐該備屍傷共有五處更屬可疑人情無不
　知䕶痛者既已自刺要害負創已深豈復能連戳多
　傷並不縮手其理尤人所易曉是該備自殺情實尚
　在曖昩未明該督既將王希曾提至省城何難督率
　司道親行研訊使案情底裏畢露乃必委員代審其
　意何居督撫為朕簡任大臣其才識自勝於僚屬而
　心亦公平無所顧忌斷獄或易得實情何憚而不躬
　親鞫問豈其自顧謂不若有司之明習吏事乎抑狃
　於外任養髙積習全不問事理輕重惟恐身親讞牘
　之損失威重乎朕日理萬幾事無鉅細莫不詳為披
　省日召諸臣講論施行倘如該督之見一切付諸部
　院核覆竟可不身親綜覽耶嗣後督撫於應行提審
　要𦂳案件務須率同司道等親行研審毋得仍沿委
　員陋習自取咎戾著為例三十六年正月江西按察
　　使歐陽永琦奏查定例每年於小滿後十日起至
　　立秋前一日止如立秋在六月内以七月初一日
　　為止將枷責等輕罪人犯照例減等發落笞罪寛
　　免又例載直隸各省熱審之先審擬具題到部遇
　　熱審仍行減等發落督撫熱審時審擬減等具題
　　雖過熱審之期到部亦仍行減等發落其原題時遇
　　熱審有情罪不符駁回後具題逾熱審亦減等完
　　結等語是以州縣於熱審時定擬之案上司批轉
　　已屆秋凉倘或經駁回覆審具詳者則越時更乆
　　竟有至冬令始奉批允發落者祗因原審定例在
　　於熱審期内仍同減等寛免臣竊以熱審之所以
　　減免者葢以時當炎暑笞杖所加更為酷烈是以
　　加恩矜恤定例之意如此若發落之時已屆秋冬
　　而仍減免似失定例本意且為時既乆姦匪易於
　　勾通胥役提前捺後更啟避重就輕之弊雖減免
　　止於杖笞輕罪但刑法所加無論大小輕重總宜
　　均平畫一據臣管見應請將熱審減免之例總以
　　發落之時為凖如原審未屆熱審而在熱審時發
　　落者照例減免但發落時已逾熱審即在熱審期
　　内定擬者不得濫邀減免庶
朝廷矜恤之例名實相符而刑法亦昭平允部議如其
　　請四十四年三月奉
上諭三法司題覆直隸獲鹿縣民李三邦年因姦殺死
　伊妻李氏并砍死伊嫂戎氏一案按律定擬斬候已
　依擬行矣李三邦年因妻李氏與人通姦懷孕用刀
　砍死復妄生猜疑至伊兄李大邦年屋内乘伊嫂戎
　氏卧炕立時砍斃此等兇犯地方官自應迅速審辦
　定擬俾兇頑知所懲創乃此案該省自四十二年正
　月呈報至十月二十七日始行審擬具題雖本内聲
　　明封印及承審官公出監犯患病各日期而細核案
　　情並非難辦其為藉詞延玩實屬顯然向來審案定
　　限展限日期原因地方或有𦂳急公務或案涉疑難
　　人証不齊未能速結者准其於本内聲明免議及相
　　沿日乆地方官恃有此例既扣公出日期又扣監犯
　　病限重疊聲請冀圖延緩該上司亦任其托故不加
　　督責州縣公出尚有文報月日可稽至監犯患病多
　　有勒取醫生出結随詳具報尤屬無憑稽核陋習如
　　此尚復成何治體朕臨御四十餘年於鉅細政務勵
　　精圖治未嘗片刻自安此中外大小臣工皆所共悉
　　自應仰體朕意各加整頓何至任意延􁀙竟置公事
　　於不問耶外省此等積習直隸如此即各省皆所不
　　免著傳諭該督撫嗣後辦理案件務須督率屬員振
　　刷精神一切案件速行完結毋得藉有扣限托故稽
　　延將此通行飭諭各督撫知之至此案非尋常兇犯
　　又非難辦之案乃恃限遲延不可不示以懲儆著將
　周元禮并承辦此案各官一併交部議處
　
　
　
　
　
　
　
　
　
　
　
　
　
　
皇朝通典卷八十八
　欽定四庫全書
　皇朝通典巻八十九
　　刑(十/)
　　　赦宥
　　　(臣/)等謹按赦宥之典議之者衆矣葢不赦無以召
　　　天地之和數赦易以長奸宄之漸不姑息以壞法
　　　而又不威克以損恩則聖之時徳之至也我
世祖章皇帝定鼎之初蕩瑕滌垢咸與維新自時厥後民
　　　風丕變逢
　　慶典則赦值眚災則赦有間嵗而舉有數十嵗而舉
　　　民之沐浴膏澤者浹髓淪肌而非其時不赦也又
　　　赦有常格十惡不得與赦有三次緩決減等開釋
　　　情實重犯不得與彼觝網觸禁自速厥辜者又豈
　　　有幸焉故民卒不聞以幸赦之心輕罹憲典而
　上益得以好生之徳敬迓
天庥
聖祖仁皇帝諭曰自古不以頒赦為善政以其便於惡人
　而無益於善人也百餘年來祗率
盛典不䟽不數與時偕行故自
開國以迄於今赦典凡數十見
　　國恩有節民慶無疆和氣祥風彌綸周浹溯唐虞三
　　　代之盛莫與比隆者也
　　　天命六年三月釋遼陽繫獄官民十年九月
詔赦國中死罪以下人犯十一年八月赦漢官漢民罪
　　　天聰十年四月以受
尊號禮成大赦除十惡不赦外餘悉原之
　　　崇徳二年七月
　皇子生大赦五年十月以
萬壽聖節大赦七年十月以
聖躬違和大赦凡重辟及械繫人犯俱令集
　　大清門外宣
諭曰爾等衆犯有罪應死者有應責應罰者今俱釋爾罪
　其各改過自新毋再干國典八年三月
上不豫大赦八月
世祖章皇帝御極大赦
　　　順治元年十月
定鼎京師
頒詔中外大赦天下十二月赦偽官土冦前罪二年正月
　　　飭内外刑官毋得淹滯獄犯四月以陜西平定
詔赦該省罪犯五月定盜賊分别免罪六月以江寧平定
詔赦河南江南江北等處罪犯十二月定争訟小事毋濫
　　　行監禁三年十二月以四川平定
詔赦該省罪犯四年正月以浙閩平定
詔赦兩省罪犯七月以廣東平定
詔赦該省罪犯五年十月恭奉
太祖髙皇帝配
天並追尊
四祖禮成
詔赦天下定矜恤獄囚之例八年正月
上親政
詔赦天下十年五月
詔赦土賊等能自首投誠者盡赦前罪十一年六月以
大婚禮成恭上
皇太后徽號
詔赦天下増定熱審減等之例凡各省在熱審之時具題
　　　到部者雖過熱審之期亦准減等發落十一月
上以災異修省
詔赦天下十二年七月停止秋決十三年七月以
　　乾清宫成
詔赦天下十月停在京秋決至明年九月
上諭内外刑辟宜同一視各省秋決亦暫停一次定滿洲
　　　蒙古漢軍官員有祖父伯叔兄弟陣亡及身出征
　　　負重傷者皆免死一次餘罪折贖十二月以
册封
　皇貴妃禮成
詔赦天下除十惡不赦外其餘死罪皆減等軍罪以下咸
　　　赦除之十四年三月恭奉
太宗文皇帝配
天禮成
詔赦天下十五年正月以
皇太后聖體康豫
詔赦天下十七年正月以地震嵗祲
上省躬
詔赦天下十一月
命監候各犯概從減等停止秋決十二月定赦罪減等例
　　　凡犯罪者各照定例減等十八年正月
上大漸
諭京城内除十惡外其餘死罪以下悉行放釋二月
聖祖仁皇帝御極
詔赦天下七月
命刑部審擬案内凡係現任官員應援赦者交吏兵二部
　議奏著為例九月
命凡有被擄下海後投誠者俱免死罪
　　　康熙二年正月免海賊案内罪犯四年二月
詔赦廣東地方官罪時廣東逆賊蘇利反叛地方官多罣
　　　罪戾
上以亂起倉卒與外來賊㓂失於防禦者不同凡大小各
　　　官之罪俱邀寛免三月以星變地震
上省躬
詔赦天下九月恭上
太皇太后
皇太后徽號禮成
詔赦天下六年七月
上親政
詔赦天下十一月恭奉
世祖章皇帝配
天並加上
太皇太后
皇太后徽號禮成
詔赦天下九年二月凡軍罪遇熱審亦准減等軍流以下
　　　已經具題未奉
㫖發落者皆准減等五月
孝康章皇后升祔
太廟
詔赦天下七月定各衛軍犯赦後到配所者察明放釋在
　　　途遇赦者即行題請定徒罪援赦例刑部奏准旗
　　　人犯徒罪枷號日期未滿遇赦即行釋放其民人
　　　徒犯已到配所遇赦者亦免徒釋放定流徙人犯
　　　六月及十月正月俱停發遣例十年四月以天旱
命刑部清理現禁現審人犯如有可矜疑者即予減等發
　落尋赦斬絞人犯死罪十一人十二年十二月
詔赦逆賊吴三桂屬下散處直𨽻各省不知逆情官員親
　族人等罪並
敕刑部將逆案干連人等情罪稍可矜疑者概行省釋十
　　　三年四月
詔赦逆賊孫延齡所管人員親族人等罪五月
詔赦逆賊耿精忠屬下現任直𨽻各省文武官員罪十五
　　　年六月
詔赦逆賊尚之信親族及屬下人員罪十六年七月以
冊立
皇后大禮將行
命停秋決十八年四月
詔赦吴逆案内滇黔各省從逆人員罪二十年十二月以
　　　吴逆蕩平
詔赦天下二十一年三月
命山海關以外及寧古塔等處人犯死罪減等軍流以下
　赦免四月
特赦流犯回籍六月省釋拘禁人員時以天旱科道等官
　　　遵
諭㑹議請暫釋江西出兵官拘禁者俟大兵還日議罪
上曰省釋拘禁人員亦寛政之一端也俱令暫釋十月停
　　　止秋決並
敇部將可矜人犯免死減等二十二年十二月
命刑部存恤獄囚時部題在獄病故四十餘人
上諭大學士等曰人命重大無辜枉死上千
天和朕念獄中罪犯恐死於非命曽經命御醫給與藥物
　療治有疾之人今歳獄囚患病者多何故不將現給醫
　藥療治此皆該部怠忽之故爾等傳諭刑部嚴加申飭
　令伊等不時廵視仍令該管官員加意存䘏無致監斃
　　　二十三年九月停止秋決十二月
諭軍流人犯甫離刑獄一綫僅存嚴寒發去恐致死亡之
　患朕心不忍嗣後著過嚴寒之時發遣二十六年五月
　　　以天旱
詔赦天下十一月
命内外現監重犯除十惡及貪官光棍外概予減等先是
　　　本年停止内外秋審至是
太皇太后聖躬違和因有此
㫖二十七年停止内外秋審二十八年二月
上南巡
詔赦山東江南浙江經過地方死罪以下人犯除十惡外
　餘悉寛釋停止秋決二十九年四月以天旱
命釋拘禁枷號人犯九月停止秋決情可矜疑者照例具
　　　奏三十一年八月
諭朕閲秋審冊内各省情實人犯甚少除可矜者照例減
　等發落其情實各犯今年停其正法十月酌減陜西秋
　　　審人犯罪三十二年十一月停止秋決三十四年
　　　十一月
詔赦天下停止秋決三十五年六月停止
　　朝審秋審三十六年七月以平定噶爾丹值
　　太和殿成
詔赦天下三十七年九月
命停止烏拉及盛京應決人犯
上以親臨烏拉
諭大學士㑹同將軍查明罪犯應正法者停其處決可緩
　決者仍監候可矜者即行完結並
諭至盛京時亦照此例行三十八年三月赦山東江南浙
　　　江三省死罪以下人犯七月免茶陵叛賊黄明案
　　　内為從人犯九十六人死罪發往黒龍江寛免監
　　　禁緩決人犯死罪
諭監禁緩決人犯甚多今又増一年人犯秋審朝審亦甚
　冗劇若久禁囹圄死者必多皆從寛免死各枷三月鞭
　一百分别發黒龍江當差四十一年九月停止秋決四
　　　十二年三月以
萬壽聖節四海奠安河工告成
詔赦天下八月停止秋審以本年三月已奉
恩詔所有罪犯無㡬因有是
㫖寛恤罪犯因親老廢疾者准其留養四十四年四月赦
　　　福建浙江江南山東等省死罪以下人犯十月
命停決朝審情實罪犯可矜疑者照例減等四十五年十
　　　月
諭刑部緩決人犯至三四次者免死減等十二月
命免直省緩決人犯死罪時刑部歴年緩決人犯凡二百
　　　二十五人俱免死減等並著通行各省照例行四
　　　十六年六月以各省重犯甚少
命停秋審四十七年九月停止秋決緩決者減等矜疑者
　　　照例發落四十八年十月
命停止江南浙江秋決以兩省嵗祲疾疫故也四十九年
　　　六月停審情實人犯五十年三月免喀喇沁盜賊
　　　逃人罪五百六十餘人四月酌減刨參人犯罪五
　　　月免海賊死罪五十餘人九月停止秋決五十二
　　　年三月以
萬壽聖節
詔赦天下五月停止
　　朝審秋審五十三年二月停止秋審可矜疑者減等
　　　並
諭現審人犯罪不至死者亦著減等發落十月矜恤命盜
　　　案内牽連人犯五十四年十一月停止秋決五十
　　　五年十月停止秋決五十六年十一月
命停決情實人犯緩決者仍監禁可矜疑者減等五十七
　　　年六月
命刑部減釋枷鎻人犯十月停止秋決十一月
命各省緩決人犯分别減等完結五十八年六月停止
　　朝審秋審五十九年十月停止秋決六十年閏六月
命暫釋枷鎻人犯停止秋決六十一年八月停止秋決十
　　　一月
世宗憲皇帝御極
詔赦天下
　　　雍正元年二月恭上
聖祖仁皇帝尊諡升祔
太廟禮成
詔赦天下三月酌免臺灣叛賊親屬死罪五月酌減枷杖
　　　輕罪人犯笞罪寛免八月恭上
孝恭仁皇后尊諡升祔
太廟禮成
詔赦天下九月恭上
孝誠仁皇后
孝昭仁皇后
孝懿仁皇后尊諡升祔
太廟禮成
詔赦天下十一月恭奉
聖祖仁皇帝配
天禮成
詔赦天下停止秋決二年八月停止秋決三年六月以時
　　　值盛暑
命王大臣㑹同三法司詳讞現審人犯應釋放者即行釋
　放其部議枷號送門之人亦著保釋俟處暑後補枷四
　　　年正月
命酌量保釋輕罪監犯七月寛釋命案罪犯十月停止秋
　　　決並酌減情實緩決人犯五年五月免隱匿開墾
　　　地税之罪定限一年内令各省官民自行出首其
　　　從前隱糧漏科之罪悉從寛免定援赦審釋之限
　　　凡
恩詔赦欵内應免罪囚逐一查明登時釋放如情罪可疑
　　　者限赦到一月核明釋放如躭延時日濫行拘禁
　　　者問官議處停止秋決六年十一月停止秋決並
　　　酌減情實人犯七年十一月停止秋決可矜疑者
　　　寛減十二月
諭八旗包衣發遣人犯三年無過酌予赦宥八年停止秋
　　　決十年七月停止秋決十三年八月
　皇上御極
　詔赦天下停止秋決
　　　乾隆元年五月釋銅案遣犯六月令應赦人犯速
　　　行審結七月寛減年久緩決人犯八月停止秋決
　　　二年三月恭奉
世宗憲皇帝
孝敬憲皇后升祔
太廟禮成
　詔赦天下軍流以下悉予寛免四月恭奉
世宗憲皇帝配
天禮成
　詔赦天下五月赦釋配所年老人犯八月停止行刑停
　　　止秋決三年三月以天旱
　命寛減監犯六月定犯人患病已經秋審一次者該州
　　　縣報明上司委員騐實准其留養七月定旗人命
　　　案有親老丁單者照民人例准其存留養親承祀
　　　減等發落四年四月以天旱
　命法司將杖徒以下等罪查明請㫖減等釋放十一月
　命朝審秋審緩決五次情罪稍輕者比照兇盜免死減
　　等例發邊逺烟瘴充軍五年五月以天旱
　命酌減輕重各犯七月停止秋決十二月令各省清釐
　　　監獄六年七月
　命朝審秋審照例辦理其情實人犯停止勾決七年三
　　　月以天旱
　命刑部省釋輕罪直𨽻山東江南照例行八月
　命江蘇安徽秋審減等十月
　命照乾隆四年例酌減緩決罪囚八年五月減釋徒罪
　　　以下並加恤重囚六月以山東河南禱雨
　命照例省刑七月停止秋決九月
　上恭謁
永陵
福陵
昭陵禮成赦奉天等處人犯九年四月以天旱炎熱省刑
　　恤囚如八年例九月停止秋決十年四月以
　京師雨澤愆期
命減釋徒杖以下罪犯十一年正月
詔赦天下三月
命軍流人犯到配已過十年者分别奏請省釋回籍五
　　月
命各省羈禁人犯經督撫審題部駁未結及各省未經
　審題案犯事在恩㫖以前者俱著分别減免請㫖九
　　月
上巡幸五臺
命寛減直𨽻山西二省軍流以下罪犯十二年五月以
　　天旱
命減免緩決五次及徒罪以下人犯十三年三月
上巡幸山東
命寛減直𨽻山東兩省緩決五次及軍流以下罪犯九
　　月停止秋決十四年正月以平定金川
　詔赦軍中獲罪枷號人員十五年五月以天旱減釋徒
　　　罪以下人犯八月以
　冊立
　皇后恭上
皇太后徽號禮成
　詔赦天下九月
　上巡幸河南
　命寛減該省軍流以下罪犯十六年正月酌減緩決三
　　　次以上人犯九月停止秋決十七年七月
　命展熱審減等限期十八年四月以天旱減釋徒罪以
　　　下人犯五月
　命酌減緩決三次以上人犯十九年九月
　上恭謁
祖陵禮成赦奉天等處人犯停止秋決二十年六月平定
　　　伊犁
　詔赦天下二十一年二月
　上東巡
　命寛減山東現在軍流以下罪犯二十二年二月
　上南巡
　命寛減江蘇安徽浙江等屬軍流以下罪犯二十三年
　　　四月以天旱減釋徒罪以下人犯十月以天旱酌
　　　緩尋常處決案犯二十四年四月以天旱減釋徒
　　　罪以下人犯十一月以平定回部
　詔赦天下二十六年十一月恭逢
皇太后萬壽聖節
　詔赦天下
　恩准部議減免死罪以下五千一百八十餘人九月停
　　　止秋決二十七年二月
　上南巡
　命寛減江蘇安徽浙江三省軍流以下人犯八月分别
　　　寛減可矜人犯
　命刑部㑹同九卿於可矜人犯内量為區别照免死減
　等例再減一等發落二十九年九月
命緦麻服屬人犯照期功以上例於停勾二次後著大
　學士㑹同該部一體省核改入緩決十月
敕部詳定論功免死例緑營官兵一體矜䘏三十年閏
　　二月
上南巡
命寛減江蘇安徽浙江三省軍流以下人犯八月
命刑部將朝審秋審各犯緩決至三次以上者分别情
　罪減等發落
恩准部議減免死罪以下六千二十五人并寛減緩決
　　十次以上者三百三十三人三十二年三月
上巡幸天津
命寛減直𨽻省軍流以下人犯三十五年三月
上巡幸天津
命寛減直𨽻省軍流以下人犯五月以
　京師雨澤愆期
　命減釋軍流以下人犯三十六年三月
　上巡幸山東
　命減釋山東省軍流以下人犯四月以
　　京師雨澤愆期
　命減釋軍流以下人犯並交直𨽻督臣楊廷璋一體遵
　　辦五月奉
　上諭昨以京師及近畿甘霖未沛農田待澤甚殷因命
　　刑部將軍流以下等罪分别減等發落今思秋審冊
　　犯内有曽經三次緩决者其情罪俱尚可原今歳恭
　　逢
萬壽慶典此等人犯亦當在恩詔寛減之例著將秋審緩
　　決三次人犯酌量所犯情節分别減等三十八年三
　　　月
　上巡幸天津
　命減釋直𨽻省軍流以下人犯三十九年四月以
　　京師雨澤愆期
命減釋軍流以下人犯並交直𨽻督臣周元理一體遵
　辦五月奉
上諭向來秋朝審人犯如通計數及萬人即敕部將三
　次緩決者分别減等以示法外之仁今自乾隆三十
　六年以來距今嵗秋讞時約計人犯又有萬餘其三
　次以上緩決者至期原在應行查辦之例但為時尚
　有數月此際尚須滯繫囹圄現因京師及近畿地方
　甘霖未沛農田待澤方殷已降㫖將刑部及直𨽻省
　軍流以下罪名減等發落至此等緩決人犯不但三
　次者今秋應予減免即緩決一二次者其情罪本輕
　再隔數年亦仍歸於寛減若令早為查辦使刑獄一
　清自更足以昭欽恤而召和甘著刑部即將曽經緩
　決一二次以上人犯逐一查明酌量所犯案情以次
　辦理奏聞分别減等副朕矜慎祥刑之至意四十一
　　年二月奉
上諭兹當金川全境蕩平告功
　孔廟蹕途所經之地業已疊沛恩施苐以武功耆定
　兵氣永銷並宜式措祥刑益敷愷澤所有直𨽻省現
　在軍流以下人犯著加恩悉予減等發落用昭行慶
　肆眚之至意五月恭奉
恩詔各省軍流以下人犯分别減等發落十月奉
上諭向來秋朝審人犯内有業經緩決三次以上人數
　積多者每屆數年敕令刑部量為減等以示法外之
　仁乾隆三十九年五月因祈雨清理刑獄曽降㫖將
　三十八年以前緩決一二次以上各犯概予減等㡬
　於圄空今自查辦之後計至本年秋讞擬入緩決者
　又積有六千餘名其數已為不少著刑部將本年秋
　朝審緩決至三次各犯逐一查明各按所犯情節照
　例分别減等發落以昭矜恤四十二年四月奉
上諭今嵗京師及近畿地方春霖雖獲優霑入夏以來
　尚未得雨現在將屆芒種農田需澤甚殷朕心深為
　厪念因思清理庶獄亦足感霈甘膏著刑部查明軍
　流以下等情節即分别減等發落其因事牽涉拘繫
　候質者亦速行訊明省釋至尋常案件並著即為完
　結均毋得稽延留滯其直𨽻省並交周元理一體遵
　照查辦五月恭奉
恩詔各省軍流以下人犯分别減等發落四十三年正
　月奉
上諭前經降㫖直省軍流人犯内已過十年者查明省
　釋回籍今自乾隆十一年查辦之後歴時已久各省
　到配人犯所積漸多自應再沛恩施用昭矜恤况近
　年以來屢命將秋朝審緩決至三次各犯概予減等
　而此項軍流人犯其從前情罪本屬稍輕轉未得仰
　邀曠典亦殊可憫著交各省督撫查明各該地方從
　前軍流人犯内已過十年安分守法别無過犯者分
　别咨部照十一年之例核議奏請省釋其有在配年
　久自能謀生不願回籍者仍聽其自便四月奉
上諭河南省開封彰徳衛輝懷慶河南五府屬今春雨
　　澤愆期節經降㫖酌借口糧籽種並將本年地丁錢
　　糧及上年出借未完倉榖概予停緩又令查明該五
　　府極貧下户加恩酌給月糧俾窮黎不至一夫失所
　　現在該省設壇祈禱尚未據報得有透雨朕心深為
　　厪念因思清理庻獄亦感召
天和之一端著該撫將開封府等五府所有軍流以下人
　　犯查明分别減等發落其因事牽連拘繫者亦即審
　　明省釋至尋常案件並著速為完結毋得稍有稽延
　　　又以
　　京師雨澤愆期
　命減釋軍流以下人犯並交直𨽻督臣周元理一體遵
　　辦八月奉
　上諭盛京等處俗厚風淳獄訟衰息惟因五方雜處良
　　莠不齊其無知而蹈法網者亦復不免朕恭謁
祖陵禮成行慶業經疊沛恩膏並宜式措祥刑益敷愷澤
　　所有奉天吉林黑龍江等處軍民人等除十惡死罪
　及秋審情實各犯外其餘已結未結一應死罪俱著
　減等發落軍流以下悉予寛免用昭肆眚施惠至意
　　四十五年正月恭奉
恩詔各直省軍流以下人犯俱著減等發落四十七年
　　十一月奉
上諭向年秋朝審人犯内有業經緩決三次以上人數
　積多每屆數年敇令刑部量為查奏減等以示法外
　之仁今自乾隆四十四年十一月查辦之後至今秋
　讞擬入緩決者又積有八千五百餘名其數已為不
　少著刑部將本年秋朝審緩決至三次各犯照前次
　查辦之例逐一查明各按所犯情節分别減等發落
　以昭矜恤四十八年五月以
　京師雨澤愆期
命減釋軍流以下人犯並交直𨽻督臣袁守侗一體遵
　辦九月奉
上諭盛京等處俗厚風淳獄訟衰息惟因五方雜處良
　　莠不齊其無知而蹈法網者亦復不免朕恭謁
祖陵禮成行慶業經疊沛恩膏並宜式措祥刑益敷愷澤
　　所有奉天吉林黒龍江等處軍民人等除十惡死罪
　　及秋審情實各犯外其餘已結未結一應死罪俱著
　　減等發落軍流以下悉予寛免用昭肆眚施惠至意
　　　四十九年二月
　上巡幸江浙
　命減釋江蘇安徽浙江軍流以下人犯四月奉
　諭朕巡幸江浙慶典覃敷於庻獄尤深矜恤業已降㫖
　　照歴次南巡之例將江浙二省軍流人犯減等發落
　　但念山東直𨽻二省現在缺雨農田望澤維殷清理
　　庶獄亦可感召
天和所有該二省軍流以下人犯亦著一體加恩各予減
　　等發落十一月奉
　諭向來秋朝審人犯内有業經緩決三次以上人數積
　　多每屆數年敕令刑部量為查奏減等以示法外之
　仁今自乾隆四十七年十一月查辦之後至今秋讞
　擬入緩決者又積有六千三百四十八起人犯六千
　三百七十二名其數已為不少著刑部將本年秋朝
　審緩決至三次各犯照前次查辦之例逐一查明各
　按所犯情節分别減等發落以昭矜恤五十年正月
　　恭奉
恩詔各直省軍流以下人犯俱著減等發落三月奉
上諭本年舉行千叟宴盛典官民耆老咸得普被恩施
　用彰錫福其直省軍流以下人犯亦於恩詔内概予
　減等發落惟罪犯斬絞情節不至予勾或本擬緩決
　者俱應牢固監禁該犯等因身罹重辟雖年已老邁
　仍不免羈禁囹圄未得一體邀恩朕心深為惻然著
　刑部於朝審秋審情實未勾并原擬緩決斬絞人犯
　内詳加查核除近年新事及舊案年未及七十者仍
　牢固監禁外其餘年七十以上未經予勾及本擬緩
　決之犯著加恩分别減免釋放其應如何辦理之處
　　著該部詳悉妥議具奏候朕另降諭㫖七月奉
　㫖此案王金等糾衆多人拒傷兵役焚刦村庄情罪重
　　大非尋常聚衆抗差可比李二等六十七犯曽分受
　　王金等所搶財物被誘同行持械助勢均係黨惡本
　　應依擬即行正法但念豫省民風素稱淳樸李二等
　　俱係鄉曲愚民被王金等誘逼入夥於官兵前往查
　　拿時王金等給與器械喝令抵拒該犯等畏懼祗在
　　胡家庄助勢並未拒傷官兵較之王金等公然抗拒
　　官兵者尚屬有間且此案先經官兵殱斃者五十八
　　名拏獲後凌遲斬梟者九十六名今問擬斬決之李
　　二等又有六十餘名之多若概令駢首就戮雖屬該
　　犯等孽由自造而朕心究用惻然除戴從仲一犯係
　　要犯戴文興之子應歸入縁坐案内核辦外其李二
　　等六十七犯俱著從寛免死發往伊犁及黑龍江等
　　處為奴此係朕仰體
上天好生之徳於法外施仁予以一綫生路並著該撫畢
　　沅遍示通衢詳悉曉諭闔省民人不可因李二等之
　　倖邀寛典罔知儆惕務宜安静守分共為良善以副
　　朕矜恤好生仁愛斯民之至意
　　贖刑
　　　(臣/)等謹按贖罰並見虞書至吕刑以贖為罰蔡傳
　　　議之孔頴達疏曰意善功惡令出金贖罪是於其
　　　本應罪者而予贖以答其意總之皆以濟律法之
　　　權耳我
　　朝初制罰贖並行用於軍旅用於獵射用於牧放於
　　　後有王公職官罪應金贖者改為罰俸而贖與罰
　　　分矣乃有捐銀運米河工邊墻諸例凡以興事便
　　　民申
　　國憲而俾自新也
聖祖
世宗哀矜折獄重訂贖欵之圖
　皇上初政遵
憲典而行之罪疑惟輕罰懲非死良法羙意仁之至而義
　　　之盡也近則請贖之案經部臣按月彚題可否總
　　　奉
　聖裁無敢妄為准駁自有贖法以來無若斯審慎者也
　　　從兹作奸犯科者無納鍰逃罪之虞而罪重情輕
　　　者受金作贖刑之福矣
　　　天聰二年十月
諭敖漢柰曼諸貝勒曰聞各處來降者爾等每殺之嗣後
　若明知而殺者罰民十户爾諸國可周圍遍置哨卒違
　者罰牛五如哨卒不聽違者罰牛一三年三月定出師
　　　違令罰例凡征察哈爾管諸旗貝勒年七十以下
　　　十三以上俱從征違者罰馬百駝十遲三日至者
　　　罰馬十軍出入敵境有不至者罰馬百駝十凡征
　　　明國每旗大貝勒各一員台吉各二員以精兵百
　　　人從違者罰馬千駝百遲三日至者罰馬十軍出
　　　入敵境有不至者罰馬千駝百所至輙行擄掠者
　　　罰馬百駝十五月定私娶䝉古部落女罰例時貝
　　　勒阿濟格私娶蒙古喀喇沁部落女議罰銀千兩
上命免其三分之二定越界駐牧罰例時柰曼扎嚕特部
　　　落貝勒等越界駐牧定議各罰馬百駝十五年六
　　　月定縱畜入田罰例凡豕入人田者令送還本主
　　　每次計豕罰銀五錢過三次許赴告該牛录額真
　　　即以其豕給之羊入人田者計每隻罰銀三錢駝
　　　牛馬驢騾入人田者計每頭匹罰銀一兩仍償其
　　　禾定諸貝勒犯罪罰例凡諸貝勒擅殺人命者罰
　　　銀千兩姦屬下婦女者罰銀六百兩屬下有効力
　　　戰士隠匿不報以私人冒功濫薦者罰銀三百兩
　　　七月
諭國家立法不遺貴戚斟酌罰鍰以示懲儆凡諸貝勒審
　事枉斷人死罪者罰銀六百兩枉斷人杖贖等罪及私
　遣人與外國交易或怠忽職業或擅取民間財物馬匹
　或將本旗人女子不行報部短價收納在家者均罰銀
　二百兩七年十一月定獵罰例凡行獵處有擅入圍中
　　　者貝勒罰良馬一甲喇額真罰銀十五兩旗長罰
　　　銀十兩閑散人罰銀九兩離伍退後者與入圍同
　　　八年正月定蒙古諸貝勒罰例時
上召集外藩各蒙古貝勒諭之曰向因法制未備陋習不
　除今與諸貝勒約凡貝勒奪有夫之婦配他人者罰馬
　五十駝五其納婦之人罰七九之數給與原夫姦有夫
　之婦拐投别貝勒如貝勒不執送者罰馬五十駝五
　　　崇徳七年十一月定圍獵誤射罰例凡諸王貝勒
　　　貝子公等誤射王者罰銀三千兩與被射之王誤
　　　射貝勒罰銀二千兩與被射貝勒誤射貝子公等
　　　罰銀千兩與被射貝子公如王貝勒貝子公等誤
　　　射以下之人視受傷輕重給銀若致死者除償身
　　　價外仍罰銀二百兩給被射之家傷未致死者除
　　　照常給銀外罰銀百兩給被射之人無傷痕者罰
　　　銀五十兩給被射之人八年七月定失誤朝㑹罰
　　　例凡常朝之期有一次不到者和碩親王罰大牛
　　　一多羅郡王罰中牛一多羅貝勒罰中次牛一固
　　　山貝子罰小牛一公等罰大羊一
　　　順治元年十月定罰贖無完免追之例二年八月
　　　定審擬狥庇罰例按班章京譚泰訐告按班章京
　　　索尼罪狀公塔瞻鰲拜俱狥庇索尼前後口供不
　　　符塔瞻應削公爵降為按班章京罰銀一百兩鰲
　　　拜革職罰銀二百兩三年
頒行五刑贖罪之圖凡贖刑輕者為收贖若年七十以上
　　　十五以下及廢疾犯軍流以下罪者若樂户象奴
　　　及習業已成之天文生罪止杖笞者若過失殺傷
　　　人自笞罪至絞罪者並准收贖次輕者為拆贖若
　　　命婦正妻例難的決者杖罪餘罪並准贖免重者
　　　為納贖分有力稍有力二等若軍民有力若舉貢
　　　生監人等犯非姦盜詐偽者流徒以下并聽納贖
　　　凡笞杖徒流雜犯死罪在京俱令其做工及運米
　　　炭磚石等計數准銀各有差(此例至雍正/三年停止)外省照
　　　例分别有力稍有力依數遞折贖増定老幼篤疾
　　　重犯分别請
㫖收贖例凡八十以上十嵗以下及篤疾者犯殺人死罪
　　　擬奏取自
上裁盜及傷人者收贖五年十一月定官員罪應鞭笞杖
　　　責者俱依律折贖免責例八年四月定軍營罰例
　　　凡行軍擅離旗纛者罰銀三兩馬匹無印罰銀二
　　　兩箭上無姓名者罰銀十兩如不能出銀鞭三十
　　　十一年九月定拏獲逃人不即起解及隠匿逃人
　　　罰贖例凡拏獲逃人不即起解該管官革職仍罰
　　　銀一百兩給與出首之人凡滿洲家人隠匿逃人
　　　鞭一百罰銀五兩其本主不論官民罰銀十兩或
　　　另户人隠匿逃人鞭一百罰銀十兩宗室公以上
　　　家下莊頭人等窩隠逃人鞭一百罰銀五兩管莊
　　　撥什庫罰銀十兩逃走二次或三次如本主不行
　　報明被旁人首告平人鞭一百有頂帯官員鞭一
　　百折贖十二年九月定先㕘婪贓審無入已止擬
　　挪移加派坐贓罪者既經革職免其杖徒收贖定
　　官員贖罪例凡文武官員犯罪除實犯死罪外餘
　　罪俱准納贖衙蠧犯罪不准折贖十三年四月定
　　滿洲䝉古漢軍武職官員犯罪除案情重大交部
　　審擬外其情輕應贖身者免其贖身名色照漢官
　　例改為罰俸定滿洲蒙古漢軍官員有祖父伯叔
　　兄弟陣亡及本身出征負傷者除死罪外餘准折
　　贖六月定旗員本身及妻子兄弟犯軍流徒罪例
　　應鞭責枷號者俱照例准贖十五年五月定三品
　　以上官兄弟子姪犯杖罪准折贖定直省贓贖銀
　　兩逐項造冊送臬司按季清查例十六年閏三月
　　増定折贖例凡在京軍民人等犯徒罪以下照律
　　例分别折贖旗下婦女除犯姦盜逃走外餘罪亦
　　准收贖四月更定杖罪贖鍰之例十八年二月
聖祖仁皇帝御極定無力民人杖罪不折贖之例定官員
　　　認工贖罪之例舊例有罪之人修蓋城樓准其贖
　　　罪至是刑部題准官員有犯流徙籍没等罪情願
　　　修造城樓營建贖罪者議奏請
㫖定奪申定箭上不書名罰例
　　國初定例箭不書名姓者罰銀十兩至是復定箭上
　　　不書名姓或書他人名姓者杖八十仍罰銀十兩
　　　康熙元年定革職官員杖罪准收贖四年二月定
　　　官員贖罪例凡革職官員犯罪在原任内者准其
　　　折贖革職後又犯别罪者不准折贖文武現任官
　　　員犯流罪以上者照應得之罪的決徒罪以下准
　　　其折贖六年四月停認工贖罪之例先是順治十
　　　八年定官員認工贖罪例嗣康熙二年刑部又奏
　　　定軍民犯罪有願認工贖罪者移咨工部查核奏
　　　請修建工程至是左都御史尼滿奏犯人家産籍
　　　没工費從何而來恐有挾詐逼勒苦累良民嗣後
　　　應請停止從之六月申不能折贖而强令折贖之
　　　禁
諭前因無力小民納贖難完反致苦累故令懲決但律内
　開載有力折贖無力的決原聽從民便非强逼令其折
　贖以後通著照律行如有不能折贖而强令折贖者該
　督撫指名㕘處定旗人犯雜犯死罪以下有力願贖者
　　　照民人例一體折贖七月定王公縱容家人累商
　　　罰例王公等縱容家人强佔關津要地不容商民
　　　貿易者王罰銀一萬兩公罰銀一千兩又定凡内
　　　外王公以下官員家人有領本霸佔關津要地者
　　　除本犯立斬外若係内務府人佐領革職係宗室
　　　王公家人親王罰銀一萬兩郡王罰銀五千兩貝
　　　勒罰銀二千五百兩貝子罰銀一千三百兩公罰
　　　銀七百兩仍交宗人府議處若係在外王等家人
　　　親王罰銀一萬兩降為郡王貝勒貝子請
㫖定奪郡王貝勒貝子罰銀五千兩降為公若係大臣官
　　　員家人伊主皆革職七年五月申隠漏贖鍰之禁
　　　十年六月改定王公以下及各官員罪應罰贖為
　　　罰俸之例凡王公以下及文武各官有應得之罪
　　　例應罰贖者各量其罪之輕重改為罰俸自一月
　　　遞増至一年十一年
敕刑官詳定贖罪刑部奏准律例折贖内有開載未盡之
　　　條問刑官臨時詳審情罪應准贖而出自本犯情
　　　願者准其折贖不應准者仍的決如濫准折贖并
　　　多取肥已者㕘處十六年定出征之處殺人凡奉
㫖免死者鞭一百追銀二十兩給死者之家枷號兩月存
　　　案令軍前効力贖罪其口外蒙古等有犯亦鞭一
　　　百追銀二十兩折牲口一九給死者之家令軍前
　　　効力贖罪若不行効力仍追牲口三九給死者之
　　　家二十九年四月定邊口輸米贖罪例凡死罪現
　　　監人犯除十惡强盜及殺人人犯外米一穀二聽
　　　其捐輸死罪如内外三品以上堂官與兼堂官職
　　銜之人捐米一萬石在外實係二品三品文職官
　　員捐米七千石道府官捐米二千五百石在内四
　　品堂官及司官捐米一千五百石在外同知通判
　　知州知縣㕘將逰擊捐米一千五百石筆帖式佐
　　貳雜職守備千總及文武進士舉人監生人等捐
　　米五百石生員及平人捐米二百五十石皆免死
　　釋放再考職候缺人等照伊等品級令其捐納凡
　　捐贖死罪如有因家産盡絶免追及家産已經入
　　官者捐納數目各減一半此例以一年為限於三
　　十年四月初一日停止捐輸以具呈後三月為期
　　逾期概不准行三十年三月復定軍流人犯除叛
　　逆干連并强盜及殺人等犯内有免死減等流犯
　　并山海闗以外等處發遣安置與各直省安插等
　　犯俱不准捐贖外其餘軍流等罪内外三品以上
　　堂官及兼堂官職銜之人捐米三千三百石在外
　　實係二品三品文職官員捐米二千三百石道府
　　官捐米八百石在内四品堂官司官及在外同知
　　通判知州知縣㕘將逰擊捐米五百石其州同縣
　　丞守備千總各項雜職文武官員進士舉人監生
　　等捐米一百五十石生員平人捐米八十石皆以
　　米一穀二計算准其免罪此例亦以一年為限於
　　次年四月初一日停止三十三年正月定修理邊
　　墻捐贖罪例十一月定因贓審擬流徒贓銀全完
　　方准捐贖之例三十四年十月定通倉運米捐贖
　　例凡死罪在外道府運米五百五十石在内司官
　　運米三百五十石在外同知通判知州知縣㕘將
　　逰擊運米三百五十石筆帖式州同縣丞守備千
　　總雜職等官進士舉人監生運米一百石生員平
　　人運米五十五石俱免死釋放考職候缺人等照
　　依品級捐運免死減等人犯亦准捐運流犯運米
　　四十石徒犯運米三十石俱免罪回籍三十八年
　　九月停河工捐贖例先是刑部㑹同工部議准河
　　　工捐贖例除犯係十惡外三品以上死罪捐工五
　　　百丈流罪捐工二百丈五品以上死罪捐工八十
　　　丈流罪捐工四十丈九品以上死罪捐工六十丈
　　　流罪捐工三十丈庻民死罪捐工二十丈流罪捐
　　　工十丈俱免罪以修完日為始保固三年至是奉
㫖停止三十九年十一月定永定河捐贖例凡内外除十
　　　惡及重罪不准原赦外三品以上死罪捐銀三千
　　　三百兩軍流罪捐銀一千三百二十兩徒罪捐銀
　　　六百六十兩五品以上死罪捐銀五百二十八兩
　　　軍流罪捐銀二百六十四兩徒罪捐銀一百九十
　　　八兩九品以上死罪捐銀三百九十六兩軍流罪
　　　捐銀一百九十八兩徒罪捐銀一百三十二兩庻
　　　民死罪捐銀一百三十二兩軍流罪捐銀六十六
　　　兩徒罪捐銀三十三兩俱以修築完日為始保固
　　　三年准其免罪五十二年定福建開捐事例軍流
　　　人犯除發山海關外者不准捐贖外其餘不論已
　　未發配捐穀五百石徒犯不拘年限捐穀三百石
　　俱免罪發回原籍六十年四月定河工捐贖例凡
　　死罪監禁人犯照二十九年邊口捐輸贖罪例行
　　凡軍流人犯捐駝五隻徒罪人犯捐駝四隻俱准
　　免罪回籍凡罪人并妻子發遣奉天寧古塔船厰
　　打牲烏拉伯都納黑龍江墨爾根三姓地方者除
　　犯人本身現在不准捐免外本身已故者其妻子
　　家口存留彼處捐駝十二隻准其回籍
　　雍正三年二月重定贖罪例先是順治三年定五
　　刑贖罪之圖至是部臣以舊例做工運炭運磚等
　　項今已不行但照有力稍有力納贖所有從前做
　　工運炭等項條例俱改為納贖充徒字様其官員
　　犯罪俱以罰俸降級處分不入贖例奏准改定頒
　　發遵行定婦女贖罪例凡婦女犯雜犯死罪以下
　　該決杖一百者與命婦正妻一體折贖五年正月
　　定營田贖罪事例凡不論旗民罪擬斬絞非常赦
　　不原者原任三四品官營田四十頃五六品官營
　　田三十頃七品以下進士舉人營田十五頃貢監
　　生員營田十頃平人營田八頃准免罪其軍流罪
　　犯各減十分之六徒罪以下各減十分之八俱准
　　免罪仍記檔案倘有再犯徒罪以上者前後通論
　　從重治罪九年四月増定營田贖罪事例户部奏
　　准照營田原例四品官以下死罪各酌加十頃平
　　人酌加四頃俱准免罪軍流罪犯原例各減十分
　　之六今定減十分之四徒罪以下原例各減十分
　　之八今定減十分之六再有所犯軍流以下之罪
　　情重法輕者按所定之數再加十分之六准其免
　　罪十一年四月定孀婦獨子犯軍流徒罪者照例
　　杖一百餘罪收贖例十二年八月定預籌糧運捐
　　贖事例凡不論旗民罪擬斬絞非常赦不原者三
　　品以上官捐銀一萬二千兩四品官捐銀五千兩
　　五六品官捐銀四千兩七品以下進士舉人捐銀
　　二千五百兩貢監生員捐銀二千兩平人捐銀一
　　千二百兩俱准其免罪其軍流罪犯各減十分之
　　四三品以上官捐銀七千二百兩四品官捐銀三
　　千兩五六品官捐銀二千四百兩七品以下舉人
　　進士捐銀一千五百兩貢監生員捐銀一千二百
　　兩平人捐銀七百二十兩俱准其免罪徒罪以下
　　各減十分之六捐銀俱准其免罪凡罪人并妻子
　　發遣奉天寧古塔船厰打牲烏拉伯都納齊齊哈
　　爾黑龍江墨爾根三姓地方除十惡强盜光棍等
　　犯不准免外其餘發遣罪犯一二品官捐銀六千
　　兩三四品官捐銀四千八百兩五六品官捐銀三
　　千六百兩七品以下進士舉人捐銀二千四百兩
　　貢監生員捐銀一千二百兩平人捐銀六百兩准
　　其本身及妻子家屬回籍如本犯已死其子係冊
　　内有名并家口存留彼處者酌議捐銀各減十分
　　之六准其妻子家屬回籍其軍流徒罪已經發遣
　　者流犯捐銀六百兩徒犯捐銀四百八十兩准其
　　免罪回籍十三年二月定直省自理贖鍰銀兩造
　　冊題報之例
　　乾隆元年三月復行贖罪舊例五年十二月増定
　　老幼實犯死罪減流收贖之例又定過失傷人收
　　贖銀數例部議查例内止載過失殺人銀數並無
　　過失傷人若干銀兩之文按過失殺人絞罪收贖
　　銀十有二兩今將收贖過失傷人銀數其致傷輕
　　重應得罪名不成傷笞二十贖銀三錢五分四釐
　　手足傷笞三十贖銀五錢三分二釐他物傷笞四
　　十贖銀七錢九釐拔髮方寸以上笞五十贖銀一
　　兩四錢一分九釐折人齒十指一眇人一目者杖
　　一百贖銀一兩七錢七分四釐折人二齒二指者
　　杖六十徒一年贖銀三兩五錢四分八釐折肋堕
　　胎眇人兩目及刄傷者杖八十徒二年贖銀五兩
　　三錢二分二釐致成廢疾者杖一百徒三年贖銀
　　七兩九分七釐成篤疾者杖一百流三千里贖銀
　　十兩六錢四分五釐九年三月定命案贖罪者倍
　　追給埋塟銀兩又定各省贖罪銀兩改收稻穀貯
　　倉例四月定妻過失殺夫妾過失殺家長及過失
　　殺正妻者杖罪的決流徒等罪收贖例十七年十
　　一月定笞杖捐贖例又定笞杖贖罪分别題結外
　　結例二十三年三月停止斬絞捐贖例三十一年
　　十二月嚴定問刑官多取贖鍰之例三十二年三
　　月泰州知州僧保住審理逃犯金三未將起除刺
　　字疤痕親騐率行扶同吏目曽自棟呈覆將金三
　　訊無另竊案件交捕管押致捕役賄縱督臣高晉
　　將僧保住照不曽㸃視之提牢官減獄卒罪三等
　　已經捕得再減一等律杖八十徒二年不准納贖
　　部查僧保住不知逃犯更名不加審究其捕役賄
　　縱又在公出之後尚與有心踈縱者有間可否准
　　贖出自
聖恩題請奉
㫖准其贖罪閏七月刑部奏已革四川叙永同知王銘
　　環經管關務查出漏税布三十疋並不詳報充公
　　私自侵盜依律杖七十徒一年半不准納贖今該
　　犯之子呈請捐銀一千六百兩代父贖罪查王銘
　　環將漏税之物不行詳報充公與因事枉法受財
　　者情稍有間伊係職官可否准其贖罪之處請
㫖奉
㫖准其贖罪三十六年十二月廣東四㑹縣減等流犯
　　王瑞可呈請照例捐銀一千二百兩納贖部議查
　　乾隆二十三年三月奉
㫖斬絞各犯納贖之例永行停止俟遇有恩赦減等其
　憚於逺行者再准收贖而贖鍰則仍照原擬罪名不
　得照減等之罪又定例平人犯死罪遇有減等者仍
　　照原犯罪名捐銀一千二百兩准其免罪等語該
　　犯因鬬毆石傷人命擬絞緩決三次欽奉
恩㫖減流納贖與例相符請准贖罪三十八年四月前
　　署杞縣承辦兵差科派㕘革審擬從重比照擬絞
　　監候緩決之犯官蔡淮英之母呈請納銀一萬兩
　　代子贖罪部臣奏請得
㫖准其贖罪四十年四月已革貴州平越縣知縣侵盜
　　錢糧六百六十兩照例杖流之張宗伯在配呈請
　　加倍捐銀三千兩贖罪并請自備資斧赴川省軍
　　營効力部請從之亳州民李學書之祖於雍正年
　　間曽充皂𨽻後李學書之父李義於乾隆九年及
　　二十七年捐納布政司理問職銜李學書捐貢并
　　捐郎中職銜又自行加捐即用事發照隠匿公私
　　過名以圖選用例發附近充軍伊母情願捐銀一
　　萬兩為子贖罪部核其情節尚無别項過犯請從
　　之四十八年十二月部議臣部辦理贖罪一條除
　　斬絞各犯已於乾隆二十三年三月内欽奉
諭㫖俟減等後再准收贖外其餘軍流徒罪官常各犯
　　無論旗民於具呈後臣部檢查原案核其情節輕
　　者遂案専摺具奏情重者即指摘批駁罪應杖笞
　　官犯四品以上亦照徒罪以上例辦理四品以下
　　官犯及常犯即由臣部核定准贖仍於年底彚題
　　至發遣新疆烏嚕木齊伊犂等處之犯有核其情
　　節可憫情願破格捐贖者開具事由據呈轉奏久
　　經遵照在案伏思贖鍰各案原係
皇上格外加恩予人悔過自新之路本非臣下所可専
　　是以凡一切准贖者固無不仰懇
聖鑒共沐矜全至於情節較重未能准贖之犯向例即
　　由臣部議駁但未經與准贖各犯一體奏明誠恐
　　其中未必悉歸平允請嗣後外遣軍流以下罪犯
　　如有在部呈請贖罪者無論應准應駁俱開列案
　　由分别似應准贖不准贖兩項按月彚題如一月
　　内僅止一件即歸入下月彚題俟
命下之日將不准贖者原呈發還准贖者照例辦理如
　　此則准駁總由
欽定不特事歸覈實而辦理亦昭詳慎
上如其請
　
　
　
　
　
　
　
　
　
　
　
　
皇朝通典卷八十九
　欽定四庫全書
　皇朝通典卷九十
　　州郡(一/)
　　　(臣/)等謹按杜佑作通典其州郡門凡十四卷以
　　　古九州為綱以唐代之州郡為目凡州縣之沿
　　　革皆自唐上推之以㑹於禹貢誠足為稽古之
　　　助第考九州之制肇自唐虞春秋以前分合可
　　　據秦置郡縣而後愈析愈繁彌難考證且九州
　　　外境代有展拓必仍杜氏體例則不得不於九
　　　州之外别為標目同此王土王臣而外之於義
　　　亦未為妥協業於五朝續通典本門中加案聲
　　　駮欽惟
　皇朝之定大業也發祥長白奄有東土
積功累仁基緒日大至
世祖章皇帝入闗定鼎統御六合
重熙洊洽永固丕基其各省之地舊在九州之内及廣東
　　　廣西雲南貴州諸省之舊在九州外者且置勿論
　　　溯自我
太祖高皇帝
太宗文皇帝創建鴻圖首取哈達輝發烏拉葉赫及寧古
　　　塔諸地於是内附者則有舊藩䝉古内扎薩克二
　　　十五部五十一旗
聖祖仁皇帝
世宗憲皇帝繼奮天聲膚功屢奏於是内附者則有
　　　新藩蒙古喀爾喀四部八十二旗青海四部二
　　　十九旗及賀蘭山厄魯特等地西藏全部地至
　　　我
　皇上御極以來平凖噶爾回部於是有天山南北路地
　　　計今地之在古九州外者且不下數萬里尤非有
　　　明以前各朝所可比論若必以古九州為主則是
　　　九州以外之地且數倍於九州之地於體例更為
　　　不合我
　　國家恢張上理統揖羣元
　燾載之恩無分遐邇又奚為區以别之也今謹以省分
　　　卷首列
　　京師順天府崇首善也次之以
　　盛京重
　　留都也又次之以
　　興京猶之天作高山之意也自直𨽻以下凡為省十
　　　有八則由近迄逺序及焉其未𨽻省諸地特附叙
　　　大致於諸省之後至杜書各州之後附以風俗夫
　　　風俗相沿本非一成而不可易我
　　朝
列聖相承漸仁摩義
　文軫誕敷
　皇猷逺鬯士食舊徳農服先疇固已東越瀛壖西窮䝉
　　　汜北逾漠野南軼炎陬風無殊音俗無異徑强為
　　　分别實閡通規若夫山川之流峙振古如兹户口
　　　之登耗逾時輒變恭纂統志業已備書故於兹編
　　　概從其畧云
　　京師順天府(東西距四百七十六里南北距四百八/十八里東至遵化州界二百四十六里)
　　　(西至宣化府保安州界二百三十里南至天津府/青縣界三百十三里北至邊墻一百七十五里東)
　　　(南至天津府天津縣界二百里西南至保定府新/城縣界一百七十里東北至遵化州馬蘭峪邊墻)
　　　(三百四十里西北至宣化/府延慶州界一百三十里)
　　京師順天府明京師
　皇朝順治元年
世祖章皇帝定鼎建都於此仍設順天府尹十六年省
　　　漷縣康熙十五年升遵化縣為州雍正九年増
　　　置寧河縣乾隆八年升遵化州為直𨽻州以玊
　　　田豐潤二縣往屬凡領京縣二州五縣十有七
　　　　大興(京/縣)　宛平(京/縣)　通州(順治十六年/省漷縣入州)　昌
　　　平州　涿州　霸州　薊州　良鄉　固安
　　　永清　東安　香河　三河　武清　寶坻
　　　順義　密雲　懷柔　房山　文安　大城
　　　保定　平谷　寧河(本寶坻縣地明永樂初置/梁城千戸所  本朝雍正)
　　　(九年/置縣)
　　盛京(東西距五千一百餘里南北距六千八百三/十餘里東至海四千三百餘里西至山海闗)
　　　(接直𨽻永平府界八百餘里南至海七百三十/餘里北至黒龍江外大興安嶺接俄羅斯界五)
　　　(千一百餘里東南至希喀塔山濵海界二千九/百餘里西南至海八百餘里東北至費雅哈濵)
　　　(海界四千餘里西北至䝉古土黙特奈曼各部/界六百九十餘里自  盛京至  京師一千四)
　　　(百七十/餘里)
　　盛京明定遼東寧海州葢州復州金州瀋陽鐵嶺三
　　　萬遼海廣寧義州寧逺等衛及安樂自在二州地
　　　我
　　朝發祥長白建
　　國滿洲逮
肇祖締造
　　興京肇基王迹傳至
興祖
景祖
顯祖積功累仁基緒益大至
太祖高皇帝創建鴻圖奄有哈達輝發烏拉葉赫及寧古
　　　塔諸地天命三年城界藩五年遷薩爾滸六年取
　　　瀋陽遼陽七年建
　　東京於遼陽十年自
　　東京遷都瀋陽
太宗文皇帝天聰五年營建
　　宫闕號為
　　盛京於是全遼之地悉歸撫定
世祖章皇帝統御六合入闗定鼎以
　　盛京為留都順治元年悉裁諸衛設八旗駐防官兵
　　　統以重臣十年以遼陽為府置遼陽海城二縣十
　　　四年罷遼陽府於
　　盛京置奉天府設府尹康熙三年設廣寧府領廣寧
　　　縣錦縣寧逺州四年罷廣寧府置錦州府移治錦
　　　縣又於奉大府増置承徳盖平開原鐵嶺四縣改
　　遼陽縣為州雍正四年於吉林烏拉置永吉州寧
　　古塔置泰寧縣伯都訥置長寧縣俱𨽻奉天府七
　　年罷泰寧縣十二年於故復州衛地置復州故金
　　州衛地置寧海縣又於錦州府増置義州乾隆元
　　年罷長寧縣十二年罷永吉州共設府二其錦州
　　一府仍屬奉天府尹
　　奉天府(順治十/四年置)領州二縣六承徳(附郭明瀋陽中/衛  本朝建為)
　　(康盛京順治十四年設奉天府/  熙四年置承徳縣為府治)遼陽州(明定遼左/右前後四)
　　(衛東寜衛及中左右前後等千户所九本朝天命/七年築  東京城於遼陽城東五里  年遷都之)
　　(十年由遼陽遷都瀋陽順治初設海東京遼陽城/守尉駐此十年置遼陽府領遼陽  城二縣十四)
　　(年罷府為遼陽縣屬奉天/府康熙四年升縣為州)復州(明復州衛年本朝/雍正十一  改置)
　　(州/)海城(明海州衛陽本朝順治十年改置海/城縣屬遼  府十四年屬奉天府)葢平
　　(明盖州衛置本朝/康熙四年  縣)寧海(明金州衛改本朝雍/正十二年  置縣)開原
　　(明三萬衛後乂徙置遼海衛於此永樂中於城内/置安樂自在二州後徙自在州於遼陽城内  本)
　　(朝康熙四/年改置縣)鐵嶺(明鐵嶺衛改本朝/康熙四年  置縣)
　　錦州府(康熙三年置廣寧府治廣寧縣四/年罷廣寜府改置今府移治錦縣)領州二
　　　縣二錦(明廣寧中屯左屯右屯三衛改本朝康熙/元年改置縣屬奉天府三年  屬廣寜府)
　　　(四年為錦/州府治)寧逺州(明初為廣寧前屯中屯二衛地/宣徳三年分二衛地置寧逺衛)
　　　(屬本朝康熙三年改置州/  廣寧府四年屬錦州府)義州(明義州衛賜本朝/初以其地  察哈)
　　　(爾康熙十四年察哈爾叛討平之遷其部衆於宣/化大同邊外以地屬廣寧縣雍正十二年置州)
　　　廣寧(明廣寜衛及廣寧中左右三衛府本朝康熙/三年置廣寜府並置廣寜縣為  治四年罷)
　　　(府以縣屬/錦州府)
　　興京(在里盛京東南二百七十里東西距二百二十/五  南北距二百九十里東至吉林界三十五)
　　　(里西至奉天府承徳縣界一百九十里南至鳳凰/城界一百八十里北至奉天府開原縣界一百十)
　　　(里東南至吉林界十五里西南至鳳凰城界一百/六十餘里東北至吉林界一百五十里西北至開)
　　　(原縣界一百三十里自十興京/至  京師一千七百四  餘里)
　　興京明置建州衛後廢
　　本朝
景祖築城以居
太祖高皇帝龍興於此升為
　　興京
世祖章皇帝入闗定鼎以
　　盛京為留都設奉天府尹兼統之
　　　(臣/)等謹按我
　　朝發源長白自
逺祖定三姓之亂居鄂多理城
　　國號滿洲是為開基之始逮我
肇祖締造
　　興京用啟王迹
太祖高皇帝天命七年建
　　東京於遼陽十年自
　　東京遷都瀋陽
太宗文皇帝天聰五年建
　　盛京
世祖章皇帝入闗定鼎以
　　盛京為留都順治元年悉裁諸衛設八旗駐防官兵
　　　以内大臣副都統領之三年改内大臣為奉天安
　　　班章京給鎮守總管官印十年於寧古塔設安班
　　章京副都統鎮守之康熙元年改奉天安班章京
　　為鎮守遼東等處將軍寧古塔安班章京為鎮守
　　寧古塔等處將軍四年改鎮守遼東等處將軍為
　　鎮守奉天等處將軍十年於吉林烏拉設副都統
　　十五年移寧古塔將軍駐吉林烏拉留副都統鎮
　　守寧古塔二十二年於黒龍江設將軍副都統二
　　十九年移黒龍江將軍駐墨爾根三十年於伯都
　　訥設副都統三十二年移黒龍江副都統亦駐墨
　　爾根三十八年黒龍江將軍副都統皆自墨爾根
　　城移駐齊齊哈爾四十九年於墨爾根設副都統
　　雍正三年於阿勒楚喀設副都統五年設熊岳錦
　　州二副都統七年於三姓設副都統乾隆二十七
　　年於拉林設副都統其全境自遼河左右則奉天
　　將軍統之其東則吉林將軍統之其北則黒龍江
　　將軍統之而副都統復分鎮於將軍所轄之地其
　　餘各城各邊門又有城守尉防守尉等員分駐焉
　　　王氣特鍾幅員萬里民物殷阜風俗淳和古所謂
　　　軒轅之國建徳之邦良不是過兹以是編非輿地
　　　専書未及徧載謹叙其大畧於此
　　　直𨽻省(東西距一千一百八里南北距二千餘里/東至  盛京錦州府寧逺州界六百七十)
　　　(八里西至山西大同府靈邱縣界四百三十里南/至河南開封府蘭陽縣界一千四百三十里北至)
　　　(邊墻一百九十八里自邊外為熱河道口北道所/轄地又四百餘里東南至海岸四百四十里西南)
　　　(至河南彰徳府安陽縣界一千一百三十里東北/至喜峯口邊墻四百二十里自古北等口邊外為)
　　　(承徳府地至木蘭圍塲又五百餘里西北至山西/大同府天鎮縣界五百三十里自獨石等口邊外)
　　　(為口北三㕔地又四百餘里自/省治至  京師三百三十里)
　　　直𨽻明以順天府為京師共領順天保定永平真
　　　定順徳廣平大名河間八府延慶保安二州
　皇朝順治元年
世祖章皇帝定鼎建都以保定府為省治康熙三十二年
　　　改宣化鎮為宣化府雍正元年改真定府為正定
　　　府二年升正定府屬之冀趙深定晉五州并改天
　　　津衛俱為直𨽻州七年升河間府屬之滄州為直
　　𨽻州九年復升天津州為府以滄州屬之十一年
　　於熱河置直𨽻承徳州十二年升保定府屬之易
　　州為直𨽻州以晉州還屬正定乾隆七年罷承徳
　　州改置熱河㕔八年升順天府屬之遵化州為直
　　𨽻州四十三年升熱河㕔為承徳府凡領府十直
　　𨽻州六
　　保定府(省/治)領州二縣十五清苑(附/郭)祁州　安州
　　滿城　安肅　定興　新城　唐　博野　望都
　　(初名慶都乾隆/十一年改今名)　容城　完　蠡　雄　束鹿
　　高陽　新安
　　永平府領州一縣六盧龍(附/郭)灤州　遷安　撫寧
　　　昌黎　樂亭　臨榆(本古臨渝闗地亦名榆闗/明洪武初改建山海闗十)
　　(四年置山海衛置本/朝乾隆二年改  縣)
　　河間府領州一縣十河間(附/郭)景州　獻　阜城
　　肅寧　任邱　交河　寧津　吴橋　故城　東
　　光(雍正七年分屬/滄州九年還屬)
　　天津府領州一縣六天津(附郭舊為天津衛雍正/二年升為直𨽻州九年)
　　(升州為府以州/地置縣為府治)滄州(初屬河間府雍正七年/升為直𨽻州九年來屬)青(舊/屬)
　　(河間府順治六年以興濟縣省入/雍正二年改屬天津州九年屬府)静海(舊屬河間/府雍正二)
　　(年改屬天津/州九年屬府)南皮(舊屬河間府雍正七年/分屬滄州九年來屬)鹽山(舊/屬)
　　(河間府雍正七年分/屬滄州九年來屬)慶雲(舊屬河間府雍正七年/分屬滄州九年來屬)
　　正定府領州一縣十三正定(附郭舊名真定雍/正元年改今名)晉
　　州(雍正二年升為直/𨽻州十二年還屬)獲鹿　井陘　阜平(順治十/六年省)
　　(入曲陽行唐二縣康/熙二十二年復置)欒城　行唐　靈壽　平山
　　　元氏　贊皇　無極(雍正二年分屬晉/州十二年還屬)藁城(雍/正)
　　(二年分屬晉州/十二年還屬)新樂(雍正二年分屬定/州十二年還屬)
　　順徳府領縣九邢臺(附/郭)沙河　南和　平鄉　廣
　　宗　鉅鹿　唐山　内邱　任
　　廣平府領州一縣九永平(附/郭)磁州(初屬河南彰徳/府雍正四年來)
　　(屬/)曲周　肥鄉　雞澤　廣平　邯鄲　成安
　　威　清河
　　大名府領州一縣六大名(附郭舊尚有魏/縣旋省入焉)元城(附/郭)開
　　州　南樂　清豐　東明　長垣
　　宣化府領州三縣七宣化(附郭舊為宣府左右前/三衛  本朝初省左右)
　　(二衛入前衛為宣府鎮康熙三十/二年改置宣化府並置縣為府治)蔚州(舊屬山西/大同府雍)
　　(正六年來屬乾隆三/十二年省蔚縣入焉)延慶州(初屬宣府鎮為東路/康熙三十二年屬府)
　　保安州(初屬宣府鎮為東路/康熙三十二年屬府)赤城(舊赤城堡府本/朝初屬宣  鎮)
　　(曰上北路康熙三十/二年改置縣屬府)龍門(舊龍門衛下本朝初屬/宣府鎮曰  北路康熙)
　　(三十二年改/置縣屬府)萬全(舊萬全衛熙本朝初屬宣府鎮/為西路康  三十二年改置縣)
　　(屬/府)懷來(舊懐來衛三本朝初屬宣府鎮為/東路康熙  十二年改置縣屬府)西寧(舊/廢)
　　(順聖縣十本朝初領于蔚州衛/康熙三  二年改置縣屬府)懷安(舊懷安衛宣/本朝初屬)
　　(府鎮為西路康熙三/十二年改置縣屬府)
　　承徳府(在古北口外明初置興州五衛營州五衛/及大寧新城富峪㑹州四衛天順以後烏)
　　(梁海居之為朶顔衛地其東境兼為泰寜衛地宫/本朝初内屬名曰熱河康熙四十二年建  行)
　　(於此曰河避署山莊五十二年築熱河城雍正元/年置熱  同知㕔十年置八溝同知㕔十一年於)
　　(熱河建直𨽻承徳州乾隆元年置四旗通判㕔五/年置塔子溝通判㕔又設熱河遒駐承徳州七年)
　　(罷州改置通判移治熱河西南之喀喇河屯三十/九年設烏蘭哈達㕔三座塔㕔四十三年升熱河)
　　(㕔為/府)領州一縣五灤平(乾隆七年設喀喇河/屯㕔四十三年置縣)平泉
　　州(雍正十年置八溝㕔/乾隆四十三年置州)豐寧(乾隆元年設四旗/㕔四十三年置縣)赤
　　峯(乾隆三十九年設烏蘭/哈達㕔四十三年置縣)建昌(乾隆三年設塔子/溝㕔四十三年置)
　　(縣/)朝陽(乾隆三十九年設三座/塔㕔四十三年置縣)
　　遵化州(舊為遵化縣屬順天府康熙十五/年升為州乾隆八年升直𨽻州)領縣二
　　玊田(初屬順天府雍正四年改/屬永平府乾隆八年來屬)豐潤(初屬順天府/雍正四年改)
　　(屬永平府乾/隆八年來屬)
　　易州(初屬保定府雍正十/二年升為直𨽻州)領縣二淶水(初屬保定/府雍正十)
　　(二年/來屬)廣昌(初屬山西大同府/雍正十二年來屬)
　　冀州(初屬正定府雍正/二年升直𨽻州)領縣五南宫　新河　棗
　　强　武邑　衡水(五縣舊並屬正定/府雍正二年來屬)
　　趙州(初屬正定府雍正/二年升直𨽻州)領縣五柏鄉　隆平　高
　　邑　臨城　寧晉(五縣舊並屬正定/府雍正二年來屬)
　　深州(舊屬正定府雍正/二年升直𨽻州)領縣三武强　饒陽　安
　　平(三縣舊並屬正定/府雍正二年來屬)
　　定州(舊屬正定府雍正/二年升直𨽻州)領縣二曲陽(初屬正定府/雍正二年來)
　　(屬/)深澤(初屬保定府雍/正十二年來屬)
　
　
　
　
　
　
　
　
　
　
　
　
　
　
　
皇朝通典卷九十
欽定四庫全書
皇朝通典卷九十一
　州郡(二/)
　　山東(東西距一千六百四十里南北距八百十里/東至海一千三百里西至直𨽻大名府元城)
　　(縣界三百四十里南至江蘇徐州府沛縣界五百/七十里北至直隸河間府寧津縣界二百四十里)
　　(東南至江蘇海州界六百八十里西南至河南歸/徳府商邱縣界六百八十里東北至海四百二十)
　　(里西北至直隸冀州南宫縣界/三百十里在  京師南八百里)
　　山東明領濟南兖州東昌青州登州萊州六府
　本朝因之雍正二年升濟南府之泰安武定濱三州
　　兖州府之沂曹濟寧三州為直隸州八年以濟寧
　　還屬兖州府又升兖州府之東平州東昌府之髙
　　唐州濮州青州府之莒州為直隸州十二年升武
　　定州沂州為府以濱州改屬武定府以莒州改屬
　　沂州府仍以髙唐州還屬東昌府十三年升泰安
　　州曹州為府以東平州改屬泰安府以濮州改屬
　　曹州府乾隆三十九年升兖州府之濟寧州東昌
　　府之臨清州並為直隸州凡領府十州二
　　濟南府(省/㑹)領州一縣十五厯城(附/郭)徳州　章邱
　　鄒平　淄川　長山　新城　齊河　齊東　濟
　　陽　徳平　禹城(雍正八年分屬髙/唐州十二年還屬)臨邑(雍正八/年分屬)
　　(髙唐州十/二年還屬)平原(雍正八年分屬髙/唐州十二年還屬)陵(雍正八年分/屬髙唐州十)
　　(二年/還屬)長清(雍正二年分屬奉/安州十二年還屬)
　　泰安府(舊為泰安州屬濟南府雍正二年升為直/𨽻州領長清新泰萊蕪肥城四縣十三年)
　　(升為/府)領州一縣六泰安(附郭元以前為奉符縣明/省入州  本朝雍正十三)
　　(年升州為府以州/地置縣為府治)新泰(初屬濟南府雍正二年分/屬泰安州十三年屬府)
　　東平州(初屬兖州府雍正八年升為直𨽻州領東/阿平隂陽榖夀張四縣十三年升泰安州)
　　(為府以東平州及所領東阿平隂二縣𨽻焉/其原領之陽榖夀張二縣仍還屬兖州府)東阿
　　(初屬兖州府雍正八年分/屬東平州十三年來屬)平隂(初屬兖州府雍正/八年分屬東平州)
　　(十三年/來屬)萊蕪(初屬濟南府雍正二年/屬泰安州十三年屬府)肥城(初屬濟/南府雍)
　　(正二年屬泰安/州十三年屬府)
　　武定府(初為武定州屬濟南府雍正二年升為直/𨽻州領陽信海豐樂陵三縣十二年升為)
　　(府/)領州一縣九惠民(附郭元以前為厭次縣明初/省入武定州  本朝雍正十)
　　(二年升州為府以/州地置縣為府治)濱州(初屬濟南府雍正二年升/直隸州領利津霑化蒲臺)
　　(三縣十二年以州/及所屬三縣來屬)陽信(初屬濟南府雍正二年/屬武定州十二年屬府)海
　　豐(初屬濟南府雍正二年/屬武定州十二年屬府)樂陵(初屬濟南府雍正/二年屬武定州十)
　　(二年/屬府)利津(初屬濟南府雍正二年/分屬濱州十二年來屬)霑化(初屬濟南/府雍正二)
　　(年分屬濱州/十二年來屬)蒲臺(初屬濟南府雍正二年/分屬濱州十二年來屬)青城(初/屬)
　　(濟南府雍正/十二年來屬)商河(初屬濟南府雍/正十二年來屬)
　　兖州府領縣十滋陽(附/郭)曲阜　寧陽　鄒　泗水
　　　滕　嶧　汶上　陽榖(雍正八年分屬東/平州十三年還屬)夀張
　　(雍正八年分屬東/平州十三年還屬)
　　沂州府(初為沂州屬兖州府雍正二年升為直/𨽻州領郯城費二縣十二年升為府)領
　　州一縣六蘭山(附郭元以前為臨沂縣明初省入/沂州  本朝雍正十二年升州為)
　　(府以州地置/縣為府治)莒州(初屬青州府雍正二年升為直/𨽻州領䝉隂沂水日照三縣十)
　　(二年以州及所/領三縣來屬)郯城　費(二縣初俱屬兖州府雍/正二年分屬沂州十二)
　　(年屬/府)沂水　蒙隂　日照(三縣初俱屬青州府雍/正二年分屬莒州十二)
　　(年來/屬)
　　曹州府(初為曹州屬兖州府雍正二年升直/𨽻州領曹定陶二縣十三年升為府)領州
　　一縣十菏澤(附郭舊為濟隂縣元省入曹州地本/朝雍正十三年升州為府以州  置)
　　(縣為/府治)濮州(初屬東昌府雍正八年升為直𨽻州領/范觀城朝城三縣十三年以州及所領)
　　(三縣/來屬)曹　定陶(二縣初俱屬兖州府雍正/二年屬曹州十三年屬府)范　觀
　　城　朝城(三縣初俱屬東昌府雍正八/年分屬濮州十三年來屬)鉅野　鄆
　　城(二縣初俱屬兖州府雍正二/年分屬濟寧州十三年來屬)單　城武(二縣初/俱屬兖)
　　(州府雍正十/三年來屬)
　　東昌府領州一縣九聊城(附/郭)髙唐州(雍正八年升/為直𨽻州以)
　　(濟南府屬之平原禹城臨邑陵四縣𨽻之/十二年以州還屬所領四縣仍屬濟南府)堂邑
　　博平　茌平　清平　莘　冠　館陶　恩
　　青州府領縣十一益都(附/郭)博山(雍正十二年析益/都縣及濟南府之)
　　(淄川縣泰安府/之萊蕪縣地置)臨淄　博興　髙苑　樂安　壽
　　光　昌樂　臨朐　安邱　諸城
　　登州府領州一縣九蓬萊(附/郭)寧海州　黄　福山
　　　棲霞　招逺　萊陽　文登　榮城(本文登縣/地明置成)
　　(山衛升本朝雍正十/二年  為榮城縣)海陽(本萊陽縣地明置大嵩衛/  本朝雍正十二年升)
　　(為海/陽縣)
　　萊州府領州二縣五掖(附/郭)平度州　膠州　濰
　　昌邑　髙密　即墨
　　濟寧州(初屬兖州府雍正二年升為直𨽻州領嘉/祥鉅野鄆城三縣七年裁直𨽻州仍屬兖)
　　(州府乾隆三十九/年復升為直𨽻州)領縣三金鄉　魚臺(二縣初俱/屬兖州府)
　　(乾隆三十/九年來屬)嘉祥(初屬兖州府雍正二年屬濟寧州/七年改屬曹州十三年還屬兖州)
　　(府乾隆三十/九年復來屬)
　　臨清州(初屬東昌府乾隆三/十九年升為直𨽻州)領縣三武城　夏津
　　　邱(三縣初俱屬東昌府/乾隆三十九年來屬)
　　山西省(東西距九百三十五里南北距一千七百/八十三里東至直𨽻正定府贊皇縣界四)
　　(百三十里西至陜西綏徳州吴堡縣界五百五里/南至河南陜州界一千二十三里北至殺虎口邊)
　　(墻七百六十里東南至河南衛輝府輝縣界八百/五十里西南至陜西同州府朝邑縣界一千一百)
　　(五里東北至直𨽻宣化府懐安縣界六百七十三里/西北至陜西榆林府府谷縣界八百八十里在)
　　(京師西南一千二百里其北自得勝口邊外為豐/鎮寧逺二㕔境東西距二百七十餘里南北距二)
　　(百八十餘里自殺虎口邊外為歸綏七㕔/境東西距四百餘里南北距三百七十里)
　　山西明領太原平陽潞安大同汾州五府澤沁遼
　　三州
　本朝初因之雍正二年升太原府屬之平定忻代保
　　徳四州平陽府屬之蒲解絳吉隰五州俱為直𨽻
　　州三年増置朔平寧武二府六年升蒲州澤州俱
　　為府乾隆三十五年以吉州及所領縣還屬平陽
　　府又升平陽府之霍州為直𨽻州凡領府九直隸
　　州十㕔七
　　太原府領州一縣十陽曲(附/郭)岢嵐州　太原　榆
　　次　太谷　祁　徐溝(乾隆二十八年/省清源縣入焉)交城　文
　　水　嵐　興(雍正二年屬保/徳州七年還屬)
　　平陽府領州一縣十臨汾(附/郭)吉州(雍正二年升為/直𨽻州領蒲鄉)
　　(寧二縣乾隆三十五年/以州及鄉寧縣還屬)洪洞　浮山　岳陽　曲
　　沃　翼城　太平　襄陵(雍正二年屬絳/州七年還屬)汾西(雍/正)
　　(二年屬隰州/七年還屬)鄉寧(雍正二年分屬吉州/乾隆三十五年還屬)
　　蒲州府(初為蒲州屬平陽府雍正二年升為直𨽻/州領臨晉榮河萬泉猗氏四縣七年升為)
　　(府/)領縣六永濟(附郭舊河東縣明初省入蒲州地/本朝雍正七年升州為府以州)
　　(置縣為/府治)臨晉　榮河　猗氏　萬泉(四縣初俱屬/平陽府雍正)
　　(二年屬蒲州/七年屬府)虞鄉(舊縣元省入臨晉置/本朝雍正七年復)
　　潞安府領縣七長治(附/郭)長子　屯留　襄垣　潞
　　城　壺闗　黎城
　　汾州府領州一縣七汾陽(附/郭)永寧州　孝義　平
　　遥　介休　石樓　臨　寧鄉
　　大同府領州二縣七大同(附/郭)渾源州　應州　懐
　　仁　山隂　陽髙(舊陽山髙山二衛併本朝順治/十三年以髙山衛  入陽山衛)
　　(為陽髙衛雍正/三年改置縣)天鎮(舊天成鎮逺二衛衛本朝順/治十三年以鎮逺  併入天)
　　(成衛為天鎮衛雍/正三年改置縣治)廣靈　靈邱
　　澤州府(初為直𨽻州雍/正七年升為府)領縣五鳯臺(附郭雍正七/年升州為府)
　　(以州地置/縣為府治)髙平　陽城　陵川　沁水
　　寧武府(舊為寧武闗三本朝初為/寧武營雍正  年改置府)領縣四寧武(附/郭)
　　(舊寧化守禦所雍正/三年改置縣為府治)偏闗(舊偏闗所雍正/三年改置縣)神池(舊/神)
　　(池堡雍正三/年改置縣)五寨(舊五寨堡雍正/三年改置縣)
　　朔平府(舊右玉林衛雍/正三年改置府)領州一縣四右玉(附郭舊/右玉林)
　　(衛雍正三年改/置縣為府治)朔州(初屬大同府雍/正三年來屬)左雲(舊左雲/川衛雍)
　　(正三年/改置縣)平魯(舊平魯衛雍正/三年改置縣)馬邑(初屬大同府雍/正三年來屬)
　　沁州領縣二沁源　武鄉
　　遼州領縣二和順　榆社
　　平定州(初屬太原府雍正/二年升為直𨽻州)領縣三樂平　盂　夀
　　陽(三縣初俱屬太原/府雍正二年分屬)
　　忻州(初屬太原府雍正/二年升為直𨽻州)領縣二定襄　静樂(二縣/初俱)
　　(屬太原府雍/正二年分屬)
　　代州(初屬太原府雍正/二年升為直𨽻州)領縣三五臺　崞　繁畤
　　(三縣初俱屬太原/府雍正二年分屬)
　　保徳州(初屬太原府雍正/二年升為直𨽻州)領縣一河曲(初屬太原/府雍正二)
　　(年分/屬)
　　霍州(初屬平陽府乾隆三/十五年升為直𨽻州)領縣二趙城　靈石(二/縣)
　　(初俱屬平陽府乾/隆三十五年分屬)
　　解州(初屬平陽府雍正/二年升為直𨽻州)領縣四安邑　夏　平陸
　　　芮城(四縣初俱屬平陽/府雍正二年分屬)
　　絳州(初屬平陽府雍正/二年升為直𨽻州)領縣五垣曲(初屬平陽府/雍正二年屬)
　　(解州七/年分屬)聞喜(初屬平陽府雍/正七年分屬)絳(初屬平陽府雍/正七年分屬)稷
　　山(初屬平陽府雍/正二年分屬)河津(初屬平陽府雍/正二年分屬)
　　隰州(初屬平陽府雍正/二年升為直隸州)領縣三大寧　永和(二縣/初俱)
　　(屬平陽府雍/正二年分屬)蒲(初屬平陽府雍正二/年屬吉州九年屬州)
　　歸化城同知㕔(在殺虎口外二百里雍/正元年設同知治此)
　　綏逺城同知㕔(在歸化城東北五里雍/正四年設同知治此)
　　歸化城通判㕔(以下五㕔初皆以筆帖式協理通/判乾隆二十五年定設通判並𨽻)
　　(歸綏/道)
　　和林格爾通判㕔
　　薩拉齊通判㕔
　　清水河通判㕔
　　托克托城通判㕔
　　河南省(東西距一千二百二十里南北距一千二/百九十里東至江蘇徐州府碭山縣界三)
　　(百六十里西至陜西同州府潼闗㕔界八百六十/里南至湖北黄州府黄安縣界八百五十里北至)
　　(直𨽻廣平府成安縣界四百四十里東南至安徽/潁州府阜陽縣界五百六十里西南至湖北襄陽)
　　(府襄陽縣界八百二十里東北至山東曹州府曹/縣界二百里西北至山西遼州界七百四十里在)
　　(千京師西南一/  五百四十里)
　　河南明領開封歸徳彰徳衛輝懐慶河南南陽汝
　　寧八府汝州一州
　本朝因之雍正二年升開封府之陳許鄭禹四州及
　　河南府之陜州汝寧府之光州並為直𨽻州十二
　　年升陳州許州為府仍降鄭州禹州為屬州乾隆
　　六年改許州府為直𨽻州凡領府九直𨽻州四
　　開封府(省/㑹)領州二縣十四㕔一祥符(附/郭)鄭州(雍正/二年)
　　(升為直𨽻州領滎陽滎澤河隂氾水/四縣十二年以州及所領四縣還屬)禹州(雍正二/年升為)
　　(直𨽻州領密新鄭二縣十二年以州及/所領二縣並屬許州府乾隆六年來屬)陳留　杞
　　　通許　尉氏　洧川　鄢陵　中牟　蘭陽
　　滎陽(雍正二年分屬鄭/州十二年還屬)滎澤(雍正二年分屬鄭州/十一年還屬乾隆二)
　　(十九年省河/隂縣入焉)氾水(雍正二年分屬鄭/州十一年還屬)密　新鄭(二/縣)
　　(雍正二年分屬禹州十三年/改屬許州府乾隆六年還屬)儀封㕔(本儀封縣乾/隆四十九年)
　　(改為/㕔)
　　陳州府(初為陳州屬開封府雍正二年升為直𨽻/州領西華項城沈邱太康四縣十二年升)
　　(為/府)領縣七淮寧(附郭雍正十二年升州為/府以州地置縣為府治)商水(初/屬)
　　(開封府雍正/十二年來屬)西華　項城　沈邱　太康(四縣初/俱屬開)
　　(封府雍正二年分屬/陳州十三年屬府)扶溝(初屬開封府雍/正十二年來屬)
　　歸徳府領州一縣七商邱(附/郭)睢州　寧陵　鹿邑
　　　夏邑　永城　虞城　柘城
　　彰徳府領縣七安陽(附/郭)湯隂　臨漳　林　内黄
　　(初屬直𨽻大名府/雍正三年來屬)武安　涉
　　衛輝府領縣十汲(附/郭)新鄉　獲嘉　淇　輝　延
　　津(初屬開封府雍正三年來/屬五年省胙城縣入焉)濬(初屬直𨽻大名府/雍正二年來屬)
　　滑(初屬直𨽻大名府/雍正二年來屬)考城(初屬歸徳府乾隆/四十八年來屬)封邱
　　(初屬開封府乾隆/四十八年來屬)
　　懐慶府領縣八河内(附/郭)濟源　原武(初屬開封府/雍正二年來)
　　(屬/)修武　武陟　孟　温　陽武(初屬開封府乾/隆四十八年來)
　　(屬/)
　　河南府領縣十洛陽(附/郭)偃師　鞏　孟津　宜陽
　　　登封　永寧　新安　澠池　嵩
　　南陽府領州二縣十一南陽(附/郭)南召(附郭順治十/六年省入南)
　　(陽縣雍正十/三年復置)鄧州　裕州　鎮平　唐　泌陽
　　桐柏　内鄉　新野　淅川　舞陽　葉
　　汝寧府領州一縣八汝陽(附/郭)信陽州　正陽(舊真/陽縣)
　　(雍正元年/改今名)上蔡　新蔡　西平　遂平　確山
　　羅山
　　陜州(初屬河南府雍正/二年升為直𨽻州)領縣三靈寳　閿鄉(二縣/初俱)
　　(屬河南府雍/正十年分屬)盧氏(初屬河南府雍/正十二年分屬)
　　汝州領縣四魯山　郟　寳豐　伊陽
　　許州(初屬開封府雍正二年升為直𨽻州領臨潁/等四縣十二年升為府以禹州及密新鄭二)
　　(縣來屬又増置石梁縣為府治乾隆六年復為直/𨽻州以禹州及密新鄭二縣還屬開封府仍省石)
　　(梁縣/入州)領縣四臨潁　襄城　郾城　長葛(四縣初/俱屬開)
　　(封府雍正二年屬州十二/年屬府乾隆六年仍屬州)
　　光州(初屬汝寧府雍正/二年升為直𨽻州)領縣四光山　固始　商
　　城　息(四縣初俱屬汝寜/府雍正二年分屬)
皇朝通典卷九十一
欽定四庫全書
皇朝通典卷九十二
　州郡(三/)
　　江蘇省(東西距九百五十里南北距一千一百六/十里東至太倉州崇明縣大海七百七十)
　　(里西至安徽和州界一百八十里南至寧國府宣/城縣界二百五十里北至山東沂州府郯城縣界)
　　(九百十里東南至松江府金山縣海岸九百三十/里西南至安徽太平府當塗縣界一百三十五里)
　　(東北至山東沂州府日照縣界八百三十里西北/至河南歸徳府虞城縣界九百四十里在  京師)
　　(南二千/四百里)
　　江蘇明以應天府為南京共領府十四州四其應
　　天蘇州松江常州鎮江淮安揚州七府徐州一州
　　為今下江地
　本朝改應天府為江寧府罷南直隸康熙六年定為
　　江蘇安徽兩省此為江蘇省雍正二年升蘇州府
　　之太倉州揚州府之通州淮安府之海邳二州並
　　為直隸州十一年升徐州為府仍改邳州為屬州
　　凡領府八州三直隸㕔一
　　江寧府(省會舊應天府熙本朝初年更今名/初屬江南省康  六年分為江蘇省)領縣
　　七上元　江寧(二縣/附郭)句容　溧水　江浦　六合
　　　高淳
　　蘇州府(省㑹初屬江南省康/熙六年分為江蘇省)領縣九吳　長洲(二/縣)
　　(附/郭)元和(雍正二年析長洲縣地置/與吳長洲二縣並為府治)崑山　新陽(雍/正)
　　(二年析崑山縣地/置與崑山縣同城)常熟　昭文(雍正二年析常熟/縣地置與常熟縣)
　　(同/城)吳江　震澤(雍正二年析吳江縣/地置與吳江縣同城)
　　松江府(初屬江南省康熙/六年分屬江蘇省)領縣七華亭(附/郭)婁(順治/十三)
　　(年置與華亭/並為府治)奉賢(雍正二年析/華亭縣地置)金山(雍正二年析/婁縣地置舊)
　　(治今縣東南境乾隆二/十六年移治朱涇鎮)上海　南滙(雍正二年析/上海縣地置)
　　青浦(雍正二年分設福泉縣/乾隆八年仍省入焉)
　　常州府(初屬江南省康熙/六年分屬江蘇省)領縣八武進(附/郭)陽湖(雍/正)
　　(二年析武進縣地置/與武進並為府治)無錫　金匱(雍正二年析無/錫縣地置與無)
　　(錫縣/同城)江隂　宜興　荆溪(雍正二年析宜興縣/地置與宜興縣同城)靖
　　江
　　鎮江府(初屬江南省康熙/六年分屬江蘇省)領縣四丹徒(附/郭)丹陽
　　金壇　溧陽(初屬江寧府雍/正二年來屬)
　　淮安府(初屬江南省康熙/六年分屬江蘇省)領縣六山陽(附/郭)阜寧(雍/正)
　　(九年析山陽鹽/城二縣地置)鹽城　清河(舊治黄河北岸乾隆/二十五年移治清江)
　　(浦/)安東　桃源
　　揚州府(初屬江南省康熙/六年分屬江蘇省)領州二縣六江都(附/郭)甘
　　泉(雍正九年析江都縣地/置與江都縣並為府治)高郵州　泰州　儀徵
　　(舊為儀真縣雍/正元年改今名)興化　寳應　東臺(乾隆四/十年置)
　　徐州府(舊為徐州領蕭碭山豐沛四縣屬江南省/康熙六年分屬江蘇省雍正十一年升為)
　　(府/)領州一縣七銅山(附郭雍正十一/年置縣為府治)邳州(初屬淮/安府舊)
　　(治今州西南境康熙二十八年移今治雍正二年/升為直隸州領宿遷睢寧二縣十一年以州及二)
　　(縣來/屬)蕭　碭山　豐　沛(四縣初屬州雍/正十一年屬府)宿遷
　　睢寧(二縣初俱屬淮安府雍正二/年分屬邳州十一年還屬府)
　　太倉州(初屬蘇州府雍正/二年升為直隸州)領縣四鎮洋(雍正二年/析州地置)
　　崇明　嘉定(二縣初俱屬蘇州/府雍正二年來屬)寳山(雍正二年析/嘉定縣地置)
　　海州(初屬揚州府雍正/二年升為直隸州)領縣二贛榆　沭陽(二縣/初俱)
　　(屬淮安府雍/正二年來屬)
　　通州(初屬揚州府康熙十一年省海門/縣入焉雍正二年升為直隸州)領縣二如
　　臯　泰興(二縣初俱屬揚州/府雍正二年分屬)
　　海門㕔(舊海門縣乾隆/四十年改為㕔)
　　安徽省(東西距七百六十里南北距一千一百八/十里東至江蘇鎮江府溧陽縣界四百六)
　　(十里西至湖北黄州府蘄州界三百里南至江西/九江府彭澤縣界三百十里北至江蘇徐州府睢)
　　(寜縣界八百七十里東南至浙江嚴州府淳安縣/界七百九十五里西南至湖北黄州府黄梅縣界)
　　(三百四十里東北至江蘇江寧府江浦縣界五百/十里西北至河南歸徳府商邱縣界七百八十里)
　　(在千京師南/二  七百里)
　　安徽明以應天府為南京又以鳯陽府為中都共
　　領府十四州四其安慶徽州寧國池州太平廬州
　　鳯陽七府滁和廣徳三州為今上江地
　本朝康熙六年定為江蘇安徽兩省此為安徽省雍
　　正二年升鳯陽府之潁亳泗三州廬州府之六安
　　州並為直隸州十三年升潁州為府仍改亳州為
　　屬州凡領府八直隸州五
　　安慶府(省會初屬江南省康/熙六年分為安徽省)領縣六懷寧(附/郭)桐城
　　　潛山　太湖　宿松　望江
　　徽州府(初屬江南省康熙/六年分屬安徽省)領縣六歙(附/郭)休寧　婺
　　源　祁門　黟　績溪
　　寧國府(初屬江南省康熙/六年分屬安徽省)領縣六宣城(附/郭)寧國
　　涇　太平　旌徳　南陵
　　池州府(初屬江南省康熙/六年分屬安徽省)領縣六貴池(附/郭)青陽
　　銅陵　石埭　建徳　東流
　　太平府(初屬江南省康熙/六年分屬安徽省)領縣三當塗(附/郭)蕪湖
　　繁昌
　　廬州府(初屬江南省康熙/六年分屬安徽省)領州一縣四合肥(附/郭)
　　無為州　廬江　舒城　巢
　　鳯陽府(初屬江南省康熙/六年分屬安徽省)領州二縣五鳯陽(附郭/乾隆)
　　(十九年省臨/淮縣入焉)壽州　鳯臺(雍正十一年析夀州/地置與夀州同城)宿
　　州　懷逺　定逺　靈壁
　　潁州府(初為潁州屬鳯陽府雍正二年升為直/隸州領潁上霍邱二縣十三年升為府)領
　　州一縣五阜陽(附郭雍正十三年升州為/府以州地置縣為府治)亳州(初/屬)
　　(鳳陽府雍正二年升為直隸州領太和/䝉城二縣十三年以州及二縣來屬)潁上　霍
　　邱(二縣初俱屬鳯陽府雍正/二年屬潁州十三年屬府)太和　䝉城(二縣初/俱屬鳳)
　　(陽府雍正二年分屬/亳州十三年來屬)
　　和州(初屬江南省康熙/六年分屬安徽省)領縣一含山
　　滁州(初屬江南省康熙/六年分屬安徽省)領縣二全椒　來安
　　廣徳州(初屬江南省康熙/六年分屬安徽省)領縣一建平
　　六安州(初屬廬州府雍正/二年升為直隸州)領縣二英山　霍山(二/縣)
　　(初俱屬廬州府/雍正二年分屬)
　　泗州(初屬鳯陽府康熙十三年以後州治淪於洪/澤湖寄治盱眙縣雍正二年升為直隸州)
　　領縣三盱眙　天長　五河(三縣初俱屬鳯陽/府雍正二年分屬)
　　江西省(東西距九百七十里南北距一千八百里/東至安徽徽州府婺源縣界六百里西至)
　　(湖南長沙府瀏陽縣界三百七十里南至廣東恵/州府和平縣界一千二百三十里北至湖北黄州)
　　(府界五百七十里東南至福建建寧府崇安縣界/五百八十里西南至湖南郴州宜章縣界九百五)
　　(十里東北至安徽池州府東流縣界五百六十里/西北至湖北武昌府興國州界五百七十里在)
　　(京師西南四千/八百五十里)
　　江西明領南昌饒州廣信南康九江建昌撫州臨
　　江瑞州袁州吉安南安贛州十三府
　本朝初因之乾隆二十年升贛州府屬寧都縣為直
　　隸寧都州凡領府十三州一
　　南昌府(省/㑹)領州一縣七南昌　新建(二縣/附郭)寧州
　　進賢　奉新　靖安　武寧　豐城
　　饒州府領縣七鄱陽(附/郭)餘干　樂平　浮梁　徳
　　興　安仁　萬年
　　廣信府領縣七上饒(附/郭)玉山　弋陽　貴溪　鉛
　　山　廣豐(舊永豐縣雍正/九年改今名)興安
　　南康府領縣四星子(附/郭)都昌　建昌　安義
　　九江府領縣五徳化(附/郭)徳安　瑞昌　湖口　彭
　　澤
　　建昌府領縣五南城(附/郭)新城　南豐　廣昌　瀘
　　溪
　　撫州府領縣六臨川(附/郭)崇仁　金谿　宜黄　樂
　　安　東鄉
　　臨江府領縣四清江(附/郭)新淦　新喻　峽江
　　吉安府領縣九㕔一廬陵(附/郭)泰和　吉水　永豐
　　　安福　龍泉　萬安　永新　永寧　蓮花㕔
　　瑞州府領縣三高安(附/郭)上高　新昌
　　袁州府領縣四宜春(附/郭)分宜　萍鄉　萬載
　　贛州府領縣八㕔一贛(附/郭)雩都　信豐　興國
　　㑹昌　安逺　長寧　龍南　定南㕔
　　南安府領縣四大庾(附/郭)南康　上猶　崇義
　　寧都州(舊寧都縣屬贛州府乾隆/二十年升為直隸寜都州)領縣二瑞金
　　石城(二縣初俱屬贛州府/乾隆二十年分屬)
　　浙江省(東西距八百八十里南北距一千八百里/東至海六百里西至安徽徽州府歙縣界)
　　(二百八十里南至福建建寜府浦城縣界九百六/十里北至江蘇蘇州府呉江縣界一百二十里東)
　　(南至福建福寜府霞浦縣界一千一百三十里西/南至江西廣信府玉山縣界七百五十里東北至)
　　(江蘇松江府青浦縣界三百七十里西北至江南/廣徳州界三百二十里在  京師南三千三百里)
　　浙江明領杭州嘉興湖州寧波紹興台州金華衢
　　州嚴州温州處州十一府
　本朝因之凡領府十一
　　杭州府(省/會)領州一縣八錢塘　仁和(二縣/附郭)海寧州
　　(初為縣乾隆三/十八年升為州)富陽　餘杭　臨安　於潛　新
　　城　昌化
　　嘉興府領縣七嘉興　秀水(二縣/附郭)嘉善　海鹽
　　平湖　石門(初為崇徳縣康/熙元年改今名)桐鄉
　　湖州府領縣七烏程　歸安(二縣/附郭)長興　徳清
　　武康　安吉(初為州乾隆三/十八年改為縣)孝豐
　　寧波府領縣六鄞(附/郭)慈谿　奉化　鎮海(初為定/海縣康)
　　(熙二十六年别置定/海縣改此為鎮海縣)定海(舊為舟山衛康熙/二十六年置縣)象山
　　紹興府領縣八山隂　㑹稽(二縣/附郭)蕭山　諸暨
　　餘姚　上虞　嵊　新昌
　　台州府領縣六臨海(附/郭)黄巖　天台　仙居　寧
　　海　太平
　　金華府領縣八金華(附/郭)蘭谿　東陽　義烏　永
　　康　武義　浦江　湯溪
　　衢州府領縣五西安(附/郭)龍游　江山　常山　開
　　化
　　嚴州府領縣六建徳(附/郭)淳安　桐廬　遂安　夀
　　昌　分水
　　温州府領縣五永嘉(附/郭)瑞安　樂清　平陽　泰
　　順
　　處州府領縣十麗水(附/郭)青田　縉雲　松陽　遂
　　昌　龍泉　慶元　雲和　宣平　景寧
　　福建省(東西距九百五十里南北距九百八十里/東至海一百里西至江西贛州府瑞金縣)
　　(界八百五十里南至海二百八十里北至浙江處/州府龍泉縣界七百里東南至海二百八十里西)
　　(南至廣東嘉應州鎮平縣界一千二百里東北至/浙江温州府平陽縣界五百十五里西北至浙江)
　　(衢州府江山縣界八百二十五里/在  京師南六千一百三十里)
　　福建明領福州泉州建寧延平汀州興化邵武漳
　　州八府福寧一州
　本朝初因之康熙二十四年置臺灣府雍正十二年
　　升福寧州為府升泉州府之永春縣漳州府之龍
　　巖縣為直隸州凡領府十直隸州二
　　福州府(省/㑹)領縣十閩　侯官(二縣/附郭)古田　閩清
　　屏南(雍正十二年析/古田縣地置)長樂　連江　羅源　永福
　　　福清
　　泉州府領縣五晉江(附/郭)南安　恵安　安溪　同
　　安
　　建寧府領縣七建安　甌寧(二縣/附郭)建陽　崇安
　　浦城　政和　松溪
　　延平府領縣六南平(附/郭)将樂　沙　尤溪　順昌
　　　永安
　　汀州府領縣八長汀(附/郭)寧化　上杭　武平　清
　　流　連城　歸化　永定
　　興化府領縣二莆田(附/郭)仙遊
　　邵武府領縣四邵武(附/郭)光澤　建寧　泰寧
　　漳州府領縣七龍溪(附/郭)漳浦　南靖　長泰　平
　　和　詔安　海澄
　　福寧府(初為直隸州雍正/十二年升為府)領縣五霞浦(附郭雍正/十二年升)
　　(州為府以州地/置縣為府治)福鼎(乾隆三年析霞浦/縣桐山堡地置)福安　寧
　　徳(二縣舊屬州雍/正十二年屬府)夀寧(初屬建寧府雍/正十二年來屬)
　　臺灣府(古荒服之地不通中國名曰東畨明天啓/初日本國人屯聚於此鄭芝龍附之後為)
　　(紅毛荷蘭所據退本朝順治十七年鄭芝龍子成/功㓂江南兵敗  至臺地逐荷蘭夷居之偽置承)
　　(天府傳至其孫鄭克塽于康熙二十/二年討平之二十四年置臺灣府)領縣四臺灣
　　(附/郭)鳯山　諸羅(三縣俱康熙/二十四年置)彰化(雍正三年析諸/羅縣北境地置)
　　永春州(舊為縣屬泉州府雍正/十二年升為直隸州)領縣二徳化(初屬/泉州)
　　(府雍正十/二年分屬)大田(初屬延平府雍/正十二年分屬)
　　龍巖州(舊為縣屬漳州府雍正/十二年升為直隸州)領縣二漳平　寧
　　洋(二縣初屬漳州府/雍正十二年分屬)
　
　
　
　
皇朝通典卷九十二
欽定四庫全書
皇朝通典卷九十三
　州郡(四/)
　　湖北省(東西距二千二百四十里南北距六百八/十里東至安徽安慶府宿松縣界五百五)
　　(十里西至四川夔州府巫山縣界一千八百九十/里南至湖南岳州府臨湘縣界四百里北至河南)
　　(汝寧府羅山縣界二百八十里東南至江西九江/府瑞昌縣界四百五十里西南至四川重慶府彭)
　　(水縣界二千五百十五里東北至安徽六安州霍/山縣界四百六十里西北至陜西商州山陽縣界)
　　(一千四百七十里在五京師/西南三千一百五十  里)
　　湖北明為湖廣省共領府十五州二其武昌漢陽
　　黄州徳安承天荆州襄陽鄖陽八府為今湖北地
　本朝初改承天府為安陸府康熙六年定湖北湖南
　　為兩省雍正六年升荆州府屬之歸州為直隸州
　　十三年升荆州府屬之彞陵州為宜昌府又升歸
　　州屬之恩施縣為施南府仍降歸州為屬州屬於
　　宜昌府凡領府十
　　武昌府(省會初屬湖廣省康/熙六年分為湖北省)領州一縣九江夏(附/郭)
　　興國州　武昌　嘉魚　蒲圻　咸寧　崇陽
　　通城　大冶　通山
　　漢陽府(初屬湖廣省康熙/六年分屬湖北省)領州一縣四漢陽(附/郭)沔
　　陽州(初屬安陸府乾隆二十七年來屬又/析州地置文衆縣三十年仍省入州)漢川
　　孝感(初屬徳安府雍/正七年來屬)黄陂(初屬黄州府雍/正七年來屬)
　　安陸府(舊名承天府順治二年改今名初/屬湖廣省康熙六年分屬湖北省)領州一
　　縣五鍾祥(附/郭)荆門州　京山　潛江　天門(初為/景陵)
　　(縣雍正四/年改今名)當陽
　　襄陽府(初屬湖廣省康熙/六年分屬湖北省)領州一縣六襄陽(附/郭)均
　　州　宜城　南漳　棗陽　榖城　光化
　　鄖陽府(初屬湖廣省康熙/六年分屬湖北省)領縣六鄖(附/郭)房　竹山
　　　竹谿　保康　鄖西(順治十六年省/上津縣入焉)
　　黄州府(初屬湖廣省康熙/六年分屬湖北省)領州一縣七黄岡(附/郭)蘄
　　州　黄安　蘄水　羅田　麻城　廣濟　黄梅
　　荆州府(初屬湖廣省康熙/六年分屬湖北省)領縣八江陵(附/郭)公安
　　石首　監利　松滋　枝江　宜都　逺安
　　宜昌府(初為彛陵州屬荆州府雍正六年升荆州/府屬之歸州為直隸州以州及長陽縣屬)
　　(之又於施州衛土司地置恩施縣隸焉十三/年升州為府仍以歸州及長陽一縣來屬)領州
　　二縣五東湖(附郭雍正十三年升州為/府以州地置縣為府治)歸州(初屬/荆州)
　　(府雍正六年升為直/隸州十三年來屬)鶴峯州(舊為容羙土司雍/正十三年改置州)長
　　陽(初屬荆州府雍正六年/分屬歸州十三年來屬)興山　巴東(二縣初俱/屬荆州府)
　　(雍正十三/年來屬)長樂(舊廢五峯石寳長官司/地雍正十三年改置縣)
　　徳安府(初屬湖廣省康熙/六年分屬湖北省)領州一縣四安陸(附/郭)隨
　　州　雲夢　應城　應山
　　施南府(舊為施州衛土司地屬湖廣省康熙六年/分屬湖北省雍正六年改置恩施縣屬歸)
　　(州十三年/於縣置府)領縣六恩施(附郭雍正六年置屬/歸州十三年來屬府)宣恩
　　(初為施南土司地雍正六/年屬恩施縣十三年旼置)來鳳(初為散毛土司地/雍正六年屬恩施)
　　(縣十三/年改置)咸豐(初為土巡司雍正六年/屬恩施縣十三年改置)利川(初為施/南土司)
　　(地雍正十/三年改置)建始(初屬四川䕫州府/乾隆元年來屬)
　　湖南省(東西距一千四百二十里南北距一千一/百五十里東至江西南昌府寧州界二百)
　　(八十五里西至貴州銅仁府銅仁縣界一千一百/三十五里南至廣東連州界七百六十五里北至)
　　(湖北荆州府監利縣界三百八十五里東南至廣/東韶州府仁化縣界七百九十里西南至廣西平)
　　(樂府恭城縣界九百五十五里東北至湖北武昌/府通城縣界六百四十里西北至四川酉陽州界)
　　(九百里在百京師西/南四千五  五十里)
　　湖南明湖廣省共領府十五州二其長沙岳州常
　　徳衡州永州寳慶辰州七府靖郴二州為今湖南
　　省地
　本朝初為湖廣省康熙六年分湖南湖北為兩省雍
　　正七年改永順土司為永順府升澧州為直隸州
　　八年升沅州為直隸州十年升桂陽州為直隸州
　　乾隆元年升沅州為府凡領府九直隸州四
　　長沙府(省會初屬湖廣省康/熙六年分為湖南省)領州一縣十一長沙
　　　善化(二縣/附郭)茶陵州　湘潭　湘隂　寧鄉　瀏
　　陽　醴陵　益陽　湘鄉　攸　安化
　　岳州府(初屬湖廣省康熙/六年分屬湖南省)領縣四巴陵(附/郭)臨湘
　　華容　平江
　　寳慶府(初屬湖廣省康熙/六年分屬湖南省)領州一縣四邵陽(附/郭)武
　　岡州　新化　城歩　新寧
　　衡州府(初屬湖廣省康熙/六年分屬湖南省)領縣七衡陽(附/郭)清泉(乾/隆)
　　(二十一年析衡陽縣地/置與衡陽縣並為府治)衡山　耒陽　常寧　安
　　仁　酃
　　常徳府(初屬湖廣省康熙/六年分屬湖南省)領縣四武陵(附/郭)桃源
　　龍陽　沅江
　　辰州府(初屬湖廣省康熙/六年分屬湖南省)領縣四沅陵(附/郭)瀘溪(舊/為)
　　(盧溪縣今本/朝初改  名)辰溪　溆浦
　　沅州府(舊為沅州屬辰州府雍正八年升為直隸/州領黔陽麻陽二縣乾隆元年升為府)
　　領縣三芷江(附郭乾隆元年升州為/府以州地置縣為府治)黔陽　麻陽
　　(二縣初俱屬辰州府雍正八/年分屬沅州乾隆元年屬府)
　　永州府(初屬湖廣省康熙/六年分屬湖南省)領州一縣七零陵(附/郭)道
　　州　祁陽　東安　寧逺　永明　江華　新田
　　永順府(舊為永順等處宣慰司地屬湖廣省康熙/六年分屬湖南省雍正七年以苖人向化)
　　(願設流官比於内/地改為永順府)領縣四永順(附郭舊永順宣慰/司治雍正七年改)
　　(置縣為/府治)龍山(舊白崖洞長官司治/雍正七年改置縣)保靖(舊保靖宣/慰司地雍)
　　(正七年/改置縣)桑植(舊桑植安撫司地/雍正七年改置縣)
　　靖州(初屬湖廣省康熙/六年分屬湖南省)領縣三綏寧　㑹同　通
　　道
　　郴州(初屬湖廣省康熙/六年分屬湖南省)領縣五永興　宜章　興
　　寧　桂陽　桂東
　　澧州(初屬岳州府雍正/七年升為直隸州)領縣五石門　慈利　安
　　鄉(三縣初屬岳州府/雍正七年分屬)永定(舊九溪永定二衛地/雍正七年改置縣)安
　　福(雍正十一年析/永定縣地置)
　　桂陽州(初屬衡州府雍正/十年升為直隸州)領縣三臨武　藍山
　　嘉禾(三縣初俱屬衡州/府雍正十年分屬)
　
　
　
　
　
　
皇朝通典卷九十三
欽定四庫全書
皇朝通典卷九十四
　州郡(五/)
　　陜西省(東西距九百三十五里南北距二千四百/二十六里東至河南陜州閿鄉縣界三百)
　　(五里西至甘肅秦州清水縣界六百三十里南至/四川達州太平縣界一千三十里北至榆林府邊)
　　(牆一千三百九十六里東南至河南南陽府浙川/縣界六百二十里西南至四川保寜府廣元縣界)
　　(一千三百八十五里東北至山西保徳州河曲縣/界一千八百六十里西北至甘肅慶陽府正寧縣)
　　(界三百二十里在十京師/西南二千六百五  里)
　　陜西明陜西省共領府八直𨽻州一
　本朝因之康熙二年定為陜西甘肅兩省以西安鳳
　　翔漢中延安四府興安一州為陜西省雍正二年
　　升西安府之耀州為直𨽻州三年升西安府之同
　　華商乾邠五州延安府之鄜綏徳葭三州俱為直
　　𨽻州八年改榆林衛為府十三年升直𨽻同州為
　　府降直𨽻華州屬同州府降直𨽻耀州還屬西安
　　府乾隆元年降直𨽻葭州屬榆林府四十八年升
　　直𨽻興安州為興安府凡領府七直𨽻州五
　　西安府(省/㑹)領州一縣十五長安　咸寧(二縣/附郭)耀州
　　(雍正二年升為直𨽻州領同/官白水二縣十三年還屬)咸陽　興平　臨潼
　　　髙陵　鄠　藍田　涇陽　三原　盩厔　渭
　　南　富平　醴泉　同官(雍正二年分屬耀/州十三年還屬)
　　同州府(初為州屬西安府雍正三年升為直𨽻州/領朝邑郃陽澄城韓城四縣十三年升為)
　　(府/)領州一縣八㕔一大荔(附郭雍正十三年升為/府以州地置縣為府治)
　　華州(初屬西安府雍正三年升為直𨽻州領華/隂蒲城二縣十三年以州及二縣來屬)朝
　　邑　郃陽　澄城　韓城(四縣初俱屬西安府雍/正三年屬同州十三年)
　　(屬/府)白水(初屬西安府雍正二年/屬耀州十三年來屬)華隂　蒲城(二縣/初俱)
　　(屬西安府雍正三年/屬華州十三年來屬)潼闗㕔(雍正二年設潼闗縣/屬華州十三年屬府)
　　(乾隆十二/年改為㕔)
　　鳳翔府領州一縣七鳳翔(附/郭)隴州　岐山　寶雞
　　　扶風　郿　麟遊　汧陽
　　漢中府領州一縣八㕔一南鄭(附/郭)寧羌州　褒城
　　　城固　洋　西鄉　鳳　沔　畧陽　留壩㕔
　　(乾隆十/五年設)
　　延安府領縣十膚施(附/郭)安塞　甘泉　保安　安
　　定　宜川　延長　定邊(舊定邊營雍正八年改/置縣屬榆林府乾隆元)
　　(年來/屬)靖邊(舊靖邊營雍正八年改置縣/屬榆林府乾隆元年來屬)
　　興安府(初為直𨽻州領平利洵陽白河紫陽石/泉漢隂六縣乾隆四十八年升為府)領
　　縣六安康(附郭舊漢隂縣地乾隆四/十八年置併漢隂縣入焉)平利　洵陽
　　　白河　紫陽　石泉(以上縣初俱屬州乾/隆四十八年屬府)
　　榆林府(初為榆林衛雍/正八年改置府)領州一縣四榆林(附郭雍/正八年)
　　(以榆林衛地/置縣為府治)葭州(初屬延安府雍正三年升為直/𨽻州領神木府谷二縣乾隆元)
　　(年以州及/二縣來屬)神木　府谷(二縣初俱屬延安府雍正/三年屬葭州乾隆元年來)
　　(屬/)懐逺(舊懐遠堡雍正/八年改置縣)
　　商州(初屬西安府雍正/三年升為直𨽻州)領縣四鎮安　雒南　山
　　陽　商南(四縣初俱屬西安/府雍正三年分屬)
　　乾州(初屬西安府雍正/三年升為直𨽻州)領縣二武功　永夀(二縣/初俱)
　　(屬西安府雍/正三年分屬)
　　邠州(初屬西安府雍正/三年升為直𨽻州)領縣三三水　淳化　長
　　武(三縣初俱屬西安/府雍正三年分屬)
　　鄜州(初屬延安府雍正/三年升為直𨽻州)領縣三雒川　中部　宜
　　君(三縣初俱屬延安府/雍正三年分屬)
　　綏徳州(初屬延安府雍正/三年升為直𨽻州)領縣三清澗　米脂
　　吳堡(三縣初俱屬延安/府雍正三年分屬)
　　甘肅省(東西距一千九百八十里南北距二千七/百五里東至陜西邠州長武縣界八百六)
　　(十里西至河州閣門接番界一千一百二十里南/至四川龍安府平武縣界一千二百九十里北至)
　　(邊牆一千四百十五里東南至漢中府畧陽縣界/一千四百三十里西南至洮州㕔接番界一千一)
　　(百三十里東北至陜西延安府保安縣界一千二/百四十里西北至迪化州境外地五千餘里在)
　　(京師西南四/千四十里)
　　甘肅省明為陜西省之臨洮鞏昌平涼慶陽四府
　本朝康熙二年分為甘肅省雍正二年以舊衛所改
　　置寧夏西寧涼州甘州四府三年升平涼府屬之
　　涇州為直𨽻州七年升鞏昌府屬之階秦二州并
　　改肅州衛俱為直𨽻州乾隆三年裁臨洮府改蘭
　　州為蘭州府為省治二十五年改安西靖逆二㕔
　　置安西府三十八年増置鎮西府改安西府為直
　　𨽻安西州又増設直𨽻迪化州凡領府九直𨽻州
　　六
　　蘭州府(省㑹舊屬陜西省康熙二年分屬甘肅省/初為州屬臨洮府乾隆三年裁臨洮府升)
　　(州為府/為省治)領州二縣四臯蘭(附郭宋臯蘭縣金省入/蘭州  本朝乾隆三年)
　　(升州為府以州/地置縣為府治)狄道州(初為縣為臨洮府治/乾隆三年升州改屬)河州
　　(初屬臨洮府乾/隆三年改屬)金　渭源(二縣初俱屬臨洮/府乾隆三年改屬)靖逺
　　(舊靖逺衛雍正八年置縣/屬鞏昌府乾隆三年來屬)
　　平涼府(初屬陜西省康熙/二年分屬甘肅省)領州二縣三平涼(附/郭)固
　　原州　静寧州　華亭　隆徳
　　鞏昌府(初屬陜西省康熙/二年分屬甘肅省)領州一縣八㕔一隴西
　　(附/郭)岷州(初為岷州衛雍/正八年改置州)安定　㑹寧　通渭　漳
　　　寧逺　伏羌　西和　洮州㕔
　　慶陽府(初屬陜西省康熙/二年分屬甘肅省)領州一縣四安化(附/郭)寧
　　州　合水　環　正寧(舊真寧縣雍正/元年改今名)
　　寧夏府(舊寧夏衛初屬陜西省康熙二年分屬甘/肅省雍正二年改置府領寧夏寧朔平羅)
　　(中衛新渠寳豐六縣靈州一州/乾隆四年省新渠寳豐二縣)領州一縣四寧夏
　　(附郭舊寧夏左屯衛雍/正二年改置縣為府治)寧朔(附郭舊寧夏右屯衛/雍正二年改置縣與)
　　(寧夏縣並/為府治)靈州(舊寧州所雍正/二年改置州)平羅(初為平羅所/雍正二年改)
　　(置縣乾隆四年省新/渠寶豐二縣入焉)中衛(舊寧夏中衛雍/正二年改置縣)
　　西寧府(舊西寧衛屬陜西省康熙二年/分屬甘肅省雍正二年改置府)領縣三西
　　寧(附郭舊西寧衛雍正二年改/衛為府以衛地置縣為府治)碾伯(舊碾伯所雍/正二年改置)
　　(縣/)大通(本西番地雍正二年以番衆歸附/置大通衛乾隆二十六年改置縣)
　　涼州府(舊涼州衛屬陜西省康熙二年/分屬甘肅省雍正二年改置府)領縣五武
　　威(附郭舊涼州衛雍正二年改/設府以衛地置縣為府治)鎮番(舊鎮番衛雍/正二年改置)
　　(縣/)永昌(舊永昌衛雍正/二年改置縣)古浪(舊古浪所雍正/二年改置縣)平番
　　(舊莊浪所雍正/二年改置縣)
　　甘州府(舊甘州衛屬陜西省康熙二年/分屬甘肅省雍正二年改置府)領縣二張
　　掖(附郭舊為甘州中左右前後五衛地雍/正二年改衛為府以衛地置縣為府治)山丹(舊/山)
　　(丹衛雍正二/年改置縣)
　　鎮西府(舊巴里坤地乾/隆三十八年置)領縣二宜禾(附/郭)竒台(二縣/俱乾)
　　(隆三十/八年置)
　　涇州(初屬平涼府雍正/三年升為直𨽻州)領縣三崇信　靈臺　鎮
　　原(三縣初俱屬平涼/府雍正三年分屬)
　　階州(初屬鞏昌府雍正/七年升為直𨽻州)領縣二文　成(二縣初俱/屬鞏昌府)
　　(雍正七/年分屬)
　　秦州(初屬鞏昌府雍正/七年升為直𨽻州)領縣五秦安　清水　禮
　　　徽　兩當(五縣初俱屬鞏昌/府雍正七年分屬)
　　肅州(舊宿州衛雍正二年裁併於/甘州衛七年改置直𨽻肅州)領縣一髙臺(舊/髙)
　　(臺所雍正二年置縣/屬甘州府七年來屬)
　　安西州(舊為安西靖逆二㕔地乾隆二十四年置/安西府領敦煌玉門淵泉三縣三十八年)
　　(改為直/𨽻州)領縣二敦煌(漢敦煌縣地明嘉靖後入於/吐魯番  本朝雍正四年置)
　　(沙州衛乾隆二十四年改置/縣屬安西府三十八年屬州)玉門(漢玉門縣地明/正徳後入于吐)
　　(魯番十本朝康熙五十七年置靖逆赤金二衛乾/隆二  四年改置縣屬安西府三十八年屬州省)
　　(淵泉縣/入焉)
　　迪化州(本新疆烏嚕木齊地/乾隆三十八年置)領縣三昌吉　阜康
　　　綏來(三縣俱新疆地乾/隆三十八年置縣)
　　四川省(東西距三千里南北距三千二百十里東/至湖北宜昌府巴東縣界一千七百六十)
　　(里西至番界一千二百四十里南至雲南武定州/元謀縣界二千三十里北至陜西漢中府寧羌縣)
　　(界一千一百八十里東南至貴州大定府畢節縣/界一千一百五十里西南由打箭爐出口至西藏)
　　(界九千六百七十五里東北至陜西興安府界一/千四百十里西北至甘肅階州文縣界一千一百)
　　(五十里在百京師西/南五千七  十里)
　　四川明領成都保寧順慶重慶䕫州叙州馬湖龍
　　安遵義八府潼川嘉定雅眉卭瀘六州東川烏䝉
　　烏撒鎮雄四軍民府
　本朝康熙四年以烏撒府改𨽻貴州雍正四年以東
　　川府改𨽻雲南五年以烏䝉鎮雄二府亦改𨽻雲
　　南併馬湖府入叙州府又以建昌衛改置寧逺府
　　又升成都府屬之茂綿二州及資縣並為直𨽻州
　　六年升䕫州府屬之達州為直𨽻州七年以遵義
　　府改𨽻貴州又升雅州為府八年増置直𨽻叙永
　　㕔同知十二年升潼川嘉定二州為府又升重慶
　　屬之忠州為直𨽻州乾隆元年改黔彭㕔置酉陽
　　州乾隆十七年置直𨽻雜谷㕔二十五年置直𨽻
　　松潘㕔二十七年置直𨽻石砫㕔四十一年平定
　　兩金川置阿爾古美諾二㕔凡領府十一直𨽻州
　　九㕔六
　　成都府(省/㑹)領州三縣十三成都(附/郭)華陽(康熙元年/省入成都)
　　(縣雍正九年復置與/成都縣並為府治)簡州　崇慶州　漢州　雙
　　流(康熙元年省入新津/縣雍正六年復置)温江　新繁　金堂　新
　　都　郫　灌　彭(康熙七年省入新繁/縣雍正七年復置)新津　崇
　　寧(康熙七年省入郫/縣雍正六年復置)什邡
　　寧逺府(舊建昌衛雍/正五年置府)領州一縣三㕔一西昌(附郭/舊建)
　　(昌衛雍正五年改衛為/府以衛地置縣為府治)㑹理州(舊㑹川衛康熙二/十九年分衛地置)
　　(州屬遵義府雍正五年/罷衛移州治其地來屬)冕寧(舊寧番衛雍正/五年改置縣)鹽源
　　(舊鹽井衛雍正/五年改置縣)越巂㕔
　　保寧府領州二縣七閬中(附/郭)巴州　劒州　蒼溪
　　　南部　廣元　昭化　通江　南江
　　順慶府領州二縣八南充(附/郭)蓬州　廣安州　西
　　充　營山　儀隴　渠　大竹　鄰水　岳池(康/熙)
　　(七年省入廣安/州六十年復置)
　　重慶府領州二縣十一巴(附/郭)合州(康熙元年省/安居縣入焉)涪
　　州(康熙八年省/武隆縣入焉)江津　長夀　永川　榮昌　綦
　　江　南川　銅梁(康熙元年省入合/州六十年復置)大足(康熙元/年省入)
　　(榮昌縣雍正/六年復置)定逺(康熙八年省入合/州雍正六年復置)璧山(康熙元/年省入)
　　(永川縣雍正/十二年復置)
　　叙州府(雍正五年併/馬湖府入焉)領縣十一㕔二宜賔(附/郭)慶符
　　　富順　南溪　長寧　髙　筠連　珙　興文
　　隆昌　屏山(舊屬馬湖府雍正五/年罷馬湖府來屬)馬邊㕔(乾隆二/十九年)
　　(置/)雷波㕔(乾隆二十/六年置)
　　䕫州府領縣六奉節(附/郭)巫山(康熙九年省/大昌縣入焉)雲陽
　　萬　開　大寧(康熙六年省入奉節/縣雍正九年復置)
　　龍安府領縣四平武(附郭順治十六年/省清川縣入焉)江油　石
　　泉　彰明(初屬成都府順治十六年省入/綿州雍正六年復置九年來屬)
　　潼川府(初為直𨽻州雍/正九年升為府)領縣八三臺(附郭雍正十/二年升州為)
　　(府以州地置/縣為府治)射洪　鹽亭　中江　遂寧　蓬溪
　　　樂至　安岳(七縣初俱屬州雍/正十二年屬府)
　　嘉定府(初為直𨽻州雍正/十二年升為府)領縣七樂山(附郭雍正/十二年升)
　　(州為府以地/置縣為府治)洪雅　夾江　犍為　榮　峨眉(五/縣)
　　(初俱屬州雍正/十二年屬府)威逺(康熙六年省入榮縣雍正六/年復置屬州十二年屬府)
　　雅州府(初為直𨽻州雍/正七年升為府)領州一縣五雅安(附郭雍/正七年)
　　(升州為府以州/地置縣為府治)天全州(舊為天全六番招討司/地雍正八年改置州)名
　　山　榮經　蘆山(三縣初屬州雍/正七年屬府)清溪(初為黎州/千戸所雍)
　　(正七年/改置縣)
　　眉州領縣三丹稜　彭山(康熙元年省入州/雍正七年復置)青神
　　(康熙六年省入州/雍正七年復置)
　　卭州領縣二大邑　蒲江
　　瀘州領縣三納谿　合江　江安
　　資州(初為縣屬成都府雍/正五年升為直𨽻州)領縣四資陽　内江
　　仁夀　井研(四縣初俱屬成都/府雍正五年分屬)
　　綿州(初屬成都府雍正/五年升為直𨽻州)領縣四徳陽　安　綿竹
　　(三縣初俱屬成都/府雍正五年分屬)梓潼(初屬保寧府雍/正五年來屬)
　　茂州(初屬成都府雍正/五年升為直𨽻州)領縣二汶川(初屬成都府/雍正五年分)
　　(屬/)保(初屬成都府雍正五年省威州/入縣移縣治於故威州城分屬)
　　酉陽州(舊黔彭㕔乾隆/元年改置州)領縣三秀山(舊酉陽宣慰/司地乾隆元)
　　(年置/縣)黔江　彭水(二縣初俱屬重慶/府乾隆元年來屬)
　　忠州(初屬重慶府雍正十/二年升為直𨽻州)領縣三酆都　墊江(二/縣)
　　(初俱屬重慶府雍/正十二年分屬)梁山(初屬䕫州府雍/正十二年來屬)
　　達州(初屬䕫州府雍正/五年升為直𨽻州)領縣三東鄉　太平(二縣/初俱)
　　(屬䕫州府雍/正五年分屬)新寧(康熙七年省入梁山縣雍正七/年復置仍屬䕫州府十二年分)
　　(屬/)
　　叙永㕔(舊永寧宣撫司地雍正七年/改置同知㕔直𨽻川南道)領縣一永寧
　　(明永寧衛地康熙二十六年設/屬貴州威寧府雍正七年來屬)
　　松潘㕔(舊松潘衛雍正九年移龍安府同知㕔治/此仍屬龍安府乾隆二十五年直𨽻松茂)
　　(道/)
　　雜谷㕔(舊雜谷安撫司地乾隆十七/年置同知㕔直𨽻松茂道)
　　石砫㕔(舊石砫宣撫司乾隆二十七/年改置同知㕔直𨽻川東道)
　　阿爾古㕔(乾隆四十一年/以金川地置)
　　美諾㕔(乾隆四十一年/以小金川地置)
　
　
　
　
　
　
　
　
　
　
　
　
　
　
皇朝通典卷九十四
欽定四庫全書
皇朝通典卷九十五
　州郡(六/)
　　廣東省(東西距二千五百里南北距一千八十里/東至福建漳州府詔安縣界一千里西至)
　　(廣西南寧府界一千五百里南至海三百里北至/湖南郴州桂陽縣界七百八十里東南至海二百)
　　(八十里西南至崖州海二千四百里東北至江西/贛州府長寧縣界八百里西北至廣西平樂府賀)
　　(縣界七百三十里在十京/師西南七千五百七  里)
　　廣東明領廣州韶州南雄惠州潮州肇慶髙州亷
　　州雷州瓊州十府羅定一州
　本朝初因之雍正七年陞連州為直𨽻州十一年陞
　　程鄉縣為直𨽻嘉應州凡領府十直𨽻州三
　　廣州府(省/㑹)領縣十四南海　畨禺(二縣/附郭)順徳　東
　　莞　從化　龍門　新寧　増城　香山　新㑹
　　　三水　清逺　新安(康熈五年省入東/莞縣八年復置)花(康熈/二十)
　　(四年析南海畨/禺二縣地置)
　　韶州府領縣六曲江(附/郭)樂昌　仁化　乳源　翁
　　源　英徳
　　南雄府領縣二保昌(附/郭)始興
　　惠州府領州一縣九歸善(附/郭)連平州　博羅　長
　　寧　永安　海豐　陸豐(雍正九年析/海豐縣地置)龍川　河
　　源　和平
　　潮州府領縣九海陽(附/郭)豐順(乾隆三年析/海陽縣地置)潮陽
　　揭陽　饒平　惠來　大埔　澄海(康熈五年省/入海陽縣八)
　　(年復/置)普寧
　　肇慶府領州一縣十二髙要(附/郭)徳慶州　四㑹
　　新興　陽春　陽江　髙明　恩平　廣寧　開
　　平(順治十/年置)鶴山(雍正九年析開平縣及/廣州府之新㑹縣地置)封川　開
　　建
　　髙州府領州一縣五茂名(附/郭)化州　電白　信宜
　　　呉川　石城
　　亷州府領州一縣二合浦(附/郭)欽州　靈山
　　雷州府領縣三海康(附/郭)遂溪　徐聞
　　瓊州府領州三縣十瓊山(附/郭)儋州　萬州　崖州
　　　澄邁　定安　文昌　㑹同　樂㑹　臨髙
　　昌化　陵水　感恩
　　羅定州領縣二東安　西寧
　　連州(初屬廣州府雍正/七年升為直𨽻州)領縣二陽山　連山(二縣/初俱)
　　(屬廣州府雍/正七年分屬)
　　嘉應州(初為程鄉縣屬潮州府雍/正十一年升為直𨽻州)領縣四長樂
　　興寧(二縣初俱屬惠州府/雍正十一年分屬)平逺　鎮平(二縣初俱/屬潮州府)
　　(雍正十一/年分屬)
　　廣西省(東西距二千八百十里南北距三千三百/七十里東至廣東肇慶府廣寜縣界一千)
　　(二百六十里西至雲南廣南府土富州界一千五/百五十里南至廣東亷州府靈山縣界二千四百)
　　(五十里北至貴州黎平府永從縣界九百二十里/東南至廣東髙州府石城縣界一千一百八十里)
　　(西南至安南國界二千三百十里東北至湖南永/州府東安縣界三百四十五里西北至貴州南籠)
　　(府永豐州界一千三十六里在/  京師西南七千四百六十里)
　　廣西明領桂林平樂梧州潯州栁州慶逺思恩南
　　寧太平鎮安思明十一府歸順田州泗城思陵向
　　武都康龍州等七州
　本朝順治初降歸順田州思陵向武都康龍州為屬
　　州十五年升泗城州為軍民土府雍正三年升鬱
　　林州賔州為直𨽻州五年改泗城土府為正府九
　　年降思明府為州十二年升泗城府屬之西隆州
　　為直𨽻州降賔州為屬州乾隆七年以西隆州還
　　屬泗城府凡領府十一直𨽻州一
　　桂林府(省/㑹)領州二縣七臨桂(附/郭)永寧州　全州
　　興安　靈川　陽朔　永福　義寧　灌陽
　　栁州府領州一縣七馬平(附/郭)象州　雒容　羅城
　　　栁城　懐逺　融　來賔(雍正三年改屬賔/州十二年還屬)
　　慶逺府領州二縣三土州二土縣一宜山(附/郭)河池
　　州　東蘭州(舊土州雍正/七年設汛官)天河　思恩　南丹州
　　(土/州)那地州(土/州)忻城(土/縣)
　　思恩府領州一縣三土州二武緣　賔州(初屬栁/州府雍)
　　(正三年升為直𨽻州領來賔遷/江上林武宣四縣十二年來屬)遷江　上林(二縣/初俱)
　　(屬栁州府雍正三年分/屬賔州十二年來屬)田州(土/州)陽萬分州(土/州)
　　泗城府(舊直𨽻泗城州順治十五年升為府尋改/軍民府屬思恩府雍正五年設流官為正)
　　(府/)領州一縣二凌雲(附郭雍正/五年置)西隆州(康熈五年/置屬思恩)
　　(府雍正十二年升為直𨽻州領西/林一縣乾隆七年以州及縣來屬)西林(康熈五年/置屬思恩)
　　(府雍正十二年屬西/隆州乾隆七年來屬)
　　平樂府領州一縣七平樂(附/郭)永安州　恭城　富
　　川　賀　荔浦　修仁　昭平
　　梧州府領縣五蒼梧(附/郭)藤　容　岑溪　懐集
　　潯州府領縣四桂平(附/郭)平南　貴　武宣(初屬栁/州府雍)
　　(正三年屬賔/州七年來屬)
　　南寧府領州三縣三土州三宣化(附/郭)新寧州　横
　　州　上思州　隆安　永淳　歸徳州(土/州)果化州
　　(土/州)忠州(土/州)
　　太平府領州四縣一土州十四土縣一崇善(附/郭)養
　　利州　左州　永康州(康熙二十八年/省陀陵縣入焉)寧明州(舊/思)
　　(明土州雍正/十年改置)萬承州　思陵州(舊為直𨽻土州/順治初來屬)憑
　　祥州(舊屬思明府/本朝初改屬)太平州　安平州　茗盈州
　　　結安州　佶倫州　龍英州　都結州　龍州
　　　江州　思州(舊思明土府為本朝/雍正元年改  州)上下凍州(自/萬)
　　(承州以下/皆土州)羅陽(土/縣)
　　鎮安府(舊為土府雍正/七年改正府)領州二縣一土州三天保
　　(附郭乾隆/三年置)奉義州　歸順州(二州舊俱為直𨽻土/州  本朝初改屬思)
　　(恩府雍正十年/設流官來屬)下雷州(初屬南寜府雍/正十年來屬)向武州(初/屬)
　　(思恩府雍正/七年來屬)都康州(初屬思□府雍正七年/來屬以上三州皆土州)
　　鬱林州(初屬梧州府雍正/三年升為直𨽻州)領縣四博白　北流
　　陸川　興業(四縣初俱屬梧州/府雍正三年分屬)
　
　
　
　
　
皇朝通典卷九十五
欽定四庫全書
皇朝通典卷九十六
　州郡(七/)
　　雲南省(東西距二千五百十里南北距一千一百/五十里東至廣西泗城府界七百五十里)
　　(西至神䕶闗接野夷界一千七百六十里南至交/阯界七百五十里北至四川寧逺府㑹理州界四)
　　(百里東南至廣西鎮安府界一千一百四十里西/南至尺馬闗接緬甸界二千三百十里東北至貴)
　　(州南籠府普安州界四百三十里西北至西/藏界二千里在  京師西南八千二百里)
　　雲南明領雲南澂江廣西廣南鎮沅臨安大理楚
　　雄順寧䝉化景東永寧十二府武定曲靖尋甸元
　　江姚安永昌麗江鶴慶八軍民府北勝一州
　本朝初因之順治十六年改廣南土府為正府康熈
　　六年置開化府八年降尋甸府為州屬曲靖府三
　　十七年升北勝州為永北府以永寧土府屬於永
　　北府雍正二年改威逺土州為直𨽻同知㕔四年
　　改四川之東川軍民府來屬五年又改四川之烏
　　蒙鎮雄二軍民府來屬六年降鎮雄為州屬烏䝉
　　府七年置普洱府改麗江土府為正府九年改烏
　　䝉府為昭通府乾隆三十年武定曲靖東川元江
　　永昌等府俱罷稱軍民府三十五年省姚安府入
　　楚雄府省鶴慶府入麗江府改廣西武定元江鎮
　　沅四府為直𨽻州改蒙化永北景東三府為直𨽻
　　同知㕔凡領府十四直𨽻州四直𨽻㕔四
　　雲南府(省/㑹)領州四縣七昆明(附/郭)嵩明州　晉寧州
　　　安寧州　昆陽州　富民　宜良　呈貢　羅
　　次　禄豐　易門
　　大理府領州四縣三太和(附/郭)趙州　鄧川州　賓
　　川州　雲龍州　雲南　浪穹
　　臨安府領州三縣五建水(附/郭)石屏州　阿迷州
　　寧州　通海　河西　㠄峩　䝉自
　　楚雄府領州三縣四楚雄(附/郭)南安州　鎮南州
　　姚州(初為姚安府附郭屬州乾隆/三十五年罷府以州來屬)定逺　廣通
　　大姚(初屬姚安府乾隆三/十五年罷府來屬)
　　澂江府領州二縣二河陽(附/郭)新興州　路南州
　　江川
　　順寧府領州一縣一順寧(附郭乾隆三/十五年置)雲州
　　曲靖府領州六縣二南寧(附/郭)霑益州(舊治在今宣/威州境此為)
　　(交水縣地順治/十六年移今治)陸凉州(舊治在今州東北境/康熈五年移今治)羅平
　　州　馬龍州　尋甸州(舊為軍民府治今州東境/後移今治康熈八年降為)
　　(州來/屬)宣威州(雍正五年析霑益州地置屬/鎮沅府乾隆三十五年來屬)平彛(舊/平)
　　(彛衛康熙三十/四年改置縣)
　　麗江府(舊為軍民土府雍正元/年改設流官為正府)領州二縣一麗江
　　(附郭乾隆三/十五年置)鶴慶州(舊為府乾隆三十/五年改為州來屬)劍川州(初/屬)
　　(鶴慶府乾隆三/十五年來屬)
　　普洱府(明車里宣慰司地後為那崑所據以本朝/順治初編𨽻元江府雍正七年始  其地)
　　(置/府)領縣一寧洱(附郭雍正/十三年置)
　　永昌府(舊為軍民府乾隆/三十年改為府)領州一縣二保山(附/郭)騰
　　越州　永平
　　廣南府(舊為土府順治十六/年改設流官為正府)領縣一寶寧(附郭乾/隆元年)
　　(置/)
　　開化府(舊教化三部王㺯部安南部/長官司地康熈六年改置府)領縣一文山
　　(附郭雍正/七年置)
　　東川府(舊為軍民土府屬四川省康熈三十八年/改設流官雍正四年自四川改𨽻乾隆三)
　　(十五年/稱府)領縣一會澤(附郭雍正/五年置)
　　昭通府(舊為鳥䝉土府屬四川省雍正五年/來屬六年設流官九年改為昭通府)領州
　　一縣二恩安(附郭雍正/六年置)鎮雄州(舊為軍民府雍正/六年降為州來屬)
　　永善(雍正六/年置)
　　廣西州(初為府乾隆三十/五年改為直𨽻州)領縣二師宗　彌勒(二/縣)
　　(初俱為州屬廣西府乾隆/三十五年降為縣屬州)
　　武定州(初為武定軍民府乾隆三十年稱/武定府三十五年改為直𨽻州)領縣二
　　元謀　禄勸(初為州屬武定府乾隆/三十五年降為縣屬州)
　　元江州(初為元江軍民土府順治六年設流官乾/隆三十年稱元江府三十五年改為直𨽻)
　　(州/)領縣一新平(初屬臨安府雍正十年來屬/元江府乾隆三十五年屬州)
　　鎮沅州(舊為鎮沅土府雍正五年設流官稱/鎮沅府乾隆三十五年改為直𨽻州)領縣
　　一恩樂(舊者樂甸長官司地雍正五年改置/縣屬鎮沅府乾隆三十五年屬州)
　　䝉化㕔(舊蒙化土府康熈四年稱䝉化府置流官/設掌印同知管轄乾隆三十五年改為㕔)
　　景東㕔(舊為景東土府康熈四年稱景東府置流/官設掌印同知管轄乾隆三十五年改為)
　　(㕔/)
　　永北㕔(舊為永北直𨽻州康熈三十七年升為府/乾隆三十一年裁知府視䝉化景東二府)
　　(之例設掌印同知管/轄三十五年改為㕔)
　　威逺㕔(舊威逺土州雍正三年改為㕔/置威逺撫夷清餉同知治此)
　　貴州省(東西距一千九十里南北距七百七十里/東至湖南辰州府界五百四十里西至雲)
　　(南曲靖府界五百五十里南至廣西慶逺府南丹/州界二百二十里北至四川重慶府界五百五十)
　　(里東南至廣西泗城府西隆州界三百五十里西/南至雲南曲靖府界五百三十里東北至湖南辰)
　　(州府界五百二十里西北至雲南東川府界五/百六十里在  京師西南七千六百四十里)
　　貴州明領貴陽思州石阡黎平思南銅仁鎮逺都
　　匀安順平越十府
　本朝初因之康熈三年以平定水西改設流官以水
　　西宣慰司之水西城置黔西府以比喇壩置平遠
　　府以大方城置大定府又改四川之烏撒軍民府
　　為威寧府來屬二十三年改黔西平逺二府為州
　　屬於大定府二十六年又改大定府為州與黔西
　　平逺二州俱屬威寧府雍正五年增置南籠府七年
　　改四川之遵義府來屬復升大定州為府降威寧
　　府為州以屬之乾隆三十七年升遵義府之仁懷
　　縣為直𨽻㕔凡領府十有三㕔一
　　貴陽府(省㑹舊貴陽軍民府康/熈二十六年稱貴陽府)領州三縣四貴筑
　　(附郭康熈二十六年以貴州衛改置縣與新/貴縣並為府治三十四年省新貴縣入焉)開州
　　　定番州　廣順州　龍里(舊龍里衛康熈/十一年改置縣)貴定
　　　修文(舊修文等守禦所康/熈二十六年改置縣)
　　思州府領縣二玉屏(舊平溪衛𨽻湖廣都司/雍正五年來屬改置縣)清溪
　　(舊清浪衛𨽻湖廣都司/雍正五年來屬改置縣)
　　思南府領縣三安化(附/郭)婺川　印江
　　鎮逺府領縣三鎮逺(附/郭)施秉　天桂(初屬湖南靖/州雍正五年)
　　(改屬黎平府/十一年來屬)
　　石阡府領縣一龍泉
　　銅仁府領縣一銅仁
　　黎平府領縣三開泰(附郭舊五開衛𨽻湖廣都司/雍正三年來屬改置縣為府)
　　(治/)錦屏(舊銅鼓衛𨽻湖廣都司/雍正三年來屬改置縣)永從
　　安順府(舊安順軍民府康熈/二十六年稱安順府)領州二縣三普定(附/郭)
　　(舊普定衛康熈十/年改置縣為府治)鎮寧州　永寧州　清鎮(舊威/清鎮)
　　(西二衛康熈二/十六年改置縣)安平(舊平壩衛康熈二/十六年改置縣)
　　南籠府(舊安籠所康熈五十二年改/為南籠㕔雍正五年升為府)領州二縣二
　　永豐州(舊溈安籠長官司地/雍正五年改置州)普安州(初屬安順府/雍正五年來)
　　(屬/)普安(本馬乃夷地順治十八年平之/置縣屬安順府雍正五年來屬)安南(舊安/南衛)
　　(康熈二十六年改置縣屬/安順府雍正五年來屬)
　　都勻府領州二縣三都勻(附郭舊都勻衛康熈/十年改置縣為府治)麻
　　哈州　獨山州　清平(康熈七年省入麻/哈州十年復置)荔波(初/屬)
　　(廣西慶逺府雍/正十年來屬)
　　平越府(舊平越軍民府康熈/二十六年稱平越府)領州一縣四平越(附/郭)
　　(舊平越衛康熈十/年改置縣為府治)黄平州(舊治今州西北境康熈/二十六年移於興隆衛)
　　(故地為/今治)甕安　湄潭　餘慶
　　大定府(舊水西宣慰司康熈三年討平之改置大/定平逺黔西三府二十三年改平逺黔西)
　　　(二府為州屬大定府二十六年復改大定府為州/屬威寧府雍正七年復置大定府以威寧府為州)
　　　(屬/之)領州三縣一平逺州　黔西州(二州舊俱水西/宣慰司地康熈)
　　　(三年俱改置府尋俱降為州屬大定/府後改屬威寧府雍正七年並來屬)威寧州(舊烏/撒軍)
　　　(民府𨽻四川省康熈三年改置威寧/府改𨽻貴州雍正七年降為州來屬)畢節(舊畢節/衛康熈)
　　　(二十六年改置縣屬威/寜府雍正七年來屬)
　　　遵義府(舊遵義軍民府𨽻四川省康熈二/十六年稱遵義府雍正七年來屬)領州一
　　　縣三遵義(附/郭)正安州(舊治今州東北境/康熈中移今治)桐梓　綏
　　　陽
　　　仁懷㕔(舊仁懷縣乾隆三/十七年升為㕔)
　　　(臣/)等謹按各䝉古藩屬翊戴
天家世守勿替其自
　　國初附屬之内扎薩克為舊藩康熈間撫順之喀爾
　　　喀雍正間底定之青海厄魯特為新藩舊藩地東
　　　至黒龍江界西至賀蘭山厄魯特界南至長城北
　　　逾絶漠延袤萬餘里凡二十五部五十一旗新藩
　　　喀爾喀地東至黒龍江界西至阿勒台山伊犁東
　　北路界南至内扎薩克界北至俄羅斯界延袤八
　　千餘里凡四部八十二旗青海地東至甘肅河州
　　界西至西藏界南至四川界北至甘肅安西州界
　　延袤二千餘里凡四部二十九旗又賀蘭山厄魯
　　特等諸旗西藏全部莫不歸義受封永為藩衛允
　　為前古所未有之盛事以此編非輿地專書未及
　　編載謹並叙其大略於此
　　(臣/)等又按我
　國家統一函夏式廓丕基薄海内外罔不欵服
皇上聖武丕昭戡定西域天山南北坐歸綏定其北路
　　為烏嚕木齊雅爾伊犁等全部地東至喀爾喀界
　　西至藩部哈薩克界南至天山囘部界北至俄羅
　　斯界延袤萬餘里其南路為囘部之哈宻城闢展
　　城吐魯番城哈喇沙爾城庫車城沙雅爾城賽哩
　　木城拜城阿克蘇城烏什城喀什噶爾城葉爾羌
　　城和闐六城等屬地東至甘肅省安西州界西至
　　蔥嶺南至西藏界北至伊犁界亦萬餘里度地興
　　屯因方築堡舉從古狉獉雎盱之地一變而為桑
　　麻廬井之區兹以此編非輿地專書未及編載謹
　　撮其大略於此
　
　
　
　
　
　
　
　
　
　
　
皇朝通典卷九十六
　欽定四庫全書
　皇朝通典卷九十七
　　邊防(一/)
　　　(臣/)等謹按杜佑叙列歴代以來荒外之國享王背
　　　服興廢沿革與其山川風氣習俗性尚殊方異族
　　　之蹟而統目之以邊防誠以四邊遼逺聲教莫通
　　　經緯控制之宜有不可不大為之防者其體例唯
　　　載荒外諸國朝貢征伐而不及内地沿邊控禦屯
　　　戍之政名曰邊防實即列史之四裔傳也自唐以
　　　來四裔之國分併遷徙紛紜不一已見於五朝續
　　　通典洪惟我
　聖朝應
天開基幬覆九宇
重熙累洽暢垓溯埏舉凡前代之所為勞師設備長駕逺
　　　馭兢兢防制之不暇者莫不備職方而凛藩服東
　　　瀛西濛環集輻凑固已無邊之可言而亦豈列代
　　　防禦之術所可比論哉故以杜典及續通典所載
　　　諸國㕘較於今日輿圖如挹婁靺鞨三韓為今黑
　　　龍江寧古塔諸處早為内地烏桓鮮卑蠕蠕庫莫
　　　奚突厥韃靼為今䝉古四十九部及喀爾喀諸部
　　　地卭都筰都冉駹為今兩金川地雞籠山為今臺
　　　灣府地南詔為今大理府地吐蕃朶甘烏斯藏為
　　　今西藏地白蘭吐谷渾党項為今青海部地赤斤
　　　蒙古罕東安定阿端哈瑪里為今安西州哈密地
　　　蓋自
太宗文皇帝撫有蒙古全部
聖祖仁皇帝三涖朔漠奠定喀爾喀諸部西藏歸化
世宗憲皇帝征服青海編旗分理逮我
　皇上普天徧覆西師之役拓地二萬餘里於是天山以
　　　北凖噶爾部古之所稱烏孫突厥回鶻衛喇特諸
　　　部及天山以南囘部古之所稱土魯番火州栁城
　　　車師焉耆龜兹姑墨疏勒莎車于闐諸國以至美
　　諾阿爾古諸㕔莫不盡入版圖歸於疆理凡此皆
　　漢唐以來所謂極邊之地而在今日則皆休養生
　　息漸仁摩義之衆也既已
特設駐劄駐防辦事諸大臣統轄而燮理之矣外此有
　　朝獻之列國互市之羣畨革心面内之部落顒顒
　　向化環四海而達重洋蓋可得而畧紀焉在東則
　　為朝鮮日本琉球在南則為安南暹羅南掌港口
　　東埔寨宋腒朥緬甸整欠景海廣南葫蘆國柔佛
　　亞齊吕宋莽均達老文萊馬辰蘇禄噶喇巴舊港
　　曼加薩英吉利干絲臘荷蘭法蘭西瑞國連國在
　　西則為東西布魯特安集延塔什罕拔達克山博
　　洛爾愛烏罕意達里亞博爾都噶爾亞在北則為
　　俄羅斯左右哈薩克啟齊玉蘇烏爾根齊咸奉正
　　朔勤職貢沐浴於
皇仁燀赫於
聖武輸誠被化萬世無極謹差次諸邊諸國之事蹟仍
　　　杜佑四邊之例分為四卷以著我
　聖朝一道同風之盛防禦控制之周洵有超軼萬古者
　　　焉其他國名見於前典而今無聞者蓋疆域遞并
　　　名號互易如百濟新羅濊貊之已併於朝鮮赤土
　　　之改為暹羅林邑之改為環王為占城又為廣南
　　　干陀利之改為舊港皆以今名著録餘不復述云
　　邊防東序畧
　　　(臣/)等謹按杜氏邊防典東方凡二十國五朝續通典
　　　分東及東南亦二十國今考濊貊新羅諸國既併
　　　於朝鮮其東南之雞籠山即今臺灣府地久為郡
　　　縣他如吕宋法蘭西荷蘭等國地處南洋宜入邊
　　　防南部其在東者惟朝鮮日本琉球考朝鮮於我
　　朝歸命㝡先其世受我
　　朝徳澤亦為最渥天聰崇徳間兩伸
天討特沛
鴻恩存已亡之宗社自此稱藩奉朔勤慎効職至於
發海運以賑饑黎
賚空青以療王疾
殊恩異數有非他藩服所得濫邀者日本在前明時沿海
　　　備禦防禁非不嚴厲而控制失道㓂警不絶我
　　朝聲靈震疊重亹帖然洋銅市易琛賮偕來蓋
　聖化之覃被者逺矣琉球輸誠慕化疊
　遣正副使踰海册封奕世恭順國中山形本南北向國
　　　王殿門特易西向以表面内之誠洵
　聖澤漸涵無逺不屆者哉至於東海中羣島環峙各有
　　　居族皆日本琉球之所附屬可弗具述又按
　　盛京東北濵海之境有赫哲費雅喀庫倫鄂倫綽竒
　　　楞庫野恰喀拉諸部各沿海島居住諸部每嵗進
　　　貂皮設姓長鄉長子弟以統之鄂倫春有使鹿使
　　　馬二部各設佐領驍騎校等官並設額兵供調遣
　　　皆隸寧古塔黑龍江將軍所轄地雖極邊人皆内
　　　屬故卷内不復叙列
　　東
　　　朝鮮
　　　朝鮮古營州外域箕子始封其地漢末改稱髙麗
　　　明洪武二十五年從其國王李成桂請復今名其
　　　全境三面距海併有髙句驪濊貊新羅百濟沃沮
　　　諸國有兩京分八道統郡四十一府三十三州三
　　　十八縣七十其建置沿革備詳前典我
太祖髙皇帝肇興東土附近諸部落以次服屬朝鮮猶納
　　　貢於明天命四年三月征明朝鮮以兵助明我師
　　　與戰大破之降其將姜功烈是時國王李琿成桂
　　　十世孫也琿廢姪李倧代立天聰元年正月
太宗文皇帝命大貝勒阿敏率師征朝鮮克義州定州漢
　　　山諸城次於平壤其國之西京也李倧遣使求成
　　　不許二月逼王京倧挈妻子遁江華島固請求成
　　　許之大軍振旅而還二年開市中江通貿易春秋
　　　入貢皆有定額後違約反覆屢
賜諭書不奉命祟徳元年十二月
太宗文皇帝親統大軍聲罪致討屢克其城至臨津江先
　　　是江水冰泮不可渡
車駕未至前三日天驟寒冰堅合大軍安驅渡江衆兵莫
　　　不驚異先遣兵抵王京倧兵迎戰大破之殲其衆
　　　倧挈長子􁐨棄京城遁入南漢山城遣兵圍之屢
　　　擊敗其外道援兵
上次王京城由城外徑渡漢江益軍圍倧二年正月倧請
　　　成不許降
敕切責倧奏書稱臣復降
敕令其出城歸命縛送敗盟三四臣正國法以儆國人倧
　　　猶豫未决倧之走南漢城也先遣其妻子及其大
　　　臣家口遁居江華島島在開州南海中意謂大軍
　　　不能飛渡
上命睿親王多爾衮造小船八十出渡口島中出大船三
　　　十餘艘迎戰大破之遂入島城獲王妃一王子二
　　　家屬七十六人閣臣一侍郎一羣臣家口百六十
　　　六人置之别室禁䕶無侵犯仍降
敕諭倧於是倧以孤城窮蹙妻子被俘八道離散宗社垂
　　　絶乃頓首受命率其羣臣獻上明國所給敕印出
　　　城來降築壇設黄幄於漢江東岸之三田渡受其
　　　降接以優禮與定約束
命倧及其羣臣各與其妻子相見皆相抱慟哭感戴無極
　　　留其長子􁐨次子淏為質二月
上班師以朝鮮凋疲許丁丑戊寅兩年准免貢物倡議敗
　　　盟之洪漢翼諸臣皆伏誅自是朝鮮抒誠歸化朝
　　　貢不絶十月
上命英俄爾岱馬福岱達雲等齎
制誥印勅往封李倧為朝鮮國王十一月倧遣陪臣表賀
萬夀冬至貢方物十二月遣陪臣表賀元旦貢方物並宴
　　　賚遣歸嗣凡元旦冬至
萬夀聖節皆專遣陪臣表賀嵗為常不悉書四年六月
遣使往封倧繼室趙氏為朝鮮王妃並封長子􁐨為朝鮮國
　　　王世子東方庫爾喀叛入熊島恃其險逺抗不服
上命朝鮮以兵討之倧遣將由慶興之西水羅前浦出口
　　　討平之七月執叛首來獻賜倧銀二百兩倧以破
　　　殘垂滅之國得復守宗社感
上殊恩於三田渡樹碑稱頌
功徳傳示萬世及是以其事聞六年六月倧遣陪臣獻新
　　　羅瑞金
優㫖還之八年九月朝鮮擒獲明國天津偵探兵船一解
　　　至降
敕嘉奬順治元年五月以破流賊李自成底定燕京捷音
　　　宣示朝鮮七月倧遣陪臣表賀貢方物奉
敕減朝鮮嵗貢額内紵布四百匹蘇木二百斤茶千包棉
　　　綢千匹各色細布五千匹布四百匹麤布二千匹
　　　順刀十把刀十把其元旦冬至
萬夀慶賀貢物以道逺俱於朝正時附進著為令二年十
　　　一月以朝鮮世子􁐨卒遣使齎
敕誥往封倧次子淏為世子三年二月
恩免朝鮮貢米六年正月以朝鮮一年一朝原定閣臣一
　　　員尚書一員書狀官一員代覲念閣臣尚書等年
　　　老不堪逺涉此後或閣臣尚書一員侍郎一員代
　　　覲書狀官仍舊六月朝鮮國王李倧薨八月遣禮
　　　部啟心郎渥赫等往
諭祭賜諡莊穆又遣户部啟心郎布丹侍衛撒爾岱充正
　　　副使齎
誥敕往封世子淏為國王妻張氏為王妃十年三月以朝
　　　鮮國王印篆止有清文無漢篆
命禮部改鑄兼清漢字賜給十一年十二月封淏子棩為
　　　世子
賜誥命十六年五月李淏薨九月遣工部尚書郭科等往
諭祭賜謚忠宣又遣大學士蔣赫徳吏部侍郎覺羅碩博
　　　㑹充正副使往封世子棩為國王妻金氏為王妃
　　　康熙十三年王母妃張氏卒遣使
諭祭是年李棩薨
諭禮部李棩襲封以來克盡藩職可從優給與䘏典於常
　例外加祭一次賜諡莊恪遣内大臣夀西特侍衛桑厄
　　　恩克往
諭祭兼封王嗣李焞為國王妻金氏為王妃二十年正月
　　　王妃金氏故遣官致祭二十一年五月遣使册封
　　　焞繼室閔氏為王妃是年
聖祖仁皇帝恭謁
祖陵朝鮮國王遣陪臣至
　　盛京迎接進貢方物二十四年六月焞奏國内牛多
　　　疫死民失耕種請暫停互市禮部議焞託言妄奏
　　　不合應令回奏到日再議
上諭撫馭外國之道不可太嚴亦不可太寛倘如所請後
　此恐生玩忽因令禮部另議議上焞應罰銀萬兩得
㫖外藩小國姑宥一次仍令照常貿易二十五年二月朝
　　　鮮民韓得完等違禁越江採葠擅傷官役遣使㑹
　　　同國王焞審擬讞成奉
㫖韓得完等為首六人立斬餘二十二人從寛免死減等
　發落焞奉表謝罪附貢方物得
㫖朝鮮國王因謝罪進貢理宜不收但恐發還則人役勞
　苦且驛遞騷擾可准作年貢嗣後謝罪貢物著停止三
　　　十二年正月奉
㫖朝鮮國王世篤悃忱嗣後年貢内黄金百兩及藍青紅
　木棉永著停止三十六年七月封焞子李昀為世子十
　　　一月焞奏請仍於中江貿易部議不准行奉
㫖著照該國王所請於中江地方貿易三十七年正月遣
　　　侍郎陶岱運米四萬石至中江平糶又特發米萬
　　　石賑給有
御製海運賑濟朝鮮記是年國王進謝
恩禮物奉
㫖為平糶貢物發回為賞給米穀貢物凖收又三十九年
諭朝鮮國王因送回漂溺人民賞賜謝恩其禮物不必收
　嗣後此等奏謝著停其進貢四十年十二月王妃閔氏
　　　故遣使致祭四十二年二月遣使封焞繼室金氏為
　　　王妃四十五年十月
諭大學士等曰觀朝鮮國王凡事極其敬慎其國人亦皆
　感戴聞其國有八道北道與瓦爾喀地方土門江接界
　東道接倭子國西道接我鳳凰城南接海猶有數小島
太宗文皇帝定朝鮮之役我兵無處不到以已破之國我
　朝為之重加營建俾安堵如故其國人於
太宗文皇帝駐軍之地樹立石碑備書更生之徳累世感
　戴以至於今且彼更有可取者明之末年彼始終未嘗
　叛之猶為重禮義之邦也五十一年十月
諭禮部朝鮮國年例貢物内有白金一千兩紅豹皮一百
　四十二張嗣後永停貢獻朝鮮國使沿途館舍令地方
　官修葺完固用副朕加恵逺人至意五十六年九月焞
　　　以目疾來求空青遣官以空青往
賜焞奉表謝
恩附進方物得
㫖所進儀物留作下次正貢嗣後凡有附貢方物者皆准
　作正貢五十九年十月李焞薨遣散秩大臣查克亶禮
　　　部右侍郎羅瞻往
諭祭賜諡僖順兼册封世子昀為國王繼妻魚氏為王妃
　　　六十一年二月昀疏言臣萎弱無嗣請以弟李昑
　　　為世弟以續宗祧得
㫖允行遣使往封昑為朝鮮國王世弟雍正元年
諭禮部朝鮮自歸順我朝以來恪盡藩職所貢方物再議
　減免以紓其力尋議減布八百匹獺皮百張青䑕皮三
　　　百張紙二千卷從之又奉
諭㫖朝鮮國進萬夀表文不必於九月内來京著仍照例
　於十二月與年貢並進二年十二月李昀薨遣散秩大
　　　臣覺羅舒魯翰林院學士阿克敦往
諭祭賜諡恪恭兼封李昑為國王妻徐氏為王妃三年七
　　　月昑疏請封副室所生子李緈為世子部議與例
　　　不符得
旨如所請行八月遣官封昑子緈為世子是年奉
旨朝鮮國因賜祭諡謝恩禮物不必收納至封王所貢儀
　物照例收受六年二月減朝鮮嵗貢稻米三十石江米
　　　三十石每年止貢江米四十石以供祭祀著為例
　　　七年正月王世子緈卒遣官致祭十月
諭禮部朝鮮國距京三千餘里貢使往來勞費嗣後凡謝
　恩章疏與三大節表同時齎奏不必特遣使臣著為令
　　　八年國王為嫂妃魚氏告哀遣使
諭祭乾隆元年二月禮部奏朝鮮國恭進
　萬夀表貢乾隆元年應特遣使臣於七月來京至乾隆
　　　二年表貢仍照舊例與年貢同進得
　㫖朝鮮國今年所進萬夀表貢照例於十二月偕年貢
　　同進由是仍遵舊例嵗以為常二年四月昑奏中江
　　　通市請仍舊例與内地兵丁交易從之十一月昑
　　　請封其副室所生子愃為世子時愃甫三嵗部議
　　　與例不符奉
　特旨允行三年正月遣使往封愃為世子五年三月福
　　　建巡撫王士任疏言莆田縣民陳協順商船被風
　　　漂至朝鮮國楸子島資送回籍得
　㫖著傳㫖嘉奨八年九月
　上恭謁
　　盛京
祖陵朝鮮遣使表貢從優賞賚
　御書式表東藩匾額賜之奉
　特㫖並令使臣與諸王大臣宴十一年八月
　命尚書班第察勘莽牛哨添汛事宜先是奉天將軍奏
　　　請於莽牛哨添汛巡查并於鳳凰城外展邊墾土
　　　下部議行昑奏其未便是月班第奏莽牛哨在我
　　　境内於朝鮮無涉汛宜設得
　㫖朝鮮世戴國恩甚為恭順若安設此汛彼國有違禁
　　者致王得罪朕心不忍可如所請將莽牛哨設汛之
　　處停止九月減中江稅額十九年九月
　上詣盛京恭謁
祖陵昑遣陪臣表貢得
　㫖著照乾隆八年之例加恩賞賚陪臣亦照例加賞二
　　　十二年六月昑以其母金氏之喪來告王妃徐氏
　　　旋卒二十三年遣官
　諭祭四月更定通官額數初朝鮮通官定十二員遇頒
　詔封王等事用四員或五員不等
　赦審及交易諸事用二員為例大學士公傅恒等奏請
　　　朝鮮久為屬國往來禮節語言均已嫻熟所設通
　　　官請改設為八員從之二十五年正月遣官封昑
　　　繼室金氏為王妃二十八年七月封朝鮮故世子
　　　愃之子祘為世孫四十一年李昑薨該國王妃金
　　　氏請以世孫祘為國王妻金氏為王妃并請追賜
　　　故世子緈爵諡及世子婦趙氏
　上命散秩大臣覺羅萬福内閣學士嵩貴往封並給與
　誥敕各一道四十三年
　上恭詣
　　盛京祗謁
祖陵是年以不舉筵宴預敇朝鮮毋庸遣使朝賀該國王
　　　具咨禮部仍遣陪臣至
　　盛京請
　安
　御書東藩繩美額賜國王加賞以示優奨四十八年
　上恭謁
　　盛京
祖陵朝鮮遣使接覲所有朝貢宴賚一切典禮俱照癸亥
　　　甲戌兩次尤加優渥
　御製詩章頒賜國王四十九年祘疏稱世子㬀年及三
　　　歳請封為世子奉
　特㫖遣使往封並給與
誥敕五十年正月舉行千叟宴盛典
上命該國王遴選耆年派充貢使觀光預宴以昭優寵
　　自乾隆初年以來所有朝鮮王附貢方物並充作
　　正貢所有朝鮮民人被風漂入内地者俱給資䕶
　　送歸國體恤藩服之忱
仁至恩隆無不備盡朝鮮平壤城西北三里有箕子墓
　　小山旁繞前有箕子祠設參奉二人世守其祀即
　　箕子裔大同江岸有柴樹林可十里許幹似松葉
　　似榆土人常藉以療饑相傳為箕子所植云
　　日本
　　日本古倭奴國唐咸亨初更號日本以近日出而
　　名也國在東海中環波而宅有五畿七道三島一
　　百十五州統五百八十七郡皆依水嶼小者不過
　　中國一村落而已其國有官名闗白者猶云宰輔
　　之職代相更替專國政兵馬國習中華文字而讀
　　以倭音俗尊佛尚中國僧敬祖先得名花佳果非
　　敬僧佛即上祖墓立法嚴人無争鬭犯法者事覺
　　即自殺無售賣人口傭工期滿即歸富者履絮席
　　貧者履薦席名曰毯踏棉男女衣服皆大領濶袂
　　女加長衣曳地雜繪文彩飾用玳瑁氣候與江浙
　　齊産五金磁器漆器金文紙馬出薩㟃馬者良薩
　　㟃馬即薩摩州也其地山髙水寒刀㝡利故倭人
　　好以為佩龍涎香及海參鰒魚之屬皆海中産所
　　統屬國北為對馬島與朝鮮接南為薩㟃馬與琉
　　球接對馬島與登州直薩㟃馬與温台直長﨑與
　　普陀東西對峙水程四十更厦門至長﨑北風由
　　五島入南風由天堂入水程七十二更海道以更
　　計里一畫夜為十更云前明時闗白興師蹂躪朝
　　鮮八道幾没迨朝鮮内附
　本朝而侵陵以息崇徳四年日本島主及對馬州太
　　守平義成致書朝鮮脅取土産朝鮮國王懼以二
　　書來告然日本究不敢興兵啟釁則震讋
天威之所致也順治二年其國一十三人泛海遭風飄至
　　　内地
詔守臣支給衣糧隨朝鮮使臣津發回國康熙三十二年
　　　九月日本國船一十二人漂至廣東守臣以聞
命量給衣糧䕶送浙省令其歸國其與中國貿易者長﨑
　　　島為百貨所聚商旅通焉國尤饒銅我
　　朝經制鼓鑄所資滇銅而外兼市洋銅安徽江蘇浙
　　　江江西等省嵗額市四百四十三萬餘斤商辦銅
　　　斤有倭照以為憑信攜帶綢緞絲斤糖藥等物往
　　　日本市銅分解各省乾隆二十四年禁止絲斤出
　　　洋又兩廣督臣請將綢緞綿絹一并禁止嗣據江
　　　蘇巡撫奏請仍許洋商酌量攜帶每船皆有定額
　　　非日本辦銅商船不得援以為例從之日本自前
　　　明時冦警不絶
　聖朝聲靈震疊海宇敉寧通商利用綏靖有經超軼前
　　　古之盛軌於斯可概見也
　　琉球
　　琉球在福建泉州府東海島中接漳泉福興四州
　　界自福州五虎門出海水程一千七百里至其國
　　距
　京師七千八百三十二里國分三省各𨽻間切間切
　　譯言府也王城所治為中山為中頭省𨽻間切十
　　有二村縣百一十有三山北為國頭省𨽻間切九
　　村縣六十有八東西狹南北長四際皆海島嶼環
　　列凡三十有六皆轄於琉球其西南方有北山延
　　袤三百餘里與日本接界由琉球之薩摩境開船
　　四日可至凡國王嗣位先遣陪臣來請
朝命
欽命正副使奉
敇往封賜以鍍金銀印文曰琉球國王未封以前稱世
　　子權國事受封乃稱王其歴代沿革已詳前典不
　　具録國王見
　　朝使冠烏紗冠雙翅側衝上向盤金朱纓垂頷下受
　　　封後詣館謝及宴皆皮弁氣候多煖少寒無冰霜
　　　雪希降草木常新所産有番薯紅菜松露蕉實野
　　　牡丹吉姑羅樫木福木呀喇菩古巴梯斯之屬禽
　　　有古哈魯麻石伊石求子烏鳳容蕋皆中土所無
　　　者鱗介異産尤多獸則牛馬山豬羊鹿犬有市集
　　　負薪運水多以婦人為之國王尚氏前明時遣使
　　　請封㑹道阻留閩未還我
　　朝順治三年福建平經畧洪承疇轉送使者至京以
　　　前朝敕印未繳遣其使還六年世子尚質遣使奉
　　　表歸誠十年遣使來貢十一年三月質又遣使來
　　　貢兼繳前朝敇印請封
賜宴錫賚有差
命兵科副理事官張學禮行人司行人王垓充正副使齎
詔印往封令二年一貢進貢人數不得過一百五十人許
　　　正副使二員從人十五名入京餘俱留閩待命尋
　　　因海氛未靖使臣還京未往康熙元年再降
敇諭令學禮等奉往至國成禮而還三年王表謝五年七
　　　月遣陪臣入貢奉
諭尚質所進瑪瑙烏木降香木香象牙錫速香丁香檀香
　黄熟香等十件不係土産免其入貢餘所貢方物令督
　撫差人解送來使不必齎送來京即給賞遣歸七年二
　　　月重建柔逺館驛於福建以待琉球使臣是年國
　　　王尚質薨八年世子尚貞遣陪臣來貢自後貢使
　　　不絶二十一年
命翰林院檢討汪楫内閣中書舍人林麟焻為正副使齎
誥敇銀印往封尚貞為琉球國中山王
御書中山世土四字額賜之貞請令陪臣子弟四人赴京
　　　受學
上許之二十五年貞遣官生梁成楫蔡文溥阮維新鄭秉
　　　鈞等四人入太學三十二年貞遣陪臣入貢請入
　　　監讀書官生歸國
賜宴及文綺乗傳厚給遣歸自是二年一貢如常例四十
　　　八年尚貞薨世子尚純先卒四十九年尚純子尚
　　　益以嫡孫立五十一年卒未及請封五十二年尚
　　　益世子尚敬立比年遣使入貢稱世曽孫五十七
　　　年六月
命翰林院檢討海寳編修徐葆光充正副使齎
詔敕銀印往封五十九年王尚敬疏請續送官生入監讀
　　　書從之雍正二年敬遣陪臣奉表賀
上登極并貢方物送官生鄭秉哲鄭繩蔡宏訓等入監
御書輯瑞球陽四字額賜王交使臣齎回三年九月奉表
　　　謝
恩并貢方物得
㫖琉球貢物准作二年一次正貢四年貢使還附遣官生
　　　鄭秉哲等還國乾隆二年六月琉球所屬之小琉
　　　球國有粟米棉花二船遭風漂至定海象山地浙
　　　閩總督大學士嵇曽筠資給衣糧遣還事
聞奉
上諭嗣後似此被風飄泊之船令督撫等加意撫恤動
　用存公銀兩資給衣糧遣歸本國著為令三年敬遣
　　陪臣奉表賀
上登極并貢方物使回
御書永祚瀛壖四字額賜王
勅諭不必専使謝恩俟正貢之年一同奏謝五年送囘
　　被風失舟之商民五十三人奉
㫖該部行文傳諭嘉奨十六年尚敬薨世子尚穆權理
　　國事十七年送囘十四年被風失舟之商民四船
　　九十二人其六船因船身堅固先已撥給桅木廪
　　餼資送囘籍事
聞
賜緞幣嘉奨二十一年世子尚穆遣使進貢兼請襲封
命翰林院侍講全魁編修周煌充正副使册封頒賜並
　　如前例全魁等囘京代奏請官生入監讀書許之
　　二十五年遣陪臣來貢并遣官生梁文治等入監
　　讀書二十九年遣還琉球國誠心向化恭順最著
　　其國山形本南北向以中國在海西王殿及門皆
　　西向以表忠順面内之意
　
　
　
　
　
　
　
　
　
　
　
皇朝通典卷九十七
欽定四庫全書
皇朝通典卷九十八
　邊防(二/)
　南序畧
　　(臣/)等謹按杜氏邊防典南方凡五十六國五朝續通
　　典分南及西南凡七十七國以今輿地考之南詔
　　已入雲南大理府吐蕃等十三部則統於西藏其
　　地分併出入多不可詳今見於志冊者有安南以
　　下二十七部安南為朝貢遣使
敕封之國暹羅南掌吕宋蘇禄荷蘭
恩賜敇諭即遣貢使齎捧回國不别遣使其港口以下
　　諸國往來貿易嚴奉約束各安生理無復舊時巨
　　艦大礟自相攻奪之餘習蓋
聖朝徳化逺播重洋安恬樂利萬宇慶頼即如安南一
　　國在前明時黎李陳莫四姓簒奪不絶自歸順
本朝以後傳世綿逺山河晏如洵
聖朝威靈所鬯有以錫禔福於無外也閩粤洋商互市
　　通萬國之貨財普域外之利用而防範必極其周
　　詳
恩膏務從其廣大故出入以時科稅以則有禁攜軍器
　　之例有定帶米石之條有酌定歸期之限有准配
　　絲斤之制立法備盡撫馭兼權諸畨畏神服教久
　　而益洽有逾五六萬里如期而至者渉履波濤如
　　循康莊之軌遵四達之衢孰不忭舞欣躍於
天朝膏澤之中哉考英吉利干絲臘荷蘭法蘭西諸國
　　去廣東省自言皆六七萬里其本國地本處西北
　　洋中故康熙二十五年荷蘭國使臣入貢自言本
　　國與俄羅斯接壤俄羅斯為極北之國是荷蘭諸
　　國當近西北也茲以其貿易來從粤省又諸國於
　　南洋島嶼中各有寄居之地於西北諸國不相往來
　　故仍列於邊防南卷
　南
　　安南
　　安南漢交阯九真日南三郡地唐置安南都䕶府
　　宋時始為黎氏所有旋易李氏封安南國王後仍
　　為黎氏其國治交州距
　京師一萬一千一百六十五里與滇粤接界分十三
　　道有府四十九州縣二百餘東西相距一千七百
　　六十里南北二千八百里凡國王嗣位遣陪臣來
　　請
朝命
欽命正副使奉
敕往封賜以鍍金銀印文曰安南國王頗崇儒教交州
　　有國學文廟各郡縣皆建學祭祀配享俱慕效中
　　國為之氣候多煖少寒國中農桑極盛兼饒魚鹽
　　之利明末國王黎氏與其臣莫氏分境而治不能
　　統一我
　朝順治初安南都統使莫敬耀向化投誠未授爵而
　　　死授其子元清為安南都統使十七年國王黎維
　　　祺卒子維禔嗣十八年奉表貢方物降
敕嘉賚交來使帶回是年安南出兵助𠞰海冦奉
㫖賜國王文綺白金等物維禔尋卒子維禧嗣康熙元年
　　　安南擒獻明裔奉
㫖照前加賞二年奉表貢方物三年遣内院編修吳光禮
　　　部司務朱志逺
諭祭故王維祺維禔五年五月維禧繳送前明敕印遣内
　　　國史館翰林學士程芳朝禮部郎中張易賁
冊封維禧為安南國王六年維禧奪都統使莫元清髙平
　　　地元清奔雲南遣使
敕諭令歸莫氏土地初安南定為三年一貢七年五月以
　　　道里悠逺得
㫖許其六年兩貢並進十二年四月莫元清奏稱維禧所
　　　歸土地尚有保樂七原等州未還請再
敕諭全歸不許是年維禧薨弟維䘺權理國事十三年遣
　　　陪臣進貢方物十四年維䘺卒弟維正權理國事
　　　十六年
敕諭黎維正大兵攻討逆賊吳三桂滇黔與安南壤地相
　接宜遴選將士協力攻𠞰十八年維正奉表慶賀大捷
　　　疏言逆賊吳三桂屢遣人脅誘令臣服從區區忠
　　　悃不敢從賊乃有本國逆臣莫元清與三桂密相
　　　締搆圖為掩襲願仗
天威遣兵追擒逆黨明正其罪許之二十二年四月遣翰
　　　林院侍讀明圖編修孫卓
冊封維正為安南國王
御書忠孝守邦四字賜之同時遣翰林院侍讀鄔黒禮部
　　　郎中周燦
諭祭故王維禧維䘺時莫元清已故其弟敬光為黎氏所
　　　討率衆來奔奉
㫖發回安南尋病故莫氏遂絶二十五年増
賜安南國王表裏五十著為例三十六年維正奏請雲南
　　　所屬之牛羊蝴蝶普園三處故地不許仍行文申
　　　飭五十五年奉
㫖安南路逺免其解送重物五十七年維正薨王嗣維祹
　　　請襲封五十八年二月遣内閣中書鄧廷喆翰林
　　　院編修成文往
諭祭並
冊封維祹為安南國王雍正二年十二月
御書日南世祚四大字賜之三年雲南總督髙其倬奏雲
　　　南開化府馬伯汛外四十里至鉛厰山下小河於
　　　康熙間入於安南應行清查又考雲南通志鉛厰
　　　山下小河之外尚有地八十里雖失在前明但封
　　　疆所係亦應一併清查現在委勘立界奉
㫖安南累世恭順寧與爭尺寸之地不許嗣總督鄂爾泰
　　　奏請於鉛厰山下小河離馬伯汎四十里立界維
　　　祹激切陳疏五年五月頒
諭訓飭維祹随感悔奏謝
上因以馬伯汛外四十里地賜維祹仍以馬伯汛為界六
　　　年三月遣使
敕諭維祹曰此四十里之地在雲南為朕之内地在安南
　仍為朕之外藩無所區别著仍賜該國王世守之五月
諭雲貴總督鄂爾泰朕既加恩外藩亦當俯從民便此四
　十里内人民若有願遷内地者可資給安插務令得所
　其願居外地屬安南管轄者聼十一年十一月維祹薨
　　　王嗣維祜遣陪臣請襲封貢方物十二年二月遣
　　　翰林院侍讀春山兵科給事中李學裕往
諭祭并
冊封維祜為安南國王十三年維祜薨弟維禕權理國事
　　　乾隆二年遣翰林院侍讀嵩夀修撰陳倓往
　諭祭并
　冊封維禕為安南國王九年九月以廣西姦民潛出安
　　　南滋事
　命兩廣總督廣西撫臣提臣詳議防範邊境闗隘尋奏
　　南寧府屬遷隆土筒之板䝉等隘太平府屬思陵
　　土州之呌荒等隘鎮安府屬下雷土州之下首等
　　隘共三十餘口岸俱逼近安南應疊石建柵添卡
　　設兵飭地方官每年冬月查修通報安南驅驢地
　　方貨物聚集與由隘相近向設禁閉請開之以便
　　商民至平而水口兩闗宜設立鐵練横江欄截逢
　　五十日開一面以通商
上從之二十五年閩浙總督愛必達奏言安南邊境沙
　　匪與交目蘇由為難攔入漫卓馬鹿二寨搶掠滋
　　事現咨安南國王擒解
上以地方官平日巡防不嚴臨時追捕不力降
㫖責之二十六年維禕薨王嗣維褍請襲封遣翰林院
　　侍讀徳保大理寺少卿顧汝修往
諭祭并
冊封維褍為安南國王維褍欲以彼國五拜事天之禮
　　受封徳保等執不可隨凛奉
天朝儀節禮成顧汝修以其侈陳儀從象械并迎送儀
　　節未周既出境遺書責安南國王廣西巡撫熊學
　　鵬以
聞顧汝修議革職二十七年三月
諭禮部安南世為屬國凡遇朝使冊封至其國自應遵
　行三跪九叩頭禮乃該國王狃於小邦陋見與冊使
　商論拜跪儀注原屬無知經徳保顧汝修指示成例
　始知恪遵外藩不諳體制部臣應預行宣示嗣後遇
　有安南冊封等事即將應行典禮并前後遵行拜跪
　儀節告知正副使令其永逺遵循著為令以後貢使
　　不絶照例加賞四十九年國王遣使謝
恩表貢方物
御書南交屏翰額賜之
　　暹羅
　　暹羅在廣東省西南海道四十五晝夜可達古暹
　　國羅斛國地明洪武中始名暹羅地方千里環國
　　　皆山城分八門官制九等國分大庫司九府十四
　　　縣七十二西北土磽确為古暹國地東南土平衍
　　　為古羅斛國地地卑濕氣候不常或嵐或濕人皆
　　　樓居俗修釋教男女多為僧尼居庵寺文字皆傍
　　　行自明正德時選留貢使一二人入館肄業始稍
　　　習漢文我
　　朝順治九年十二月暹羅遣使請入貢並請換給印
　　　敕勘合從之
賜以駝紐鍍金銀印文曰暹羅國王康熙四年十一月國
　　　王森列拍臘照古龍拍臘馬嘑陸坤司由提雅普
　　　埃遣陪臣坤司吝喇耶邁低禮等齎奉金葉表文
　　　航海入貢
上嘉之從優賞賚至是照各國例定為三年一貢十一年
　　　三月得
㫖暹羅貢使所攜貨物願至京師貿易則聽其自運或願
　在廣東貿易督撫委官監視之十二年二月
封森列拍臘照古龍拍臘馬嘑陸坤司由提雅普埃為暹
　　　羅國王
賜誥命銀印令其使臣齎回二十四年十二月閣臣議覆
　　　増賞暹羅緞幣表裏五十
上從之六十一年四月貢使至
賜其國王及王妃紗緞
諭令運米三十萬石於福建廣東寧波等處糶賣免其征
　　　稅雍正二年十月貢稻種果樹
賞賚如例又加
賜國王蟒緞玊磁等物其船捎目九十六人以住居暹羅
　　　數代雖係漢人求免回籍得
㫖免其回籍是年暫停暹羅運米其隨帶貨物免其徴稅
　嗣後運米至閩浙等處俱免其稅永著為例六年二月
　　　運米至厦門七年六月貢使至
賞賚如例又加
賜國王蟒緞玊磁等物
御書天南樂國四字匾額賜之奉
㫖暹羅常貢土物内有速香安息香袈裟布匹等嗣後免
　其入貢著為例乾隆元年國王森列拍照廣拍馬嘑陸
　　　坤司由提雅普埃以嗣立故遣陪臣貢馴象及方
　　　物奉
　㫖特賞蟒緞四匹加恩賞給銅八百斤後不為例八年
　　　九月奉
　㫖暹羅國商人運米至閩源源而來其加恩之處自當
　　著為常例嗣後外洋貨船帶米萬石以上者免船貨
　　稅銀十之五五千石以上者免稅十之三十一年九
　　　月
　上以該畨航海逺來慕義可嘉其帶米不足五千石者
　　仍加恩免船貨稅銀十之二十四年七月貢使至
　賞賚如例又加
　賜國王蟒緞玊磁等物
　御書炎服屏藩匾額賜之十八年二月貢使至照例加
　　　賞并從所請加
　賜人參以後職貢不絶並照例加賞
　　　南掌
　　　南掌本老撾部屬其俗佩雕刀為飾故呼為撾家
　　　古為越裳氏地明嘉靖間始稱南掌東南與安南
　　　接西南與暹羅接西北至雲南省治六百八十里
　　　皆陸行貢道由普洱府入夷性獷悍身及眉目皆
　　　刺花相傳酋長三等大曰招木弄次曰招木牛又
　　　次曰招木化居髙樓部屬入見不下樓即所至之
　　　地為等級焉
　　本朝雍正七年雲貴廣西總督鄂爾泰疏言南掌國
　　　王島孫遣使奉蒲編金字表文一道馴象二隻求
　　　入貢得
㫖嘉奬沿途䕶送從厚支給八年二月遣使表貢并請定
　　　貢期得
㫖五年一貢本年初次納貢頒賜
敕諭一道並
賜文綺等物令使臣齎捧回國九年六月奉表謝頒
敕諭恩乾隆元年
　賜國王島孫彩緞文綺八年六月
　上以南掌僻處天末逺道致貢改為十年一次十四年
　　　正月貢牙象二十六年二月南掌國王准苐駕公
　　　滿奏言臣母喃瑪喇提拉同臣遣使奉表進馴象
　　　二隻慶賀
　皇上五旬萬夀
皇太后七旬萬夀同時准苐駕公滿又别備表文一道象
　　　二隻遣使呈貢以表下情宴賞如例南掌土産有
　　　犀牛海貝象及木香訶子乳香之屬其貢物則以
　　　象為貴云
　　　港口
　　　港口在西南海中安南暹羅附近國也王鄭姓名
　　　天錫國中多崇山所轄地纔數百里有城以木為
　　之宫室與中國無異自王居以下皆同磚瓦服物
　　制度畧仿前代相見以合掌拱上為禮其風俗重
　　文學好詩書國中建有孔子廟王與國人皆知敬
　　禮有義學選國人子弟之秀者及貧而不能具脩
　　脯者絃誦其中漢人有僦居其地而能句讀曉文
　　義者則延以為師土産有海參魚乾蝦米牛脯等
　　物
　本朝雍正七年以後通市不絶經七洲大洋到魯萬
　　山由虎門入口達廣東界計程七千二百里距厦
　　門水程一百六十更
　　東埔寨(尹代瑪附/)
　　東埔寨在西南海中海岸多泥名爛泥尾北枕大
　　山國中無城池王即山而建府架竹木為之覆以
　　茅葉民居亦然天時煖而不寒常若春夏衣不以
　　鈕扣披於其身下則圍以裙名曰水幔惟貴者得
　　服綢緞國人皆布以是為等差人柔弱喜飼象教
　　之操演禦敵飲食甘淡薄咸用手團以漁獵耕種
　　為業帶劍入山尋犀角獻尊長以為禮土産有蘓
　　木象牙白荳蔻螣黄麞皮㯽榔子黄蠟每冬春間
　　浙閩粤商人往彼互市近則兼市絲斤及夏秋乃
　　歸粤人之歸也舟必經七洲大洋到魯萬山由虎
　　門入計程七千三百里距厦門水程一百七十更
　　安南暹羅附屬國也其旁有尹代瑪國距厦門水
　　程一百四十更亦屬安南暹羅風俗畧與港口東
　　埔寨同
　　宋腒朥(􁀙仔六崑大呢附/)
　　宋腒朥在西南海中屬暹羅俗好事佛以手團食
　　男事耕漁常佩刀女椎髻能紡織土産有牛鹿肉
　　蝦米燕窩海參畨錫之屬
　本朝雍正七年以後通市不絶其國距厦門水程一
　　百八十更旁有􁀙仔六崑大呢諸國􁀙仔在西南
　　海中東北與宋腒朥接男子服短衣布幔跣足持
　　刀女穿花色衣被絲幔足曵淺拖鞋土産燕窩畨
　　錫象牙棉花其國距厦門水程一百八十更六崑
　　風俗物産同􁀙仔距厦門水程一百五十更大呢
　　一名大年在西南海中東北與六崑接男女短衣
　　跣足佩刀執鎗土産胡椒蝦米燕窩黄蠟牛鹿脯
　　其國距厦門水程一百五十更三國自雍正七年
　　以後亦通市不絶俱暹羅屬國
　　緬甸
　　緬甸古朱波國在雲南永昌府騰越州天馬虎踞
　　諸闗外其酋居阿瓦城南至海西至猛養北至猛
　　宻所屬有木邦等十三路地方遼濶俗尚柔詐其
　　夷官夷民服飾與南掌相似婦人束髪穿耳短衣
　　圍以錦幅長裙其地有名老官屯者多海鹽恒與
　　内地貿易土産有蘇木象牙翠羽木棉之屬元及
　　明初雖示羈縻時多反覆嘉靖後莽瑞體父子雄
　　長諸部不通職貢我
　　朝順治間故明桂王朱由榔走蠻莫思綿緬擒以獻
　　　畏威懐徳仰慕
聖化葢匪朝夕矣乾隆十五年其王莽達喇製金銀二鈚
　　　篆刻表文並奉塗金寳塔馴象緬布等物抒誠入
　　　貢奉
　諭嘉奬其使臣筵宴賞賚俱照各國王貢使之例並頒
　敕諭
　御書瑞輯西琛四字匾額賜之令使臣齎捧回國嗣為
　　　木梳酋長甕藉牙所簒子惜惱懵駁相繼佔踞三
　　　十二年賊匪不靖跳梁犯邊滇省督臣因循貽悞
　上命將軍公明瑞統率諸兵討之三十三年大兵至木
　　　邦賊於三日前聞風竄逸我軍臨江造橋逕渡賊
　　　以萬衆據守蠻結將軍公明瑞及領隊諸大臣奮
　　　勇攻擊連破其十六砦賊據天生橋以拒我師我
　　　師繞道夾擊殱二千餘衆獲糧械無算尋進兵宋
　　　賽直趨猛宻深入二千餘里軍威大振時别令㕘
　　贊額爾登額統兵自旱塔路接應額爾登額逗遛
　　不進致老官屯匪孽尾隨大軍伺隙將軍公明瑞
　　自大山移駐猛腊連勝殱賊以綠營兵疲病者多
　　不忍棄去令將士䕶行身自殿後遇賊死之時賊
　　酋奉蒲葉書求撤兵因􁀙夷送至
上以彼未專使誠心乞降不許三十四年
特命大學士公傅恒往滇經畧軍務選派黑龍江索倫
　　兵三千同吉林水師
　盛京新滿洲兵各一千並揀厄魯特三百餘鄂倫春三
　　百次第赴滇進𠞰初緬匪恃有老官屯之險必得舟
　　師夾擊攻拔其栅始可沿江順流直搗賊巢經畧大
　　學士公傅恒始至即於銅壁闗外野牛壩地鳩工造
　　船七月二十日由騰越啟行進兵時猛拱土司渾覺
　　遣其頭目脱猛烏猛至騰越投誠願備舟濟師八月
　　二十四日大兵至南底河猛拱城長來迎遣將撫定其
　　城猛拱為緬甸門户感化服從則全勢已得九月初十
　　日大兵至蠻暮㑹兵大江上游要地盡為我有於
　　是分撥舟師水陸並進賊衆潛聚新街於江灘結
　　寨一其右及西岸各結大寨一以拒我師我師進
　　擊大破之礟碎其舟射斃紅衣賊首數人奪得賊
　　纛一破其西岸大寨獲賊無數賊大震懾捷音至
上以將弁奮勇老官屯計日可取惟是其地水土惡劣
　　我軍多有病者傳
諭傅恒等攻得老官屯後即速撤兵毋庸盡殺㑹賊酋
　　懵駁畏威震懾奉有致將軍蒲葉書遣其大頭目
　　至老官屯頻詣軍門籲請免其聲討於是經畧大
　　學士公傅恒等移檄使受約束責其奉表納欵暫
　　許解圍奏至奉
諭撤兵善後事宜令傅恒熟籌妥辦猛拱土司渾覺既
　率屬内附應詢彼所願於邊内擇善地處之俾得樂
　業安居三十五年振旅還
　京師自是緬酋震我
天威感戴
恩徳慎保土疆南荒帖息焉
　　整欠
　　整欠居九龍江邊外距普洱府約千餘里所屬大
　　猛養等十數寨統大頭目十六其一曰先邁巖第
　　乾隆三十四年抒誠内附請修職貢
上念其地在僻逺命六年一貢四十年十月其頭目賫
　　象牙犀角來獻
令預朝正班末宴賞如例其頭目被紅褐錦衣革鞮不
　　冠以紅帕抹首婦女衣飾與􁀙夷相似
　　景海
　　景海亦居九龍江邊外距整欠又數百里所統大
　　小頭目二十餘其頭目曰先綱洪乾隆三十四年
　　抒誠内附請修職貢四十年十月來貢與整欠同
　　其物産服飾亦與整欠相類
　　廣南
　　　廣南古南交地王阮姓本中國人歴代未通職貢
　　　其地東接安南西隣占城南濵海東北至緬甸西
　　　北距暹羅境有大山海包其外形如半月名曰廣
　　　南灣人善泅紅毛國人夾板船最大風㠶不利漂
　　　入廣南灣者國人即遣小舟數百雲集其處人負
　　　一竹筒納長縷沒水而釘縷於船下還棹小舟逺
　　　曵以行於是奪其貨而焚之故紅毛人以不見廣
　　　南山為幸他國商船入廣南者稅物加倍以為常
　　　康熙八年廣東都司劉世虎等遇風飄泊國境廣
　　　南國王遣其臣趙文炳送歸并帶貨物船隻來粤
　　　部議趙文炳等雖奉廣南國印文遣來實係中國
　　　之人或留或遣請
㫖定奪其帶來之物現奉海禁不便貿易應入户部得
㫖廣南國王送劉世虎等回粤殊為可嘉著給以照騐遣
　歸廣南船貨不必入官仍給來使嗣後凡往來商船由
　　　厦門至廣南過安南界歴七洲洋取廣南外之占
　　畢羅山即入其境國無城郭周栽䓶竹以自固云
　　葫蘆國
　　葫蘆國一名卡瓦在永昌府東南徼外從古不通
　　中國亦不屬緬甸地方二千里北接耿馬宣撫司
　　西木邦南生卡瓦東孟定土府距永昌府十八程
　　乾隆十一年三月其酋蚌筑願以其地茂隆山銀
　　厰抽課報解作貢解課三千七百九兩零赴雲南
　　省投誠且稱境内茂隆厰自中華人吳尚賢開採
　　以來礦砂大旺厰地人民各守
天朝法度路不拾遺等語王大臣議令雲南督臣曉諭
　　却之仍令將吳尚賢等違例出境查明具奏報
可六月葫蘆國夷目仍請仰懇
天恩俯順夷情收受厰課雲督張允隨請減半收納仍
　　以所收課銀之半給賞該酋長以慰逺人歸順之
　　意
上從之十六年總督碩巴等以茂隆課長吳尚賢將歴
　　年
恩賞酋長課銀侵肥入已㕘奏治罪下部知之其地山
　　多田少刀耕火種以木為城索綯為屋牲畜繁孶
　　人多造炭為業山居穴處氅衣短袴以布纒頭婦
　　女曳裾衣短衣以紅藤束腰分地而治者皆其族
　　姓惟傳國次第不可考
　　柔佛(丁機奴單呾彭亨附/)
　　柔佛在西南海中背山而國前臨大海歴海洋九
　　千里達廣東界國中無城郭宫室民皆環山而居
　　支以竹木葢以茅葉天時雖秋冬亦煖相見以合
　　掌拱上為禮土産有降香烏木西國米氷片海參
　　胡椒燕窩之屬康熙五十七年五月柔佛國番人
　　利哈等五十三名遭風漂至廣東船壞官給貲糧
　　並給内地船遣歸雍正七年弛南洋商販之禁自
　　後通市不絶柔佛屬國有丁機奴單呾彭亨丁機
　　奴在西南海中風俗畧同柔佛土産有胡椒沙金
　　沙藤速香等物國人終身不出境無航海而來中
　　國者各嵗冬春間粤東商人以茶葉磁器色紙諸
　　物往其國互市乾隆二十九年以兩廣總督蘇昌
　　奏准帶土絲及二蠶湖絲浙閩人亦間有往者及
　　夏秋乃歸單呾在西南海中距厦門水程一百三
　　十更風俗物産與柔佛同彭亨國與柔佛連山相
　　接内地商民往柔佛者每轉附番舶至其國貿易
　　亞齊
　　亞齊在西南海中相傳即蘇門答剌國明萬厯時
　　易今稱其王嚴防衛拓宫殿建六門雖勲貴不得
　　帶刀上殿出乗象象駕亭而帷其外如是者百餘
　　俾人莫測王所在云男女穿長衣頭纒白布土産
　　有西洋布丁香肉果水安息蘇合油之屬無麥有
　　禾一嵗二稔市道稱平内地商船每附番舶至其
　　地貿易
　　吕宋
　　　吕宋居南海中在臺灣鳯山沙馬﨑東南至厦門
　　　水程七十二更閩人以其地富饒多往商販或久
　　　居不返至長子孫俗淳樸無爭訟出入以刀自衛
　　　明萬厯中法蘭西襲殺其王據其國名仍吕宋我
　　朝順治三年畨使至四年六月
上錫以服物并頒
賜敕諭遣歸本國康熙五十六年以吕宋等國口岸多聚
　　　漢人恐寖成冦盜奉
諭禁止南洋貿易雍正七年復通市如故十三年正月吕
　　　宋載米及銀至厦門請易麥三千石得
㫖許之吕宋隔海對峙有五島曰班愛曰堊黨曰速巫曰
　　　猫務曰煙島各有王其東南又有萬老髙島人物
　　　土産與吕宋相類
　　　莽均達老
　　　莽均達老在東南海中其種類曰巫來由男女服
　　　短衣絲幔跣足以手團食土産有海參黄蠟烏木
　　㯽榔之屬雍正七年後通市不絶其國距厦門水
　　程一百五十更
　　文萊
　　文萊在東南海中息力大山之西北古婆羅國也
　　相傳有東西二王王係閩人眀永樂間隨鄭和往
　　留主其地民風柔順以伐烏木採萪藤為業貿易
　　以布代銀飲食不用匙箸土産有烏木黄蠟氷片
　　丁香之屬雍正七年後通市不絶其國距厦門水
　　程一百八十更
　　馬辰
　　馬辰在東南海中息力大山之南以木為城水多
　　地少惟部領得陸處人民都架筏水中蓋屋以居
　　相傳漢馬援遣兵留寓彼中號馬留人者即其苖
　　裔俗尚佛教工織蓆土産有胡椒畨錫丁香萪藤
　　燕窩荳蔻之屬雍正七年後通市不絶其國距厦
　　門水程三百二十更
　　　蘇禄
　　　蘇禄在南海中距吕宋水程一百一十更貢道由
　　　福建達
　　京師其國氣候常熱地瘠寡粟麥城據山險器皿皆
　　　銅為之煮海為鹽釀蔗為酒織竹為布土産有珍
　　　珠玳瑁金頭牙薩描金花布白洋幼布蘇山竹布
　　　龍頭花刀滿花畨刀夾花標鎗及燕窩藤席之屬
　　　雍正四年十月蘇禄國王母漢末毌拉律林遣使
　　　奉表貢方物得
㫖嘉奬并奉
㫖蘇禄國進貢沿途䕶送從厚支給五年六月貢使至
賜宴賞賚頒
敕諭一道令使臣齎捧還國定例五年一貢十一年六月
　　　國王奉表謝
恩並奏伊祖東王於明永樂間入朝歸至徳州病故所有
　　　墳墓及其子孫存留賙恤之處經隔三百餘年懇
　　　請修理給復經禮部議覆蘇禄國東王巴都噶叭
　　　哈答殁諡恭定長子都馬含歸國襲封次子安都
　　　禄三子温哈喇留居守塋其子孫以祖名分為安
　　　温二姓今該國陳詞懇切應如所請飭查王墓所
　　　有神道享亭牌坊修理整飭於安温二姓中各遴
　　　一人奉祀給頂帶永為例疏入報
可乾隆五年八月國王麻喊末呵禀朥寧遣畨丁䕶送遭
　　　風商人回内地得
　㫖嘉奬八年五月貢使馬明光等至奏請三年後復修
　　　朝貢得
　㫖仍遵雍正五年所頒
敕諭酌俟五年外一修嵗獻之
㫖行二十七年十一月國王蘇老丹麻末案柔噒遣使入
　　　貢蘇禄之西為吉里問又西過文萊為朱葛噍喇
　　　皆在息力山之北息力山廣大不可測山中人跡
　　　多不到産野獸多異狀
　　噶喇巴
　　噶喇巴本𤓰哇故地巫來由種也後屬荷蘭國在
　　南海中距福建厦門水程二百八十更計一萬六
　　千八百里明世諸畨互市未嘗至
　本朝初年始與吕宋蘇禄等通商閩海閩海商人多
　　留居不返康熙五十六年禁南洋商人往來雍正
　　五年開洋禁嗣後通市不絶初噶喇巴為荷蘭人
　　所佔委夷目鎮守更代皆聽荷蘭之命漢人居者
　　甚衆生長其地者曰土生仔司漢人貿易者曰甲
　　必丹人有罪則徙之西隴西隴在西洋中距噶喇
　　巴逺甚荷蘭舊國所屬也乾隆十三年福建龍溪
　　縣民陳怡老乆居噶喇巴貿易賄通夷目謀充甲
　　必丹於十四年五月潛回厦門為地方官訪獲以
聞照例逺遣二十四年禁絲斤出洋二十七年開禁惟
　　南洋噶喇巴飭禁如故二十九年仍許立限酌帶
　　以嘉恵畨夷云
　　舊港(麻六甲附/)
　　舊港即三佛齊國在西南海中舊為巫來由種類
　　噶喇巴屬國也地方袤廣數千里國無城池隨民
　　居之所聚為村落傍山建王府以磚瓦為之地氣
　　多煖土産有胡椒沙藤錫棉花之屬王姓名世系
　　不可考雍正七年粤省商船載磁器缸瓦色紙京
　　菓諸物往彼互市乾隆二十九年准加市絲斤至
　　廣東計程一萬一千餘里舊港西南有麻六甲人
　　性靈巧善經商風俗亞於噶喇巴惟不燔炙土産
　　錫萪藤胡椒雍正七年後通市不絶東北距厦門
　　水程一百八十五更
　　曼加薩(池悶萬丹思吉港附/)
　　曼加薩在東南港中舊為武訖種類近屬噶喇巴
　　産海參海菜黃蠟之屬西北距厦門水程三百六
　　十七更曼加薩西有國曰池悶巫來由種也風俗
　　與曼加薩同産海參烏木胡椒黄蠟之屬相近有萬
　　丹國思吉港國風俗土産畧同内地商民往噶喇
　　巴者多轉附畨舶至彼貿易
　　英吉利
　　英吉利一名英圭黎紅毛畨種也距廣東計程五
　　萬餘里王姓名世系逺者不可考其近者名弗氏
　　京也治傳子昔斤京也治又傳子非立京也治康
　　熙間英吉利始來通市後數年不復來雍正七年
　　後互市不絶乾隆七年十一月英吉利巡船遭風
　　飄至澳門海面廣東撫臣資給回國二十二年禁
　　英吉利商舶不准於浙貿易自是皆收泊廣東其
　　土産有大小絨嗶嘰羽紗紫檀火石及所製玻璃
　　鏡時辰鐘表等物精巧絶倫二十七年夷商白蘭
　　等求仍照前通市兩廣總督蘇昌奏請照東洋銅
　　商絲斤搭配綢緞之例酌量配買奏
可自是英吉利來廣互市每船如額配買嵗以為常所
　　屬有亞齊國(見前/)
　　干絲臘
　　干絲臘與英吉利相近風俗亦相同毎嵗駕夾板
　　船來廣東互市處吕宋速巫等地為貿易之所干
　　絲臘國常分遣小臣鎮守吕宋
　　荷蘭
　　荷蘭俗稱紅毛畨亦曰紅夷與法蘭西相接其國
　　有大山名那蘭山山麓建城其人深目長鼻鬚眉
　　髪皆赤其國受
　朝敕稱王名列外服俗奉天主教性強悍所恃惟巨
　　舟大礟舟長三十餘丈廣六尺厚二尺餘樹五桅
　　後為三層樓傍設小牕置銅礟桅下置二丈巨鐵
　　礟發之可洞裂石城震數十里然舟大難轉遇淺
　　沙即不能動云其所役使名烏鬼入水不沉能走
　　海面如平地其土産有馬珊瑚哆囉絨嗶嘰緞
　　鏡丁香檀香自鳴鐘氷片琥珀鳥鎗火石皆充貢
　　物所製刀劔可屈伸縈繞如帶明萬厯中來侵吕
　　　宋泊香山澳入澎湖島尋據臺灣我
　　朝順治十年廣東撫臣奏荷蘭願備外藩謹修職貢
　　　十三年六月國王墨投為也甲必丹物馬綏極遣
　　　使表貢奉
㫖令八年一朝並
賜敕諭令貢使齎捧歸國康熙三年大兵渡海攻鄭錦等
　　　荷蘭國率舟師助𠞰
上嘉其功
賜國王文綺白金等物二十五年六月國王遣使請進貢
　　　五年一次並請貢道由福建入許之是年定減荷
　　　蘭貢額
賜敕慰諭乾隆元年
　特命減荷蘭國稅額二十七年准荷蘭夷商每船配買
　　　絲斤綢緞皆有定額著為例
　　　法蘭西
　　　法蘭西一名佛朗機亦紅毛畨種也東與荷蘭接
　　　其國都地名巴離士國王姓無盧蒙名雷士堅治
　　　父名雷士吉多治祖名雷士爹利治其人長身髙
　　　鼻拳髪赤鬚恃強凌轢諸國無所不往土産有象
　　　犀珠貝市易但伸指示數雖累千金不立約契我
　　朝順治四年八月廣督佟養甲疏言法蘭西國人明
　　　季寓居壕境澳與粤商互市後因闌入省㑹遂飭
　　　禁止請嗣後仍准畨舶通市
上從之自是每嵗通市不絶惟禁入省㑹耳
　　　瑞國
　　　瑞國在海洋中國中土地平衍有大山三産紅銅
　　　民為開採納於王王所居名仕的哥盧國人㑹聚
　　　之地名乙頓巴梨葢泊船總滙處也其人信奉天
　　　主自雍正十年以後通市不絶其國王曰土的亞
　　　多傳子非里地力非里地力傳子亞敦非里地力
　　　云
　　　連國
　　連國地居海洋中凡歴六萬餘里至廣東界王所
　　居名顛地墨王名非釐徳歴王父名奚成王祖名
　　奚釐成其逺者莫考國人風俗同英吉利土産有
　　黒鉛琥珀白金及大青蒲萄乾之屬雍正間有夷
　　商來廣通市後嵗以為常粤省商人無至其國者
　
　
　
　
　
　
　
　
　
　
皇朝通典卷九十八
欽定四庫全書
皇朝通典卷九十九
　邊防(三/)
　西序畧
　　(臣/)等謹按杜氏邊防典西方凡七十五國五朝續通
　　典分西及西北凡八十二國以今輿地考之諸國
　　疆界半在伊犁回部之内以至青海西藏久為服
　　屬餘則今古殊名舊蹟湮沒有不可詳考者恭惟
　　我
皇上聖武布昭鴻猷式廓殲巨憝而拓版疆天山南北
　　盡同赤縣黄圖羣優游於
闓澤於是附近葱嶺之東西布魯特安集延霍罕拔達
　　克山博洛爾諸國葱嶺以外逺抵西海之塔什罕
　　愛烏罕諸國延頸企踵瀝誠慕化貢使頻來駢生
　　并育
皇上廣開渥澤
召見賜宴俾與觀燈火暨閱射賞賚優厚歡欣忭躍之
　　誠周浹於大濛之宇凡昔漢唐以來羈縻駕馭不
　　克招致者一旦畏威懐徳並游於
聖化之中洵超軼前古之隆軌矣西洋意達里亞博爾
　　都噶爾亞諸國去中土八萬餘里輸誠慕化貢獻
　　不絶其人來處中土者天文推步之法制器尚象
　　之能亦俾得各用所長專門不廢遴厥才良得以
　　筮仕効職至其所崇天主之教則但使自沿其俗
　　嚴禁流傳勿使得淆聞見蓋
聖人仁育義正之懐收其人必盡其用安其俗不存其
　　教而
聲教翔洽逺達於重溟冰海之墟尤前古所未有也愛
　　烏罕諸國實隣西海西方之地至此已盡而西洋
　　諸亞則懸處巨海之外其地尤為遼夐云
　西
　　東布魯特
　　東布魯特回部别種也在天山北凖噶爾部西回
　　部西北東南距阿克蘇城七百九十里東北距伊
　　犁一千四百里其部有五曰薩雅克鄂拓克圖魯
　　起拜主之曰薩拉巴噶什鄂拓克車里克齊主之
　　户各一千有竒兩頭目不相統屬有瑪木克呼里
　　兼轄之曰霍索楚鄂拓克邁他克主之曰啟台鄂
　　拓克喀喇博託主之户俱千有竒析居搭拉斯地
　　曰薩婁鄂拓克阿克拜主之其酋長戴氊帽衣錦
　　衣民人冠無皮飾衣褐舊為烏孫西鄙地其國舊
　　游牧處在特木爾圖淖爾左名後為凖噶爾所侵
　　始西遷乾隆二十年凖噶爾部平得復故地二十
　　三年六月將軍兆惠等追捕逆賊哈薩克沙喇至
　　布魯特界遣侍衛烏爾金托倫泰抵其游牧珠穆
　　翰地撫諭之薩雅克薩拉巴噶什兩鄂拓克人衆
　　俱歸順時邁他克之子額什博洛適在其地亦願
　　率所部來歸托倫泰與俱往行六日至其地撫定
　　霍索楚啟台兩鄂拓克人衆並獻牛羊遣使來軍
　　門投誠七月㕘賛大臣富徳復遣侍衛伊達木札
　　布至薩婁鄂拓克阿克拜率其衆五千户來歸於
　　是東布魯特全部皆内附是年車里克齊圖魯起
　　拜等來朝
　京師
詔扈木蘭行圍
賜宴萬樹園觀燈火二十五年正月布魯特遣使入貢
召見於勤政殿
賜宴六月又遣使臣來貢宴賚如例二十六年部長額
　　木爾貝以其所寳之玉匕首進獻嗣是遵奉正朔
　　每嵗朝貢不絶
　　西布魯特
　　西布魯特與東布魯特相接在回部喀什噶爾城
　　西北三百里西接哈布爾諸部落道由鄂什踰葱
　　嶺而至其部落凡十有五最著者四曰額徳格納
　　鄂拓克曰䝉科爾多爾鄂拓克頭目阿濟畢兼轄
　　之户七百有竒曰齊里克鄂拓克頭目由瑪特户
　　二百有竒曰巴斯子鄂拓克頭目噶爾住户千三
　　百有竒逐水草事游牧風俗與東布魯特畧同舊
　　為休循捐毒諸塞種地乾隆二十四年將軍兆恵
　　既定山南回部追捕餘孽道經其地阿濟畢等遮
　　道籲請内附遣二等侍衛達克塔納等往撫定之
　　乃率諸部自哈布爾以東二十萬人衆皆來歸順
　　遣使朝
　京師
詔與觀大閱
賜宴觀燈火二十五年八月遣侍衛索諾穆策凌等往
賜之
敇其頭目阿濟畢等咸懽躍踰望郊迎祗受盡禮自是
　　每嵗朝貢不絶
　　安集延
　　安集廷東與東布魯特部接南與西布魯特部接
　　東南至回部喀什噶爾城五百里其西北為那木
　　干西為瑪爾噶朗又西為霍罕四部各有城俱當
　　平陸南控蔥嶺北濵那林河南北山泉支流㑹合
　　襟帶諸城之間人民殷庶畜牧饒富其人亦布魯
　　特種其頭目冠髙頂皮帽衣錦衣民人戴白氊帽
　　毛皮為邊衣黄褐古皆為大宛國地史記所稱大
　　宛土著耕田有城郭屋室者也元魏為洛那國唐
　　為拔汗那後更名寧逺安集延那木干瑪爾噶朗
　　霍罕諸地皆有伯克而霍罕城伯克額爾徳尼為
　　之長衆咸聽命乾隆二十四年將軍兆恵等追捕
　　霍集占遣侍衛達克塔納等至其地額爾徳尼遣
　　使迎至城内日饋羊酒果米馬匹等物備極誠敬
　　上表請歸附於是以四城内屬遣頭目托克托瑪
　　哈穆第等朝
　京師貢馬
賜宴瀛臺賞賚有差二十五年正月安集延額爾徳尼
　　伯克遣使入貢宴賚有加與觀燈火八月遣侍衛
　　索諾穆策凌等齎
敇往
諭額爾徳尼率諸伯克郊迎祗受成禮自是每嵗朝貢
　　不絶瑪爾噶朗東與安集延接相去百八十里南
　　接蔥嶺北濵那林河西亦有河出蔥嶺北山北行
　　入那林河霍罕東與瑪爾噶朗接相去二百里北
　　濵那林河那木干東北與布魯特雜處東南距瑪
　　爾噶郎城八十里南濵那林河有水出城北山南
　　流入那林河
　　塔什罕
　　塔什罕在回部喀什噶爾城北一千三百里東南
　　與那木干接東與布魯特接東北與右部哈薩克
　　接居平原有城郭以三和卓分轄其衆曰莫勒多
　　薩木什曰沙達曰圖爾占在漢為康居西境大宛
　　北鄙唐九姓昭武所居地也其部舊為凖噶爾羈
　　屬嵗効差役伊犁平後右哈薩克將脅服其國圖
　　爾占不從逐其所置頭目與哈薩克連兵不觧乾
　　隆二十三年㕘賛大臣富徳追擒哈薩克沙喇至
　　其地遣使往撫次軍於莽格特城外以待之時圖
　　爾占方與哈薩克戰於河上因宣示
聖主威福諭令釋兵和好如初於是塔什罕得安耕牧
　　遣其屬奉表歸順
詔受之九月遣使入朝
賜宴避暑山莊額什木札布者阿睦爾撒納之兄子亡
　　命入回部為塔什罕所得至是附貢使以獻
上恩宥其死而遣還之自是塔什罕朝貢不絶由塔什
　　罕西南行七百里外踰錫爾河又踰那林河為撒
　　瑪爾罕城又西南為哈拉科子城又西臨達里岡
　　阿鄂謨是為西海西境盡矣
　　拔達克山
　　拔達克山居蔥嶺西南境西北至伊西洱庫爾東
　　北至葉爾羌皆千餘里有城郭其汗曰蘇爾坦沙
　　部落繁盛户十萬有竒頭目戴紅氊小帽衣錦㲲
　　衣民人衣黄褐在漢為烏古國元史載有巴達哈
　　商明有八答黑商皆字音之訛即其地也其國負
　　山險扼蔥嶺之右頗擅形勢有河北流經博洛爾
　　拔達克山西部落之間至伊西得拉克分流一流
　　經北入土斯庫爾一流道西南又北入於伊西洱
　　庫爾其北鄙之城曰瓦漢乾隆二十四年八月回
　　部逆酋博羅尼都霍集占為
王師所敗奔拔達克山副將軍富徳率師追之遣諭其
　　汗蘇爾坦沙宣示博羅尼都霍集占負
恩狀令擒獻蘇爾坦沙因縛博羅尼都而以兵圍霍集
　　占於阿爾渾楚哈嶺擒之囚之於柴札布柴札布
　　者拔達克山繫囚處也乃遣人詣軍門投欵且報
　　二賊就擒狀副將軍富徳遣使往諭責令獻俘進
　　軍瓦漢以待之是時痕都斯坦方以兵臨拔達克
　　山謀劫取二酋而塔爾巴斯者拔達克山讐國也
　　賊將通之攻拔達克山所遣使被獲於是遷霍集
　　占於宻室以二百人圍而殺之初蘇爾坦沙以二
　　逆囚與已同為派噶木巴爾裔不忍縛獻及反覆
　　曉以順逆利害之故遂大覺悟乃出逆屍馳獻率
　　部落十萬户與隣近之博洛爾部三萬户俱降二
　　十五年遣陪臣額穆爾伯克等朝
　京師貢刀斧及八駿馬二十六年正月
上召見額穆爾伯克等
賜宴如例並觀燈火二十七年十二月貢使至宴賚如
　　例
上御大西門幄次
閱健銳軍營俾與觀焉二十八年三月貢馬犬鳥鎗腰
　　刀由是每嵗職貢不絶
　　博洛爾
　　博洛爾在拔達克山東有城郭户三萬有竒四面
　　皆山西北面有河乾隆二十四年與拔達克山同
　　内附遣其陪臣沙伯克等朝
　京師二十五年正月
召見賜宴如例與觀大閱燈火二十八年博洛爾伯克
　　沙瑚沙黙特貢劍斧等物二十九年貢匕首是時
　　博洛爾與拔達克山屢行搆釁圍城劫掠沙瑚沙
　　黙特乞援於駐劄葉爾羌都統新柱遣諭拔達克
　　山恪遵約束還俘罷兵至是沙瑚沙黙特以其部
　　所寳之匕首進貢謝
恩三十四年又進玉欛雙匕首其南有部落曰痕都斯
　　坦産金絲緞暨玉石國人工巧善於琱刻其製器
　　之精他部莫及後為愛烏罕所并
　　愛烏罕
　　愛烏罕在拔達克山西為蔥嶺以西回部之極西
　　境自拔達克山西南行三月程乃至其地有三大
　　城曰喀奔曰堪達哈爾曰莫沙特喀奔城南北西
　　俱臨山東面地平曠堪達哈爾城四面皆山其汗
　　名愛哈摩特沙莫沙特城舊屬伊蘭國愛哈摩特
　　沙征取之並兼有痕都斯坦地遂統治三城俗事
　　耕種無游牧人兵廣稠勝兵十有五萬乾隆二十
　　四年大兵追逐霍集占將入愛烏罕境為拔達克
　　山擒獻愛哈摩特沙聞之因拔達克山通使投誠
　　二十七年十二月遣使來朝進金紙表文凡重四
　　譯乃至
詔賜宴賚如例二十八年三月愛烏罕貢馬四匹馬皆
　　髙七尺長八尺自後貢獻不絶愛烏罕境地遼濶
　　由喀奔至堪達哈爾二十八日程由堪達哈爾至
　　莫沙特二十日程其北境接布哈爾西有莫克孔
　　志爾等數部落過此即西海
　　西洋意達里亞
　　西洋去中國水程八萬里其道由地中海西出大
　　洋南行過福島東南行汛利未亞海過大浪山折
　　而東行過西南海東北行過小西洋又東行至吕
　　宋入廣南境其地名歐邏巴州意達里亞在歐邏
　　巴州南境周一萬五千里三面環地中海一面臨
　　髙山土田饒沃州郡繁多其最大者凡六城曰羅
　　瑪曰勿搦祭亞曰彌朗曰納波里曰熱孥亞曰福
　　楞察其俗尊奉天主自國都至閭井咸設天主堂
　　有掌教者專主教事稱為神父其堂一切供億皆
　　國王大臣民庶轉輸不絶每七日瞻禮一次名曰
　　彌撒出五金以金銀銅鑄錢為幣衣服有天鵞絨
　　織金緞毯罽之屬有利諾草可為布質細而滑敝
　　可搗為紙極堅靭食用金銀玻璃及磁器用桌椅
　　如中國工作製造備極精巧嘗造一渾天儀十二
　　重層層相間七政各有本動日月五行列宿運行
　　遲速與天無異以玻璃為之重重可以透視尚文
　　學設學校分為四科一曰醫科主療疾病一曰治
　　　科主習政事一曰教科主守教法一曰道科主興
　　　教化别有度數之學曰瑪得瑪第加皆設學立師
　　　使其人習之其國人來者自述其風俗之概如此
　　　明萬厯間有利瑪竇者始汎海抵廣州後入京師
　　　中官馬堂以其方物進獻嗣後來者益衆皆祖述
　　　其說明末厯法疎舛禮臣請以其國新法相㕘校
　　　書成未上
　　本朝建元始採取其說先後命西洋人湯若望南懷
　　　仁等為欽天監官並許自行其教餘凡直隸各省
　　　開堂設教者嚴行禁止康熙九年六月國王阿豐
　　　肅遣陪臣奉表進貢得
㫖西洋地居極邊初次進貢具見慕義之誠可從優賞賚
　　　尋遣歸國十七年八月貢獅子
上召見使臣於
　　太和殿宴賚如例五十六年廣東總兵官陳昻疏稱
　　　天主一教開堂聚衆在廣州城内外者尤多乞循
　　　康熙八年例再行嚴禁從之雍正元年浙閩總督
　　　覺羅滿保疏言西洋人於内地行教聞見漸淆請
　　　除送京効力人員外俱安置澳門其天主堂改為
　　　公廨從之二年兩廣總督孔毓珣疏言西洋人先
　　　後來廣東者甚衆澳門地窄難容請令暫居廣州
　　　城天主堂内惟不許妄自行走衍倡教說其外府
　　　之天主堂悉撤為公廨内地人民入其教者嚴行
　　　禁止從之三年八月意達里亞國教化王伯納第
　　　多遣使貢方物宴賚如例
賜敕諭令齎捧歸國乾隆二十五年廣東南海縣民林六
　　　因縁入教至於變易服飾娶妻生子經兩廣督臣
　　　奏准比照左道惑衆為從例治罪因奉
　㫖嚴禁勿使滋蔓蓋所以杜異教重邊制焉傳聞意達
　　　里亞旁有八九國西洋人艾儒為職方外紀畧言
　　　由意達里亞東行為厄勒祭亞當歐邏巴極南境
　　　地分四道凡制度文字皆為西土之宗東北有羅
　　瑪尼亞生齒極衆由厄勒祭亞東北行為翁加里
　　亞物産豐盛牛羊可供歐邏巴一州之用由翁加
　　里亞東北行為波羅亞國分四區地甚寒冷由波
　　羅尼亞東行為莫斯哥未亞東西經五千里南北
　　經八千里中分十六道兵力甚強夜長晝短冬至
　　日止二時氣候極寒右五國皆在意達里亞東境
　　其在西北境者有四大國曰大尼亞沿海多魚及
　　牲畜曰諾而勿惹亞人性馴厚喜接逺方賔旅曰
　　雪際亞地分七道多五穀五金財貨曰鄂底亞在
　　雪際亞南亦繁庶此四國與熱爾瑪尼亞相隔一
　　海套蓋北際冰海云
　　西洋博爾都噶爾亞
　　博爾都噶爾亞在歐邏巴極西境周七百里西濵
　　大洋地分五道四方商船皆聚都城通海大市凡
　　六水泉二萬五千國有二學曰阨物辣曰哥應拔
　　歐邏巴髙士多出此學土産果實絲綿極美多水
　　　族善釀蒲萄酒即過海至中國不壊明以前未通
　　　中國入
　　本朝西洋諸部面内向化雍正五年四月其國王名
　　　若望者遣陪臣貢方物
上嘉其誠悃優加宴賚並
賜敇書於國王及文綺諸物令使齎捧歸國乾隆十八年
　　　三月遣使貢方物
　命欽天監監正劉松齡前途𨗳引至京
　召見使臣
　賜宴觀舟嬉並
　賜敕書於國王及蟒緞文綺玉磁紙墨諸物優渥有加
　　　其國東境為伊西巴泥亞又東北為佛朗察又東
　　　北為法蘭得斯又東北為熱爾瑪尼亞博厄美亞
　　　彼國中紀載稱伊西巴泥亞有二大城曰西未利
　　　亞城近地中海曰多勒多城在山巔有巧工製一
　　　水器能盤水至山城晝夜轉動不煩人力有共學
　　二所古有名賢曰多斯達篤者著書最多盡屬奥
　　理又有王名亞豐肅者好天文厯法撰厯學全書
　　制圖象為今西法之宗初博爾都噶爾亞國君乏
　　嗣伊西巴泥亞之君為其昆仲權署其國事後復
　　立君長不相統云熱爾瑪尼亞在博爾都噶爾亞
　　東北五千里其土人散處各國為兵極忠實至死
　　不貳工作精巧能於戒指内納一自鳴鐘所屬有
　　法蘭哥地人質直易信多葡萄善造酒博厄美亞
　　地生金掘井恒得金塊佛朗察地周一萬一千二
　　百里分十六道屬五十餘國其都城名巴理斯其
　　國王能以手愈人瘡癧每歳擇一日療人疾法蘭
　　得斯地不甚廣人居稠宻右皆彼土紀載之所稱
　　道
　
　
皇朝通典卷九十九
　欽定四庫全書
　皇朝通典卷一百
　　邊防(四/)
　　北序畧
　　　(臣/)等謹按杜氏邊防典北方四十一部五朝續通典
　　　分北及東北凡十八部蓋以北方事游牧數移徙
　　　所居不常唐以後皆屬於遼元則起自沙漠諸地
　　　皆歸統攝明代北方之地盡為元裔所據故史載
　　　北方唯韃靼一傳而已以今輿圖考之元裔諸境
　　　即今喀爾喀八十二旗及科爾沁等四十九部及
　　　察哈爾諸部地自
　　本朝龍興之初漠南諸部久為臣僕
聖祖仁皇帝平定朔漠喀爾喀受職歸化與内札薩克同
　　　皆不得以邊目之其逺處北陲者惟俄羅斯一國
　　　境地頗為遼濶順治間即遣使來貢康熙間遣使
　　　刻石定界朝貢通市累年不絶乾隆二十三年復
　　能遵奉行移呈獻逆賊阿睦爾撒納屍身以仰沐
天朝之撫輯葢懐仁慕徳匪朝伊夕矣自黒龍江之格
　　必爾齊河及喀爾喀部之西北境伊犂之塔爾巴
　　噶台路皆與俄羅斯接壤恪守成約無相越界其
　　子弟來學者復特設俄羅斯館以處之
嘉惠無已洵懐柔無外之規模也左哈薩克部初懐慕
　　義之忱繼有佐賊之舉迨怵我
天威稽首歸命偕右哈薩克部竭誠効職無有二心其
　　别部啟齊玉蘇烏爾根齊皆踵接來歸翕然從化
帝澤之所涵濡無間於遥陬僻壤而
敕書文綺
賜宴錫賚備荷優渥所為八極從風尊親感戴配天而
　　無極也左右哈薩克地非正北以其在伊犂北境
　　與俄羅斯國壤地相鄰茲列於邊防北卷
　北
　　俄羅斯
　　俄羅斯國東北至海南至喀爾喀及伊犁北路之
　　塔爾巴噶台及哈薩克境西接西洋諸國東南至
　　格必爾齊河東岸自大興安嶺之隂以東至海與
　　黑龍江分界秦時為渾庾屈射丁靈(即丁零見史/記一作丁令)
　　諸國匈奴冒頓單于始北服之漢時郅支單于北
　　降丁令并有其地北魏為烏洛侯國唐為骨利幹
　　戛黠斯國元時為阿羅思吉利吉思昻可新地元
　　史稱吉利吉思南去大都萬有餘里有謙河西北
　　流注於昻可剌河北入於海即其地也相傳其國
　　舊無汗號處西北近海計由之地其酋名依畨瓦
　　什里魚赤者因族姓擾亂求助於西費耶斯科國
　　假其兵力服屬諸族自立為汗部落遂大歴二十
　　餘代三百八十餘年其酋皆稱察罕汗云其地寒
　　多隂少晴幅􁆟廣袤二萬里分八道曰莫斯科窪
　　斯科為其國都曰西畢爾斯科自托波兒河束至
　　尼布楚與中國分界曰喀山斯科曰佛羅尼使斯
　　　科曰計由斯科曰司馬連斯科曰三皮提里普爾
　　　斯科曰郭羅多阿爾哈連斯科一斯科所屬城堡
　　　名柏興多者至百餘蒙古語謂民居為拜甡俄羅
　　　斯與蒙古接葢即拜甡之轉音也官制汗左右近
　　　侍官四得専政每斯科設總管官一彼中名噶噶
　　　林毎柏興設頭目俗尚天主教不知朔望毎嵗按
　　　四季大齋四次以冬季大齋完日為嵗首俗尚貿
　　　易務農者少知種而不知耘不以牛耕居河濵者
　　　善泅所産有駝馬牛熊狼堪達漢野猪鹿狍黄羊
　　　狐兎貂䑕銀鼠灰鼠鼷鼠之屬鼷鼠行地中遇陽
　　　氣即死身大有重萬斤者骨色白潤類象齒性最
　　　寒食之可除煩熱骨可成器彼中名麻門槖窪明
　　　時阻於朔漠未通中國我
　　朝順治十二年其國察罕汗始遣使來貢
上嘉其誠欵降
敕誥及
恩賜令來使齎捧回國十三年遣使奉表來貢以來使不
　　　諳朝儀却其貢而遣還之十四年又遣使來貢途
　　　經三載至十七年五月至表稱俄羅斯一千一百
　　　六十五年廷臣謂其不遵正朔宜逐之奉
㫖察罕汗雖恃為酋長表文不合體制然外邦從化宜加
　涵容以示懐柔著該部與宴量加恩賞但不必遣使報
　書可即以表文矜詡不令陛見之故諭而遣之康熙十
　　　五年察罕汗又遣陪臣進貢方物奏言俄羅斯僻
　　　處逺方從古未通上國不諳中華文義及疏奏禮
　　　儀兩次抒誠致多缺失今特敬謹遣使奉貢仰祈
　　　矜宥得
㫖准其通貢初順治間俄羅斯部落曰羅刹者竊據黒龍
　　　江築城雅克薩地侵擾索倫達虎爾等及是
諭察罕汗嚴禁羅刹毌擾邊陲而羅刹仍復潛侵淨理溪
　　　等處遷延不返故巢二十一年八月遣副都統郎
　　　談公彭春率兵往達虎爾索倫覘視情形十二月
　　　郎談等回奏攻取羅刹甚易
上諭兵非善事宜暫停攻取於黒龍江呼瑪爾二處建木
　　　城遣寧古塔將軍巴海副都統薩布素以烏喇寧
　　　古塔兵千五百戍之相機集事二十二年於黑龍
　　　江建城以薩布素為將軍領之設斥堠於呼瑪爾
　　　羅刹之衆有過黒龍江者降其兵目三十餘人
上赦不誅並安插之時羅刹屬人多來歸者令編為一佐
　　　領使彼此相依有資二十四年正月
命都統公彭春都督何佑等率福建籐牌兵五百人代黒
　　　龍江兵守城種地五月都統公彭春等率師抵雅
　　　克薩城下遵
㫖宣諭促令歸巢羅刹遷延不還乃分水陸兵為兩翼急
　　　進攻城中大驚頭目額里克舍等窮迫乞降遂遷
　　　歸雅庫彭春等收復雅克薩城並以逃人還七月
　　　釋羅刹宜番等四人歸國二十五年正月羅刹復
　　　來城雅克薩地
上命將軍薩布素等率所部兵二千往𠞰九月察罕汗上
　　　疏言
皇帝所賜之書下國無通解者及前使尼果賚歸始悉情
　　　節以下國邊民搆釁請察眀作亂之人收回正法
　　　除遣使議定邊界外謹先齎書以獻并乞撤雅克
　　　薩之圍
上許之二十七年三月察罕汗遣費岳多羅等至
上遣領侍衛内大臣索額圖都統公佟國綱尚書阿喇尼
　　　左都御史馬齊䕶軍統領馬喇等往二十八年十
　　　二月㑹議於尼布楚歸我雅克薩尼布楚諸城定
　　　議邊界以北流入黑龍江之綽爾結即阿倫穆河
　　　相近格必爾齊河為界循河上流以至於海凡山
　　　南一帶流入黑龍江之溪河盡屬中國山北屬俄
　　　羅斯凡獵户人等不許越界犯則擒治行旅有往
　　　來文票者許貿易勿禁不留逃人議定乃盟立碑
　　　界上釋兵而還自後遣使通貢互市不絶三十二
　　　年俄羅斯送回逃人二名理藩院行文奬之三十
　　　九年遣使賫奏至
聖祖諭曰俄羅斯僻處海隅甚為誠敬噶爾丹求救於彼
　曽拒而不答曩遣人分畫疆界即獻尼布楚地以東為
　界即此允當軫念也五十一年兵部職方司郎中圖理
　　　琛使土爾扈特國時土爾扈特寄居俄羅斯之西
　　　境假道俄羅斯以往該國王飭屬迎䕶供頓禮節
　　　備至圗理琛還悉其山川風俗為異域録以獻初
　　　通市諸物有噶噶林印記者准市餘則否五十六
　　　年七月俄羅斯邊城頭目以文來請於將軍托留
　　　欲私行貿易
上命托留移文切責之雍正五年三月察罕汗遣使表貢
　　　八月遣郡王額駙䇿凌伯四格侍郎圖理琛等與
　　　俄羅斯使臣薩瓦定議邊界自額爾古納河岸至
　　　阿魯哈當蘇阿魯竒都勒齊克達竒林俱為我斥
　　　堠應以相對之楚庫河為界自此以西沿布爾古
　　　特山等處以博木沙畢鼐嶺為界立石以誌不許
　　　越境滋事及容留逃盜人等犯者互相查拿並以
　　　恰克圗口為常互市所人數不得過二百定例遣
　　　理藩院司官一員照料修京城俄羅斯館來京讀
　　　書幼童及教習等官給養贍願回者聴隨
召見薩瓦等
賞賚有差並優
賜察罕汗遣薩瓦歸國是年議准俄羅斯人所居近山河
　　　者以山河為界無山河之空地設立鄂博為界自
　　　東邊之額爾古納河至阨白爾哈黨蘇喀倫外空
　　　地從中平分以齊邊界乾隆二年監督俄羅斯館
　　　御史赫慶奏言俄羅斯互市止宜在於邊境其住
　　　居京城者請禁貿易在京讀書子弟禁其擅行出
　　　入從之二十二年凖噶爾平侍衛順徳訥窮追阿
　　　睦爾撒納至額爾圖拉與俄羅斯喀比潭相見於
　　　額爾齊斯河上索阿睦爾撒納未得將軍兆恵以
聞
上命理藩院移咨令遵不納逃人之例擒獻二十三年
　　正月俄羅斯遵奉行移不敢諱匿述阿睦爾撒納
　　罪䦨入彼界旋以痘死且出其屍於邊界之恰克
　　圖城乃遣親王齊巴克雅蘭品爾等騐而歸之俄
　　羅斯西北境有數小部落曰西費耶斯科曰圖耶
　　斯科曰博爾托噶里牙曰付蘭楚斯曰雅爾瑪尼
　　牙曰宜大里牙曰宜斯巴尼牙曰狄音曰和爾斯
　　提音曰布魯斯竒曰博爾斯竒曰别穆斯竒曰賽
　　薩林木斯竒曰昻假爾斯竒曰賀蘭斯竒曰博玻
　　林木斯竒皆俄羅斯附屬之國先是土爾扈特汗
　　阿玊竒者本凖噶爾四衛拉特之一以與䇿妄阿
　　拉布坦搆釁不相安率其全部徙居俄羅斯西境
　　内其駐牧之地曰額濟勒曰馬努托海康熙間每
　　假道於俄羅斯來貢乾隆十九年二十一年並來
　　朝貢
　京師三十六年其汗渥巴錫與合族台吉挈全部三
　　萬餘衆由俄羅斯境展轉萬餘里來歸順入覲於
　　伊綿峪並於萬樹園
賜宴觀燈火
封爵賞賚有差其來歸之衆並給以餼廩授之牧地於
　　伊犂東境之庫爾喀喇烏蘇北境之塔爾巴噶台
　　諸地分境游牧各安生理其寄居舊壤仍入俄羅
　　斯境云
　　左哈薩克
　　左哈薩克在準噶爾部西北西為右哈薩克北為
　　俄羅斯東去塔爾巴噶台南去伊犂皆千里其部
　　曰鄂爾圖玊斯駐伊什爾河旁無城郭東西千餘
　　里南北六百里環境皆山源泉經絡其西北為伊
　　什爾河地苦寒其西南境外二千里平時逐水草
　　事游牧地廣人稠甲於他部其頭目戴髙頂冠用
　　氊一幅嵌以黄皮衣錦衣寛而長民人首戴氊帽
　　衣褐束布帶風俗物産文字與準噶爾畧同言語
　　稍異境西北隅有獨樹五幹盤拏䕃廣可容二百
　　騎名鄂埒引噶克义莫朶年代莫紀為西域神物
　　哈薩克過其下者必膜拜供獻而不敢稱其名其
　　地為漢康居國以汗族而為首領者名蘇爾統乾
　　隆二十年二月準噶爾平
詔遣使往諭其汗阿布賚請歸順九月遣使達伊犂適
　　阿睦爾撒納由伊犂煽亂眀年遁走哈薩克阿布
　　賚納之
詔遣將軍達爾黨阿由西路哈達哈由北路先後以大
　　軍進阿布賚遣和集博爾根以兵從阿逆走努拉
　　自率千騎西行㑹於毫哈薩拉克山下以待我師
　　七月將軍達爾黨阿分兵奮擊大破之斬首五百
　　七十級我兵進攻努拉擒其大頭目楚魯克是時
　　和集博爾根引二千騎西行我軍逼之出入鏖戰
　　獲其纛礟斬三百餘級賊乃遁初侍衛順徳訥歸
　　自哈薩克以阿布賚恭順狀聞
詔遣賫
敕書賜蟒服七月至博爾喀爾綽濶以哈薩克佐賊不
　　得達時將軍哈達哈方擊阿布賚於毫哈薩拉克
　　山下奪其馬匹輜重無算阿布賚遁走師從之獲
　　大頭目昭華什由是三戰三捷師至於伊什爾伊
　　什爾者哈薩克巢六也楚魯克昭華什既獲極陳
　　阿布賚悔懼欲乞降順將軍等遣往宣諭令擒討
　　逆賊於時阿逆懾我軍威已潛竊哈薩克馬逃回
　　博羅塔拉等處二十二年將軍兆恵副將軍富徳
　　復將兵西征阿逆倉皇北走我師急躡之適阿布
　　賚以兵來㑹遣其弟阿布勒比斯等為前隊與我
　　軍遇陳情謝罪願受約束於是將軍等復遣使往
　　諭阿布賚乃遣使奉良馬四表請内附
詔受之秋阿布賚使臣來朝
賜宴熱河之萬樹園觀燈火及迴
鑾
皇上較射於圓眀園大西門外俾與觀焉阿布賚既臣
　　順遣兵助討賊以計擒阿睦爾撒納於阿爾察圖
　　不獲旋奔俄羅斯伏㝠誅執其從賊阿布濟齊巴
　　罕來獻和集博爾根初以殘兵遁及是率其屬三
　　萬户來降左部咸服十二月定哈薩克貿易之地
　　於烏嚕木齊二十三年五月哈薩克拜濟格特部
　　落之拜布拉克巴圗魯等獲布庫查罕六月哈薩
　　克哈爾津等獲厄魯特和碩齊皆獻於軍械送
　京師二十四年阿布賚偕其兄阿布勒巴木比特弟
　　阿布勒比斯遣使來朝貢方物
賜宴並
賜敕書及文綺等物自是朝正入貢嵗以為常
　　右哈薩克
　　右哈薩克東南與準噶爾接南與安集延那木干
　　布魯特諸部接西南踰塔什罕西六百餘里山巒
　　稠疊長河經灌其北有大澤名騰吉斯葢小海也
　　右部之汗曰阿比里斯其巴圖爾三曰圖里拜曰
　　輝格爾徳曰薩薩克拜而圖里拜實専國政阿比
　　里斯駐塔什罕城不事事受成而已其俗大扺與
　　左部同但左部無城郭事游牧右部則列城以居
　　為少異耳在古為康居西境漢康居五小王所治
　　之地大宛之西北鄙也乾隆二十一年左部降其
　　汗阿布賚請與右哈薩克部偕來㑹阿布賚復以
　　兵佐逆不果其後㕘賛大臣富徳以兵索逆賊哈
　　薩克沙喇至右部遣使往撫諭次軍於莽格特城
　　外以待是時圗里拜等方與塔什罕回人圖爾占
　　戰使至宣諭令解讐釋兵即頓首聽命圗里拜等
　　並詣軍門納欵奉馬進表以降時左部已歸順兩
　　哈薩克並嚮化面内二十三年圖里拜遣其子卓
　　蘭及輝格爾徳之弟博索爾滿朝
　行在
賜宴避暑山莊與觀大閲及燈火自是朝貢嵗以為常
　　啟齊玊蘇
　　啟齊玊蘇為右哈薩克之别部在伊犂之西北二千
　　餘里其頭目名努喇麗以游牧為生業大兵平定
　　回部後時以羊馬至伊犂貿易乾隆二十七年努
　　喇麗遣使入貢
賞賚如例其男子褐衣皮帽婦女花帛纒頭亦有戴小
　　白帽者風俗與左哈薩克畧同
　　烏爾根齊
　　烏爾根齊亦右哈薩克之别部其游牧與啟齊玉
　　蘇相近時與鄰部回人同至伊犂貿易乾隆二十
　　七年頭目哈雅布遣使入貢
賞賚如例其風俗服飾悉與啟齊玊蘇同
　
　
皇朝通典卷一百
