#+TITLE: 禮部志稿-明-林堯俞
#+DATE: 2016-06-11 12:22:17
#+SOURCE: github.com/kanripo/KR2l0010 master ff21564e                
欽定四庫全書　　　　　史部十二
　禮部志稿　　　　　　　職官類一(官制之屬/)
　　提要
　　　　(臣/)等謹案禮部志稿一百卷為明泰昌元年
　　　　官修首列纂修姓氏自禮部尚書林堯俞至
　　　　司務顧氏碞等四十人次列批委纂修自東
　　　　閣大學士前禮部尚書孫如游至儀制司員
　　　　外郎張光房等六人次列巡按直𨽻蘇松等
　　　　處御史據松江府知府掲薦生員俞汝楫纂
　　　　禮部志書公移併禮部准聘赴書局批文則
　　　　成書實出汝楫之手明史藝文志有俞汝楫
　　　　禮儀志一百卷當即此書此曰禮部志稿葢
　　　　其草創初成尚未定名之本也卷首汝楫名
　　　　後併列上海生員俞廷教名為薦舉公移所
　　　　無殆入局以後續招協修故初揭不載歟其
　　　　書首聖訓六卷為洪武至隆慶詔諭次建官
　　　　建署一卷次總職掌一卷次儀司職掌十六
　　　　卷次祠司職掌十卷次客司職掌四卷次膳
　　　　司職掌及司務職掌共二卷次厯官表四卷
　　　　次奏疏五卷次列傳八卷次儀司事例二十
　　　　一卷次祠司事例九卷次客司事例三卷次
　　　　膳司事例一卷次總事例七卷前列凡例三
　　　　則其溯初制一則稱研討典故要在尋流溯
　　　　源其理條貫一則稱典故之編不急於薈萃
　　　　而急於貫通其慎稽考一則稱網羅舊聞非
　　　　獨挂漏是懼而攷正謬誤亦編摩第一義其
　　　　言皆深得纂輯要領故其書敘述詳贍首尾
　　　　該貫頗有可觀如釋菜薦舉諸詔為明實錄
　　　　所不載祈雪建宫諸訓為嘉靖祀典所未録
　　　　王妃冠服百官常服及大宴樂章較明史禮
　　　　樂志為詳貢舉起送之額誥勅表章之式較
　　　　明會典為備經筵侍班員額拾明集禮之所
　　　　遺朝覲賞賚諸制補星槎勝覽西域行程之
　　　　所闕雖案牘之文稍傷冗襍而取備掌故體
　　　　例與著書稍殊固不能以是病之也乾隆四
　　　　十五年十一月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校官(臣/)陸　費　墀
　禮部志稿纂修姓氏
　　太子少保禮部尚書兼翰林院學士林堯俞
　　右　侍　郎　兼　翰　林院侍讀學士温體仁
　　儀　制　清　吏　司　　郎　　　中周應期
　　員　　　　　　外　　　　　　　郎盧洪珪
　　　　　　　　　　　　　　　　　　鄧良知
　　主　　　　　　　　　　　　　　事莫儼臯
　　　　　　　　　　　　　　　　　　孔榮宗
　　　　　　　　　　　　　　　　　　劉應賓
　　　　　　　　　　　　　　　　　　張時𤾉
　　　　　　　　　　　　　　　　　　張翼明
　　祠　祭　清　　吏　司　郎　　　中周以謙
　　員　　　　　　外　　　　　　　郎周　鏘
　　主　　　　　　　　　　　　　　事張天麟
　　　　　　　　　　　　　　　　　　丘履嘉
　　　　　　　　　　　　　　　　　　李𦙍華
　　　　　　　　　　　　　　　　　陳　耀
　　　　　　　　　　　　　　　　　南居益
　　　　　　　　　　　　　　　　　荆養喬
　　主　客　清　　吏　司　郎　　中虞徳隆
　　員　　　　　　外　　　　　　郎鄭國昌
　　主　　　　　　　　　　　　　事畢自肅
　　　　　　　　　　　　　　　　　張𢎞襟
　　　　　　　　　　　　　　　　　丁魁楚
　　　　　　　　　　　　　　　　　李之茂
　　　　　　　　　　　　　　　　　韓　琳
　　　　　　　　　　　　　　　　　李長徳
　　　　　　　　　　　　　　　　　李其紀
　　　　　　　　　　　　　　　　　孫際可
　　精　膳　清　　吏　司　郎　　中蕭應坤
　　　　　　　　　　　　　　　　　董　暹
　　員　　　　　　外　　　　　　郎張國柱
　　　　　　　　　　　　　　　　　　王象晉
　　主　　　　　　　　　　　　　　事張文運
　　　　　　　　　　　　　　　　　　王曰善
　　　　　　　　　　　　　　　　　　李日華
　　　　　　　　　　　　　　　　　　李　芬
　　　　　　　　　　　　　　　　　　何應奎
　　　　　　　　　　　　　　　　　　沈景初
　　司　　務　　　㕔　　司　　　　務周　迪
　　　　　　　　　　　　　　　　　顧民碞
　禮部志稿批委纂修
　　東　閣　大　學　士　前　禮　部　尚　書　孫如㳺
　　前禮部尚書兼翰　林　院　　學　士孫慎行
　　前禮部左侍郎兼翰林院侍　讀　學士周道登
　　恊理府事禮部尚書前　禮部　右侍郎周(闕名/)
　　尚寳司少卿前儀　制　清　吏司郎中湏之彦
　　前　儀　制　清　吏　司員　外　郎張光房
　　奉委輯録直𨽻松江府儒學生員俞汝楫
　　直𨽻松江府上海縣　儒學生員俞廷敎
禮部委纂修公移
欽差提督學政巡按直𨽻蘇松等處監察御史毛為禮
制綱維政教志乗闗繫憲章謹薦學行宿儒以備纂修取
用事奉都察院東學字二十五號勘劄准禮部咨儀制
清吏司案呈奉本部送據𧺫復原任松江府知府莊毓
慶掲稱竊聞本朝禮法大備咸統扵寅清直亮之臣從
來搜輯舊聞必需夫修行積學之士查得萬厯三十七
年選司袁員外見吏部志缺擇委貢生宋啟眀收羅㪚
帙慱採羣編纂成志書三十冊現奉堂批付梓永為一
代章程而吏禮並稱鴻鉅纂修允資端方切見松江府
學生員俞汝楫學術醇正操履髙貞属以考古証今必
能刪蕪輯漏况典重郊廟大禮沿革皆當並稽而部設
南北両都彼此亦宜互証查本生萬厯甲寅南部聘修
祠乗十卷雖未梓行而□先典故已備考鏡又查本生
曽經修撰焦竑委纂名賢列傳預魁萬卷之琅函常熟
縣延修虞山志書亦具一方之紀事至扵母殁二十餘
年因遷葬而廬墓荒山泣聲同永夜猿啼家徒存四壁
勤課誦而糊口硯田苦節迸末流羶好行砥頹波言無
枝葉職自初第司鐸雲間目擊當年之礪志距十載冄
守舊逰更覘末路之有成聞見最真秉彛不昧今因服
闋赴部躬逢吏志告完而春曹載筆伊始心切憐才誼
難緘黙等因具掲到部奉批夲部未有志乗誠為缺典
第纂輯之任頗難其人今莊使君所薦雲間俞生文行
俱優正本部所願得以充纂輯者亟宜委任以成盛典
志成之日紀錄酬勞尚圖優議等因送司奉此看得本
部典禮㝡稱繁鉅而紀載缺焉無稽厯朝掌故㡬同藏
壁之書四署文移半是存羊之朔挂漏未暏其全敝舛
莫知其自志書一節不可謂非本部之缺典也今據原
任松江府知府莊毓慶所舉松江府學生員俞汝楫行
擬閔曾才追班馬即其修輯志乗業已窺見一斑知其
慱古凖今當必素􁋯三禮倘假數月之暇得徼筆硯之
靈勒成一書俾傳不朽豈直羽翼典禮真可鼓吹休明
當不止本部之拜賜也候書成之日應比照南昌生員
章潢事例舉用以酬其勞仍知㑹提學官先採訪其文
行特為優議以示旌異并轉行府縣動支學租銀八両
以充聘資等因呈部㸔得本部志書得有博學朗識之
士為之纂輯誠不朽盛事也即咨彼處學臺優奬并轉
行府縣偹禮銀捌両充聘俟纂輯完日薦用酬勞擬合
就行為此合資貴院煩為轉逹直隸督學御史先將俞
汝楫優奬仍轉行該府縣學照數動支學租銀両送充
聘禮施行等因到院准此填給巡按直𨽻東學二十五
號勘合備劄到院依奉查照即便施行等因奉此㸔得
松江府學生員俞汝楫孤吟忩下一經峻槩樓頭百尺
力行古道夙負時名今令聞已逹家邦即纂輯有光志
乗為此案仰本府即支學租銀八両封給本生作為該
部聘禮冄動前銀六両併置匾一座上書鼓吹休明四
字送至其家以示優奬之意仍將支用過銀數取囬掲
同抄案依准呈来湏至案者泰昌元年十月三十日
　纂志凡例
一遡初制
　夫研討典故要在沿流遡源我朝一代之禮皆繇聖
　祖剙定即位之初甫闢乾坤而新日月亟孜孜三重
　隆儒引誼撰著禮書以昭示軌極攷其時所最先成
　者曰大眀集禮其書取周官吉凶軍賔嘉五禮為綱
　而加以冕服鹵簿儀仗律樂字學且多繪圗焉自後
　十餘年間則有曰國朝禮制曰稽古定制曰國朝制
　作曰大禮要議曰皇眀禮制曰禮儀定式曰大眀禮
　制曰洪武禮制曰禮制集要曰禮制節文曰太常集
　禮曰孝慈録其不專扵禮而禮政居多者曰皇眀祖
　訓曰大誥曰大眀令曰教民榜文曰諸司職掌典禮
　之盛徹今古通幽明極天地和上下優優大哉不可
　以加矣列聖纉承先□一揆即如世皇天徳通達聖
　學淵深銳意修眀靡神不舉寜出祖制之矩矱哉故
　㑹典深得此義每類首列國初諸籍之文次乃後來
　憲令本末燦然可暏已今兹之纂一遵其義例初制
　見行必窮其著令之始初制廢閣務識其沿革之繇
　將率循者與振舉者咸易考見焉此臣子以纂述為
　憲章之義也
一理條貫
　夫典故之編不急扵薈萃而急扵貫通不急于廣慱
　而急扵提挈頥事摶沙意緒棼絲安所得其要領哉
　茲者擬門類則立網以總之立目以疏之扵目之中
　又枝分縷析以悉之此為定局之大勢也擬名目則
　依彷職掌而不盡泥職掌有宜分而合者為别之有
　宜合而分者為一之有創立遺漏者為益之有先後
　失次者為序之又為布列之大凡也擬書法則朝廷
　所䧏曰詔曰令曰命臣所奏曰奏准曰奏定曰議准
　曰議覆皆以年月先後次第著之有創舉者曰謀事
　之始有舉而旋廢者曰今罷曰某年罷其儀注小有
　損益者随文註之小同大異者随代列之又為載筆
　之大意也連篇累牘若三千三百本天淆地而提綱
　挈領則為輕為曲臚若列眉累世不能殫其學者一
　朝可以舉其槩矣
一慎稽攷
　夫綱羅舊聞匪獨掛漏是懼而攷正謬誤亦編摩第
　一義也茲幸從詞林鉅公請累朝金櫃石室之副逖
　捜慱採膏晷為繼又節蒙當事名公示以本曹掌故
　諸牘稔得熟聞徃事謂可藉手以報塞筆扎之役扵
　萬一頋簡編浩穣案牘紛拏一事而衆册畢書不免
　彼此矛盾一編而事端两見間亦先後牴牾盖語有
　曰郢書燭舉筆端燭影則知搦管者之不難脱畧也
　又曰字經三寫焉烏成馬則知傳録者之不難失真
　也彚録之際每賈勇從事凡有舛錯参互攷訂盖不
　遺餘力矣其有無從是正者則存舊文以俟亦竊附
　扵郭公夏五之遺意乎
欽定四庫全書
　禮部志稿卷一
　　　　　　　　　　　　明　俞汝楫　編
　　聖訓
　　太祖髙皇帝敬天之訓
洪武元年正月上将告祀南郊戒飭百官執事曰人以
一心對越上帝毫髪不誠怠心必乗其機瞬息不敬私
欲必投其隙夫動天地鬼神惟誠與敬耳人莫不以天
之髙遠鬼神幽隐而有忽心然天雖髙所鑑甚邇鬼神
甚幽所臨則顯能知天人之理不二則吾心之誠敬自
不容於少忽矣今當大祀百官執事之人各宜慎之
洪武二年三月翰林學士朱升等奉勑撰齋戒文上曰
凢祭祀必先齋戒而後可以感動神明戒者禁止其外
齋者整齊其内沐浴更衣出宿外舍不飲酒不茹葷不
問疾不吊喪不聴樂不理刑名此則戒也専一其心嚴
畏敬慎不思他事茍有所思即思所祭之神如在其上
如在其左右精白一誠無湏臾間此則齋也大祀齋戒
七日前四日為戒後三日為齋中祀齋戒五日前三日
為戒後二日為齋既進覽上曰凢祭祀天地社稷宗廟
山川等神是為天下生靈祈福宜下令百官一體齋戒
若自所禱扵天地百神不闗扵民者恐百官齋戒不致
専精則不下令又謂省部臣曰朕毎祭享天地百神惟
伸吾感戴之意禱祈福祉以祐生民未嘗敢自徼惠也
且齋戒所以致誠誠之至與不至神之格與不格皆係
扵此故朕毎致齋不敢有一毫懈怠今定齋戒之期大
祀以七日中祀以五日不可太久大抵人心久則易怠
怠心一萌反為不敬可止扵臨祭齋戒三日務致精専
庶幾可以感格神明矣命太常著為令
五月夏至祀皇地祗扵方丘禮成上御便殿謂侍臣曰
上天之命朕不敢知古人有言天命不易又曰天命無
常以難保無常之天命付驕縱淫佚之庸主豈有不敗
朕嘗披覽載籍見前代帝王當祭祀時誠敬或有未至
必致非常妖孽天命亦隨而改毎念至此中心惕然
十一月冬至祀昊天上帝扵圜丘奉仁宗淳皇帝配位
禮成上御奉天殿百官行慶成禮既畢出御奉天門謂
羣臣曰祭祀在乎誠敬不在乎物之豐薄物之豐矣而
誠有未至神不享焉物雖薄而誠至神則享之所謂東
隣殺牛不如西隣之禴祭嘗聞以徳受福未聞以物徼
福者也昔陳友諒服衮冕乗玉輅豐牲帛而行郊社之
禮彼恣行不道毒虐生靈積惡於己而欲徼福於天
可乎朕凢致祭其實為國為民非有私求之福茍誠意
未至徒尚禮文而欲徼福於己豈不獲罪於天耶
洪武四年十一月冬至祀昊天上帝扵圜丘禮成上謂
羣臣曰帝王奉天以君臨兆民當盡事天之道前代或
三嵗一祀或歴年不舉今朕嵗以冬至祀圜丘夏至祀
方丘遵古典制将以報覆載之大徳惟夙夜寅威冀精
神昭格庶隂陽和風雨時以福斯民羣臣咸頓首曰陛
下敬天勤民古未有也
洪武二十年正月大祀天地扵南郊禮成天氣清明聖
情悦豫侍臣進曰此陛下敬天之誠所致上曰所謂敬
天者不獨嚴而有禮當有其實天以子民之任付扵君
為君者欲求事天先必恤民恤民者天之實也即如國
家命人任守令之亊若不能福民則必棄君之命不敬
孰大焉又曰為人君者父天母地子民此職分之所當
盡祀天地非祈福扵己也實為天下蒼生也
　　嚴祀宗廟之訓
甲辰四月中書省臣進京廟祭享及月朔薦新禮儀上
覽畢忽悲愴流涕曰吾昔遭世艱苦饑饉相仍當時二
親俱在吾欲養而力不給今賴祖宗之佑化家為國而
二親不及養追思至此痛何可言因命并録皇考妣忌
日嵗時享祀以為常
洪武元年正月追尊四代考妣祭訖上曰奉先思孝祭
神如在誠敬無間神靈具依茍或有間非奉先思孝之
道也
洪武三十一年春享太廟畢上歩出廟門徘徊顧立指
桐梓謂太常臣曰徃年種此今不覺成林鳳陽陵樹當
亦似此因感愴泣下又曰昔太廟始成遷主就室禮畢
朕退而休息夢朕皇考呼曰西南有警覺即視朝果得
邉報祖考神明昭臨在上無時不存爾等掌祭祀宜加
敬慎旦暮中使供洒掃奉神主恐有不䖍當以時省視
務宜齋潔以安神靈
　　尊崇文廟之訓
洪武元年二月詔以太牢祀先師孔子扵國學仍遣使
詣曲阜致祭使行上謂之曰仲尼之道廣大悠久與天
地相並故後世有天下者莫不致敬盡禮修其祀事朕
今為天下主期在明教化以行先聖之道今既釋奠國
學仍遣爾修祀事扵闕里爾其敬之
洪武十五年四月詔天下通祀孔子賜學粮増師生廩
膳上諭禮部尚書曰孔子明帝王之道以教後世使君
君臣臣父父子子綱常以正彛倫攸叙其功恭扵天地
今天下郡縣廟學並建而報祀之禮止行京師豈非闕
典卿與儒臣其定釋奠禮儀頒之天下學校令以毎嵗
春秋仲月通祀孔子
　　興學之訓
洪武二年四月命博士孔克仁等授諸子經功臣子弟
亦令入學上諭之曰人有積金必求良冶而範之有美
玉必求良工而琢之至扵子弟有美質不求明師教之
豈愛子弟不如金玉耶盖師所以模範後學者使之成
器因其才力各俾造就朕諸子将有天下國家之責功
臣子弟将有職任之寄教之道當以正心為本心正則
萬事皆理矣茍導之不以正為衆欲所攻其害不可勝
言卿等宜輔以實學毋使效文士記誦詞章而已
洪武十一年十一月命禮部給賜國子生鈔北平陜西
山西山東廣東廣西四川福建之人在監三年以上者
人五錠二年人二錠俾製冬衣復命工部扵國子監前
造别室一區凢百餘間具灶釡牀榻以處諸生之有疾
者令膳夫二十人給役侍臣進曰陛下作興學校推心
憫下無所不至從古未有上曰諸生去鄉土離親戚逺
來務學日久衣敝或有疾無人具湯藥朝廷作養之必
使之得所然後可必其成材盖天生人才皆為世用人
君育材當有其實惟能有以作養之則未有不成材者
也
洪武十四年三月頒五經四書扵北方學校上謂廷臣
曰道之不明由教之不行也夫五經載聖人之道者也
譬之菽粟布帛家不可無人非菽粟布帛則無以為衣
食非五經四書則無由知道理比年自喪亂以來五經殘
缺學者雖有美質無所講明何由知道今以五經四書
頒賜之使其講習夫君子而知學則道興小人而知學
則俗美他日收效亦必本扵此也
十一月上命禮部臣修治國子監舊蔵書板諭之曰古
先聖賢立言以教後世所存者書而已朕毎觀書自覺
有益嘗以諭徐達達亦好學親儒生囊書自隨盖讀書
窮理扵日用事物之間自然見得道理分明所行不至
差謬書之所以有益扵人也如此今國子監舊蔵書板
多殘缺其令諸儒考補仍命工部督匠修治之庶有益
扵學者
洪武二十四年六月命禮部頒書籍扵北方學校上諭
之曰農夫舍耒耜則無以為耕匠氏舎斤斧則無以為業
士子舍經籍則無以為學朕嘗念北方學校缺少書籍
士子有志扵學者徃徃病無書讀向嘗頒與四書五經
其他子史諸書未賜予宜扵國子監印頒有未備者遣
人徃福建購與之
　　敎太子諸王之訓
吳元年十月上遣世子標次子樉徃臨濠謁陵墓因諭
之曰世稱商髙宗周成王為賢君者汝知之乎髙宗舊
勞扵外知民疾苦成王早聞無逸之訓知稼穡之艱難
故其在位不敢暇逸能修勤儉之政為啇周令主汝諸
子生扵富貴未渉艱難人情習扵宴安必生驕惰况汝
他日皆有國家不可不戒今使汝等扵旁近郡縣逰覽
山川經歴田野因道途之險易以知鞍馬之勤勞觀小
民之生業以知衣食之艱難察民情之好惡以知風俗
之美惡即祖宗陵墓之所訪求父老問吾起兵渡江時
事識之扵心以知吾創業之不易也扵是命中書擇官
輔導以行
洪武三年十二月禮部尚書陶凱請選人専任東宫官屬
罷兼領之職庶扵輔導有所責成上曰古者不備其官
惟賢能是用朕以廷臣有才望勛徳者兼東宫官非無
謂也嘗慮廷臣與東宫官屬有不相能遂成嫌隙或生
姦謀離間骨肉其禍非細若江充之事可為明鑑朕今
立法令省䑓都督府官兼東宫賛輔之職父子一體君
臣一心庶㡬無相搆之患也
　　厚風俗之訓
洪武四年六月上退朝御東閣從容與羣臣論及禮樂
之事謂廷臣曰世之治亂本乎人情故忠信興則俗
競淳朴佻巧作則習尚詐偽京師天下之統㑹萬民之
瞻仰四方所取則者也而積習之弊卒以奢侈相髙浮
藻相誘情日肆而俗日偷非所以致理也禮部尚書陶
凱對曰仲尼有云道之以政齊之以刑今欲整齊風俗
使佻巧不得作必以政刑先之然後教化可行上曰教
化必本諸禮義政刑豈宜先之茍徒急於近效而嚴其
禁令是欲澄波而反汩之也凱頓首稱善
洪武二十年閠六月上謂禮部尚書李原吉曰尚齒所
以教敬事長所以教順虞夏商周之世莫不以齒為尚
而養老之禮未嘗廢是以人興扵孝悌風俗淳厚治道
隆平曩者朕詔天下行養老之政凢耆民年八十以上
鄉黨稱善貧無産業者月給米三斗肉五斤九十以上
嵗加帛一疋綿一斤若有田産能自贍者止給酒肉絮
帛其應天鳳陽二府富民九十以上賜爵社士八十以上
賜爵里士咸許冠帶復其家尚慮有司奉行不至爾禮
部以朕命諭之
　　儀禮之訓
洪武元年十一月中書省及禮部定奏天子親祀圜丘
方丘宗廟社稷若京師三皇孔子風雲雷雨聖帝明王
忠臣烈士先賢等祀則遣官致祭郡縣宜立社稷有司
祭里社土榖之神及祖父母父母并得祀竈載諸祀典
餘不當祀者並禁之上因諭羣臣曰凢祭享之禮載牲
致帛交扵神明費出已帑神明歆之如庶人陌錢瓣香
皆可格神不以菲薄而不享者何也所得之物皆已力
所致也若國家倉廩府庫所積乃生民脂膏以此為尊醪
俎饌充實神庭徼求福禄以私扵身神可欺乎惟為國
為民禱祈如水旱疾疫師旅之類是也
又上欲舉行耕藉田禮諭廷臣曰古者天子藉田千畆
所以供粢盛備饋饎自經喪亂其禮已廢上無以教下
無以勸朕蒞祚以來悉修先王之典而藉田為先故首
欲舉而行之以為天下勸
洪武二年六月上讀叔孫通傳至魯兩生不肯行因謂
侍臣曰叔孫通雖云竊禮之糠粃然創制禮儀扵煨燼
之餘以成一代之制亦可謂難矣如兩生之言不無迂
耶若禮樂必待百年而後可興當時朝廷之禮廢矣朕
聞先王之禮因時制宜孔子亦曰朞月三年必世盖亦
因時制宜之謂必待百年則誠迂矣
洪武三年八月上諭廷臣曰古者帝王之治天下必定
禮制以辨貴賤明等威是以漢髙初興即有衣錦繡綺
縠操兵乗馬之禁歴代皆然近世風俗相承流扵僣侈
閭里之民服食居處與公卿無異而奴僕賤𨽻徃徃侈肆
扵鄉曲貴賤無等僣禮敗度此元之失政也中書省其
以房舍服色等第明立禁條頒布中外俾各有所守
洪武五年三月上謂禮部臣曰禮者所以美教化而定
民志成周設大司徒以五禮防萬民之偽而教之中夫
制中莫如禮修政莫如禮齊家莫如禮故有禮則治無
禮則亂居家有禮則長幼叙而宗族和朝廷有禮則尊
卑定而等威辨元興變易典章民染其俗先王之禮㡬
乎熄矣而人情狃扵淺近未能猝變今命爾稽考典禮
合扵古而宜扵今者以頒布天下俾習以成化庶㡬復
古之治也
洪武六年三月禮官上所定禮儀上謂尚書牛諒曰禮
者國之防範人道之紀綱朝廷所當先務不可一日無
也自元氏廢棄禮教因循百年而中國之禮變易㡬盡
朕即位以來夙夜不忘思有以振舉之以洗汚染之習
故嘗命爾禮部定著禮儀今雖已成宜更與諸儒恭詳
考議斟酌先王之典以復中國之舊務合人情永為定
式庶㡬惬朕心也
九月禮部奏定百官常朝班次及奏事等禮儀上謂中
書省臣曰朝廷之禮所以辨上下正名分不以賤加貴
不以卑踰尊百官在列班序有倫奏對雍容不失其度
非惟朝廷之尊抑亦天下四方瞻仰所在也今文武百
官朝恭奏事有未閑禮儀者是禮法不嚴扵殿陛何以
肅朝廷乎自今凡新任官及諸武臣扵禮儀有不閑習
者令侍儀司官日扵午門外演習之且命御史二人監
視有不如儀者紏舉之百官入朝失儀者亦紏舉如律
洪武十二年正月合祀天地扵南郊大祀殿禮成勑中
書省臣曰立綱陳紀治世馭民斯由上古之君立至今
相承而法則焉凡有國者必以祀事為先祀之禮起於
古先聖王其周旋上下進退奠献莫不有儀然儀必貴
誠而人心叵測至誠者少不誠者多蹔誠者或有之若
措禮設儀文飾太過使禮煩人倦而神厭弗享非禮也
故孔子曰禘自既灌而徃者吾不欲觀之矣朕周旋祀
事十有一年見其禮儀太煩乃以義更其儀式合祀社
稷既祀神乃歡今十二年春始合天地大祀而上下悦
若有肹蠁答扵朕心爾中書下翰林令儒臣紀其祀事
以彰上帝皇祗之昭格而錫黔黎之福朕與卿等尚夙
夜無怠以荅神明之休佑焉
洪武十四年二月命禮部申明鄉飲酒禮上謂禮部臣
曰鄉飲之禮所以序尊卑别貴賤先王舉以教民使之
隆愛敬識㢘耻知禮讓也朕即位以來雖以舉行而鄉
閭里社之間恐未徧習今時和年豐民間無事宜申舉
舊章其府州縣則令長官主之鄉閭里社則賢而長者
主之年髙有徳者居上髙年淳厚者次之以齒為序其
有違條犯法之人列於外坐同類者成席不許雜扵善
良之中如此則家識㢘耻人知禮義而父慈子孝兄愛
弟敬夫和婦順之道不待教而興所謂宴安而不亂和
樂而不流者也孔子曰吾觀扵鄉而知王道之易正謂
此也
洪武十七年六月上御奉天門謂羣臣曰治天下之道
禮樂二者而已若通扵禮而不通扵樂非所以淑人心
而出治道達扵樂而不達扵禮非所以振紀綱而立大
中必禮樂並行然後教化醇一或者曰有禮樂不可無
刑政朕觀刑政二者不過輔禮樂為治耳茍為治徒務
刑政而遺禮樂在上者雖有威嚴之政必無和平之風
在下者雖有茍免之心終無格非之誠大抵禮樂者治
平之膏粱刑政者救弊之藥石卿等扵政事之間宜知
此意毋徒以禮樂為虚文也
又諭禮部臣曰近命製大成樂器将以頒天下學校俾
諸生習之以祀孔子朕思古人之樂所以防民欲後世
之樂所以縱民欲其故何也古樂之詩章和而正後世
之歌詞淫以誇古之律吕協天地自然之氣後世之律
吕出人為智巧之私天時與地氣不審人聲與樂聲不
比故雖以古之詩章用古之器數亦乖戾而不合凌犯
而不倫矣手擊之而不得扵心口歌之而非出扵志人
與樂判然為二而欲以動天地鬼神豈不難哉然其流
已久救之甚難卿等宜究心扵此俾樂成而頒之諸生
得以肄習庶㡬可以復古人之意
　　敦敎化之訓
洪武二年六月令民間立義塜上諭禮部臣曰古者聖
王治天下有掩骼埋胔之令推恩及扵朽骨近世狃扵
習俗死者或以火焚之而投其骨扵水孝子慈孫扵心
何忍傷恩敗俗莫此為甚其禁止之若貧無地者所在
官司擇近城寛閒地為義塜俾之𦵏埋或有宦逰逺方
不能歸𦵏者官給力費以歸𦵏之
洪武十七年十一月上謂禮部臣曰近命遼東立學校
或言邉境不必建學夫聖人之教猶天也天有風雨霜
露無所不施聖人之教亦無徃不行昔箕子居朝鮮施
八條之約故男遵禮義女尚貞信管寧居遼東講書詩
陳爼豆􁂣威儀明禮讓而民化其徳曽謂邉境之民不
可以教乎夫越與魯相去甚逺使越人而居魯久則必
魯矣魯人而居越久則必越矣非人性有魯越之異風
俗所移然也况武臣子弟久居邉境鮮聞禮教亦恐漸
移其性今使之誦詩書習禮讓非但可以造就其才他
日亦可資用
洪武二十三年五月播州貴州宣慰使司并所屬宣撫
司官各遣其子來朝請入太學上勅國子監官曰移風
善俗禮為之本敷政導民教為之先故禮教明於朝
廷而後風化逹扵四海今西南夷土官各遣子弟來朝
求入太學因其慕義特允其請耳爾等善為訓教俾有
成就庶不負逺人慕學之心
洪武二十七年三月有儒士初授知縣陛辭上問之曰
試言蒞民之道何先對曰教化為先曰教化何施對曰
奨勸之上曰治民固以教化為本而身又為教化之夲
長一邑則係一邑之望民率視己以為則己身不正民
将何法雖多為奨勸彼不見信故曰以身教者從以言
教者訟爾其試之
　　耕藉之訓
洪武二年十二月上躬耕藉田遣官享先農禮成宴羣
臣扵壇所上曰耕藉田古禮也一以供粢盛一以勸農
務本也朕即位以來恒舉行之惟欲使民知勸盡力扵
田畆以遂其生養非事虚文今禮成與爾羣臣享胙扵
此豈徒為宴飲之樂正欲羣臣知重農之意羣臣皆頓
首謝
　　進膳之訓
洪武七年五月禮部尚書牛諒上所考定進膳禮奏言
古禮凡大祀齋之日宰犢牛以為膳以助精神上曰太
牢非常用致齋三日而供三犢所費太侈夫儉可以制
欲澹可以熈性若無節制惟事奢侈徒増傷物之心何
益事神之道諒曰周禮是古人所定非過侈也上曰周
官之法不行於後世多矣惟自奉者乃欲法古其可哉
　　樂歌之訓
洪武七年九月翰林院奏進回鑾樂歌先是上以祭祀
還宫宜用樂舞前導命翰林儒臣譔樂章以致敬慎監
戒之意諭之曰古人詩歌辭曲皆寓諷諫之意後世樂
章惟聞頌美無復古意夫常聞諷諫則使人惕然有警
若頌美之辭使人聞之意怠而自恃之心生盖自恃者
日驕自警者日强朕意如此卿等其譔述毋有所避
　　祀元主之訓
洪武十一年六月遣使致祭故元㓜主扵沙漠上命禮
部臣曰曩者元運既終其末帝能知天命遁歸沙漠今
聞其子阿裕錫哩達喇殁扵彼可遣使弔祭禮部臣對
曰道里遼逺使者難至况彼久離中華已變異俗非典
禮所加上曰以天下為一家彼不出覆載之外何逺之
有彼雖異俗其愛憎之情未嘗不同敬其主則其臣悦
况典禮所加其孰能違徳舍禮哉扵是自為文祭之
　　武臣禮度之訓
洪武二年正月上御奉天殿受朝賀大宴羣臣宴畢見
諸功臣進退有禮召前諭之曰朝廷之間以禮為主人
之有禮如衣之有章朕聞元世祖命巴延阿珠二人平
江南班師之日世祖遣儒臣許衡齎酒郊迎之兩人推
讓莫肯先飲巴延曰阿珠之功當先酌阿珠曰巴延之
功當先酌相讓者久之衡嘆曰賢矣哉古有拔劍擊柱
而争功者視此何如今觀卿等雖出身行陣而進退周
旋不失禮度朕為之喜卿等能始終如此何患後世無
稱道之者
　　尚禮之訓
吳元年正月上諭左相國徐達等曰禮法國之紀綱禮
法立則人志定上下安建國之初此為先務吾昔起兵
濠梁見當時主将皆無禮法恣情私縱為暴亂不知馭
下之道是以卒至扵亡今吾所任将帥皆昔同功一體
之人自其歸心扵我即與之定名分明號令故諸将皆
聴命無敢有異者爾等為吾輔相當守此道無謹扵始
而忽扵終也又諭廷臣曰剽悍驕暴非人之性也習也
茍有禮法以一之則剽悍者可使善柔驕暴者可使循
帖若踶嚙之馬調御有道久則自然馴熟属兹草創茍
非禮法人無所守故必當以此洗滌漸染之習然制禮
立法非難遵守禮法為難人知遵守自無暴悍能守法
則不至暴悍夫三尺童子至弱也遇强暴而不敢欺者
以有禮法故耳方今所當急者此為先務不可後也
　　交神之訓
洪武元年上諭羣臣曰凡祭享之禮載牲致帛交扵神
明費出已帑神必歆之如庶人陌紙瓣香皆可格神不
以菲薄而弗享者何也所得之物皆已力所致也若國
家倉廪府庫所積乃生民脂膏以此為尊醪爼饌充實
神庭徼求福祉以私扵身神可欺乎惟為國為民祈禱
如水旱疾疫師旅之類也
十月上命宰臣曰祀神之道貴乎潔誠若執事之人衣
服垢弊何以交神明今圜丘之祀凡執事之官各賜以
新衣仍飭其齋潔毋致褻慢
　　科試之訓
洪武四年正月上謂中書省臣曰今天下已定致治之
道在扵任賢既設科取士各行省連試三年庶賢才衆
多而官足任使也自後三年一舉著為定例
　　勵士之訓
洪武五年正月上謂禮部臣曰近代以來舉人不中程
式為有司所黜者多不省已自修以圖再進徃徃摭拾
主司細故謗毁以逞私忿禮讓亷恥之風不立今後有
此者罪之
　　䖍祀之訓
洪武五年五月命各司置齋戒牌上諭中書省臣曰齋
戒古人所以致潔扵鬼神也朕扵祭祀毎齋戒必盡其
誠不敢少有怠忽尚慮諸司不能體此致齋之日䙝慢
弗謹雖幽有神鬼司察其罪不若預為戒飭使知所警
其命諸司各置木牌刻文其上曰國有常憲神有鑒焉
毎遇祭祀則設之
洪武六年二月上諭太常司臣曰今後祭太嵗風雲雷
雨嶽鎮海凟山川城隍旗纛諸神朕親行中五壇禮餘
壇魏鄭曺宋衛五國公及中山江夏江隂三侯分祀夫
祭祀之道在誠敬孔子曰祭如在祭神如神在茍有一
毫誠敬未至神必不格而牲醴庶品皆為虚文又焉用
祭朕自即位以來扵祀神之道不敢怠忽常加儆惕務
致其誠爾太常職専祀事宜益加修謹以副朕事神之
意
　　擇國學官之訓
洪武六年正月禮部奏増廣國子生上曰湏先擇國子
學官師得其人則教育有效非其人増廣徒多何益盖
瞽者不能辨色聾者不能辨聲學者而無師授亦如聾
瞽之扵聲色朕觀前代學者出為世用雖繇其質美實
亦得師以造就之後來師不知所以教子弟不知所以
學一以記誦為能故卒無實用今民間俊秀子弟可以
充選者雖衆茍無端人正士為之模範求其成材難矣
故曰務學不如務求師今祭酒乏人卿等為朕詢採天
下名士通今博古才徳兼備宜為人師者以名聞
洪武十二年禮部尚書李叔正言州縣儒學訓導多以
賢良等科薦至京師範缺員生徒廢業上曰學校人才
所出朕方以未得明師為憂而有司又㧞而舉之甚失
教育人材之意其即禁之著為令
十一月禁有司不得差遣學官時松江府華亭縣儒學
教諭曺宗儒屢為府縣差遣宗儒以為言上諭禮部臣
曰教官訓導所以作養生徒為國儲材爾者有司徃徃
委以公務使不盡心教訓甚非所以崇儒重道之意其
禁止之
洪武十三年上諭禮部臣曰學官所以造就人材模範
後進非老成篤學之士莫宜居是其令各按察司精考
儒學官不通經學者送吏部别用其有通經術能文章
滯扵下僚者悉以名聞
洪武十七年正月上諭禮部臣曰天下府州縣學官總
理學士其訓導専教生徒毋令同署公文以妨講授爾
禮部其移文天下學校永為遵守
洪武十八年四月引奏下第舉人俱授教官上諭曰教
學之方非求速成辟之為層臺者必基於簣土行千
里者必始扵跬歩但當勉其勤力循序漸進自有其效
耳若急遽茍且未得扵此而即求扵彼非但學者無益
爾亦徒勞矣且爾等年方壯盛雖職在教人尤當自修
其道湏常謙抑不可自滿即如工人習技常見已不若
人則所習益髙汝其勉之
洪武二十四年上謂禮部臣曰教官訓導教育賢才非
有司劇任可比今後遇有除授皆賜之衣服使知所重
也
洪武三十年申明學規上諭禮部臣曰太學育才之地
朝廷厚廪禄廣學舍延致師儒以教諸生期扵有成為
國家用近者師道不立學規廢弛諸生惰業至有不通
文理不精書筭不諳吏事甚者抗拒師長違越禮法甚
非育材養賢之道也向者已令條陳學規俾師生遵守
爾等宜申明之
　　求賢之訓
洪武七年上諭中書省臣曰朕從科舉以求天下賢才
務得經明行修文質相稱之士以資任使今有司所取
多後生少年觀其文詞若可與有為及試用之能以所
學措諸行事者甚寡朕以實心求賢而天下以虚文應
選非朕責實求賢之意也今各處科舉宜暫停罷别令
有司察舉賢才必以徳為本而文藝次之庶幾天下學
者知所嚮方而士習歸扵務本
　　禮言之訓
洪武七年上諭禮臣曰朝廷禮法之所自出天下之所
瞻視凡文武官扵朝班奏對之際言辭當詳雅切實勿
為浮溢之語若事蒞臨下湏有惠有威使人畏服切戒
忿怒及惡言加人先聖云非禮勿言禮云君子惡言不
出扵口卿等為禮官當致謹扵此庶無忝扵爾職也
　　表箋之訓
洪武七年詔禁四六文辭先是上命翰林儒臣擇唐宋
名儒表箋可為法者翰林諸臣以栁宗元代栁公綽謝
奏表及韓愈賀雨表進上命中書省臣録二表頒為天
下式因諭羣臣曰唐虞三代典謨訓誥之詞質實不華
誠可為千萬世法漢魏之間猶為近古晋宋以降文體
日衰駢儷綺靡而古法蕩然矣唐宋之時名儒輩出雖
欲變之而卒未能盡變近代制誥章表之類仍蹈舊習
朕嘗以其雕琢殊異古體且使事為浮文所蔽其自今
凡告諭臣下之詞務從簡古以革弊習爾中書宜播告
中外臣民凡表箋奏䟽毋用四六對偶悉從典雅
　　逹民情之訓
洪武十一年上謂禮部臣曰周書有言人無扵水監當
扵民監人君深居獨處能明見萬里者良由兼聴廣覽
以逹民情前元之世政専中書凡事必先關報然後奏
聞其君又多昏蔽是致民情不逹㝷至大亂深可為戒
大抵民情幽隠猝難畢逹茍忽而不究天下離合之機
係焉甚可畏也所以古人通耳目扵外監得失扵民有
見扵此矣爾禮部其定奏式申明天下
　　釋菜之訓
洪武十五年上謂禮部尚書曰國學新成朕将釋菜令
諸儒議禮議者曰孔子雖聖人臣也禮宜一奠而再拜
朕以為孔子明道徳以教後世豈可以職位論哉周太
祖曰百世帝王之師敢不拜乎遂再拜朕深嘉其明斷
不惑扵左右之言今朕君天下敬禮百神扵先師之禮
宜加尊崇
　　祀帝王之訓
洪武九年十一月上諭禮官曰歴代帝王廟皆祀開基
創業之君周文王雖基周命然終守臣節唐髙祖雖有
天下然皆太宗之力可勿設二主止扵陵廟致祭庶扵
公論為宜其定祭儀來嵗朕将親祀焉
　　優夷之訓
洪武十六年五月上謂禮部臣曰諸蠻夷酋長來朝渉
履山海動經數萬里彼既慕義來歸則賞予之物宜厚
以示朝廷懐柔之意
　　弔䘏之訓
洪武十七年上諭禮部臣曰近者海運軍士溺死者幾
二百人朕聞之愴然扵懐夫死生固有定數然骨肉分
離遂至永隔子之思父妻之念夫父母之憶子悲痛之
情何堪爾禮部即下所司令各厚䘏其家
洪武十八年上謂禮部郎中金雍曰養生送死人子之
至情今内外文武羣臣有親殁官所路逺不能歸𦵏者
令有司以舟車資送還鄉著為令
上諭禮部臣曰從征雲南軍士回者已加賞賚其戍守
者湏按例給之死者宜厚䘏其家病故戰殁者宜有差
等盖朝廷爵賞所以示勸懲必出至公乃可厭服人心
茍施之弗當則人心懈怠誰肯勉力事公卿等其慎之
　　馭夷之訓
洪武十八年正月上諭禮部臣曰覆載之間藩邦小國
多矣有能知天命守分限不恃險阻修理事上以保生
民未有不綿其國祚若施譎詐肆侮慢未有不搆兵禍
以殃其民髙麗王王顓自朕即位以來稱臣入貢朕嘗
推誠待之大要欲使三韓之人舉得其安豈意王顓被
弑而殞其臣欲掩己惡來請約束朕数不允聴彼自為
聲教而其請不已是以索其嵗貢然中國豈倚此為富
不過以試其誠偽耳今既聴命其心已見宜再與之約
削其嵗貢令三年一朝貢馬五十匹至二十一年正旦
乃貢汝宜以此意諭之
　　却賀之訓
洪武十八年夏四月五色雲見乙未五色雲再見禮部
請率百官表賀上諭之曰天下康寧人無災害祥瑞之
應固和氣所召昔舜有卿雲之歌當有元凱岳牧之賢
相與共致雍熈之治朕徳不逮治化未臻豈可遽以是
受賀前代帝王嘉定祥瑞臣下從而和之徃徃不知省
懼以至災異之來不復能弭盖誇侈之心生則戒慎之
志怠故鮮克有終可以為戒
　　薦舉之訓
洪武十八年詔舉孝亷之士上諭禮部臣曰朕向者令
有司舉聰明正直之士至者多非其人甚孤所望朕聞
古者選用孝亷孝者忠厚愷悌亷者潔已清修如此則
能愛人守法可以從政矣其令州縣凡民有孝亷之行
著聞鄉里者正官與耆民以禮遣送京師非其人勿濫
　　讀法之訓
洪武二十年上謂禮部尚書李原吉曰朕製大誥三編
頒示天下俾為官者知所監戒百姓有所持循若能遵
守不至為非其令民間子弟扵農隙之時講讀之
　　嵗貢之訓
洪武二十年詔更定嵗貢生員例府學嵗一人州學二
嵗一人縣學三嵗一人上謂禮部尚書李原吉曰昔人
有言不素養士而欲求賢譬猶不琢玉而求文采夫天
下未常無賢才顧養之之道何如耳嘗命天下學校凡
民間子弟願遣入學者聴復其身家今定嵗貢之例必
資性淳厚學問有成年二十以上者方許充貢爾禮部
其申明之
　　朝貢之訓
洪武二十三年上謂禮部尚書李原吉曰安南逺居海
濵率先効順方物之貢嵗以為常朕念彼知向慕中華
服我聲教豈在數貢故嘗以海外諸國嵗一貢獻轉運
之煩實勞民力已命三年一朝今安南不從所諭又復
入貢爾禮部其速令廣西遣還必三年乃來也
　　㑹議之訓
洪武二十四年上御華盖殿謂六部臣天下事體皆有
至當之理但人識見不同决斷之頃各執一偏故難盡
善惟揆之扵理則自無弊自今凡有政令必㑹官詳議
所論僉可然後施行欲事皆善必當如此卿等其各盡
乃心毋阿比以為同毋矯訐以為異允執厥中以副朕
所託
　　清異教之訓
洪武二十四年命禮部清理釋道二教勑曰佛本中國
異教也自漢明帝夜有金人入夢其法始自西域而至
當是時民皆崇敬其後有去鬚髮出家者有以兒童出
家者其所修行則去色相絶嗜欲潔身以為善道教始
扵老子以至漢張道陵能以異術役召鬼神禦灾捍患
其道益彰故二教歴世不磨滅者以此今之學佛者曰
禪曰講曰瑜珈學道者曰正一曰全真皆不循本俗汚
教敗為害甚大自今天下僧道凡各府州縣寺觀雖多
但存其寛大可容衆者一所併而居之毋雜處扵外與
民相混違者治以重罪親故相隠者流願還俗者聴其
佛經畨譯已定者不許増减詞語道士設齋醮亦不許
拜奏青詞為孝子慈孫演誦經典報祖父母者各遵頒
降科儀毋妄立條單多索民財及民有傚瑜珈教稱為
善友假張真人名私造符録者皆治以重罪
　　勲戚之訓
洪武二十六年命禮部申嚴公侯制度僣侈之禁勅曰
歴代聖君賢臣必謹禮節循法度者所以畏神明也盖
知畏神明則知守禮法一或不謹則鬼神鑒之将假手
扵人而禍患作矣朕自即位之初稽古定制凡爵禄禮
儀等殺皆著為令俾勲臣之家世守之朕觀前代之受
封皆為虚號其扵禄食止給繒布我朝賜以膏腴土田
所以待有功者不為不至尚有不知分限以速罪戾者
已命翰林歴攷漢唐宋故事輯為稽制録頒之勲臣使
有所遵守爾禮部其申明之仍将公侯食禄及服舍器
用等殺著為定式不惟止僣亦保全勲舊之道也
　　申禁之訓
洪武二十六年上謂禮部臣曰先王之治天下彛倫為
本有如君君臣臣父父子子兄兄弟弟夫夫婦婦乃天
地之大經人倫之大本是以古今致治之道莫先於叙
以彞倫也朕膺天命君主華夷復先王之教以叙彝倫
使各得其叙既定扵律又著之大誥以明示天下比聞
民間尚有頑不率教者仍蹈襲故俗甚乖政體宜申禁
之違者論如律
　　逺邉學校之訓
洪武二十六年户部知印張永清言雲南四川諸處邉
境之地民皆囉唣朝廷與以世襲土官扵三綱五常之
道懵焉莫知宜設學校以教其子弟上然之諭禮部曰
邉境土官皆世襲其職鮮知禮義治之則激縱之則玩
不預教之何由能化旁雲南四川邉境土官皆設儒學
選其子弟孫姪之俊秀者以教之使其知君臣父子之
義而無悖理爭鬭之事亦安邉之道也
　　禮樂之訓
洪武二十六年上謂侍臣曰論禮樂者必原扵徳此至
論也盖徳盛者禮樂明備否徳則禮樂不興三代之徳
盛故禮樂逹扵天下後世徳不如古禮樂有其名而無
其實王通云如有王者出三十年而後禮樂可稱此本
孔子必世而後仁之説朕居位己三十年矣禮樂之文
粗備而政治不能如古揆徳凉薄故也侍臣曰陛下武
定禍亂文致太平天下翕然同風咸䝉至化所謂十年
平之十年富之十年和之真有竒效矣而聖徳謙冲不
有此其跨越扵前代也
　　垂法之訓
洪武二十八年頒祖訓條章扵内外文武諸司勑諭禮
部曰自古國家建立法制皆在始受命之君以後子孫
不過遵守成法以安天下盖創業之君起自側微備歴
世故艱難周知人情善惡恐後世守成之君生長深宫
未諳世故山林初出之士自矜己長至有奸賊之臣狥
權利作聰明者上不能察而信之任之變更祖法敗亂
國家貽害天下故日夜精思立法垂後永為不刋之典
如漢髙祖刑白馬盟曰非劉氏者不王以後諸吕用事
盡改其法遂致國家大亂劉氏幾亡此可為深戒者朕
少遭亂離賴皇天眷命剪除羣雄混一天下即位以來
勞心焦思定立法制革前元弊政至扵開導後世復為
祖訓一編立為家法俾子孫世世守之爾禮部其以朕
訓頒行天下諸司使知朕立法垂後之意永為遵守後
世敢有言改更祖制者即以奸臣論無赦
　　飭夷之訓
洪武二十八年朝鮮國王李旦遣使臣栁玽等奉表貢
方物進賀明年正旦上見其辭不遜謂禮部臣曰以小
事大禮當修辭前者朝鮮王李旦數生釁端已嘗詰問
彼謝罪之使方歸而侮慢之詞又至朕非不能伐之古
人有言不勤兵扵逺所以不即興師者以此今留其使
者可移咨李旦令撰文者至方歸之俾知生釁之由玽
言表文是其國門下評理鄭道傳所撰遂命遣道傳未
幾釋玽還
二十九年朝鮮國王李旦遣其臣知門下府事鄭總來
請印誥上弗許謂禮部尚書門克新曰古昔帝王列聖
相承建邦錫土撫安華夏其四夷外蕃風殊俗異各有
酋長自治其民初不以中國之法令治之此内外逺近
之别也今朝鮮僻在東隅逺隔山海朕嘗勑其禮從本
俗使自為聲教來則受之去亦弗追今來請印誥實非
誠心固難與之爾禮部其咨李旦使知朕意
安南以其前王陳叔明卒遣其臣來告哀上以叔明簒
弑得國諭禮部臣曰安南自陳叔明逼逐其王陳日燧
使不得其死因簒其位廢置相仍未嘗來告叔明懐奸
挾詐殘滅其王自圖富貴不義如此庸可與乎今叔明
之死若遣使弔慰是撫亂臣而與賊子也異日四夷聞
之豈不效尤狂謀踵發亦非中國懐撫外夷之道爾禮
部咨其國知之
　　省灾之訓
洪武五年上御齋室謂省臣曰朕前數日心中勿寧夜
不安寢若有所儆者忽聞中都城隍萬嵗山雨雹甚大
其在是乎據占書氷雹乃兵象宜遣人戒飭守禦官嚴
加防䕶以備不虞省臺臣因奏各州縣氷雹傷禾稼鳥
獸亦有死者上曰漢宣帝及石勒時亦有雨雹損禾稼
斃飛鳥事人君能恐懼修徳則天灾可彌朕扵此敢不
謹乎
三月戊子上諭禮部臣曰順天府直𨽻府州縣山東饑
荒特甚朕憫赤子餓殍流離不遑寢食其被災地方𣲖
納光禄寺一應供用之物宜悉量為減省以甦民困書
曰民惟邦本本固邦寧自今凡可以䘏吾民者其悉以
聞
　　禮教之訓
洪武五年詔天下曰朕惟三皇立極導民以時庖厨稼
穡衣服始制民居舍焉五帝之教以仁信不過遵三皇
之良規未備之宜當時之君示其所以天下從之自周
至漢唐宋亦因時損益國乃昌民以安朕䝉皇天后土
之恩命統天下祖宗之靈百神䕶佑得正帝位已五年
扵兹朕布衣失習經書况摧强撫順二十有一年常無
寧居紀綱粗立古道未臻民不見化市鄉閭里尚循元
俗天下大定禮義風俗可不正乎兹有所示諭爾臣民
曩者兵亂人民流散因而為人奴𨽻者即日放還士庶
之家毋收養閹豎其功臣不在此例古者隣保相助患
難相救今州縣城市鄉村或有凍餒不能以自存者令
里中富室假貸錢法以資養之工商農業皆聽其故俟
有餘贍然後償還孤寡殘疾不能生理者官為養贍毋
失其所其有疾未愈願占藉為民者聴鄉黨論從古所
尚凡平居相見揖拜之禮㓜者先施嵗時燕㑹坐次之
列長者居上佃見田主不論齒序並如少者事長之禮
若在親屬不拘主佃則以親属之禮所以明長㓜厚風
俗今廢缺已久宜令中書議定像式頒布遵守又婚姻
古之所重近代以來狃扵習俗専論聘財有違典禮又
喪事以哀為本而𦵏祭之禮稱家有無今富者奢侈貧
者假貸務崇炫燿又有惑扵隂陽停柩經年以至暴露
宜令中書集定議以頒示天下四方既定流民各歸田
里其間有丁少田多者不許仍前占據他人之業若有
丁衆田少者許扵附近荒田内官為騐其丁力給與耕
種又中國衣冠壊於元俗己嘗考定品官命婦冠服及
士庶人衣巾婦女服飾行之中外惟民間婦女首飾衣
服尚循舊習令中書頒示定制務復古典僧道之教以
清净為本徃徃齋薦之際男女溷襍飲酒食肉自恣已
令有司嚴加禁約福建兩廣等處豪强之家多以他人
子閹割役使名曰火者今後有犯者以閹罪抵之没官
為奴扵戲用夏變夷風俗之所由厚哀窮賑乏仁政之
所當施因時制宜與民更化期臻禮義之風永底隆平
之治咨爾臣庶體予至懐
　　受貢之訓
洪武七年詔中書禮部曰古者中國諸侯扵天子比年
一小聘三年一大聘九州之外蕃邦逺國則毎世一朝
其所貢方物不過表誠敬而已髙麗稍近中國頗有文
物禮樂與他畨異是以命依三年一聘之禮彼若欲毎
世一見亦從其意其他逺國如占城安南西洋𤨏里𤓰
哇浡尼三佛齊暹羅斛真臘等處新附國土入貢既頻
勞費太甚朕不欲也令遵古典而行不必頻煩其移文
使諸國知之
　　賞将士之訓
洪武十七年賞征南校先是詔禮部曰賞賜國之重事
所以報賢勞而勵士氣權度毫髪一失輕重則上為失
禮下無所勸朕有天下十有五年雲南越在萬里負固
不服故命大将帥師討之諸将士冒瘴癘踰險阻霧雨
薄肌體沾汗濡甲胄而能効忠宣力搴旗斬将登城㧞
壘使天誅無留良善附順甚者身委矢石為國効命司
馬法曰軍賞不踰月欲民速得為善之利也爾禮部其
核實定議行之至是議上上以為賞薄曰将士甚勞若
此非所以報有功也其重賞之
上又諭禮部臣曰曩者發兵征雲南朕憫其勞苦出師
臨陣皆有賞賚比者将士還京論功行賞士卒已令五
軍十衛騐名給之近聞有賞不及格者或所司有欺蔽
者致使竊議扵外爾禮部即榜諭諸軍或受賞不及格
與有勞而不及賞者皆許陳訴騐實賞之
　　賜第之訓
洪武二十年上諭禮部臣曰諸功臣扵京師既有第宅
而鄉里尚仍故居若既老而歸扵禮不稱其各賜鈔俾
還置第以居樂其髙年傳之子孫亦優待功臣之禮
　　保夷之訓
洪武三十年朝鮮國王李旦以栁玽等蒙恩放還遣其
判三司事偰長夀宻直副使辛有賢等貢鞍馬及金銀
器布人參等物至京師謝恩上諭禮部臣曰朝鮮宻邇
東陲比之他國最為切近前者王氏怠政而亡李氏繼
興數生邉釁與語再三終不能止易云開國承家小人
弗用朝鮮本新造之國而所用之人皆非賢智之士此
恐非三韓之福也昔子産扵鄭凡為辭命草創討論修
飾潤色必更數人手所以鄭國稱治如鄭道傳等廼小
人之尤者在王左右豈能助其為善茍使鄭縂盧仁度
金若恒仍在朝鮮又鄭道全之羽翼今縂等既不免王
不精審又将假手扵人矣宜諭其國王深思熟慮以保
三韓
　
　
　
　
　禮部志稿卷一
欽定四庫全書
　禮部志稿卷二
　　　　　　　　　　　　明　俞汝楫　編
　聖諭
　　成祖文皇帝敬天之訓
永樂元年七月朔大祀天地預告太祖高皇帝配神告
畢諭禮官曰祭天嚴父國家第一事必以恭敬為本固
當自朕始然陪祀與執事之臣皆當同朕此敬庻幾感
格之道爾等職典祀事尤宜夙夜直清以率於衆
十一月朔南郊上南郊省牲還御奉天門進公卿大臣
諭之曰祭祀莫大於郊古者犧牲粢盛不偹不潔不敢
祭而帝牛滌三月其敬如此明日以始卿等繼朕省牲
便應秉對越之誠不可怠忽自古天子之祭皆公卿助
相國家生民受福卿等亦預享之不可不謹
永樂四年正月上御武英殿覽存心録顧翰林侍臣曰適
覽慕容超郊有異獸出壇側隋煬帝祀圓丘暴風未成
禮而退後二人皆不旋踵而亡古人言惟徳動天盖不
徳亦動天善則降祥不善則降殃但各以類應之又曰
祭祀時固當誠敬亦必平素積累善行乃可獲福若平
日所行反道背徳而臨祭一時致其䖍恭此豈有獲福
之理
永樂十一年春正月朔日有食之先是禮部以正旦朝
賀宴㑹上請上曰古者日食天子素服修政用謹天戒
朕既乖於治理上累三光而衆陽之宗薄食於元旦咎
孰甚焉爾文武羣臣尚思勉輔朕躬調爕隂陽消弭灾
變新正朝賀宴㑹之禮悉罷百官節鈔仍如例給之
　　孝先之訓
永樂元年五月禮部尚書李至剛等奏宋制凡忌日於
各佛殿誦經設帝后位百官行香今後宜依宋制於天禧
等五寺朝天宫令僧道誦經三晝夜上曰予於父母固
當無所不用其心但人君之孝與庶人不同為人君者
奉天命為天下主社稷所寄生靈所依但當謹身修徳
深體天心恪循成憲為經國逺謨使内無奸邪外無盜
賊宗社奠安萬民樂業斯孝矣如不能此而惟務修齋
誦經抑末矣
　　修省之訓
永樂元年閏十一月書諭世子曰比北京山西地震坤
道貴静占法地震主兵數動人不寧上天示戒不可不
謹宜撫綏軍士嚴固城池洞察人情不可怠忽又御奉
天門顧侍臣曰比北京山西地震天變垂戒朕用惕然
爾等試言其故侍臣對曰地震應兵戈土木之事上曰
比年兵旅饑饉民困甚矣朕方夙夜圖蘓息之豈肯適
一已之情興土木之工重困民力如樓居可以避暑則
午門端門皆可居也何必復建高臺廣榭今後宫卑隘
不足容尚不敢増修慮勞民力土木之事至今不為若
兵戈但當勅邉將嚴守備戒不虞而已
永樂二年十一月上以京師地震召文武羣臣諭曰隆
古聖王之世山川鬼神莫不寧皆由君徳修於上臣職
修於下感應之機不誣後世君臣不能如古故灾異數
見今地震京師固由朕之不徳然卿等亦宜戒謹修職
以共囬天意軍民有不便之事當速改之
永樂八年十月夜月犯太微垣右執法上諭三法司官
曰昨夜太隂犯執法甚急爾等典刑罰宜加謹慎無罪
不可枉有罪不可縱須得中道毋纖毫輕重
永樂四年六月朔日有食之是日隂雲不見禮部尚書
鄭賜等言此聖徳所感召請明日率百官表賀上曰正
朕恐懼修省之際何可賀對曰宋盛時有行之者矣上
曰於此一方隂雲不見天下至大他處見者多矣且隂
陽家言日食而隂雲不見者水將為灾以此言之可賀
乎乃止
永樂十九年四月𠡠諭文武羣臣曰朕恭膺天命祇紹
鴻圖爰倣古制肇建兩京乃永樂十九年四月十八日
奉天等三殿灾朕心惶懼莫知所措意者於敬天事神
之禮有所怠歟或祖宗有戾而政務有乖歟或小人在
位賢人隠遁而善惡不分歟或刑獄寃濫害及無辜而
曲直不分歟或䜛慝交作諂諛並進而忠言不入歟或
横征暴斂剥削掊剋而殃及田里歟或賞罰不當蠧財
妄費而國用無經歟或租税太重徭役不均而民生不
遂歟或軍旅未息征調無方而饋餉空乏歟或工作過
度征需頻繁而民力凋弊歟或奸人附勢羣吏弄法抑
有司闒茸罷愞貪殘恣縱而致是歟下厲於民上違於
天朕之𡨕昧未䆒所由爾文武羣臣受朕委任休戚是
同朕所行果有不當宜條陳無隠庶圖悛改以回天意
永樂二十年正月朔日食上諭禮部臣曰日食天變之
大者况在正旦永念厥咎惕焉於心卿等宜各修厥職
以匡輔不逮
　　遵制之訓
永樂元年二月上謂禮部臣曰昔我太祖高皇帝立綱
陳紀禮樂制度咸有成規建文中率皆更改使臣民無
所遵守朕即位以來首詔諸司必遵舊制尚恐奉行不
逮爾禮部其申明之
丁未上諭禮部臣曰太祖高皇帝親製大誥三編使人
知趨吉避㐫之道頒行嵗久慮民間因循廢弛爾宜申
明仍令天下誦讀鄉飲則講解如舊
　　宗室之訓
永樂元年四月賜晉王濟熺書曰皇考之世㕘酌古典
詳定禮部儀車服器用各有等級比有言駙馬胡觀所
乗棕輿其制度僣越與諸王無異詰其從來云爾與之
夫諸王所用其制下天子一等君王之分可僭其漸既
長何事不可僭矣繁纓小物孔子惜之爾繼今宜慎重
不可率易
永樂三年十月賜周王橚等皇明祖訓且諭之曰皇考
所以垂訓子孫至要之道具在此書朝廷常守之可以
永安宗社藩王常守之可以長保富貴朝廷與藩王本同
祖宗所出但能皆以祖宗之心為心則自然各盡其道
前代有帝王不能保全宗室如宋太宗亦有宗室不能
自保全者如周三監漢七國此皆是不能以祖宗之心
為心朕與諸弟勉之
永樂三年五月上以代寧秦晉永興高平平陽諸王所
為過失日多思豫訓戒以全親親之義賜書周楚齊蜀
等王曰易曰履霜堅氷至孔子釋之其所由來者漸矣
由辨之不早辨也故凡事慮於未萌則有益論於己然
則無及我皇考太祖皇帝創業垂綂為子孫帝王萬世
之計惟欲本支各盡其道朝廷篤於親親藩國重於守
法朝廷之紀綱明正親藩不齟齬於其間藩國之禮節
不踰朝廷不苛責於其上恩不至於掩義義不至於傷
恩宗社永有磐石之安親藩同享無疆之福此皇考立
法之意亦吾繼述之意而諸弟姪之意亦皆然也吾嘗
思之朝廷不能篤親親之道是不孝於祖宗不友於兄
弟不慈於子姪棄仁背義咎孰大焉昔建文嘗蹈此失
矣吾即位以來恒切戒此閒居獨處教詔子孫亦惟在
骨肉手足之恩不可為非禮苛責之事言出乎口心通
乎天地鬼神盖吾躬嘗奉藩豈其不能身體其事哉夫
為藩國者亦當體朝廷之心而亮其誠天下之事至繁
一人之精力有限智識豈能悉周區畫豈能悉當若吾
於兄弟子侄行有未至亦宜以情恕之比代寧秦晉永
興髙平平陽諸王不亮吾心稍不順意内懐怏怏或聼
小人教誘為非甚者形諸怨謗魘鎮所為不知不仁固
少年寡學之過吾恐傷同氣已皆容忍不問然此特私
恩耳為君之道必正公義而後有以服天下况法度者
皇考之法度吾嗣位而不能守之又何以服天下之心
故雖不可虧親親之私恩亦不敢廢天下之公義夙夜
思之事有兩難欲直言其故使之圖改則恐傷恩欲隠
忍不言將來積過愈深理不得容是䧟之於罪也至此
非惟吾心不能自安天下之人亦謂吾徒能愛之而不
能敎之養成其過故皆直言以戒之矣雖未能必其不
逆於心若有諒吾之意信而從之他日徳成名立享其
安樂與國家同久豈不兩盡其美哉兹特遣書陳布悃
欵繼今之後吾惟常念親親之恩勿替諸弟侄亦惟常
念皇考之法具在各盡其道共保富貴豈有涯哉吾之
所言天地鬼神鑒臨在上惟宗國諸王亮之亮之
永樂三年七月賜書周王橚曰比各府縣録周府長史
司榜文來奏夫朝廷與王府體不同長史專理王府事
豈得遍行號令於封外與朝廷等一家有一家之尊一
國有一國之尊天下有天下之尊卑不踰尊古之制也
今賢弟居國如諸子擅行號令於國中其亦可乎若奸
人造此離間骨肉即具實以聞當䆒治之如實賢弟所
命則速遣人收還仍嚴戒長史行事存大體毋貽人譏
議
永樂八年十月周王橚於國中作殿奉祀太祖高皇帝
上聞之賜書曰禮支子不祭王國廟祀則肇於始封之
王太祖高皇帝之祀朝廷自有宗廟王今祀於國中過
矣孔子曰祭之以禮若不得為而為之不可為孝王其
審禮而行毋貽物議
永樂九年二月勑戒秦王尚炳曰昔周天子遣使賜齊
桓公胙且命勿下拜桓公對曰天威不違顔咫尺小白
敢貪天子之命無下拜遂下拜登受春秋書以示褒遣
使賜晉侯命晉侯受玉惰使者歸曰晉侯其無後乎成
肅公受脤於社不敬劉康公曰成子惰棄其命矣後皆
不得其終春秋書以示戒比屡遣人賫符赴王國王不
出迎但令内監取入及出見使者又侮慢不一此皆王
不學之過不學何由達禮致王於此者皆長史紀善典
儀之失職也其械送京師王自今勉力學問庶㡬寡過
永樂十年二月勑靖江王府輔國將軍賛億曰監察御
史言爾交通衛卒以錢貸民多取利息至繫人妻孥逼
脅鬻居以償所負古畜馬乗不察於雞豚伐氷之家不
畜牛羊百乗之家不畜聚斂之臣國家舊制四品以上
官不得與民争利汝宗室之親乃恣肆如此果爾所為
則赴京面陳若左右小人假爾名為之即械送京師
永樂元年十月勑晉府長史龍鐔等曰朝廷封建親藩
而選賢命材為之輔導兾以賛成徳善不至於有過也
古之為人臣者無外交今王府擅與西畨往來又私以
車逓送王年少寡學而不知古長史儒者謂不知古乎
廷臣皆欲寘汝於法朕恐傷親親之意姑宥不問今後
慎無復爾戒之戒之
永樂十五年十二月勑戒永和王濟烺曰凢朝廷儀物
制度等差截然不可違越比爾擅造印章僭用龜紐龜
紐惟親王之寳用之爾擅為之越禮分矣以爾年少及
念爾父同氣之故姑宥不問自今宜謹遵禮法毋蹈前
過
　　戒外戚之訓
永樂二年四月春坊官劾奏中軍都督僉事李諒於文
華殿早朝百官班退之後諒獨進啓事有違禮法請治
諒罪上命姑宥之勑諭諒曰朝廷之法公於天下不以
親踈有間朝儀凡百官謁東宫偕進偕退不許獨留私
見乃謹始防㣲之道令行之初爾首犯之帝王行法先
於貴近朕念親親之故曲宥不問其戒之慎之非分之
恩不可再得爾其欽哉
永樂四年八月賜趙王髙燧曰比聞都指揮欵台乘馬
過駙馬都尉廣平侯袁容之門容怒其不下箠楚幾死
欵台靖難功臣豈當非禮陵辱爾非不知亦不以聞自
洪武以來往來駙馬之門何嘗有下馬之令晉王敦為
駙馬縱恣暴横卒以悖逆滅亡覆轍在前可再蹈乎此
書觀畢仍以示容其受使令辱欵台之人械送京師
　　廵狩望祭之訓
永樂七年正月上謂禮部臣曰朕今廵狩盖古人省方
觀民之意服食之物皆偹以行都無取於民尚慮有司
不體朕心妄有科擾使民未見徳而先受害者必不宥
之其遣使先諭道途所經及北京所屬郡縣朕至日止
令正官一員朝見毋騷擾百姓
永樂七年三月朔車駕廵狩北京駐蹕東平州望祭泰
山畢顧侍臣曰昔舜廵狩至泰山舉祀禮覲諸侯一正
朔考制度而已盖欲使天下同風後來秦皇漢武皆生
侈心登封泰山建立功徳以誇示後世終不免後世之
非議我太祖皇帝一天下立法制五六十年國不異政
家不殊俗朕謹遵成憲此行亦惟欲親廵撫使軍民各
得其所耳侍臣頓首曰陛下守太祖之法而以堯舜為
心天下蒼生實受其福彼秦皇漢武何足道哉
　　科試之訓
永樂二年二月禮部奏請㑹試選士之数上問洪武中
所選幾何尚書李至剛對曰各科不同多者四百餘人
少者三百人上曰朕初即位取士姑凖其多者後不為
例又曰學者成材亦難當取其大畧其細如十分中有
一二分語疵而不害理亦可偹數然科舉是國家取人
材第一路不可濫且文體毋尚虗浮惟取樸實
永樂十年二月命禮部尚書吕震諭考試官楊士竒金
幼孜曰數科士頗多不免玉石雜進今取無過百人其
務精擇収散木累百不若得良材一株也
　　學校之訓
永樂二年二月禮部奏北方嵗貢生員入學十年考不
中式者例當充吏上曰人心志舒泰則能學四體不勞
則能學衣食温飽則能學責人之功當量其力論人之
罪當明其情北方近三四年間兵戈擾攘諸生舍俎豆
而事軍旅飛芻輓粟之勞奔走流離之苦豈暇於學今
考不中者可發囬原學補其廢學年數以俟再試不中
如例處之
永樂三年八月上諭禮部臣曰學校育才以資任用太
祖高皇帝内設國子監外設府州縣學選用師範教育
俊秀嚴立教法豐廪蠲徭期待甚至建文以來學校廢
弛所司又不督勵虗縻廪禄爾禮部宜申明舊規俾師
教無闕士學有成庶幾國家得賢材之用
永樂四年四月禮部言廣西嵗貢生員考不中式者二
人於法學官罰俸一年提學官當杖上曰逺方之人漸
化者淺教道未行不可槩論夫立法雖有定論行法當
量人情有定論則民知所守量人情則民用不寃姑宥
之生員遣歸進學再貢不中式一論如法
永樂十年三月雲南布政司左參議吕名善言武定尋
甸廣西三府居民繁庶請設學校從之上謂禮部臣曰
學校風化所繫人性之善蠻夷與中國無異在上之人
作興之耳
永樂十五年三月頒五經四書性理大全書於六部並
兩京國子監及天下郡縣學上謂禮部臣曰此書學者之
根本而聖賢精義悉具矣自書成朕旦夕宫中披閲不
倦所益多矣古人有志於學者苦難得書籍如今之學
者得此書而不勉力是自棄也爾禮部其以朕意曉諭
天下學者令盡心講明無徒視為虗文也
　　育才之訓
永樂二年六月上命禮部臣曰㑹試下第舉人既多其
中必尚有可取者盖慮一時匆猝或本有學問而為文之
際記憶偶差遂至謬誤或本不謬誤而考閲之官神情
昏倦失於詳審以致黜落此皆可矜其令翰林院出題
再試擇文詞優等者以聞遂得貢士張鉉等六十人以
奏上召見皆賜官帯命於國子監進學以俟後科且勉
之曰士當立志志一則工專工專則業就爾等於學已
有根本但更百尺竿頭進歩耳後科第一甲人有不在
爾曺乎其往勉之
永樂三年正月命翰林院學士兼右春坊大學士解縉
等於新進士中選材質英敏者俾就文淵閣進其學縉
等選修撰曽棨編修周述周孟簡庶吉士楊相劉子欽
彭汝器等二十八人入見上諭勉之曰人須立志志立
則功就天下古今之人未有無志而能建功成事者汝
等簡拔於千百人中進士又簡拔於進士中至此固皆
今之英俊然當立心逺大不可安於小成為學必造道
徳之㣲必具體用之全為文必並驅班馬韓歐之間如
此立心日進不己未有不成者古人文學之至豈皆天
成亦積功所致也汝等勉之朕不任爾以事文淵閣古
今載籍所萃爾各食其禄日就閣中恣爾玩索務實得
於己庻國家將來皆得爾用不可自怠以孤朕期待之
意
　　奉先之訓
永樂五年五月上問侍臣曰聞近俗之弊嚴於事佛而
簡於事親其失果有之乎對曰間有之上嘆曰此盖教
化不明之故朕於奉先殿旦夕祇謁未嘗敢慢或有㣲
恙亦力疾行禮世人於佛老竭力崇奉而於奉先之禮
簡畧者盖溺於禍福之說而昧其本也率而正之正當
自朕始耳
　　祀功臣之訓
永樂元年十月享太廟畢遣官祭功臣於雞鳴山廟先
是禮部侍郎宋禮言功臣自有廟請罷太廟配享但於
本廟祭之上曰先帝所定配享不可罷又曰此皆佐命
開國之臣既自有廟俟太廟享畢亦别遣官即其廟祭
之於義可也著為令
　　崇儒之訓
永樂四年三月上幸太學勑禮部臣曰朕惟孔子帝王
之師帝王為生民之主孔子立生民之道三綱五常之
理治天下之大經大法皆孔子明之以教萬世朕皇考
太祖高皇帝膺君臨億兆之任正中夏文明之綂復禮
樂衣冠之舊渡江之初首建學校親祀孔子御筵講書
守帝王之心法繼聖賢之道學集其大成以臻至治朕
承鴻業惟成憲是遵今當躬詣太學釋奠先師以稱崇
儒重道之意其合行禮儀禮部詳議以聞禮部尚書鄭
賜言宋世謁孔子服靴袍再拜上曰見先師禮不可簡
必服皮弁行四拜禮
　　講書之訓
永樂四年四月命禮部遣使購求遺書上視朝之暇輒
御便殿閲書史或召翰林講論嘗問文淵閣經史子集
皆偹否學士解縉對曰經史粗偹子集尚多闕上曰士
人家稍有餘資皆欲積書况於朝廷可闕乎遂召禮部
尚書鄭賜令擇通知典籍者四出購求遺書且曰書籍
不可較價值惟其所欲與之庻竒書可得又顧縉曰置
書不難須常覽閲乃有益凡人積金玉皆欲遺子孫朕
積書亦欲遺子孫金玉之利有限書籍之利豈有窮也
　　禮制之訓
永樂元年十月勑禮部臣曰太祖高皇帝臨御命所司
歴考禮樂制度恭酌古今上自朝廷下及臣民冠昏喪
祭之儀服舍器用之制皆有等差著為定式頒布中外
行之久矣朕慮今有司因循茍且奉行弗謹致有非分
違法干犯刑憲非朕所以愛民之道爾禮部其以洪武
中所定一切制度圖示中外俾人知遵守庶幾享太平
之福
永樂七年四月上諭行在禮部臣曰朝廷立法五十餘
年服式器皿皆有定制比來臣民數有以越禮僭分罹
刑憲者此教諭未至也即以舊定官民冠帯器皿制度
繪為書册頒示中外及諸色工匠俾知遵守
　　知民情之訓
永樂十一年四月上謂行在禮部尚書吕震曰朕欲周
知民之休戚嘗命凡布政司按察司及府州縣官至京
者陳民間利病近有以時和嵗豐民安物阜為言者及
驗視之田野荒蕪人民饑寒甚至水旱蟲蝗皆不以聞
朕已寘諸法如今後所言有切民情可裨治理者宜旌
賞之以明懲勸
　　取言之訓
永樂元年甘州中衛左所軍張真言事上覽畢顧禮部
侍郎宋禮曰雖堯舜禹之聖亦皆樂取人言以為治朕
即位首下詔求言而言者無幾此戍卒能上言雖皆不
可采然為國之意則善宜加賚之其賜衣一襲鈔一千
貫又顧禮曰居其位無其言君子耻之卿等亦毋嘿嘿
守位而已
　　豐年之訓
永樂四年六月南陽府獻瑞麥有兩岐至五岐者上語
禮部臣曰比郡縣屢奏祥瑞獨此為豐年之兆若年榖
豐登民足衣食老少無凍餒之患皆天地祖宗之賜矣
命薦之宗廟
　　節假之訓
永樂七年正月元宵節近上諭禮部臣曰我太祖高皇
帝君天下四十餘年法度明偹恪遵成憲今四方無虞
兆民康阜思與臣民同樂太平自正月十一日為始其
賜元宵節假十日百官朝𠫭不奏事急務具本封進處
分聴軍民張燈飲酒為樂五城兵馬弛夜禁著為令
　　清釋道之訓
永樂五年直𨽻及浙江諸郡軍民子弟私披剃為僧赴
京冒度請者千八百餘人禮部以聞上怒甚曰皇考之
制民年四十以上始聴出家今犯禁若此是不知有朝
廷矣命悉付兵部編軍籍發戍遼東甘肅又嘆曰朕遵
承舊制一不敢忽下人尚縱肆如此何况後來此不可
宥此軰皆民螟螣不可蕃育　又直𨽻蘓州府嘉定縣
僧㑹司奏縣舊有僧六百餘人今僅存其半請以民之
願為僧者令披剃給度牒不聴上諭禮部臣曰國家之
民服田力穡養父母出租賦以供國用僧坐食於民何
補國家度民為僧舊有禁令違者必罪
永樂十五年五月上謂禮部臣曰佛道二教本以清淨
利益羣生今天下僧道多不守戒律民間修齋誦經動
輒較厚利又無誠心甚至飲酒食肉逰蕩荒淫畧無顧
忌又有一種無知愚民妄稱道人一槩蠱惑男女雜處
無别敗壊風化洪武中僧道不務祖風及俗人行瑜珈
法稱火居道士者俱有嚴禁即揭申明違者殺不赦
永樂十六年十月上以天下僧道不通經典而私簮剃
者多命禮部定通制榜示天下今後碩為僧道者府不
過四十人州不過三十人縣不過二十人限年十四以
上二十以下父母皆允方許陳告有司行鄰里保勘無
碍然後得投寺觀從師授業俟五年後諸經習熟然後
赴僧録司考試果諳經典始立法名給與度牒不通者
罷為民若童子與父母不願及有祖父母父母無他子
孫侍養者皆不許出家有亡命避罪出家者併寺觀住
持罪之
　　眚赦之訓
永樂四年西域貢佛舍利禮部尚書鄭賜請因是寘釋
罪囚上曰帝王之治以刑賞為務有功不賞有罪不誅
雖堯舜無以治天下梁武帝元順帝皆溺於佛有罪者
不刑致法度廢弛綱紀大壊而致於敗亡此豈可效况
佛亦有天堂地獄善惡報應之説誘人為善爾儒者乃
欲姑息為治耶
　　賞將士之訓
永樂九年十二月雨雪寒甚上御武英殿召禮部尚書
吕震諭曰昔奸臣構㐫朕率師征討當風雪寒苦之際
將士有墮指裂膚者而勇氣不衰今宗社既安朕居天
位適對此景思昔艱難惻然動心凡諸靖難將士各賜
之鈔都指揮人三百貫百指揮二百五十貫千户鎮撫
二百貫百户所鎮撫一百五十貫旂軍一百貫故官并
摠小旗父兄嘗在軍中凍傷皆如例
　　懐逺人之訓
永樂元年九月諭禮部臣曰太祖高皇帝時諸畨國遣
使來朝一皆遇之以誠其土物來市易者悉聴其便或
有不知避忌而誤干憲條皆寘宥之以懐逺人今四海
一家正當廣示無外外國有輸誠來貢者聴爾其諭之
使明知朕意
永樂元年九月禮部尚書李至剛奏日本國遣使入貢
已至寧波府禁令凡畨使入中國不得私載兵器鬻於
民宜命有司㑹檢畨船中有兵器籍封送京師上曰外
夷向慕中國來修朝賀危蹈海波䟦踄萬里道路既逺
貲費亦多其各賫以助路費亦人情也豈當一切拘之
禁令至剛復奏兵器民間不得私畜則亦無所鬻惟當
籍封送官上曰無所鬻則官為凖中國之人市之毋拘
法禁以失朝廷寛大之意且阻逺人歸慕之心
永樂二年五月禮部尚書李至剛等奏琉球國山南王
遣貢方物就令賫白金詣處州市磁器法當逮問上曰
逺方之人知求利而已安知禁令朝廷於逺人當懐此
不足罪
永樂二年福建布政司奏暹羅國遣使與琉球通好其
舟為風所漂至岸官已籍記舟中之物請命上謂禮部
臣曰兩國通好是畨邦美事其舟為風所漂正宜矜恤
豈可利其物而籍之鄉有善人猶能援人於危助人於
善况朝廷統御天下哉其令布政司舟壊者為之修理
人乏食者給之粟俟風便其人欲歸或往琉球導之去
永樂五年六月上問禮部臣曰近四夷之情何如對曰
蠻夷之情由來叛服不常數年陛下懐之以恩待之以
禮今皆恱服無復反側之意上曰朕素待之以誠彼或
不誠亦不與較故或有感激愧服者孔子嘗曰言忠信
行篤敬雖蠻貊之邦行矣聖人之言萬世可行
永樂八年十一月賜國子監琉球等處生李傑等并其
從人冬衣靴襪既而從容與羣臣語及之禮部尚書呂
震曰昔唐太宗興學校新羅百濟皆遣子入學當時僅聞
給廩膳未若今日賚與周偹也陛下聖徳前古未有上
曰逺方慕中國禮義故遣子入學必足於衣食然後樂
學我太祖高皇帝命資給之著為令典所謂曲成萬物
而不遺者朕安得違之
永樂十一年五月國子監琉球生模都古等三人奏乞
歸省上謂禮部臣曰逺人來學誠美事思親而歸亦人
情宜賜以榮之遂賜綵幣表裡襲衣及鈔為道里費仍
命兵部給驛傳
永樂十四年六月廣東儋州土官同知王賢祐率生黎
峒首王撒黎佛金等來朝貢物賜鈔幣遣還上謂行在
禮部臣曰黎人逺處海内素不霑王化今慕義來歸而
朝貢頻繁殆將困之非存撫之意自今生黎土官峒首
俱三年一朝著為令
永樂元年上謂禮部臣曰帝王居中國撫馭萬國當如
天地之大無不覆載逺人來歸者悉撫綏之俾各遂所
欲近西洋囬囬哈只等在暹羅聞朝使至即來朝逺夷
知尊中國亦可嘉也今遣之歸爾禮部給文為驗經過
官司毋阻自今諸畨國人願入中國者聴
永樂元年安南國王胡□遣使奉表謝恩上命禮部臣
諭之曰安南昔稱知禮之國今思明府言禄州西平州
永平寨皆思明故地與安國接境安南奪而有之其歸
語王如非安南地則速歸之保境安分惇修鄰好可以
長享富貴也
　　却慶賀之訓
永樂二年七月禮部尚書李至剛奏今嵗山東郡縣野
蠶成繭繅絲來進請率百官賀上曰野蠶成繭亦常事
不足賀使山東之地野蠺盡繭足以被其一方而未能
徧及天下朕之心猶未安也朕為天下父母一飲一食
未嘗忘之若天下之民皆飽煖而無饑寒此可為朕賀
矣乃止
永樂三年七月陜西興平鳳翔二縣進瑞麥三十本禮
部率羣臣上表賀以為聖徳覆被之應天下太平之徴
上覽之謂尚書李至剛侍郎趙翀曰瑞麥固是喜應但
四方逺邇靡一物不得其所斯可為太平今中外果無
匹夫匹婦之愁怨於下者乎覽表祇益慚愧耳君臣貴
相與以誠諛佞非治世之風也至剛等愧謝
永樂七年七月順天府宻雲縣民獻嘉禾先是行在禮
部尚書趙羾以禎祥疉見若兩岐之麥野蠺成繭日食
不見之類皆欲稱賀上悉却之至是又因獻嘉禾欲率
廷臣上表賀上曰古之帝王為治尚敦實黜浮華朕徳
不逮但得四叙協和海宇康乂黎民衣食給足即國家
之福一物之異皆偶然耳何以賀遂止
八月山西代州繁峙縣獻嘉禾二百七十九本羾又奏
曰前宻雲嘉禾陛下却羣臣之賀今嘉禾又至此實聖
徳之應請率羣臣上表賀上曰朕奉天子民正願天降
豐年使四海之人皆足今蘓松水患未息近保定安肅
處州麗水皆雨雹渾河決於固安傷禾稼且四方之廣
尚有未盡聞者不聞羣臣一言及弭灾之道而喋喋於
賀嘉禾謂禎祥朕德所致其灾異非朕所致乎爾等宜
輔朕修德行政他非所欲聞也
永樂十一年五月曺縣獻騶虞行在禮部尚書呂震奏
騶虞上瑞請明旦率羣臣上表賀上曰百榖豐登雨𤾉
時順家給人足此為上瑞騶虞何與民事不必賀
永樂十二年九月榜葛剌國王賽佛丁貢麒麟禮部請
上表賀上曰海宇清寧逺人嚮化貢獻方物斯皆天與
祖宗之祐卿等但當夙夜竭心輔治以惠天下天下既
安雖無麒麟不害為治其免賀
永樂十三年九月西域貢獅子文武羣臣以為聖徳逺
及所致叩頭稱賀上曰逺人貢方物以達誠何用賀詩
所稱唐虞三代之治曷嘗及祥瑞盖古聖賢之君但求
時和嵗稔百姓家給人足即是太平隋煬帝時孔雀集
朝堂百官稱賀元順帝時兩都桑果葉皆生黄色龍文
又有嘉禾一莖至八穗者又常有五色祥雲見恃此而
驕卒皆亡滅前鑒如此朕與卿等但當祇守祖法敬事
無怠以保鴻業不可萌侈心
十一月麻林國進麒麟將至行在禮部尚書吕震請於
至日率羣臣上表賀上曰往者翰林院言修五經四書
及性理大全書成欲上表進朕則許之盖帝王修齊治
平之道具於此有益世教可以表進麒麟有無何所損
益遂已
永樂十三年貴州布政司右布政使蔣廷瓚言去年北
征班師詔至思南府婺州縣聞大巖山有聲連呼萬嵗
者三咸謂皇上恩威逺加山川効靈之徵禮部尚書呂
震請率羣臣上表賀上曰人臣事君當以道阿諛取容
非賢人君子所為呼譟山谷之間空虗之聲相應理固
有之豈是異事布政司官不察以為祥爾為國大臣不
能辨正其非又欲進表媚朕非君子事君之道遂已
永樂十四年八月旦壽星見欽天監以聞行在禮部尚
書吕震帥文武百官請上表賀上賜勅諭之曰朕惟太
祖高皇帝膺受天命掃除羣雄創業垂統立綱陳紀以
安天下臻兹太平是以上天垂象屡顯鴻應揆朕凉薄
曷克膺兹矧天道無常惟徳是輔凡為臣民能遵守高
皇帝成憲為子盡孝為臣盡忠奉公守法安分守己用
承福祐國家之祥孰大於此爾文武臣僚宜各盡乃心
輔朕不逮國家有永逺之安爾等暨爾子爾孫亦同享
永逺之福壽星之瑞其勿賀
永樂十五年七月旦壽星見百官請賀上曰比嵗壽星
見卿等以為瑞而致賀然四方旱澇蝗疫比比有之而
鮮有為朕言者朕之所願時和嵗豐天下之人俱得其
所賢者在位讒慝不作百工舉任其事政平訟理國家
清明此可為瑞壽星之瑞不足賀
永樂十五年十一月金水河及太液池氷凝具樓閣龍
鳳花卉之状竒巧特異賜羣臣觀之行在禮部尚書吕
震以為禎祥屡見率百官上表賀上拒不受賜勑諭曰
朕徳涼薄託於萬姓之上懼弗克負荷夙夜祇事不敢
暇豫比嵗以來卿等一遇祥異輒進表賀朕𡨕昧寧不
自知夫戒謹者治之所興宴樂者亂之所自卿等宜精
白乃心勵臣職奉成憲用以輔朕共承天休書曰后克
艱厥后臣克艱厥臣政乃乂其毋因是遂有怠心欽哉
永樂十七年九月卿雲見欽天監言占事卿雲喜氣也
太平之應又曰天子孝則卿雲見君聖臣賢天下順心
則日旁氣如龍鳳茲實上瑞行在禮部請率文武百官
上表賀勑免之且諭侍臣曰昔帝舜之世萬邦協和故
百工有卿雲相和之謌朕寢食之間恒慮政事有缺民
生未安安敢恃此為祥縱是上天委貺朕與卿等正當
憂勤惕勵以荅天眷何以賀為
永樂十九年萬壽聖節先期禮部奏行慶賀禮上勑文
武羣臣曰比者上天垂戒奉天等三殿灾朕心兢惕寝
食不寧方反躬省愆不遑夙夜而禮部謂朕初度請行
慶禮此豈所以相朕恭承天意盖益重朕之不徳也其
止弗賀
　　却閹人之訓
永樂四年琉球國進閹者四人上曰彼亦人子無罪而
刑之何忍其還之禮部臣言還之慮沮逺人歸化之心
請但賜勑止其再進上曰諭之以言不若示之以實事
今不遣還彼欲媚朕必有繼踵而來者天地以生物為
徳帝王乃可絶人類乎竟還之
　　却封禪之訓
永樂十四年四月禮部祠祭清吏司郎中周訥上言今
天下太平四夷賔服民物阜豐請禪泰山刻石紀功徳
垂之萬世尚書吕震亦言皇徳神功昭格上下宜如訥
請上謂震曰今天下雖無事然水旱疾疫亦間有之朕
毎聞郡縣上奏未嘗不惕然於心豈敢自謂太平之世
且聖經未嘗言封禪唐太宗亦不謂封禪魏徴每以堯
舜之事望太宗爾亦處朕於太宗之下亦異乎徵之愛
君矣爾當以古人自勉庶幾不愧宗伯之任
　
　
　
　
　
　
　
　
　
　
　
　
　
　
　
　禮部志稿卷二
欽定四庫全書
　禮部志稿卷三
　　　　　　　　　　　　明　俞汝楫　編
　聖訓
　　仁宗昭皇帝修省之訓
洪熙元年正月以遇冬不雪勑六部等官曰朕以眇躬
託於臣民之上憂憫元元勤於夙夜而自今迄冬雪不
降來牟不遂吾農柰何夫二氣之乖由朕徳涼薄大臣
與國同體爕理之助誠有賴焉朕方惕勵自省卿等亦
懋修乃職用贊輔予庻以導召和氣康濟兆民夫愛民
惟誠可以動天願共勉之欽哉毋忽
　　賜鈔之訓
洪熈元年正月上諭禮部尚書吕震曰遇節皇親例賜
鈔在廷文武股肱之臣朝夕相與可否機務而有故不
宴者即同踈逺小臣皆給節鈔五貫殆非朕禮大臣之
道汝識之繼今遇節不宴者凢任事之臣公侯伯都督
尚書賜鈔一千貫侍郎五百貫
又諭震曰朝廷臣在任久者今皆令還鄉展省其得誥
勑者足為家鄉之榮然到家有養祭賔客之費往還有
道里之費計其在官俸禄廪給日用外有餘資者鮮矣
自今歸者皆賜鈔公侯伯一品二品賜鈔五千貫三品
四千貫四品三千貫五品二千貫六品七品一千貫八
品以下皆五百貫著為令
　　贈諡之訓
洪熈元年正月禮部尚書吕震諭㫖翰林定金忠等諡
賀銀預焉大學士楊士竒等覆奏上曰此數人皆在先
朝盡心國事有徳行重厚表裏一致者有洊歴艱難始
終一心者必旌褒之庶㡬禮賢忠厚之道但朕意未嘗
及銀盖銀之勞可贈官而行不應美諡如加銀惡諡又
反不如無諡古人制諡正為定論美惡以示至公卿等
宜盡心
　　奉先之訓
洪熈元年八月勑諭禮部臣曰皇考大行皇帝聖徳神
功追配太祖統御天下二十餘年恩徳在民萬世永賴
皇嫓仁孝皇后母儀四海寅奉宗廟協隆化理而尊號
未上無以稱朕孝思及天下臣民尊仰不忘之心其與
羣臣定議請諡於南郊
又勑禮部臣曰欽惟皇祖太祖高皇帝受命上天肇興
皇業皇考太宗文皇帝中興宗社再奠寰區聖徳神功
咸配天地易曰殷薦上帝以配祖考朕崇敬皇祖皇考
永惟一心今年正月十五日大祀天地祇奉皇祖皇考
配神仍著典章垂範萬世如勑奉行
　　事神之訓
洪熈元年正月以大祀南郊上御奉天門文武羣臣受
誓戒畢進分獻官諭之曰事神之道豈獨臨事之際則
致誠敬要其奉天子民之心積累於平日者皆已孚鬼
神所以祭則受福朕以菲徳上承祖宗主典神天所與
協恭承天休者公卿百執事也尚體朕心敬亮天工仁
䘏斯民庶幾克享天心風雨順調年榖豐稔使斯民䝉
福亦昭我君臣共事之美欽哉
四月行在太常寺卿楊溥奏犧牲所見畜羊少請給鈔
遣官於出產之處市買上曰能愛人而後可以事神朝
廷事神之道豈當惜費比年有司不逹大體於市犧牲
但凖洪武中價值凡物値隨時低昂豈有一定之理今
民間諸物視洪武時值率増數十倍而祀神之物獨仍
舊值民怨於下神其享乎自今供祀犧牲悉凖在京時
值給鈔往市如於所產之處時值不足則就所在有不
係贓罰鈔内補給畿内從廵按御史在外從按察司官
監市毋致擾民
洪熈元年十二月上諭禮部臣曰朝廷崇祀神祇悉有
舊典主其事者當致䖍恭以祈嘉貺福黎庻頗聞天下
郡邑應祀壇宇嵗久傾墊多不修治甚非昭事神明之
道其飭有司修繕凡祭器祠宇並須堅緻潔淨所用物
料悉出公幣毋斂民怨仍令廵按御史及按察司官以
時㸃視違者罪之
　　孝思之訓
洪熈元年太子太保兼禮部尚書吕震奏冬至節請御
正殿受賀上曰梓宫在殯山陵未終因時興慕哀慟愈
切慶賀之禮豈所宜言勑免賀
　　興學之訓
洪熈元年十月禮部引郡縣嵗貢生奏送翰林院考試
上召大學士楊士竒等諭曰朝廷所重安百姓而百姓
不得䝉福者由牧守非人牧守非人由學校失教故嵗
貢中古事不通道理不明十率七八此豈可授安民之
寄自今宜戒因循之弊嚴考之本經四書義不在文詞
之工拙但取有理致者如或難得即數百人中得一人
亦可葢取之嚴則無濫學者不復萌僥倖之望而有嚮進
之志矣
又諭禮部臣曰太學聚天下之士教之以備任用盖因
其已成而益充之今郡縣嵗貢生率記誦陳言以圖僥
倖求其實學百無二三爾禮部宜勑有司督學官嚴訓
誨必通經成材方得充貢盖學者先立根本學然後進
充廣於太學若鄉學全未有成而望有成於國學有此
理乎
　　恤養之訓
洪熙元年上諭禮部臣曰皇考臨御数詔有司存恤鰥
寡郡邑皆有養濟院比聞率是文具居室敝壊肉粟布
絮不以時給栖栖饑寒而守令漠不留意爾禮部即戒
約之令謹視遍施實惠毋致失所
　　赦宥之訓
洪熙元年十一月上御札禮部尚書吕震曰建文中奸
臣其正犯已悉受顯戮家屬初發教坊司錦衣衛浣衣
局并習匠及功臣家為奴今有存者既經大赦可宥為
民給還田土凡前為言事失當謫充軍者亦宥為民
　　隆聖裔之訓
洪熙元年禮部尚書呂震奏有㫖賜衍聖公孔縉彥一
品金織衣衍聖公是二品如㫖賜之過上曰朝廷用孔
子之道治家國天下今孔子之徒在官有一品服者孔
子之後襲封承先師之祀服之何過且先帝時五品儒
臣有賜二品服者亦何過哉其賜之用稱朕崇儒之意
　　憫忠之訓
洪熙元年三月上諭禮部尚書吕震曰往年劉儁從征
交阯䧟於賊不屈而死禮官不言婦人盡節於夫有旌
褒之典況大臣捐軀為國可不加褒䘏其贈儁為太子
少傅令翰林定諡遣人祭之翰林奏諡儁節愍上歎曰
忠臣之心皆欲立功報國不能成功則惟守忠義若身
為大臣惟阿順取容為保禄固位之計國亦何賴
　　懐逺之訓
洪熙元年賜朝鮮國使臣孟思誠等鈔綵幣表裏金織
羅衣絹衣有差上因諭行在禮部尚書吕震曰逺國朝
貢固有常分然我祖宗以來待下素厚今朕即位之初
凡事必循舊典勿失逺人之意
交阯各府州縣儒學選貢生員王憲等八十二人至京
師上諭行在禮部臣曰交阯京師萬里逺離親戚而來須
是教養得宜彼乃樂學可望其成材爾與學官宜知朕
此意其衣服嵗賜一如雲南之例
　　宣宗章皇帝敬天之訓
宣德元年正月以大祀天地上致齊武英殿命禮部太
常習禮殿上諭曰祭享之禮莫嚴於此朕承大統躬祀
天地為天下蒼生祈福不敢不敬卿等亦宜秉誠相朕
庶㡬感通之道
三月漷縣民充郊壇户者有司責令養官牛又俾充逓
運夫民訴於朝上謂侍臣曰國家重祭祀而郊祀最重
舊制郊壇户悉免他役者慮其不能專有司不知所重
不恤民難可責也姑宥之遂命行在禮部申明郊壇户
免雜役之令
九月行在太常寺奏天地壇每嵗皆自十月撥軍掃除
今已及時上曰祖宗敬事天地故立法如此朕念謹守
成憲卿等亦當恭體此心躬親臨視務令潔淨
　　祭祀之訓
宣徳元年行在太常寺奏明年春郊祀及各壇祭祀犧
牲請如例遣官齎鈔往保定及山西諸郡收買上諭之
曰此奉天地神祇宜戒所遣官必加敬慎所市犧牲必
依時值毋一毫損民茍有怨咨神不顧享舊制凡買祭
物直𨽻移文廵按御史在外移文按察司官嚴督使無
凟慢爾等勿違舊制庶㡬稱朕敬天地祖宗之意
宣徳元年正月行在太常寺奏祭祀上諭之曰國家祭
祀掌之禮部而復置太常尤重其事也卿等佐朕事天
地事祖宗非他職事之比協恭同寅以承祀事朕盖有
賴然必誠敬之心素有持養粢盛之薦極於精潔庶㡬
神明歆格而生靈䝉福卿等勉之
二月以初即位改元遣永康侯徐安等祭告祖陵皇陵
及歴代帝王陵寝嶽鎮海瀆等神諭之曰列祖陵寝慶
澤之源朕永念在心若名山大川鎮奠宇内及聖帝明
王皆朕所向慕者今即位改元之初特命卿等往修祀
禮孔子曰祭如在祭神如神在惟誠與敬其往慎之
九月太常寺奏暮嵗孟春當享太廟而犧牲瘠小請於
順天府預買餵飼以備用上從之諭府尹王驥曰祭享
大事犧牲不成豈可以祭若低價抑買人情不懌神亦
不享爾宜慎之
宣徳二年上退朝御左順門語及祭祀謂行在工部尚
書呉中等曰南京造制帛祀神最為重事洪武中嘗選
無過犯疾惡工匠更衣沐浴焚香浣手然後用工其人專
供此役更無别差神宗重神之意謹嚴如此卿宜申明
舊制務令精專無用䙝慢
　　却慶賀之訓
宣徳四年三月南京守備㐮城伯李隆獻騶虞二云出
滁州來安縣石固山素質黒文馴狎不驚命羣臣觀之
行在禮部尚書胡濙等請上表賀上曰禎祥之興必有
實徳庶㡬副之朕嗣位今四年中外所任豈皆得人農
畆豈皆有収民生豈皆得所朕夙夜不遑寧處騶虞之
祥於徳勿類況天道無常理亂之幾恒相倚伏豈可不
虞唐太宗嘗曰人君須至公理天堯舜在上百姓敬之
如神明愛之如父母動作興事人皆樂之發號施令人
皆恱之是大祥瑞此亦名言朕與卿等宜共謹之遂免
賀
七月廣東進白烏二行在禮部尚書胡濙具本入奏云
考之瑞牒此皇上聖孝所感請率羣臣明旦上表賀御
批荅曰祇敬祖考恭養聖母皆職分當然何徳之有感
瑞之云良増慚愧夙夜祇念祖宗付託之重懼勿勝負
荷惟賴爾文武羣臣同心同徳贊輔不逮溢美虗詞非
所樂聞其止勿賀
宣徳五年七月茂州守臣進瑞麥有一莖三穗五穗者
時太廟之側產嘉禾有一莖四五穗至六七穗者禮部
臣請表賀上曰瑞麥嘉禾固是豐年之慶但朕以菲徳
居位且比來四方屡奏水旱可言賀耶然產於太廟側
實天與祖宗神靈之所敷祐昔周人貽我來牟之詩必
歸於先公之徳上帝之命朕何徳以致此其勿賀
閏十二月行在欽天監奏含譽星見羣臣上表稱賀畢
上諭羣臣曰表辭稱道過實朕甚愧之今海内初安皆
由天地宗廟垂佑聖母皇太后訓教及羣臣匡輔所致
朕何徳也書曰儆戒無虞詩曰夙夜敬止朕及卿等相
與飭勵罔有怠心庻㡬保福禄於永逺
宣徳七年八月陜西永夀等縣獻嘉禾有同本三莖或
五莖莖十數穗穗一尺有餘者有同本十莖或二十莖
莖十餘穗穗又多至数十穗者又有一莖五岐六岐或
一節一岐者上覽之謂羣臣曰諸物不足為瑞榖以養
民今蕃異如此可以為瑞是日又有獻嘉𤓰者尚書胡
濙言𤓰連理而生有𤓰瓞綿逺之兆二者皆禎祥請奉
表賀上不許曰嘉禾瑞𤓰雖年豐物阜之應皆天地宗
廟之所垂佑朕何徳以致之夙夜内省有歉多矣其止
勿賀
　　抑祥瑞之訓
宣徳元年八月魯王肇輝遣長史進瑞粟尚書吕震以
為豐稔之應請上表賀上曰近日㡬内州縣屡奏水潦
卿不聞乎朕方夙夜憂民艱食若以此為瑞則山東一
隅之民可當之如他處何其止勿賀王所遣長史賚之
遣還
宣徳七年五月行在禮部尚書胡濙以山西進龍馬駒
請偕羣臣上表賀上曰二三年間水旱告灾繼踵而來
朕方日夕惕厲一獸之異何救民饑而欲表賀其止之
宣徳八年閏八月蘇門荅剌及諸畨國來朝貢麒麟象
馬諸物上受之行在禮部尚書胡濙以麒麟瑞物率羣
臣稱賀上曰逺方之物朕非有愛但念其盡誠逺來故
受之不足賀也
　　㑹議之訓
洪熈元年都督府吏左輔興州衛軍士譚瑛言驛站及
民間糧稅養馬諸事上命行在禮部議尚書吕震對曰
利民之事近皆舉行吏與軍率希求進用其言無足采
者上曰聖人不棄蒭蕘之言前下詔凡軍民利病許諸
人陳言朝廷但當察其言之當否不必計其人之貴賤
其如例㑹官議果有可行者即與施行
　　修省之訓
宣徳五年八月朔日當食陰雨不見行在禮部尚書胡
濙等以為即同不食請率羣臣上表賀上不許勑羣臣
曰古者人君所謹莫大於天戒日食又天戒之大者惟
能修徳行政用賢去邪而後當食不食朕以菲徳嗣承
祖宗大統政理之未洽民生之未遂上累三光祇懼惟
甚可比於是歟傳不云乎君子之過也如日月之食焉
過也人皆見之更也人皆仰之今以陰雨不見得非朕
昧於省過而然歟況離明照四方陰雲不見有限京師
四方必有見者比之不食天可欺歟朕尚圖修省以仰
荅天意尚勑爾羣臣匡其不逮其止勿賀
宣徳五年行在禮部尚書胡濙言欽天監奏景星見臣
考之占書天子至孝任賢使能海内歡恱制作合天法
令清明則景星見今覩斯瑞實皇上聖徳海宇太平之
應請偕文武羣臣上表賀上不許遂勑羣臣曰古之人
有言時和嵗豐為上瑞今陰陽不和水旱為灾四方告
饑不可勝紀朕每念天與祖宗付託之重内慚於心夙
夜之間惓惓祇懼星文之瑞何救民饑而欲表賀哉聖
賢之心惟徳是敬恒欽天以自度不因祥以自矜爾文
武羣臣尚其夙夜同心同徳佐朕於理治政事者以安
民為本典軍旅者以武備為重任刑法者以平恕為要
敬慎行之毋怠庻用下慰四海生靈之顒望上荅天地
宗廟之付託而吾君臣亦得同享無窮之美哉其止勿
賀
　　興學之訓
宣徳元年十一月貴州鎮逺府奏本府新設儒學訓教
生員期有成效請給廪膳以養人上曰邊郡開學教夷
人若使自營口腹彼豈樂於為學凢貴州各府新設學
校未與廪膳者皆與之
宣徳二年四月行在禮部奏天下嵗貢生員考試不中
發回原學肄業以待再試教官提調官如例責罰上曰
此軰在學若府縣官勤於提督教官勤於訓誨未必無
成泰山之溜可以逹石何況於人今上下偷安虗度日
月是以臨文不知所措循例責罰薄示儆耳宜令内外
風憲者程督之考其勤惰明示勸懲庶幾教學有成國
家得用
　　優太學生之訓
宣徳元年行在禮部奏兩京國子監生多給還鄉經歴
年久託故不來請遣人提問上曰古云才難諸生未及
仕先負罪名即為終身之玷宜量地方逺近定與限期
自移文到日為始交阯雲南貴州十閲月四川兩廣九
閲月陜西福建七閲月山西湖廣六閲月江西浙江山
東河南五閲月南京直𨽻四閲月
　　祝得士之訓
宣徳二年行在禮部尚書胡濙請以三月初一日臨軒
䇿士上曰設科求賢國家大事昔之為君嘗有祝云願
得忠孝之人以資國用今朕之心亦如此
　　科試之訓
洪熙元年行在禮部奏定科舉取士之額先是仁宗皇
帝以為近年科舉太濫命禮部翰林院定議額數至是
議奏凢鄉試取奏南京國子監及南直隸共八十人北
京國子監及北直隸共五十人江西布政司五十人浙
江福建各四十五人湖廣廣東各四十人河南四川各
三十五人陜西山西山東各三十人廣西二十人雲南
交阯各十人貴州所屬有願試者於湖廣就試禮部㑹
試所取不過百人上曰南士取十之六北士十之四大
扺國家設科取士為致治之本其冒貢非才盖是有司
之過人既茍得遂啓倖心今解額已定果行之以公不
才者不得濫進自然人知務學其令各處凢考試官及
諸執事先須擇賢庶免冒濫
　　䇿士之訓
宣徳五年三月上臨軒發策畢退御武英殿謂翰林儒
臣曰朕於此取士不尚虗文欲得忠鯁之士為用其間
有若劉蕡蘇轍軰能直言抗論庶㡬所望朕當顯庸之
於是賦策士歌以示諸讀卷官云
　　纂修之訓
宣徳元年上御奉天門謂行在禮部尚書胡濙曰纂修
實録國家重事自古帝王功徳傳之萬世只慿史書祖
宗以來多有徳政在天下皆須紀載今内外諸司尚有
未奏來者是不體朕心爾禮部移文趣之
　　藉田之訓
宣徳元年上觀藉田畢謂侍臣曰先王制藉田以奉粢
盛以率天下務農天子公卿躬秉耒耜所貴有實心耳
為人君誠體祖宗之心念創業艱難愛恤蒼生使明徳
至治達於神明則黍稷之薦不徒親耕矣農民勤苦終
嵗不免於饑寒國家輕徭薄斂使之以時而貴農重穀
禁止㳺食則人咸趨耕種不徒勸率之矣不然三推五
推何益於時侍臣對曰先王制禮有本有文陛下之言
及此宗社蒼生之福也
　　旌表之訓
宣徳元年禮部尚書胡濙列趙巖權謹孝行節婦王氏
吉氏等奏乞旌表上諭之曰孝者人道當然賢智之人
不待勸勉中人以下須激勵乃能為善旌表之意盖如
此若權謹則朕所知質實人也宜旌之使人見而思奮
其於治道豈不有益
　　勉禮職之訓
宣徳二年上諭行在禮部臣曰朕惟聖人興禮樂以昭
神化以正民彛致治之道於斯為盛朕以菲徳仰承祖
宗賦畀之重主典神天表正萬邦而禮樂尤為切要尚
體予懐以諧爾職惟致敬可以格天地享鬼神爾弼成
之天下國家之本在身正心以正朝廷百官萬民爾弼
成之期於明徳至治洞逹幽明天地以位萬物以育九
有寧謐四夷咸賓則我國家祚隆萬世爾亦有聞於永
久至若學校之政所以立敎興賢必求其實效旌表孝
節所以激勵風俗必求其實行尚率乃屬夙夜匪懈用
圖成績以昭我國家文明之盛毋循習舊弊廢事瘝官
以負朕寵任之意欽此
　　採建言之訓
宣徳二年行在禮部奏官民建言請同六部尚書都御
史六科給事中㑹議以聞上曰致理之道莫先於廣言路
盖天下之大吏治得失民生休戚人不言朝廷何由悉知
古人謂明王視天下猶一堂滿飲酒一人對隅而泣則
一座為之不樂若令天下有匹夫匹婦不得其所實為
君徳之累凢有建言民瘼者卿等勿諱言或激切亦其
心發於忠若以其言激切而棄之孰肻進言卿等宜悉
此意凡言之善者即以聞庻㡬有補於治又曰大臣輔
君為治貴有以來天下之善而不恃一己之能卿等勉
之
行在禮部尚書胡濙等奏近磁州判官張僎等及耆民
四十人各言郡縣官吏軍民利病凡二百餘事有㫖令
臣等㑹議臣等詳其所言有益於民可行者八十事乞
賜施行其間有告訐人罪及奏牘不書名不稱臣并錯
誤者請逮治之上謂濙曰民之休戚朕所欲聞其假建
言為名告訐者付法司治不謹及錯誤者皆不足較較
之即言者不至矣
　　申禮教之訓
宣徳二年行在通政使司奏刑部嵗問罪囚数萬餘應
死者六百餘人上謂行在禮部尚書胡濙等曰唐虞成
周刑措不用朕每以此自期今百姓輕於犯法如此盖
由教化未至卿等宜申明教化使禮譲興行風俗淳美
庻幾有成濙等頓首受命
　　恤民之訓
宣徳二年行在禮部奏太嶽太和山宫觀所用降真諸
香每三嵗七十斤例於湖廣廣東買用上曰買於民間
豈不倍加科擾朕初嗣位未有恩惠及民此事姑止其
於京庫支用
　　禮制之訓
宣徳四年二月上視朝罷御左順門諭行在禮部尚書
胡濙曰朝廷之禮最先正名尊卑等級不可僭差凡内
外官員士庶服飾儀從序立及尊卑稱呼之類皆有定
制近多越禮犯分亦有在内府私行揖拜禮者其揭榜
申明定制無使僭越
　　禮禁之訓
宣徳四年上諭行在禮部尚書胡濙曰祖宗時文武官
之家不得挾妓飲宴近聞大小官私家飲酒輒命妓歌
唱沉酣終日怠廢政事甚者留宿敗禮壊俗爾禮部揭
榜禁約再犯者必罪之
　　飭訓導之訓
宣徳三年上御左順門謂行在禮部尚書胡濙等曰昨
日廣宗縣奏訓導生員囑公事通賄賂朕已令法司逮
問朝廷建學養士望其成才以資任用訓導居師表之
任正當謹守法禮以率諸生使人皆如此賢才何用得
成卿等宜申明舊章嚴加戒飭以副朝廷教養之意
　　禁閹之訓
宣徳元年行在禮部奏山東有自宫以求用者請如例
發交趾充軍縁先奉仁宗皇帝聖㫖有犯此者其所屬
里老亦不得無罪請令法司逮問之上曰先帝深懲此
事故嚴其令近來犯者亦少里老可宥之但申明舊禁
使知遵守
宣徳二年七月上視朝罷御左順門諭禮部尚書胡濙
曰昔皇考在位禁止自宫之人謂其毁傷父母遺體最
是不孝凡有此等皆發充軍朕遵承先志亦嘗援例發
遣比者小人復有冒犯盖縁不知故爾妄作孔子曰示
之以好惡而民知禁卿宜出榜徧諭天下使知遵守
　　選舉之訓
宣徳七年四月應天府奏請鄉試同考官乞命兵部給
脚力上從之顧謂禮部尚書胡濙等曰考官取士但據
文章不悖經意即可充選然應舉之人皆憑學校有司
保送其人果孝弟忠信而又通今博古科目取之足為
世用若徳行不修而徒有文辭亦終無益考官須是學
問老成心術正大之士不然亦能顛倒是非卿等宜申
明朕意亦使知慎
　　恤灾之訓
宣徳五年四月易州奏蝗蝻生上謂右都御史顧左曰
今禾苖方生宿麥未茂而蝗蝻為灾若不早捕民食無
望即選賢能御史往督有司發民併力撲捕初發撲之
則易若稍緩之即為害不細
六月永平等衛及河間府静海等縣奏蝗蝻生尚書郭
敦請遣官徃捕上從之曰遣官之際亦須戒飭頗聞往
年朝廷遣人督捕蝗者貪酷害人不減於蝗卿等須知
此弊是日晩出御製捕蝗詩示敦等曰蝗之為患此詩
備矣卿遣人往捕當如救焚拯溺不可緩也
　　朝貢之訓
宣徳元年二月朝鮮國王李祹遣陪臣尹須彌等奉表
貢方物謝恩先是朝鮮所獻方物有金物龍頭盞之屬上
謂侍臣曰朝鮮進貢頻數每有金銀器皿小國措辦必
難宜止之遂勑祹曰金玉非爾國所產自今貢獻惟以
土物效誠而已祹感恱至是遣須彌等奉表謝
宣徳五年上諭行在禮部臣曰聞西南諸畨進貢海舟
初到有司封識遣人入奏俟有命然後開封起運使人
留彼動經數月供給皆出於民所費多矣其令廣東福
建淅江三司今後畨舡至有司遣人馳奏不必待報三
司官即同市舶司秤􁐷明注文籍遣官同使人運送至
京庻省民間供饋
宣徳七年十一月朝鮮國王李祹遣陪臣趙琠金王振
等貢醃松菌及鷹上諭行在禮部臣曰朝鮮貢獻頻數
已非朕所欲今又獻松菌及鷹菌食物也鷹何所用珍
禽竒獸古人所戒可諭其使自今所貢但服食器用之
物若鷹犬之類更勿進獻
　　懐逺之訓
宣徳元年六月衛喇特部屬伊蘇巴哈等歸禮部奏定賞
例上曰逺人慕義舉家來歸撫之當厚布尼雅錫哩乃彼
故主今其妻亦逺來名分不同恩亦當異其别與好第
宅於是各賜金織襲衣綵幣銀紗鞍馬有差
宣徳元年六月遣使賜琉球國中山王尚已志皮弁冠
服上謂禮部尚書曰逺夷歸誠固是美事特賜冠服亦
表異恩古人言招携以禮懐逺以徳朕與卿等尤當念
之
十月遣使以五經四書及性理大全通鑑綱目賜朝鮮
國王李祹上謂行在禮部尚書胡濙曰聖人之道與前
代得失俱在此書有天下國家者不可不讀聞祹勤學
朕故賜之若使小國之民得蒙其惠亦朕心所樂也
宣徳二年白葛達國使臣和者里一思等陛辭上謂尚
書胡濙曰天氣漸寒海道遼逺正副使各加賜路費鈔
三千貫及錦衣一襲頭目從人俱加賜鈔及衣服靴襪
　　給度牒之訓
宣徳元年上罷朝御右順門謂行在禮部尚書胡濙曰
今僧道行童請給度牒甚多中間豈無有罪之人潛隠
其中者宜令科道官取勘如果無之爾禮部同翰林院
官禮科給事中及僧道官同考試能通大經則給與度
牒在七月十九日以後及不通經者皆不給
　　禁出家之訓
宣徳五年行在禮部尚書胡濙言總兵官都督譚廣於
宣府建彌陀寺朝𤣥觀請度官軍之家幼童為僧道初
見洪武中不許軍匠灶站違碍之人出家今廣所言非
舊制上曰宣府邉地官軍家屬正當勤耕稼精武藝固
封守以攘外夷為僧道何益昔南唐時曺儉攻城急城
中盡召諸僧令與軍民皆誦佛救䕶竟不免敗亡此事
是為明戒况祖宗舊制其可違乎若寺觀已完欲僧守
之則於他郡邑分與之
　
　
　
　
　
　
　
　
　
　
　
　
　
　
　
　禮部志稿卷三
欽定四庫全書
　禮部志稿卷四
　　　　　　　　　　　　眀　俞汝楫　編
　聖訓
　　英宗睿皇帝祀禮之訓
宣德十年六月𠡠行在太常寺官曰朕惟祀神國之大
事廟宇壇墠惟修惟潔犠牲粢盛惟豐惟備珪幣香祝
薦獻之具樂舞之設咸用整飭惟爾之職凡典守壇廟及
諸執事爾恒戒警之俾存其誠以時共事彼或不恭越
禮廢事爾具以聞必斥去之爾尚齊潔一心昭事天地
鬼神以迓禎祥上祐我國家下福我臣民惟爾祿位亦
保永乆欽哉
正統二年十二月行在禮部奏正統三年正月初六日
享太廟上御正殿受奏然是日值宣宗皇帝忌辰例不
鳴鐘鼔第視事西角門禮有不同請裁之上曰祭祀重
事還宜陞殿餘悉遵永樂間例行之
正統九年閏七月𠡠禮部臣曰朕惟國之大事莫先於
事神古者帝王率繇茲道我國家自祖宗以来祗事神
祗載在祀典已有定制朕嗣承大統惓惓於茲比聞天
下嶽鎮海瀆及府州縣社稷山川文廟城隍應祀壇廟
歷年既乆多為風雨損敝所司不能時加修葺分廵憲
臣亦罔加意甚至容人䙝凟致傷和氣爾等其諭兩京
及天下有司於應祀神祗壇廟久荒廢者即設法偹料
修理工程大者酌量事宜以聞修完之日擇人奉衛務
在敬慎不許䙝慢仍令風憲官按臨廵視其有損壞不
修及因修理害民者悉罪不宥
　　祭先之訓
正統元年閏六月上諭行在禮部臣曰山陵祭祀哀戚
存焉服餙華麗豈禮所宜朕自今後每祭孝陵長陵獻
陵景陵行禮之日與百官俱具淺色衣服如洪武永樂
例尚書胡濙等頓首奉命
　　弭灾之訓
宣徳十年四月𠡠諭行在禮部臣曰今當糓麥長茂之
時而畿甸之間天久不雨又聞逺近有水潦蝗蝻深軫
朕懷宜遣大臣於在京廟觀祈禱仍分遣道士詣天下
嶽鎮海瀆用祈豐稔無稽無忽
正統十四年四月上謂禮部臣曰自嵗首至今雨澤愆
期糓種未布麥苖就稿民事勿遂朕用惕然其遣官告
祀天地諸神祈降甘霖以甦我民爾禮部仍分官祭告
京都應祀神祗合用祭物及百官齋戒禁屠諸宜悉如
例
　　修省之訓
正統四年六月勅諭六部等官曰朕恭嗣大統夙夜祗
勤惟祖宗付託之重不敢怠逸比年以来停罷一切徴
歛除逋負薄刑罰所兾四方咸遂生息今嵗以来灾沴
數見京畿尤甚自三月至五月亢暘不雨甚傷農麥五
月中至六月連雨不止河決堤岸渰沒田稼城中傾塌
官民廬舎亦有渰溺死者深用兢惕洪範咎徴皆繇人
事盖朕不徳之所致也其聽納之勿審與䜛佞之勿戢
與政事之臣有頗仄歟輔弼之臣失其職歟何灾異特
甚循省厥繇用圖善道爾等皆與國同體豈當黙黙坐
視而勿思勿勉乎自今其體朕心以敬天愛人為心毋
懈夙夜夫持㢘戒貪者善身之本致公絶私者善政之
要勿謂可欺神鑒孔眀勿謂無害天應可畏欽哉朂哉
徃務善政庶㡬以回天意以固宗社民生之福爾亦尚
有利哉
正統五年十二月勅在京文武羣臣曰昨欽天監言眀
年正月朔日食凡九十一秒故事食不一分者不救護
朕惟事天之誠雖㣲必敬謹天之變豈以㣲怠况茲嵗
始陽德方亨致灾有繇敢㤀祗畏是日在京文武羣臣
悉免賀禮及期救護如制
天順元年四月𠡠諭六部等衙門曰朕新復位夙夜兢
惕永惟致理之要在乎敬天勤民然欲從事於期而無
失盖必君臣同心而後可矧今天之灾沴消弭未盡民
之饑困拯濟未蘇是惟朕躬之憂亦惟爾文武羣臣之
憂也其自今月初一日始為朕與爾羣臣各致齋三日
朕親露禱於昊天上帝為民請命朕又聞之應天以實
不以文得民以政不以言繼自今朕其恒自修省爾羣
臣亦共儆戒於心慎懋於事凡有可以匡輔朕躬以安
國家以便軍民利所當興弊所當革者各從職掌眀以
條奏施行務底實效毋事虚文庶㡬君臣交修以盡敬
天之實勤民之責而得致理之要其敬之慎之又𠡠諭
文武羣臣曰朕以菲徳恭膺天命祗復寶座於今半年
圖治雖勤應天無效乃天順元年七月初六日承天門
灾朕心震驚罔知攸措意者敬事天神有未盡歟祖宗
成憲有不遵歟善惡不分而用舎乖歟曲直不辨而刑
獄寃歟征調多方而軍旅勞歟賞賚無度而府庫虚歟
請謁不息而官爵濫歟賄賂公行而政事廢歟朋奸欺
罔而阿附權勢歟羣吏弄法而擅作威福歟徴斂徭役
之法太重而閭閻田里靡寧歟䜛諂奔競之徒倖進而
忠賢正士不用歟抑為軍衛有司者闒茸酷暴貪無厭
而致軍民不得其所歟凡若此者皆傷和致灾之繇而
朕或有所未眀也今朕省愆思咎怵惕是存爾文武羣
臣既任股肱耳目之寄當懷左右輔弼之圖況君臣一
體休戚惟均果有合行事宜必當直言無隱其或躬蹈
前非亦宜洗心改過嗚呼應天者當以實政弭灾者不
事虚文朕與爾等尚懋敬之
　　興學之訓
正統五年六月勅諭北京國子監祭酒司業等官貝㤗
等曰夫太學者國家成賢育才之地昔我祖宗臨御教
之用之咸有定規朕嗣統以来一切庶政咸循舊章諸
司亦皆修職爾北京國子監官不務敬慎隳弛學規玩
愒嵗月洪武永樂中六堂諸生咸有季試考第髙下以
伸勸勵今南監尚循舊規北監廢而不舉此非師長之
惰慢乎尤有甚者惟利是與有入監數月或一二年即
得撥諸司辦事者有坐監十餘年不得出身者又與諸
司交通凡辦事一人有闕即被干求者得之借曰為勢
所逼何為不執以奏師之所行如此何以表勵學者朕
惟天地之量姑曲宥不問自今宜洗心滌慮改過自新
凡監學常規不許攙越如仍聽從嘱託不奏聞者必罪
不宥繼今務眀聖賢之道正身以淑生徒毋背義茍利
以壞名禍已如將不悛悔將何及
　　視學之訓
正統九年三月上幸國子監畢祭酒司業率學官諸生
謝恩上賜𠡠諭之曰朕惟君師之道莫盛於堯舜禹湯
文武孔子述而眀之為天下後世楷範功尤大焉朕祗
承祖宗成憲景仰大猷新建太學益隆文教茂育賢才
躬謁先師勸勵師生夫化民成俗本之躬行秉德建功
繇有實學詩曰不愆不㤀率由舊章又曰思皇多士生
此王國朕服膺古訓以圖化成尚期爾師生講學修德
勉臻成效庶副我國家崇儒重道之意
　　宗室之訓
正統五年六月諭靖江王佐敬并各輔國將軍曰朝廷
封建宗室祿米已有定制曩因王及各將軍每遇嵗徴
先令火者等下縣不收本色加倍折錢民用訴告先皇
帝曲貸不問但諭令改過仍𠡠廣西布按二司廵按御
史但有再犯者執送京師無非欲其知所警也令按察
司奏輔國將軍賛億復令家人杜勝收興安縣祿米加
倍折錢民何以堪且百姓乃祖宗之百姓而如此虐害
可乎已令按察司將勝等解京處分繼今宜痛自警飭
嚴戒下人謹守法度庶㡬長保富貴以副朝廷親親之
意欽哉
正統六年七月貽書永夀王志填曰比聞王偕弟以行
香故引火者官較四十餘人於南山五䑓寺遊覽三宿
於外而防閑甚踈萬一為小人所侮非惟虧損令德其
如先王遺體何凡今諸王之出在禮有不可已者亦必
先期遣人馳奏今叔以逰覽輕出露宿不知自愛自皆
惑於左右小人之邪說繼今宜謹自防非親厚不致此
言叔其亮之
正統七年七月楚王季堄奏欲於昭園莊園立碑表揚
先德上從之復書曰此孝子慈孫當然之義叔文學邁
衆且素得於侍下目見者最詳且實宜自撰述或授事
實於府中儒臣俾之代述亦皆宜也
正統十年九月書於秦王志潔曰先因紀善陳彬等奏
承奉劉全等從㬰不法事情已提全等至京命法司審
實姑舉其尤者言之山川壇奉神之所乃折其獸吻修
盖殿宇宜川王至親不容入府拜廟啓事儀賔為國貴
戚發塚開棺焚其尸體承奉副係王府内臣逼抑自縊
紀善輔𨗳之官拔其鬚髮并侯介歐死軍餘四人及哄
誘軍民子弟自宮之類不可悉數劉全侯介皆國法所
必誅者餘悉從寛以全其生然全等恃恩玩法挟勢作
威如此未審王知否也不知則為不眀知之則為縱惡
皆於祖宗有違朕念王室宗至親素稱恭謹茲必小人
蔽惑所致復覽奏章具見追悔至情今特置不問自今
宜謹遵祖宗大法恪履先王大道親近正人嘉納善言
無惑於羣小無自蹈非義庶有光藩屏保國於悠乆亦
不致下人指議此朕保全親親言出致愛其兵馬指揮
劉鑑姑宥其罪令回府中成禮并内使郭縉等十一人
俱免罪遣還以備使令均此奉報惟叔亮之
　　重宗之訓
天順二年閏二月勅宗人府曰朕惟玉牒所以紀載宗
支乃朝廷重事經年乆逺未及増修爾宗人府即㑹同
禮部查照各王府自正統六年以後凡有薨逝襲封及
男女新生已故等項逐一眀白開寫中間如有未備仍
行各王府取勘回報以續修爾其敬承毋忽
　　王府使臣之訓
正統十三年九月上諭禮部尚書胡濙等曰宗室國之
至親近聞内外官員有以事至王府者多方需索以致
窘廹自今使臣至者止許待以酒饌餘物一毫勿與之
若有仍前需索者三司并廵按御史體實奏聞不分内
外大小官員人等正犯處死全家發戍邉方其三司御
史知而容隠者坐以重罪爾即移文各衙門官員人等
一體知悉
　　尚膳之訓
正統二年八月𠡠諭尚膳監及光祿寺曰比聞進宫中
食物所用器皿扛索十還一二光祿寺不以奏尚膳監
不以言重復造用甚費財擾民令後凡進食物必湏印
信掲帖備書器皿扛索之數與收領内官姓名尚膳監
如數還之有一不還即以奏聞敢隠瞞扶同者悉坐以
罪遂勅宮中六尚司曰凡光祿寺進食所用器皿扛索
皆國與民力所給不可妄費今後悉照光祿寺所具之
數付尚膳監還之有誤損者奏聞註銷敢匿一器一索
以上皆治罪
　　却珠之訓
正統二年毛憐等衛都督同知李撒滿荅失里等来朝
貢五百顆上諭行在禮部臣曰先王盛時四夷之獻惟
服食器用珠於國用何益曩以諭縁邉總兵官凡諸夷
来貢獻者不用珠玩今撒滿荅失里乃復貢珠本欲却
之第念逺大輸誠姑酬其直無以為例仍賜使者宴
　　却瑞之訓
宣德十年九月四川龍州宣撫司以瑞麥来獻有一莖
六穗七穗者上曰所在旱蝗相望獨此瑞麥何以免民
之饑乎其令天下自今凡若類毋獻
正統七年九月鎮守陕西都督同知等官鄭銘等奏西
安府并耀州産嘉禾一莖二三穗四五穗至數十穗者
凡三百餘本禮部尚書胡濙以為豐年之瑞是皇上至
仁大德所致請率廷臣稱賀上曰人君以天下為家今
有司奏旱蝗者日相繼使嘉禾誠足以兆豐年亦彼二
方之慶耳如天下之饑民何其止勿賀
　　朝貢之訓
正統元年四月𠡠諭滿剌加國王西嘿麻哈剌者曰王
在先朝率属躬来朝貢已悉爾誠朕嗣大統小大庶務
悉遵祖宗成憲今已𠡠廣東都司布政司厚具廪餼駕
八大櫓船送王還國并遣古里真臘等十一國使臣附
載同回王宜加意撫恤差人分送各國不致失所庶副
朕柔逺之意
正統四年八月𠡠遼東總兵官曺義等曰今遼東境外
女直野人衛分多指進貢為由徃往赴京營私且當農
務之時勞擾軍民供送今因其使臣回衛已遣𠡠諭之
如係邉報不拘時月聽其朝其餘進貢襲職等事許其
一年一朝或三年一朝不必頻數其有市易生理聽於
遼東開原交易不必来京如仍數遣使爾等詢察即令
退回脫有違碍仍奏定奪庶㡬不擾軍民亦不失逺人
歸向之意
正統五年六月行在禮部言雲南麓州宣慰思任發謀
為邉患其所遣朝貢頭目陶孟忙怕等宴賚視常例宜
有所損上曰思任發乆蓄不臣之心肆為封豕之患已
興師往討之矣彼之朝貢豈誠心哉不過欲窺事機緩
我師耳然朕方以至誠治天下故不逆其詐不拒其来
庶彼萬一能有感化禮部其毋損常例賚之第不錫之
宴以㣲示意焉使彼知朝廷之眀不為其所罔也
正統七年十月福餘衛指揮卜台言與察罕地靣貢使
巴哈等偕至闗以無信騐為守闗者所止彼云久不朝
貢不知禁例今尚留闗外以俟進止上𠡠總兵官王彧
等曰察罕逺在千里之外非附邉諸部之比其使臣卜
花如尚在闗即審實發遣赴京今後凡朝貢使人使衛
所屬而無印信文字者照例止之其逺方初至及徃来
希濶者不在此限不可槩行阻遏以失逺人歸向之心
　　入監之訓
正統三年北京國子監助教翁瑛男世資援例請入監
讀書行在禮部尚書胡濙以聞上命從之既而謂濙等
曰國學育賢之地豈宜濫進前之若此入監者務俾科
目出身勿容諸司歴事以圖僥倖繼是有請者令入原
籍學科貢於是京官子弟入監以歴事者六人復監肄
業
天順元年九月故山東右叅政劉琪妻宋氏太宗靖難
時琪守北平城有功令乞其孫繼宗入監讀書上曰賞
延於世此帝王仁政之一端也琪既効勞先朝而繼宗
復有志於學宜允所請但出身務在科目不許援入監
先後例以倖進取
　　乞恩之訓
天順七年上諭禮部臣曰文職廕子出於朝廷特恩近
来徃徃干求不已甚非簡賢任能之意今後文職病故
及致仕者子孫乞恩進用俱不宜允并著為令
　　禁閹之訓
正統九年𠡠禮部曰擅留閽者朝廷具有禁令日者太
監喜寧乃敢私收役使縱令生事擾人已𠡠法司擒問
如律爾禮部移文申諭内外一切官員人等有私收者
許即連人首送俱宥不問匿而不舉及自後勿悛者或
因事暴露或為人發覺俱重罪不宥
　　乞寺額之訓
天順八年上因太監陶崇乞寺額𠡠禮部臣曰京城内
外寺院已多而内外有勢之人徃徃效尤増修不已或
豪奪民居或詭稱古額假名為國祈福而實自欲徼福
假名為民禳灾而實以生灾今後更不得妄自増修輒
求賜額爾禮部宜以朕此意通行曉示
　　景皇帝禁閹之訓
景㤗六年上召禮部尚書胡濙等諭之曰近聞民間自
宮者甚多洪熙宣德間已有禁例爾禮部其榜諭多年
自今敢有自宮求進及投入王府并官員勢要之家者
俱如舊例處以不孝死罪該管旗甲里老隣人知而不
首及隠藏者俱罪之
　
　
　
　禮部志稿卷四
欽定四庫全書卷
　禮部志稿卷五
　　　　　　　　　　　　眀　俞汝楫　編
　聖訓
　　憲宗純皇帝經筵之訓
天順八年六月上將開經筵命少保吏部尚書兼華盖
殿大學士李賢㑹舉講讀官以聞且賜𠡠諭勉勵之曰
朕恭膺天命繼承祖宗鴻業君臨億兆負荷良艱永惟
自古聖帝明王未有不資學問而能致天下於太平者
朕鑒於茲將以八月初二日御經筵命爾太保㑹昌侯
孫繼宗少保吏部尚書兼華盖殿大學士李賢知經筵
事吏部左侍郎兼翰林院學士陳文吏部右侍郎兼翰
院學士彭時同知經筵事太常寺少卿兼翰林院侍讀
學士劉定知詹事府少詹事兼國子監祭酒司馬恂大
理寺左少卿孔公恂翰林院學士杜僭萬安侍講學士
李㤗太常寺少卿兼翰林院侍讀孫賢劉珝牛綸左春
坊左庶子兼翰林院侍講王㒜徐溥兼經筵官賢文時
安泰賢珝綸日侍講讀翰林等衙門儒臣分直侍講夫
帝王之道具載經書茍非講眀何以措諸行事况朕臨
御之初先務莫急於此卿等宜端心竭誠相與講論務
臻其極毋隱而勿彰毋曲以狥好庶㡬㑹而通之理足
以溉朕心舉而措之澤足以被天下如此朕斯無負上
天之命祖宗之托而卿等亦無負于朕之所望矣欽哉
　　尊號之訓
成化二十三年三月上𠡠禮部曰皇太后撫育朕躬纉
承鴻業二紀於茲海宇敉寧治化旁逹復撫育皇太子
進學成身充諧室家國本益固功德隆重莫罄報酬宜
上徽號以極尊崇用表朕愛敬之忱爾禮部擇日具儀
以聞四月上恭上皇太后徽號禮畢詔告天下曰朕
惟自古帝王之孝親匪惟養以天下而必尊以鴻名盖
所以表功象德顯於今而垂於後也情文咸具敢㤀祗
循恭惟聖母皇太后夙賛先皇茂隆内治誕育𦕈質纉
紹丕圖迄今二紀宗社奠安海宇寧謐實惟聖母深仁
洪慈訓廸之所致也矧於皇太子勤劬長育用底有成
室家攸宜國本深固凡茲勲德超軼前古而尊崇之禮
尚未加隆朕心歉焉乃稽典彛率籲臣工以今月十七
日謹奉冊寳上尊號曰聖慈仁夀皇太后仰酬罔極之
恩逺追帝王之孝禮既成於家國澤斯溥於寰區於戯
據古尊稱式廣親親之教揆今恤下敷布老老之仁詔
告中外咸使知聞
　　孝思之訓
成化二十年英宗睿皇帝忌辰奉先殿行祭禮遣駙馬
都尉王増祭裕陵上退朝顧左右曰今早行禮之際追
念罔極之恩感傷於懷泫然泪下不能自已永惟先皇
奄棄天下臣民忽已二十年矣朕嗣守大業兢兢慄慄
恒懼勿克負荷無以慰宗廟神靈今益當省身修徳任
賢圖治使四海無虞生民樂業庶㡬無愧天子之孝云
爾
　　修省之訓
成化元年五月京師大風雹大學士李賢勸上逺嬖幸
親近老成修德舉政上曰朕嗣未久天戒屢彰敢不敬
畏爾臣下亦當加警焉越數日降勑諭文武羣臣曰朕
以菲德嗣承大統雖在疚中而敬天恤民之心未甞敢
忽然自即位以来天灾屢見近於是月初五日風雹大
作飄瓦㧞木此乃上天垂戒之嚴朕深懼焉意者徳有
未修而政有未舉歟心有未誠而治有未至歟抑爾羣
臣怠慢不謹爾事有乖上無以輔君徳下無以恵生民
歟自今各宜恐懼修省恪恭乃事庻㡬以回天意特茲
告戒尚其毋忽
成化元年五月火流守南斗越五日𠡠諭文武羣臣曰
朕以𦕈躬嗣承祖宗鴻業代天理物負荷惟艱茲者𤣥
象示警朕甚懼焉永思厥咎罔知攸措用是减膳節用
齋心於便殿朕將親露禱於昊天上帝引咎責躬修眀
庶政爾在廷文武羣臣皆佐朕以行政者也上下一體
休戚惟均其自今日為始各致齋三日同加修省務各
秉乃誠各恭乃職勵精治理毋事因循為德為民必臻
實效凡諸衙門有曽經具奏買辦採買物料於民間悉
皆停止其有營造亦暫停免過夏俟秋涼興工以便吾
民於戲朕為天之子爾羣臣與朕分治天職克謹天戒
理所當然自今有可以匡輔不逮者尚無有隠爾等其
欽承朕命毋忽
成化三年七月上以南京雷震午門諭文武羣臣曰朕
承天序守祖宗大業夙夜圖治惟求所以克享天心然
望道未見治效未著今年地載失寧乃六月十五日雷
震南京午門天之示戒可謂至矣詩云敬天之怒易云
洊雷震以恐懼修省朕用是齋心滌慮内求已過盖中
和未足以格髙厚誠敬未足以孚幽顯修齊治平之功
未足以安中國服逺人敢㤀迪勵以弭灾異咨爾在廷
文武羣臣與朕共天職其間有謀謨是資勲戚是聮司
銓衡以清庶位均賦役以理萬民典禮以事神天治兵
以靖華夏明刑罰守章程掌風紀任言責與夫握將帥
軍旅之權分鉅細官守之寄者固或能守厥職矣然豈無
竊位茍祿蔽塞賢路以玷朕之任使者乎豈無懷私狥
利欲成谿壑未逹朕之聰聞者乎怠而能勉過而能改
知止足而能退所與也以毗朕志以回天意以底於雍
熙是為君臣交修之道是日上又𠡠諭南京文武羣臣
曰朕惟太祖髙皇帝創萬世大業於南京所繫甚重乃
今年六月十五日雷震於午門天之示戒夫豈徒然朕
用是敬以修省戒飭在廷百執事勉修厥職以假穹聽
咨爾南京守偹恭賛之臣屢致人言豈無所由盍各改
勵以展来效其餘百司庶府勿謂朕耳目所不及而隳
廢其職守以自勉背公向私盈饜其所欲以自棄當言
者勿謂時不我從當事者勿謂上不欲用朕將稽其言
之當理而從考其事之成功而用焉祀典必恪神乃歆
戎政必練邦乃固賦入必慎民乃富屈抑必伸獄乃清
無慢以取譴無怠以忘職無掊尅以為能足國無酷惨
以為能去惡惟趨於大中至正以稱朕意惟天心其祐
焉
成化四年九月上諭文武羣臣曰朕嗣守丕圖惟天地
眷佑是頼然勿克正於心修於身近無以御於家邦逺
無以寧於海宇將奚以格髙厚神祗乃今年八月癸巳
京師地震九月初以来彗星見北斗朕既齋心滌慮以
改圖自新袛告天地非徒言之固將躬行之爾文武諸
臣輔朕猷為受朕委託分職布任於中外者尚各警其
怠忽因循之習革其欺公狥私之弊堅其忠藎不移之
操固其㢘慎不汚之節豈惟爾之功名無玷天將鑒之
以不致罰朕將資之撫世御宇不負所使朕之兵民將
由之以不失其所邉圉強固而閭里殷富三光全於上
九域安於下豈非君臣同德之效歟爾文武羣臣其圖
利之
成化十二年七月上於禁中祭告天地曰臣以菲薄之
資撫盈成之運顧政事之多缺致灾異之荐臻茲者京
城内外有物夜出殘害軍民驚動閭巷夫變不虚生必
有所自意者或用度不節致傷民財歟或宫功繁興過
勞民力歟或忠言不聞下情無由上逹歟或仁政不施
實恵不能下究歟夙夜兢惕罔知所措伏惟大造垂慈
曲賜矜憫赦過宥罪轉禍為祥俾妖物潜消居人安妥
臣當祗謹天戒垂省愆尤斯維新於政令以圖報於大
恩不勝惓惓懇禱之至
成化十七年四月𠡠諭文武羣臣曰朕嗣承祖宗大統
十有七年恒宵旰圖治求以上格穹蒼下安黎庶無負
付託之重柰自去冬以来隂陽愆期雨澤少降朕心憂
懼已甞齋心露禱祭告神祗又遣官清理刑獄用弭旱
沴然而連日狂風大作塵霾蔽空豈朕與爾在廷諸修
省有未至耶凡事闗朕躬者朕自究循而行之不怠爾
等佐予治理中間能修職者固有而矌職者豈無為勲
戚輔道者或忠藎未殫猷謀未盡歟司銓衡錢糓者或
黜渉未當徴歛不時歟典禮樂兵戎者或不能以和神
人息邉患歟與夫掌刑罰工役任風紀言責握將帥戎
柄以及鉅細官守之寄者豈不稱委任而竊祿者歟有
一於此亦足以召灾今自以後務湏痛加修省革其欺
公狥私之弊警其因循懈惰之習固其㢘慎不私之節
庶乎各舉厥職以輔朕不逮而政事修舉灾沴可弭矣
爾等其欽承之
成化十八年閏八月陕西西安府及徽州地震守臣以
聞上曰地道失寧實由人事不修所致藩臣邉將皆佐
朕以奠安坤維者陕西重地且逼近邉陲而地動若此
夫豈無所感召歟其令各官殫心修禳以荅灾譴勿視
為常事
成化二十一年正月以星變赦天下詔曰朕紹祖宗大
位撫御萬方思惟負荷之艱罔敢自遑自豫然而治效
未著灾沴迭興地道失寧天時亢旱土無所演朕切憂
惶甞齋心懇禱遣廷臣祭告山川柰嵗不登而河南山
東畿内率多饑饉陕西山西尤劇至有棄恒産家室不
相顧者元元何辜罹此危阨朕為民主可忍而莫之愍
耶累愽采羣議發内帑倉儲𠡠所司大小多方賑濟期
此矜人同歸樂土不意冬暮春初兩次星變有聲朕愈
兢惕載𠡠臣工備陳時政得失采納而行用以下慰民
望上荅天心況方春時和萬物發育祗承乾元資始之
仁誕敷寛恤之典於戯君以愛民為德懷保恵鮮之政
當施臣以輔治為忠還定安輯之務宜勉必上下極交
修之誠庶穹蒼有昭格之效詔告中外俾咸知悉
成化二十三年五月上以旱灾𠡠諭文武羣臣曰朕以
涼德嗣守鴻圖夙夜憂勤期臻治理柰上天示戒亢旱
踰時田苗枯槁民庶驚惶朕甚憫焉已曽寛恤刑獄徧禱
神祗而雨澤未降豈寃抑未伸財用未節困苦未蘇而
致然歟抑爾百官奉公守法之心懈而罔上厲下之私
勝歟茲朕省躬自飭節减用度疎放宫人及條示合行
事宜令内外衙門從實舉行爾等其各體朕心痛自修
省盡心職務必致實效以回天意以蘇民困以紓朕憂
憫元元之意
　　祈禱之訓
成化十八年四月上諭禮部臣曰前者爾等言一春無
雨恐夏麥不實秋禾不生請命官祈禱朕以為立夏之
後氣候蒸潤必有雨澤而今亢旱愈甚朕心憂惶莫知
所措其命英國公張懋告天地保國公朱永告社稷襄
城侯李瑾告山川
　　宗室之訓
成化十四年七月趙王見灂先以有罪革冠服令戴民
巾讀書習禮至是其母妃懇為之請上乃賜之𠡠曰徃
年皇親文武大臣合詞奏王悖禮犯法之事難以悉數
揆之祖訓本當拘取来京令降為庶人朕念親親特從
輕典止革冠服帯民巾讀書習禮俾圖自新今纔二載
王母妃十次乞恩謂王自思惶赧悔悟深切夫人有過
貴乎能改過而能改必遷於善特允所請復王冠帯仍
管國事而後王當聽信輔臣毋狎近羣小當仁民愛物
毋非法虐下當正大持身毋恣意滛戯當禮遇親族毋
戕害骨肉當鎮靜圖治毋騷擾軍民凢府中一應事務
必遵成憲必本天理必合人情然後斟酌而行庶㡬祿
位可保無虞藩邦可保永昌矣不然禍仍逮身追悔何
及
成化十五年十一月襄王祁鏞奏乞追封故妃李氏為
襄王妃然與臣母妃靖氏封號無辨竊觀諸司職掌命
婦因子孫官爵封母並祖母者並加太字議禮出自朝
廷乞如命婦制上曰議禮雖出自朝廷但祖宗舊制乃
萬世臣子所當遵守者其敢擅増損乎詩云不愆不忘
率由舊章王所請非舊章其已之
　　止殉葬之訓
成化十年七月遼王豪墭奏嫡長子思璊病故其繼妃
馮氏妾曺氏俱無所出宜令殉葬上曰先帝上賓頋命
毋令後宮殉葬可以為萬世法況王府前此未甞有用
殉者今遼王葬其子乃欲以其婦殉之何其戾耶禮部
即移文所司啓王勿用遷其婦别室毋令失所
　　冕服之訓
成化十六年三月晉王鍾鉉為其嫡長孫表榮乞衮冕
章服上曰冠服之制所以眀尊卑辨等威所係甚重祖
宗舊制親王世子冕服各有章數未聞世孫而有冕服
也將何給王所奏可寢之
　　藩婚之訓
成化二十二年代府鎮安王成泳奏舊例天下王府婚
配務於本境衛府州縣軍民良善子女内令長史承奉
擇倫理無碍年貌相應者取其所司官勘結啓王成婚
今本府各王將軍多有違此例者乞申眀約束禮部覆
奏所言宜從上從之以書諭各王府曰朕惟婚姻人道
之始正家之原婚姻正而家道齊然後國與天下可治
也近聞各府王選婚多不遵禮法徃徃信任小人受其
賄賂嘱託不復論其門地叙其倫理一槩選用或有男
為王姪女儀賔而女却為王堂夫人者或有叔為姑儀
賔而姪就配姑之女者或有姑為王妃而姪就配王之
庶女者甚至一女有先定姪姪亡而定與叔或先定與
兄兄亡而定與弟或弟亡而定兄者傷倫敗理違背法
度莫此為甚近日鎮安王曽有此言已諭禮部定為禁
例自今以後藩府選婚務湏長史㑹同承奉教授内使
等官於本境衛府州縣官軍民之家行已無愆治家有
禮者選其子女必湏年命相宜人物俊秀取其各該軍
衛有司官衛鄰里保結眀白啓王具奏成婚若内使旗
較人等敢有通同納賄欲蔽親王濫將不應之家及犯
律禁之人朦朧選擇啓請成婚致使紊亂尊卑有傷國
體者事發即將用財營求并受財聽嘱及事内一干人
衆通查提問俱治以重罪不宥夫倫理明則風化行紀
綱正斯天下定自古治外由内之政未有不先謹於此
也
　　朝貢之訓
成化元年二月禮部言朶顔等三衛徃来進貢路繇喜
峯口去年因附迤北使臣来朝欲要厚賞朝廷待以常禮
處之别館彼皆失望今嵗来朝博囉恐失朶顔等衛人
心乃代為奏求厚賞上𠡠博囉曰我祖宗以来四方朝
貢使臣管待賞賜輕厚重薄俱有定例不可増減況朶
顔等三衛曩時無所依倚我祖宗特加憐憫設立衛分
授以官職俾近邉住牧每年朝貢俱從東路進入管待
賞賜有例不缺今都督多羅千等不遵舊例却差人與
爾等同来若朝廷不加分别不惟違我祖宗舊例抑且
不見厚爾使臣之意因此只照常例難以更改特諭爾
知之
成化二年九月朶顔等衛右都督多羅千遣使臣傳報
夷情且奏求印信帳房并不限朝貢人數上乃賜之𠡠
曰爾三衛皆我祖宗所立授之官職衛我邉境爾之前
人嵗時朝貢無有二心爾等正當繼前人之志感恩圖
報却乃隨從摩爾觀為非抑不思昔有從也先作歹者
今安在哉爾等年来朝受賞賜陞官職誰與爾耶今既
改悔差人来朝并奏報事情特從寛貸仍賜表裏以答
爾意并准爾所奏嵗時差人朝貢每衛許放百人湏以
本衛印信文書為照爾等今後宜以也先等為戒以爾
前人為法各守境土防護邉疆勉於為善竭誠報國庶
㡬永享太平之福
成化三年正月禮部奏遼東邉闗并驛遞於入貢逺人
待之失宜致有嗟怨恐生邉釁上曰然其移文薊州永
平等處鎮守廵撫等官令各嚴飭守闗各官軍及驛遞
衙門凡遇逺人入貢務待之以禮其供用之物亦宜周
備毋簡畧所貢之物聽其自效毋責備必使逺人感恩
懷恵庶盡朝廷柔逺之意
成化三年二月摩爾觀三上書求入貢上遣通事詹昇
齎𠡠奬諭之曰朕受天命承祖宗大業為天下主内華
外夷皆朕赤子也勿率循治化者有怒之而勿終拒絶
焉服則舎之且待以仁恩爾摩爾觀昔年甞来廷矣昨
日忽擾我邉陲今又悔過歸誠累求朝貢在邉諸將俱
厲兵秣焉以待奏功在廷文武亦謂宜從邉將之言朕
以天覆九有為心特允爾来命通事指揮使詹昇齎𠡠
諭爾𠡠至即率領部落退處邉外戒令守法安靜住牧
所遣朝貢使臣無得過三百人亦湏戒令遵依我邉將
約束母得在途恣肆夫好生惡殺者天之道朕之所奉
以子民也爾能仰體朕心朕將錫福於爾俾永享太平
之樂豈不美歟
成化三年四月虜酋毛里孩等遣使朝貢奏欲遣報使
上不允賜以𠡠曰爾等尊敬朝廷遣使朝貢朕甚嘉恱
已於来賜以宴賞比諸夷有加凡所求請量為給與朕
於爾厚矣所以然者奉天命為華夷主當廣如天之量
以容受之今爾等欲求朝廷遣使固是矣但使臣不能
盡得其人或反因之搆起兵端況我祖宗原無此例近
年雖遣不克慎終今不可效尤爾等能效順每年来朝
朕不爾拒切宜戒約部屬勿侵軼我邉庶彼此安樂共
享太平之福
成化十七年十月禮部奏海外諸國及西域番王等遣
使臣朝貢沿途多索船馬夹帯貨物裝載私鹽收買人
口酗酒逞兇騷擾驛遞非禮違法事非一端所過官司
累經陳奏欲依國法治之則念其逺人欲不治之則中
國之人被其虐害今特降𠡠開諭繼今以後王遣使臣
必選曉知大禮謹守法度者量帯傔徒嚴加戒飭小心
安分毋作非為以敬奉使之禮以伸納欵之忱俾奉使
者得以保全供應者得免煩擾豈不彼此两全哉
　　封外國之訓
成化十九年四月朝鮮國王李娎請封長子㦕為世子
上既許之且諭禮部臣曰娎敬事朝廷與他國不同宜
厚賜與且降𠡠諭之曰有爵土者莫不為長世之圖立
嫡長所以係羣情之望今特封爾長子㦕為朝鮮國王
世子朝廷之命王其承之藩邦之器世子其主之知天
地之分不可踰益循事上之誠知繼體之道不可忽罔
替秉禮之訓若是則本愈固譽愈隆國王享福有窮耶
　　修寺觀之訓
成化二年上諭禮部臣曰京城内外居民輳集處所多
有内外官員人等増修寺觀廟宇禮部其嚴加禁約尚
書姚䕫等請掲榜禁約繼今不許於原額外増修請額
違者許廵街御史及五城御史兵馬司擒治仍行順天
府曉諭鄉村一體遵行
　　廕襲之訓
成化十八年已故刑部右侍郎林鶚子薇援例乞為國
子監生禮部通查舊例以聞上不允薇入監仍諭禮部
曰廕叙大臣子孫朝廷所以崇徳報功示激勸也其間
或有容身保位無益於時者恩典何可泛及今後在京
三品以上官果政績顯著許一子自陳試其能通經書
大義乃許入監否則發回籍毋容一槩濫擾
　　隆廕之訓
成化二十二年楊榮曽孫昻援例乞為國子監生上諭
禮部臣曰仕者世祿王政之所先也楊榮歴事先朝四
十餘年有計安社稷之功其子孫雖甞廕叙猶未稱朝
廷報功之典宜令昻入監讀書用示殊恩以為後来盡
忠於國者勸
　　禁自宮之訓
成化六年二月有自宫求進者二百六人禮部以聞上
命姑宥其罪俱發回原籍當差不許托投王府勢豪潜
住違者論死隠匿之家發邉逺充軍仍出榜禁約後有
自宫求進一體治罪
　　孝宗敬皇帝修省之訓
𢎞治二年七月早朝畢上勑諭禮部曰近日京城雨水
為灾南京又奏大風雷雨水之異朕當檢身飭行袛謹
天戒爾文武百官其各加修省勉圖報稱政事有缺失
當舉行改正者皆斟酌精當以聞
𢎞治六年四月上以去冬無雪至於是月不雨𠡠諭文
武羣臣曰朕以涼德纘承祖宗鴻業宵旰靡寧圖為治
理乃者天道勿順自去冬迄今亢旱踰時田苖枯稿民
庶驚惶朕甚憂懼已甞齋心露禱及遣官祭天下神祗
而連日狂風屢作雨澤少降揆厥所由豈朕與爾文武
羣臣交修之道猶有所未至耶自今事闗朕躬者朕當
究循而行之爾等與朕共理天事休戚惟均亦各宜痛
加修省革其背公狥私之弊警其因循怠惰之習固其
㢘慎不渝之節凡軍民利病時政得失有可以興革文
武羣臣并科道仍條奏来聞務臻實效母事虚文用佐
朕之不逮庶人事修而天意可回故諭
𢎞治十六年禮部以遼東火灾之異請令鎮廵等官各
修省上曰遼東灾異非常即𠡠鎮廵等官痛加修省利
弊可興革者具實以聞被火之家盡心賑恤毋致失所
　　廟祀之訓
𢎞治二十三年十一月上𠡠諭禮部曰朕惟古者天子
九廟而祖宗功德百世不祧其他則以次祧遷有常制
焉恭惟我太祖髙皇帝混一區宇肇正綱常追祀德懿
熈仁四祖同殿異位情文具稱列聖相承昭穆有序至
於皇祖考英宗睿皇帝九廟已備茲者皇考繼天凝道
誠明仁敬崇文肅武宏德聖孝純皇帝山陵將畢升祔
有期當定祧遷之制矧惟皇妣孝穆慈恵恭恪莊僖崇
天承聖皇太后袝塟畢日宜有奉享神主之禮爾禮部
其會文武大臣并詹事府國子監翰林院堂上左右春
坊司經局及科道掌印官詳稽古制斟酌情文議處来
聞務遵典禮足垂萬世用成朕尊祖敬親之大孝欽哉
故諭
　　視學之訓
𢎞治元年三月上視學行釋奠禮御彛倫堂授經於講
官祭酒司業賜之坐講祭酒費誾講商書說命惟天聰
眀一節司業劉震講周易乾卦大人者與天地合其徳
一節講畢上宣諭師生曰六經載聖人之道講眀體行
務臻實效爾師生其勉之
　　重建文廟之訓
𢎞治十七年閏四月以重建闕里文廟成特命太子太
保户部尚書兼謹身殿大學士李東陽徃祭賜之𠡠曰
比因闕里文廟燬於回祿爰命有司重建厥功既成茲
遣卿徃彼祭告夫先師道德萬世之所宗鼎新廟廷一
代之盛典以故禋告之禮特委輔弼之臣卿其精白一
心寅恭將事務期聖靈昭格以副朕隆師重道之懷事
畢即星馳回京欽哉故諭
　　纂㑹典之訓
𢎞治十年三月𠡠諭大學士徐溥等曰朕嗣承丕緒以
君萬邦逺稽古典近守祖宗成法夙夜祗懼罔敢違越
惟我太祖髙皇帝創業定制所以為子孫計者至矣御
製之書連篇累帙宏綱衆目極大而精隨制隨改靡有
寧嵗後所施行未盡更定迨我太祖文皇帝繼正大統
益宏逺圖列聖相承至於皇考皆因時制宜或損或益
盖有不得不然者期不失乎聖祖之意而已顧其條貫
見於簡冊卷牘之間凡百有司艱於考據下至閭里或
未悉知皇祖英宗睿皇帝甞有志纂述事未克竟以遺
朕躬是不可緩茲欲仰遵聖製編國史以本朝官職制
度為綱事物名數儀文等級為目一以祖宗舊制為王
而凡損益同異據事繫年彚列於後萃而為書以成一
代之典俾天下臣民咸得披誦庶㡬㑹極歸極底於㤗
和爾等其各殫心力詳錄而謹書之務使文質適中事
理兼備行諸令而無悖傳諸後而可徴以稱法祖圖治
之意爾等其敬承之故諭
　　宗室之訓
𢎞治元年二月晉王知烊奏世子竒原以母薨乞廬墓
禮部覆奏上不許與王書曰承諭世子先因母妃患病
躬侍湯藥徒歩禱神及後薨逝欲於安塟畢日廬墓以
終喪制且又慮叔祖年髙侍養有缺不忍離側此可見
其孝心純至宗室有此良足嘉尚但古人有云附於身
附於棺必誠必信諒世子於送終之禮必已盡心而無
遺悔矣古人又云事親者左右就養無方今叔祖春秋
已髙世子正當朝夕侍奉不離左右況宗藩繼序所繫
尤重豈可輕身乆處於外乎茲特令世子送塟掩壙之
後即循常道回府侍養至於三年之内居處之奉服食
之制哀思之誠則在世子自盡其心如此則送死事生
兩得其道不惟於祖訓無違而於宗族化𨗳風俗歸厚
寧不又有光乎叔祖其知之
　　宥夷之訓
𢎞治八年廣西上思州頭目黄政齎𢎞治七年冬至節
表箋過期始至且不由本布政司類進禮部請治其罪
上曰上思州去京師道里遼逺進表箋過期兼不由布
政司類進不為無罪但念其逺人其特宥之
　　濫乞之訓
𢎞治十三年永順伯薛勲及廣寧伯劉佶俱乞賜蠎衣
禮部以恩賞不宜太濫請賜裁處上曰蟒衣之賜係朝
廷特恩而勲等一槩援例濫請實為煩凟今後有如此
者必罪不恕
　　武宗毅皇帝祭告之訓
正德六年七月上諭禮部臣曰寜夏底定皆天地百神
眷佑所致未伸告謝邇者四方灾旱相仍盜賊繼起荼
毒生靈朕心惕然禮部其擇日遣官致告於是遣英國
公張懋新寧伯譚佑㑹侯孫銘祭告天地宗廟社稷山
川禮部右侍郎李遜學祭告天夀山之神其鍾山之神
及天下嶽鎮海瀆俱令守臣祭告
　　優夷之訓
正德元年上諭禮部等臣曰今後四夷朝貢来京凡筵
宴飲食俱宜豐㓗沿途廪餼驛傳如例應付以副朕柔
逺之意
　　朝貢之訓
正德三年十月以禮部大通事王喜奏雲南夷𬗟甸及
宣慰土官衙門例用三年一貢今皆不通宜移文鎮廵
等官以時促之上曰土官貢賦自有舊制其勿紛擾仍
行各省鎮廵等官知之
　禮部志稿卷五
欽定四庫全書
　禮部志稿卷六
　　　　　　　　　　　　眀　俞汝楫　編
　聖訓
　　世宗肅皇帝修省之訓
嘉靖二年三月禮部以久旱風霾疏請修省上是之命
止齋醮及一切興造不急之務遣官祭告天地宗廟社
稷山川復諭禮部曰亢旱已乆風霾不息二麥未秀秋
種未布朕心惶惶凡政令缺失軍民利病有當興革者
在内諸司從實舉行或當奏請者詳奏無諱
嘉靖二年四月以灾異修省遣官祭天地宗廟社稷山
川上諭禮部臣曰上天示戒灾異頻至朕心憂惶特降
𠡠諭思與内外文武羣臣同加修省凡係吏治民隠興
利除害政治皆從實舉行以回天意徃嵗以江南水灾
亦甞戒諭所司未見施行都察院并申眀使知朕意且
行過事蹟以聞
二年九月以四方灾異下詔賑恤詔曰自古帝王臨御
天下必以敬天勤民為首務我國家列聖相承率繇是
道朕嗣守鴻業深惟祖宗付託之重臣民屬望之深夙
夜兢兢不遑寧處自踐祚之後上天垂戒灾沴叠見今
年七月内南京應天及淮揚等府俱有大風雨之變陵
寢震驚江水湧溢漂流房屋不下數萬餘間沒溺男婦
無慮數萬餘人死者積屍暴露生者流離遷徙而江西
湖廣廣東廣西等處亦有非常水患内自修省罔知所
措意者敬天勤民道有未盡永惟厥咎在予一人百姓
何辜罹此艱厄朕方齋心積誠祗告天地宗廟社稷與
爾内外文武羣臣同加修省以回天意尤念四方之逺
民瘼甚多比年以来兵荒相繼征調不息加之法度廢
弛賞罰不眀軍民受苦財力两瘅寛詔徒頒奉行未至
官府之催徴不已倉廪則所在空虚朝廷德意顧為奸
貪之騙局小民脂膏祗供典守之侵盗上官以逢迎為
能賍吏以科罰相尚賢否舉劾多有不當刑獄輕重多
有不平閭閻之間疾苦萬狀念之痛心言之蹙額今雖
痛加釐革餘風或有未殄天地至和之氣寧不為之感
傷爾天下軍衛有司衙門官員職雖不同義均休戚宜
各督所屬各慎所司盡革因循積習之弊益勵㢘慎不
渝之節各該撫按守廵等官俱要躬親廵歴宣諭朕意
被灾人户加意賑恤死而暴露者官與瘞埋生而流徙
者設法招護一應嵗額錢糧與凡嵗派物料徴收必以
其時出納必稽其弊已起解者務濟公家之實用應蠲
免者務宣詔㫖之實恵獄訟勿令乆禁聴斷勿致偏枉
勿過刻以害良善勿太寛以長奸惡贖罪紙米勿令折
價入已徃来迎送勿得阿意勞民先年用兵經過及今
次灾傷地方但有死于非命者除厲壇常祭外各令所
司房另舉一祭禮文仍從該部降去各該屬官中但有
貪婪殘酷者具實奏黜誠心愛民者雖雜流出身者一
體旌奬勿以奉承之能否為愛憎勿以一已之愛憎為
進退凢百行事務要奉公守法期於消除民患培養國
脉以稱朕敬天勤民之意以延宗社億萬年無疆之休
三年上諭羣臣曰近江北江南并湖廣等處水旱相仍
地方饑饉人民相食所在盗賊成羣應天鳳陽并河南
山東陕西等處元旦同時地震方雷雹交作山崩地䧟
灾異非常近日京城風霾蔽天春深雨澤愆期上天示
戒朕心驚惕爾文武衙門官員各宜体朕同加修省凡
政教有未眀刑罰有未當寃抑有未申困窮有未息與
利所當興弊所當革者俱一一着實舉行事應奏請者
條具以聞禮部仍行在外各處鎮廵及三司等衙門官
一體遵奉務期弭灾召和以副朕軫念元元至意
五年十二月大學士楊一清因灾異上疏言修省事宜
开乞罷免以應天變上嘉納其言旋遣司禮監官齎𠡠
諭之曰昨卿所奏疏朕覽之冄足見誠悃况所言君臣
人品天下治道俱論之至切但朕以涼德仰承天命嗣
祖宗大統日夜圖維至治勉修厥躬以副眷愛自即位
以来福兆未臻怪變非常豈以朕德冲昧咎多在躬以
致皇天垂仁示戒朕深懼且愧惕然於懷不能仰承至
託不敢一時怠逸欲求轉灾為福之術必多訪民情興
革惟允故令㑹官議處又禮部援例請齋戒祭告朕切
思之齋戒不過三日服移淺色於外而心存警畏於中
不知何如祭告形於文詞不過應事而已不如常修厥
德上格於帝所以荅諭令實加修省上下同加戒謹不
必虚文故事為也朕日總萬㡬親閲奏章未必盡知民
欲必咨卿等輔理庶務朕今欲求直言而直言者或不
寔陳顛倒曲直正如卿言言其盡忠可也今咎本實在
朕躬凡庶司百僚責亦不無卿言或未盡誠或未伸或
聞政事之缺失或朕過多不自悟或刑賞未當或民情
不遂可一一指陳開𨗳朕心務以上下一德隂陽各適
庶上回天意下安民心此朕之所願卿勿得忌以不言
是負朕望方今修省弭變之時豈可求退正當展布忠
誠匡朕不逮有疾宜調理如可即出供職
六年正月上諭禮部近大學士楊一清以灾變修省奏
請寛恤小民已有㫖待郊祭後令諸司開具條件降𠡠
頒行朕思民間疾苦情狀甚多一時所開或有未盡匹
夫匹婦猶有不被其澤者其令四品以上官及六科十
三道各條具便宜限正月二十日以前奏上以備采納
所言務切於政事合於民情忠誠眀白足以消彌灾變
副朕敬天恤民之意
六年正月禮官以郊祀届期請舉慶成宴上曰郊祀慶
成次日設宴祖宗朝故典盖以上帝監歆君臣歡㑹其
禮不可廢也今四方灾異非常方欲上下同加修省朕
恐多費勞民可暫免一年以見朕奉天恤民之意惟四
夷使臣賜宴如故
十二月禮部類奏四方灾異上曰上天垂示灾變頻仍
朕覽之中心恐懼況邇来地震京師冬季將終雪尤未
降推思咎本實在朕躬尚頼卿等中外大小臣工協力
匡佐勉修乃職思弭灾召和之方為朕言之務期上回
天意以消變異副朕至望勿或怠忽其被灾地方官亦
可傳示令其改悟修省務期實效毋事虚文
六年上因灾𠡠諭文武羣臣曰恭承祖訓光紹丕圖夙
夜孜孜罔敢逸豫敬天愛民一念恒切於懷然而志勤
道逺績化未孚隂陽愆違致生灾變比年以来坤寧勿
靜乾象失常風雨氷雹之異南北相仍旱乾水溢之灾
後先繼報甚者物怪人妖層見叠出切惟天道人事相
為流通和氣致祥乖氣致異上天垂戒必有其因靜言
思之皆繇朕心有未純德有未一用舎失常舉措違宜
上無以格於髙穹下無以寧兆庶省躬咎本實在朕躬
豈惟遇變而懼實欲思過而改爾文武羣臣皆與朕共
理天賦其間竭忠奉法者固有狥利㤀義者不無武臣
無安攘之畧而朘削以為家文臣無弼亮之誠而依違
以玩日賢否混淆而官無懲戒賦歛繁急而民不聊生
掌邦禮無以和於神人典邦政無以威乎夷狄刑獄寃
濫而怨聲載道工作無度而財力告竭至於風紀之司
尤昧激掦之任愛憎或狥其意毁譽多失其真以致四
方視效貪墨成風下民怨咨無所控訴愁嘆之狀所
不忍聞故君心萬化之源朝廷四方之極事關朕躬者
不敢自怠責在百官者當圖自新特茲戒諭爾等各宜
洗心澄慮去垢滌汚素㢘勤者益加砥礪習玩慢者即
為修改官守盡職言責納忠毋事因循毋懷顧忌兩京
官員有不職者待考察之時從公罷黜在外官員朝覲
考察未久姑且䇿勵戒飭若奸貪不法實迹顯著撫按
官亦要悉心訪察去其太甚務期弊端革而民心恱庶
㡬上下交修以成勵精之治以荅上天人和之心倘或
勿思勿慮徒以虚文應故事豈但瘝乃官曠乃職國法
具在朕不爾私爾等勉之慎之故諭
七年四月禮部以露瑞請表賀及欲照河清事例致祭
天地上不許諭輔臣楊一清等曰朕思謝告一事原非
舊章亦非經制乃朕妄為以其情無不可縁其禮而無
害雖然以致人言矣幸上天垂憐鑒朕𦕈誠今次不可
不加詳處文獻通考記前代有一年五祀者為太煩不
可不慎而今之舉行非祀儀比亦恐齋戒頻煩羣臣怠
惰以朕意論若彼甞告謝而今次不行是為始敬終慢
也若繼之為事例又恐凟也不知何處為可一清等請
如部議致祭乃從之
八年二月上諭禮部曰朕念去年各處俱奏報灾傷變
異頻仍人饑至有相食者況一冬少雪今當東作之時
雨澤不降若二麥不登則今秋荐饑又有甚於前嵗朕
甚憂懼已有㫖祭告南郊社稷山川今朕親往庶盡䖍
祈之意
八年十一月上諭禮部朕聞雪乃豐年之兆今深冬無
雪朕甚憂惶宜䖍誠祈禱祭告天地社稷山川等神擇
日具儀以聞於是禮部具儀言駕出親祈百官俱宜陪
祀上曰雨雪愆期實朕所致罪在朕躬朕宜自禱百官
不必陪從禮部再疏懇請乃聴仍戒各加敬慎以祈上
回天意
十年四月上以兵工二部火諭禮部曰火灾雖因人不
謹所致不可不知警畏卿等宜各深省毋事虚文仍青
衣朝叅三日朕亦自省與卿等共圖休兆
六月雷擊午門角樓垂脊并西華門城樓西北角柱上
諭禮部茲變實朕積愆所致上天垂示與卿等修省三
日仍制製祝文行露告禮於殿陛祝曰本月初十日辰
刻雷擊午門等處垂脊并及木柱十一日夕占官謂觀
候於宫中有火為灾臣所獲聞曷勝恐惕伏念臣以愚
䝉仰承眀命主理萬方覩茲灾變實臣居職不臧政多
乖謬之所致也敬惟上帝垂仁俯視矜宥俾五行順序
二氣調均轉灾為祥庶宗社永以綏寧矣臣下情無任
戰栗待罪之至
十三年七月上以南宫廟灾行告天禮於殿陛畢是日
即詣太廟恭慰五祖神諭内閣禮部曰慰廟之禮有謂
必待擇日齋沐乃可舉者朕以為此禮之常也今因灾
而祭禮之變也譬之人或遇變子必奔諸父母所以慰
安之何待正衣冠而後行夫禮有齊三日而後對越神
眀者此常經耳朕之告天畢即赴廟者亦禮聞變即慰
之意權也卿等宜知之
十八年十月上諭禮部曰慶成之宴因循舊例以附享
禮未成輟之今皇妣主升祔既三月矣行禮奏樂耳聞
目覩者屢矣何獨於受天釐反禁也審爾則冬賀當輟
只賀大報禮成庶不失重輕尚書嚴嵩未悉上㫖宜舉
慶賀成之宴上又曰朕昨諭本是敬天庥之心非敢負
宴樂但既以日易月矣而視殿輟作樂却輟反其重者
爾賀節當同宴禮併罷
二十一年正月禮部以靈雪應祈請上御殿受賀上曰
連冬愆雪朕仰叩皇天此心實是為民丕荷洪庥錫此
春前嘉瑞卿等歡慶之情朕已具悉卿等百司但協心
秉公賛其代之職以共承天意
二十三年四月上諭禮部臣曰今春雨澤固降雷未發
聲且四方灾異旱澇不同勿專謂爾君所致人臣之義
可盡廢乎天工人代君一身能徧諸務耶臣原有分理
之責況忠貞者又以臣勞自責未可専一欺謗各要實
盡厥勞
二十九年三月朔禮部以亢旱請順天府官禱雨百官
皆致齋青衣辦事上曰去冬無雪今春不雨凡一百五
十日如再及旬月麥禾皆失潤溉朕茲躬禱為民生耳
卿等以上下相闗百官亦當致省但恐應天未可虚文
苐今該府官竭誠以禱四月禮部復以旱甚請擇吉徧
告神祗乃申飭百司滌已省愆修舉寔政以仰賛聖誠
上回天意上曰君者代天工不能獨理設官分職以共
之又曰臣勞此義孰能知之言之皆非寔心也今亦不
必申以語言不必虚應故事惟仰告上天廟社諸神自
九日始停刑禁屠百官修省至十七日而止尋分遣大
臣朱希忠等各如期於郊壇廟社行禮
　　正學之訓
嘉靖元年十月禮科給事中章僑言三代以下論正學
者莫若宋儒朱熹近有倡為異說以壞人心者宜行禁革
上曰祖宗表章六經頒賜𠡠諭正欲崇正學廸正道端
士習育眞才以成正大光眀之業百餘年間人材渾厚
文體純雅近年士習多詭異文體務艱險所傷治化匪
細自今教人取士一依程朱之言不許妄為叛經背道
之書私自傳刻紊亂正學
　　進講之訓
嘉靖六年七月上諭輔臣曰朕見顧鼎臣所講洪範盡
心指觧辭語多長恐温書之日有所失記可說與他着
温書通觧之日少為刪去㡬句從容講說勿致荒疎以
發眀朕心使有所得直解掲帖内可撰寫精全不可遺
失庶朕得以覽閲以求其㫖義為治之助
十月講畢上諭輔臣曰今日講論語又越了一篇朕知
以為曽子將死之事故不講但前日已有諭及今日又
未講夫死人之常何可忌之如不可講也照前寫来若
只忌其不佳還當補講卿等議行又朕惟相讓之風自
古大臣之道朕日觀侍郎董玘講筵之内行立之序行
禮先後俱無遜讓之體即此觀之其心可知又毎日講
書時卿等行禮皆六叩頭自今後只是一拜三叩頭退
又叩頭禮免了玘之事可諭他知俾令務禮讓以盡大
臣之義
　　經筵之訓
嘉靖七年閏十月上諭大學士張璁曰朕惟今已寒月
例暫免經筵日講但朕以洪範未終其篇故未循例暫
免又恐卿等侍朝侍講時乆而心有勿安或有謂朕曰
為學貴有終始亦在乎篤行不在乎急廹與徒知也斯
實至說但恐中絶而不能貫通今欲暫停經筵日講侍
終其篇而暫止卿璁等不為例日輪一人侍班一人侍
講講官該日進講并鼎臣亦不為例暫免入朝叅正入
講殿進講庶得以從容進講不得使氣促講而朕亦安
聽講觧或得於領㑹矣璁等䟽辭上復諭曰茲覽卿等
所奏昨日朕調講學事宜謂除鼎臣等欽遵外卿二人
仍如故得以心安者朕惟欲心安當先安君可也如此
不過徒以自安耳斯不為定例計日可終宜承朕命
　　釋奠之訓
嘉定十二年三月上重幸太學釋奠先師孔子御彛倫
堂祭酒林文俊講虞書益稷篇司業馬汝驥講易頥卦
賜之坐講畢上宣諭師生曰治平之道備在六經爾諸
生宜講求力行以資治化眀日文俊等率學官諸生謝
恩上賜之𠡠曰朕惟人君御世撫民教化為先朕即位
之初甞親臨太學祗謁先師講論治道以勸勵諸生茲
以祀典釐正載詣孔廟恭行釋奠之禮且進爾諸生講
觧經義爾等尚𢡟乃淳學率勵作興務在敦本尚實用
賛我國家文眀之化顧不偉歟於戯孔子之教正名為
先大學之道修己為要爾師生其敬勉之
　　取士之訓
嘉靖八年正月上諭輔臣曰朕覽尚書方献夫等奏陳
弭灾之宜數事内多取士一節朕欲卿等别議行故說
知道了朕惟多取進士以為所缺縣令之補此為途亦
狭耳夫舉人監生非士待之不逺實因以槩輕之故也
豈無過於進士者毎為所輕而亦豈非人才乎又如進
士之保守身名固有而縱肆為惡者不無如今以各處
地方灾重令牧用人則進士舉人監生並用其果才能
㢘潔為我愛民者一體擢用奬勸上司不許自為輕重
之别庶㡬可多獲人才亦民間多得安利之日也
　　貢舉之訓
嘉靖十年正月禮部尚書李時等以嵗貢法壞請修復
祖制掄選眞才上曰朕惟祖宗朝設立嵗貢之法實寓
古里選之制期得眞才以備國用邇来生員茍得幇廪
即計充貢有日徃往有不修行檢挟制官司欺蔑卿里
甚至虧缺倫理玷辱衣冠及有學問荒疎年力衰邁有
司不問賢否止計食糧淺深一槩循資充貢却又多選
任教官以為人師欲求人材長進誠不可得自今嵗貢
生員務令州縣提調官選有學行者方許起送廵按御
史㑹提學官併布按兩司從公考核照常數貢舉先儘
廪膳如果無人許於増廣附學内考取不耑論食糧淺
深以襲舊弊即有年老不堪教養者令提學官嚴加考
選無行者黜退為民其餘量與衣巾終身廪膳為提學
者毋得輒聽權要子弟濫與收補如未得人寧令空缺
其嵗貢入京廷試其衰老無學及行檢不修者所貢舉
官一體坐罪不貸國子監見坐監生員該部選查照舊
規定擬以聞
十一年正月禮部尚書夏言以嵗當㑹試條奏正文體
定程式簡考官三事上曰文運有闗國運所係不細近
来士子經義詭異艱深大壞文體誠為害治其出榜曉
諭今年㑹試文卷必純正典雅眀白通鬯者方得中式
若有仍前鈎棘詭僻痛加黜落甚則令主考官奏聞處
治餘俱如議
二十九年閏六月禮部覆給事中楊中䋲奏請慎選師
儒以端士習上曰提學官士子表率自今宜慎選行誼
端方者為之不得徒尚虚文
　　禱灾之訓
嘉靖九年四月𠡠諭朕聞周禮荒年索鬼神之制其各
處㓙荒地方爾禮部查奏遣賚香帛祝辭命所在有司
官竭䖍致誠禱于應祀神祗以希轉灾為民之福朕仍
躬行露告上天同爾等修省各處戰陣死亡或為國為
民者勘報有不眞以致狥情顛倒者亦足以傷和氣致
灾該部以依此類推詳奏請
　　祀典之訓
嘉靖七年正月上諭輔臣曰昨朕以大祀齋三日内于
各寺宫廟觀宇燒香問於卿等得回奏已朕復檢㑹典
内郊祀齋戒内一條云當日本部官同太常寺官于城
隍廟發咨仍於各廟焚香三日所開止云各廟未及宮
觀寺宇朕惟各廟亦非與者而宫觀寺宇尤非也不但
為妨郊祀恐於誠意反致淆亂卿等亦以為不經之理
豈不凟神今可預諭禮部太常寺云朕惟郊祀乃我聖
祖敬天報本重典近毎聞奏云各寺宫觀廟宇燒香三
日朕心有未安恐非我聖祖初制亦恐間亂齋誠自今
年郊祀始不必於各寺觀宮廟宇燒香庶致精純以欽
祀事禮部太常寺知道卿等㸔了便擬傳帖稿子来行
九年十月内禮部題該廵按山東監察御史熊榮題為
欽奉𠡠諭事内稱祀典神廟天下俱當修理一新等因
該本部議擬題奉聖㫖是各地方應祀神廟載在祀典
的依擬便着有司修理但近年以来有等在官姦民専
一阿奉鎮廵司府州縣等官不問賢否一槩盖立生祠
堂去思碑亭并私剙庵院滛祠等項科歛小民欺侵入
已為害多端都察院便行各該廵按御史親臨地方逐
一查出拆毁變賣以偹修理前項應祀神祗廟宇仍將
拆毁變賣過錢糧及修理過數目造冊奏報不許别外
科歛欽此
十年正月𠡠諭禮部曰朕思郊廟之祀未有不同所以
尊事天地祖宗者也惟太廟享祀制宜未稱孝敬之情
仰惟朕太祖髙皇帝重闢宇宙肇運開基聖德豐隆神
功偉盛顧不得南靣居尊甚非所宜當朕聖祖在御徳
祖居尊其在今日當以朕聖祖為始祖居始祖之位每
嵗孟春行特享之禮自太宗而下並各居一幄而仍同
日行禮其夏秋冬三享仍於太祖之室相向行時祫禮
如今之制仍季冬行大祫禮以德祖居尊及懿熙仁三
廟合享于太廟親王功臣俱配食於兩廡嵗暮自是節
祭歸之奉先殿行禮世廟止行四時之享罷嵗暮之祭
亦歸之崇先殿行禮即擇日預告具儀来聞欽哉故諭
十三年八月以南京太廟灾召禮部尚書夏言至平臺
賜之𠡠令宣示府部衙門集議重建事宜𠡠曰南京太
廟或建或弗建宜何所定朕惟太宗既遷北都為子孫
萬世之業則南京太廟不必重有或謂太祖初定之都
子孫當思慕功徳不可廢朕則以太祖定北都傳已六
宗矣能守祖宗洪業傳之無窮豈有南北之分也即太
宗所定都太祖在天之靈未甞不歆顧於斯且一天下
作二主二廟豈合禮與義哉今又謂承天尚有獻考廟
將非薄祖厚親歟朕則曰承天之廟孝宗所命建藩舊
邸也故不敢去之亦猶南京奉先殿之比與此世廟不
同且今南京秪存百官有司不廵幸不舉時祀徒有廟
社耳此與周家三都三廟之同建者今昔意氣不侔也
況祖宗神靈惟於子孫是依是憑豈有隔數千里之逺
能將朕之誠敬乎今北立萬世之業則當為萬世之圖
使其専一于此庶㡬太祖永歆必不以再建廟為歆也
𠡠爾諸臣其集議之言退而集廷臣議請以南京香火
并於奉先殿其太廟遺址倣古壇墠遺意髙築墻垣謹
同啓閉以致尊嚴上曰南京香火并進膳之儀禮部查
議以聞其原廟址如議築垣時加廵守并各廨宇永不
得修整著為令其在京廟制速處物料擇日興工承天
家廟勿稱廟可倣奉先殿意曰隆慶殿用别輕重之意
十七年十月上以天垂景雲躬叩元極寳殿畢詣南郊
以恭上上帝尊稱預告於天神地祗還御奉天殿𠡠諭
禮部曰朕以支服藉皇考聖母積徳乃大䝉天眷嗣主
華夏十復七載一政無為獨懷感戴大造之仁祖本之
重可無仰酬於心今乃特竭朕𠂻左右諮謀於三五大
臣且合詞同情聞之臣庶敢以一念之㣲上報兆命之
主茲已同卿等預告於神祗恭取来月朔旦親率臣民
趨詣南郊拜上皇天上帝㤗號冊表於圜丘是午復詣
太廟加尊髙皇帝御諡聖號為太祖開天行道肇紀立
極大聖至神仁文義武俊徳成功髙皇帝髙皇后慈諡
懿號為孝慈貞化哲順仁徽成天育聖至德髙皇后庶
報天報祖之㣲誠聊以少罄焉爾禮部恭具大儀来聞
敬哉敬哉
二十一年四月𠡠諭禮部曰朕惟三代之禮至周大備
後世治不古若乃因陋就簡焉朕究覽古初斟酌百代
惟文武是憲是式故郊正分祝廟隆特享宋儒朱熹所
謂大事者朕崇重之惟是季秋大享於眀堂此周禮重
典與郊祀並者也數嵗以享地未定特舉祭於元德寳
殿朕誠有未盡惟茲南郊舊殿原為大祀之所今禮既
是正則固搆不當䙝留昨嵗已令有司悉撤之朕自昨
制象立為殿恭薦名曰泰享用昭寅奉上帝之意
二十二年十一月𠡠諭禮工二部曰朕惟禮時為大祀
典國之大事也茍不安於人心終難協夫禮義我家國
宗廟之制自太祖肇基之初首肇四親廟其後更制時
奉殷薦同乎一室當其始事豈不博采遐觀卒從同堂
異室之規以示酌古凖今之義暨我成祖定制於茲廟
寢之營率遵其舊百數十年以祫以享緝於純嘏則有
繇然夫萃之為享其則不逺曩因廷臣之議咸稱七廟
之文是用創興以從周典乃所司討論不詳區畫失當
成祖以六世未盡之親而遽遷世室不獲奉於三昭仁
宗以穆位有常之主而移就左營遂致紊於班祔武宗
朕兄也不得同為一世顧居七廟之中有妨七世之祀
揆之古義斯為戾往者回祿之警天與祖宗實合朕心
茲當重建之辰所當釐正以圖鼎新又我皇考睿宗廟
於都宮之外朕毎事廟中考廟未備豈有四親之内而
可缺考乎雖每於祫祭同享而奉主往来深為凟擾茲
禮官等㑹議欲奉處於孝宗同廟雖為兄弟同世之義
然題匾各殘終未為妥朕是究是圖惟遵先制其永無
愆夫禮非天降乃起人情祖宗列聖懽聚一堂斯實時
義之為順者茲當建立新廟仍復舊制前為太廟後為
寢又後為祧時祫祭享奉太祖髙皇帝正位南靣奉迎
成祖及羣廟我皇考睿宗獻皇帝神主俱同堂而序享
獻既畢則奉列聖主各歸於寢庶昭穆以眀世次不紊
列聖在天之靈惟忻鑒享而克伸朕瞻事孝享之誠矣
可如期興建爾禮工二部如𠡠奉行
二十四年六月禮部奏廟工大體已完細節未備乞暫
舉秋享之禮於景神殿上曰太廟之工爾軰原計以秋
祭時可成今既告成更又何待朕雖非長者而自為變
詐其何以交於神眀昭穆不序何得成王禮其亟擇日
安主具儀以上朕疾不能躬事或命太子或命官攝行
其儀節一如先廟之舊後所増諸儀悉除之
　　宗室之訓
嘉靖元年五月上諭禮部曰各王府宗室應奏事情止
許啓王代奏不得私自来京先朝眀有禁例近多越闗
妄奏甚至子訐其父不遵祖訓傷敗倫理莫大於是今
後違犯者原詞一切不行遣官伴送回府止給口糧脚
力不許沿途需索轎馬供應通諭各王府知之
　　斥齋醮之訓
嘉靖六年七月上諭輔臣曰朕思每年初度該衙門援
例請於朝天等宫建齋以為祈夀福者夫人君欲夀非
事齋醮以能致之果能敬事上天凡所戕身伐命之事
一切致謹焉則必得夀年長永奚可齋醮為事乎今欲
將内三經厰外二寺凡遇景命初度一應齋事悉行革
去止着朝天宫建齋醮如故其两宫景命等日皆照舊
行夫革三厰二寺之齋者所謂省一分有一分之益存
一宫之醮者盖倣春祈秋報之意朕此意欲言之已久
而恐人譏朕偏尚特與卿等言之庶見崇正之意
　　黜奉釋之訓
嘉靖八年正月上諭輔臣曰近年内府禁重地累被火
燒毁官房數多所致之繇非一前日幸夀所謂雖未必
無其實因奉釋事為本亦飲酒酣醉所致内府官長隨
等家多有事此者每作其事朕多聞之夫事佛以求福
也而反為灾害惜乎下愚之為也朕故於㫖内言多而
所司為害勿肯及此卿等看其二㫖稿孰可来行
　　親蠶之訓
嘉靖九年正月皇后行親蠶之禮上嘉納之諭輔臣曰
今日言之奏甚好朕每在宫中恒言及此亦甞諭皇后
曰汝但知玉食繡服之充口餙體却不知成此者辛苦
萬狀也又朕每以服上進聖母請尚用聖母諭朕曰吾
何德獲今日之奉養但我縱服一素衣亦甚愛惜這等
黄色錦綵湏有時服之豈可輕用朕對奏此袍服慈親
正當尚用何至久服之者不一易之聖母又曰且只說
昔日豈有此等衣服固皇帝尊奉亦不敢過用了朕拜
奏聖母德慶延於小子乃有今日非聖賢不能念舊日
之事今慈意如此子不敢順承尊訓或進一食亦是如
此夫聖母性自天成固為来者之法皇后恐不可不使
之知農桑勤苦故朕納夏言所奏可着李時承朕意焉
　　選嬪之訓
嘉靖十年十二月錦衣衛百户費洪以皇嗣未生請於
京城内外慎選淑女以備九嬪禮部請遣官於南北直
𨽻河南山東廣東求之上曰慎選淑女本為廣嗣之計
朕恐遣官四出重擾百姓又恐不識者謂朕好色苐如
洪奏於京城内外選擇如果無人再議奏請
　　飭禮之訓
嘉靖九年二月都察院右都御史汪鋐以風俗奢侈奏
請刋大眀令典禮儀定式及皇上新降𠡠諭有違令者
以法䋲之上曰禮所以辨上下定民志故官民服飾房
舎器用祖宗皆有品第著為定式近者貪官豪民陵節
犯分日奢侈尅剥兼并職此之繇其令在京廵城御史
在外廵按御史檢察不法者具狀以聞
　　却賀之訓
嘉靖七年以甘露降遣武定侯郭勲詣郊壇告謝天地
上乃躬謝於廷陛羣臣請賀上諭輔臣曰卿等以上天
垂降寳露為朕所致覽奏而中慚且愧焉况今灾變屢
作民不聊生卿等請賀雖出忠誠苐朕心勿安也卿等
可欽承止賀以稱朕祗謹天戒之意
　　祈榖之訓
嘉靖十七年正月行祈榖禮于圜丘命武定侯郭勛代
上諭輔臣曰卿等謂祈糓禮宜暫命官具見愛朕至意
然朕思大報未親時又有外臣在故欲躬事耳若論出
入大廟丘壇上下自惟禮多但熟思朕既遵復祖制不
三五年即偷安自逸且自十三年患咳六旬乃愈三四
年間體力復不如故又昨冬連患足瘡兼耳鳴心跳神
思不爽又不如前氣積成痼即今茲恙増甚朕心得有
一日之寧乎故朝政之廢嵗不及旬日雖此身如逸中
心不敢畧怠所感者皇天洪眷太祖聖德故支維之冲
君得有此十六􁨡及頼卿等竭心以賛耳今朕宜理疾
祈糓之典卿勛宜思盡處恭䖍代朕行禮卿言仍督禮
儀勿怠即録付春官及徧示諸司知之
　　祈年之訓
嘉靖三十年四月設祈年醮典於朝天等寺諭禮部曰
四民之中惟農為重而且㝡苦朕茲為民祈福臣佐君
理民不宜欺怠諸司其以實奉行之毋慢
　　祈雪之訓
嘉靖三十三年十二月以冬深無雪遣文武大臣英國
公張溶等祭禱各宫廟是日禮部類奏灾異上曰灾異
屢見仁愛下垂朕敢不仰承天意爾内外臣工未宜一
以歸上湏分理有責若能同寅恤民和𠂻乃職豈感動
即今禱雪之日為始各青衣辦事九日思省以誠勿但
日已禮部以禱雪未應請令百官齋戒順天府官祈禱
上曰朕欽天命奉天時事上元膺洪佑不敢自負自茲
冬未雪不容不禱朕不敢要速效於神况夏秋雨水過
多但五榖之精乃寳也朕誠不可自廢今舉祈保醮令
百官齋戒停常封三日該府率屬䖍禱勿怠
　　冊使之訓
嘉靖二十三年十二月禮部言勲臣奉使冊封多不法
請㫖嚴禁上曰冊封大禮命官各宜仰體朝廷親親至
意遵守禮法約束從人所過不得騷擾驛傳還報不得
遷延違者聽廵按御史舉奏
　　掩骼之訓
嘉靖二十四年八月訓禮部朕思京城九門地大人衆
多有死喪貧難不能塟者或有四方客死不能歸者暴
露屍體朕體憫焉五城御史其督率各該官役以義地
收瘞之
　　恤疫之訓
嘉靖三十三年四月都城内外大疫上聞之諭禮部曰
時疫太甚死亡塞道朕為之惻然其令太醫院發藥户
部同錦衣官以米五千石煑粥療濟用副朕好生之意
死者官給蓆藁令所在居民收瘞之
　　建宫之訓
嘉靖十五年四月上諭禮部曰朕恭建郊壇廟寢所以
上事天地祖宗今復思太皇太后二宮我皇祖原未有
制今曰清寧者所居雖無其人可無其所是非母后所
居也曰仁者夀乃統於乾清宫者非母后之宫今朕擬
將清寧宫存儲居之地後即半作太皇太后宫一區仁
夀宫故址併除釋殿之地作皇太后宫一區以備皇祖
一代之制亦非妄舉已復諭禮部朕恭備祖宗一代之
制命建慈慶宫為太皇太后居慈寧宫為皇太后居令
工有次苐以慈寧奉聖母章聖皇太后以慈慶奉皇伯
母昭聖皇太后一應供張悉取給内府如祖宗例行著
為令
　　喪禮之訓
嘉靖十八年正月上諭輔臣曰朕昨居喪理疾閲禮記
檀弓等篇其所著禮儀制度俱不歸一又不載天子全
儀雖曰三年之喪通於上下而今昔亦自有大不同者
朕數有義意在是苐以皇祖所定未有全文每遇帝后
之喪亦未免因仍為禮至於冠裳衰絰所司之製亦各
不一卿等試與禮官考定之自初喪至除服冠裳輕重
之制具為儀節俾歸至當於是禮部議喪服諸制奏之
上令更加考定畫圖註釋並祭塟全儀編輯成書備覽
　　遷陵之訓
嘉靖六年十月百户隨全錄事錢子諒各上疏請遷顯
陵上再下廷臣集議尚書席等固以為不可已有㫖報
罷至是間住御史虞守隨復申前詣撰皇陵正議數千
言以進上諭大學士張璁曰守隨奏進皇陵正議盖此
舉非常前已下廷臣及内閣两議皆云不可彼意盖恐
帝后各處乃朕失孝是亦忠意而朕所未信者恐一有
差虞其為不孝也大矣夫古者君去國遷廟主而行
主者陽也先人之精魂故謂之神主廟墓者藏先人之
體魄乃隂也是為元宫地道尚靜體魄貴安豈宜輕舉
我皇考塟已八年一旦妄動豈勝震恐若於萬年之後
奉䕶慈宫以祔陵室何不善也卿與蕚宻議何者為嘉
擇而行之璁言聖慈萬嵗之後當祔顯陵上稱善無何
錦衣衛百户張得錦復上䟽請遷陵上諭輔臣曰朕覽
張得錦所言雖是愛國之意但其意甚重前次多官已
議二遍進言者不下六七人但朕未能中斷今與卿等
定可如何行朕所論之我皇考陵寢逺在數千里之外
豈無南望之哀但聞廟者安先人之精神也陵者藏祖
考之休魄也今世廟既成祭祀有主不但止於陵前為
可朕亦甞靣承聖母訓告曰汝何不啓請汝皇考靈駕
来京勿他日吾異此地朕惶懼無知乃謹對曰此舉闗
係不輕子不敢便承命湏待與大臣議伏請慈尊安心
勿慮是以每每未决朕意實以不動為當今欲啓奉
来京非為不可其於皇考聖靈豈不震恐又梓宫近體
得無露乎至於我聖母之意惟恐㓜子失孝故徃徃垂
諭朕安敢棄而違哉但日間亦有一等小人胡言是非
加以怨愁曰我軰於此置立莊舎他日又隨南此非朝
廷不孝誰乎致以上煩慈聽以為懷憂夫為人子者豈
得不立孝功以名後世而此事與孝政無干為子者於
親則順志承顔冬温夏凊或親年老所行有差則從容
進諫不違悖不乗危履險以愛身至於親亡則守禮盡
哀一如經制三年不改親之善行繼述遺志奉祀綿綿
此所謂子之孝也又我聖祖髙皇𥘉欲遷奉仁祖之陵
旋亦止之太宗文皇帝遷都北京亦未遷奉孝陵此祖
宗之盛典當取法之或曰當二祖之時雙親俱以上賔
謂朕今時不當同也以聖母在養可不蚤計夫朕雖無
知豈敢忽畧實於晝食夜寐之間罔不轉加籌慮深恐
動之不吉一或有虞其故在何亦或於後千百年間奉
還寳駕同祔陵室未為不可所謂乗凶即事也今世廟
已成大典已輯而朕之孝有未盡者嗣也當大婚六年
將逾儲嗣未立朕實咎深德薄所致也亦或後之不徳
朕當自用省責特與卿等計或可就諮於議禮諸臣或
下禮部議卿等可用心議詳以求停當以禆朕愆
　　待夷之訓
嘉靖三年三月上諭禮兵工三部邇来女直并朶顔等
衛進貢夷人經過地方府縣衛所驛逓等衙門多有不
行照例應付管待及至到京賞賜縀疋等物又多稀鬆
短少不稱朝廷撫待逺人之意爾各衙門便查照舊規
議處来說已三部臣各議上上諭禮部曰今後各處夷
使朝京着光祿寺用心照例管待應得賞賜你部裡隨
即闗領給與上𦂳發回免致遲留在館諭兵部曰各處
朝貢夷人經過去處各該廵撫都御史依擬出榜曉諭
各屬查照舊例應付管待以稱朝懷逺柔人之意有違
悞侵尅者提問發遣俱依擬行諭工部曰今後觧到縀
疋如有紕鬆短少不堪賞用及違悞限期者務要查照
先年罰俸提問降革事例嚴加懲治不許狥情輕縱
　　穆宗莊皇帝日講之訓
隆慶元年三月𠡠諭禮部曰朕惟講學乃帝王進德圖
治之首務茲山陵事畢經筵日講宜即舉行爾禮部擇
日具儀并合行事宜来聞
　　省灾之訓
隆慶元年六月上諭輔臣曰連日霖雨不止有傷民間
禾稼朕甚憂之其令户部查覆被灾地方以聞内外仍
痛加修省是日禮部議上修省祈禱及停刑禁屠事宜
上曰内外有司其各務省愆修職以副朕畏天恤民至
意祈禱自眀日始各衙門官青衣角帯及停刑禁屠俱
五日諸司奉行不以實者該科劾奏
七月上諭禮部曰秋霖不止重為民灾朕祗畏天戒軫
念時艱深用憂惕内外各官着各痛加修省自十五日
始青衣角帯辨事仍禁屠五日順天府祈禱晴日止
十二月禮部言今嵗四方奏報灾異特多請上敬天法
祖勤學親賢深以佚欲為戒上曰上天示異理宜修省
事闗朕躬者自當加慎爾大小臣工其各秉忠君體國
之心修舉職業消弭以盡交修之義
隆慶二年三月京師地震禮部尚書髙儀等請令百官
修省青衣角帯辨事三日仍願上親賢逺佞勤政講學
以佚欲為深戒以勵精為逺圖絀粉餙之靡文崇交修
之實政上曰灾變非常委宜知儆事闗朕躬者當自加
慎爾等百司其痛加修省勉盡職業毋事虚文
十二月禮部類奏是嵗四方灾異比徃年特多而山西
天鳴地震男子化女及浙江水旱尤為異常宜痛加修
省上曰上天示儆朕夙夜兢惕不敢怠荒爾内外臣工
其務實心體國修舉職業共圖消弭以仰承仁愛之意
隆慶三年十一月吏科給事中戴鳳翔以京師雨水氷
凍弭盜安民六事章下禮部因類奏灾異并覆鳳翔疏
請行内外諸臣痛加警省仍勸上勤政事虚聽納以仰
荅天戒上曰然今嵗灾變異常上天示警朕心深切兢
惕爾内外臣工務痛加儆省修舉實政共承天意
　　視學之訓
隆慶元年八月駕幸太學勅諭國子監師生曰朕以𦕈
躬纉承洪緒總億兆君師之責深惟古昔帝王臨御天
下莫不建學立師宣眀教術育賢善世以底休平朕甚
慕之思與宇内之士臻於斯路爰循舊典紀之元初躬
親太學祗謁先師孔子因進爾師生講解經義厥禮告
成爾師生其曷以稱塞朕意夫學校之設以眀人倫也
五倫之道根於性命之自然而推極其用則化成天下
恒必由之六經垂意炳如日星所以發揮斯道者甚偹
㑹其㫖要身體而力行之以措諸事業非今日教養之
所急與朕方立極綏猷為天下先爾等其夙夜祗懋相
與講求經術之㣲惇叙彛倫之大期於體立用廣以成
化於道今上追古雍熈太和之盛無令唐虞三代得専
其美不亦善乎若乃徒事辭章離經畔道率忘其性命
之實而靡適於世用非所望於師生者也欽哉
　　禱雨之訓
隆慶三年六月上諭禮部曰天氣亢旱三時少雨禾苖
漸稿朕甚憂之其傳示順天府官竭䖍祈禱自初一日
始十日止諸司停刑禁屠不許怠忽是夜遂雨明日又
雨又明日大雨上喜命輟禱弛禁
　　賞邉軍之訓
隆慶元年三月諭禮部曰朕初即位念守邉官軍勞苦
宜加恩賚爾等其㑹兵部備查遼東至甘肅縁邉一帯
地方官軍實數以聞
　
　
　
　
　
　
　
　
　禮部志稿卷六
欽定四庫全書
　禮部志稿巻七
　　　　　　　　　　　　明　俞汝楫　編
　　建官小序
　昔周官宗伯掌五禮為吉凶軍賔嘉吉為上帝羣神
　先王之祀凶為喪荒弔禬恤賔為朝宗覲遇㑹同問
　視軍為大師大均大田大役大封嘉為飲食昏冠賔
　射饗燕脤燔賀慶故宗伯之屬甚設盖文徳炳離禮
　運昌明之㑹固知伯夷不能獨肩一䕫未易居足矣
　我太祖衆建諸司最得周官精義而尤垂神于禮故
　所建禮曺諸職要以師其意不襲其名長貳視上卿
　司屬以下分曺治事孰非宗伯氏遺法也攷其時秩
　制三易始定誠重之矣文皇遷都當經營倥􁦖之際
　猶以駐蹕嚴肅儀軌是急特建行在禮部員扈從以
　行至定鼎廼革而専設令部官正統而後稍増員額
　然大指在因事益官非因官益事也故每以師濟為
　塤箎而不聞以侵曠干庖爼成𢎞以来則長貳顓任
　詞臣或以蓬瀛清切兼司斗杓或以喉舌尊嚴旋踐
　黄閣雲雷霖雨毎出春卿地望優崇五官莫及盖亦
　分輔之淵藪端揆之左次矣可無紀與志建官
　自周官既湮秦漢以下禮曺未有定制也秦廢典任
　吏以主發殿中書者稱尚書次為左右曺漢至武帝
　使左右曹吏分平尚書奏事旋罷成帝始置尚書五
　曹僕射諸曺外其一為客曺主外國夷狄事光武以
　客曺分南北稱六曺而吏曺主選舉兼掌齋祀則祠
　司客司之端見矣魏設五曺客曺分三其下有子曺
　晉仍六曹客曺分左右南北而四東晉又五曺有祠
　部無客以左僕射領主客祠部尚書領祠部儀曺自
　此客曺下列子部中其後特重祠部尚書掌廟祧之
　禮常與右僕射通職不並置或右攝祠或祠攝右則
　客祠皆屬左右僕也後魏吏部管南北主客祠部管
　左右主客北齊改左主客為主爵南主客為主客掌
　諸蕃雜客事時尚未有禮部也宇文周置春官卿又
　有禮部而不言職事俄改禮部為宗伯又春官之屬
　有典命尋改典命為大司禮最後改大司禮為禮部
　謂之禮部大夫隋開皇中定置禮部尚書統禮部祠
　部主客膳部四曺唐承隋制不改龍朔中改為司禮
　太常伯咸亨復舊光宅又改為春官神龍復舊沿及
　宋元相因無改然宋初以膳次主客元祐以主客兼
　膳紹聖主客膳部互置迨金元而有禮部無主客元
　成宗又増禮部尚書一員領㑹同館事然皆為尚書
　省屬官與周官宗伯掌邦禮之任固有間矣至國朝
　而禮部之設直追周官之舊盖春官宗伯之職大宗
　伯一人小宗伯二人率其屬以修政令而今制尚書
　倣大宗伯左右侍郎倣小宗伯四司屬所視事視周
　罔異云
　禮曺之官前代亦無定名秦郎中令屬有五官左右
　中郎將三署有中郎付郎郎中三郎郎中秩比三百
　石不屬尚書漢武更名光禄勲而中郎郎中滿六載
　爵三級外郎滿六嵗爵二級則今員外郎也光武分
　六曺命置尚書郎三十四人秩四百石每郎缺輙從
　三署選郎五詣尚書䑓試箋奏初稱守尚書郎中滿
　嵗稱尚書郎三嵗稱侍郎而客曹主𦍑胡事廼若起
　草眀光更直𨽻禮晝枕夕楫握蘭含雞瑜糜一丸赤
　管雙筆則諸曺同之矣魏晉宋齊後魏北齊惟置郎
　中梁陳两置隋開皇諱忠不置郎中惟置侍郎六年
　始置員外郎盖魏末常侍晉初侍郎皆有員外散騎
　而尚書省則自隋始廼漢復有光禄勲主事察諸郎
　茂才髙等為之秩四百石後魏量曺置主事郎從六
　品上隋置主事令史煬帝於主事去令史名每十令
　史置一主事時用士人其子曺侍郎但曰郎二郎省
　一而陞侍郎于六曺各置一人貳尚書唐則主客郎
　中一為五品員外郎一為六品主事二為九品時立
　法日以清官两人侍制衙内郎中員外郎咸與焉御
　史歴殿中侍御中丞矣必薦最得員外郎郎中栁子
　厚以監察御史為禮部員外尚嫌驟顯則是禮部自
　晉宋来稱清曺選重望髙豈一日哉宋制郎中員外
　郎因之而主事為吏額分案四置吏七然進省八座
　令僕均統六曺復有左右司郎中員外郎據子部上
　以遡秦左右曺之意更華要我太祖罷中書省陞六
　部為二品分寄丞相權而裁左右司釐子部為清吏
　諸司司置郎中員外郎其職名品秩遂為不易之典
　云
　　國初禮部
洪武元年始置禮部官統於中書省先是中書省惟設
四部掌錢糓禮儀刑名營造之務至是上乃命中書省
李善長等議建六部分理庻務乃定置吏户禮兵刑工
六部設尚書侍郎郎中員外郎主事首以錢用壬為禮
部尚書世家為侍郎至上御奉天殿用壬等入見諭之
曰朕肇基江左軍務方殷所以官制未備今茲以卿等
分任六部國家之事總之者中書分理之者六部至為
要職凢諸政務湏竭心為朕經理或有乖謬則貽患於
天下不可不慎
洪武元年八月中書省奏定六部官制禮部尚書正三
品侍郎正四品郎中正五品員外郎正六品主事正七
品
洪武五年六月定六部職事嵗終考績以行黜陟禮部
掌天下禮儀祠祭燕饗貢舉之政其屬有四一曰總部
掌儀制表箋厝日贈諡詔赦科舉圖籍樂律二曰祠部
掌祭祀醫藥喪𦵏僧道度牒三曰膳部掌燕享膳差器
物酒醴四曰主客部掌貢献建言四夷朝貢賞賚設郎
中員外郎主事分掌其事而以尚書侍郎總其政務
洪武六年定六部及諸司設官之數部設尚書二人侍
郎二人禮部設總部祠部膳部并主客四部毎部設郎
中員外郎各一人主事各三人通二十人
洪武八年置書畫庫官一人正九品𨽻禮部
洪武十年吏部奏定六部每科設都吏一人歴九年於
從七品出身椽史令史亦歴九年依已定資格出身
洪武十三年陞禮部官品秩先洪武元年始設禮部定
官秩屬中書省至是罷中書省陞六部官秩倣古六卿
之制分領中書之政陞尚書為正二品侍郎正三品郎
中正五品員外郎從五品主事正六品司務從九品
是年罷禮部備用庫書畫庫
是年又定六部官制凡設官吏五百四十八人官一百
五人尚書六人侍郎七人郎中二十四人員外郎二十
四人主事四十四人比唐制减三十二人比舊制减七
十一人吏四百四十三人都吏二十四人令史一百三
十四人典史二百八十五人比唐制减四百二十六人
比舊制减三百四十五人
洪武十五年定禮部官制尚書侍郎各一人捴掌天下
禮儀祠祭燕饗貢舉之政令其屬有四部焉曰總部掌
禮儀表箋歴日贈謚公式印信學較貢舉圖籍之屬郎
中員外郎主事各一人都吏一人令史二人典吏四人
曰祠部掌祠祀享祭及樂律祭器犠牲醫學釋道優給
之屬郎中員外郎主事各一人都吏一人令史二人典
吏四人曰膳部掌燕饗牲豆酒膳及孶牲器物雜支之
屬郎中員外郎主事各一人都吏一人令史二人典吏
四人曰主客掌朝聘進貢諸蕃来朝建言賔客賞勞之
屬郎中員外郎主事各一人都吏各一人令史二人典
吏四人承發典吏一人架閣兼勾銷典吏一人
洪武二十二年改六部所屬總部之名以禮部總部為
儀部又以四部郎中員外郎為屬官主事司務為首領
官
洪武二十四年増六部司務禄米先是各部主事之下
設主事於司務之後署銜月給米二石五斗至是増為
三石不署案牘掌催督稽緩勾銷簿書之事
洪武二十五年上以中外文武百司職名之沿革品秩
之崇卑勲階之陞轉俸禄之損益歴年茲久屡有不同
無以示成憲於後世迺命儒臣重定其品階勲禄之制
以示天下
正二品六部尚書勲正治上卿階初授資善大夫陞授
資政大夫加授資德大夫禄月米六十一石
正三品左右侍郎勲資治尹階初授嘉議大夫陞授通
議大夫加授正議大夫禄月米三十五石
未入流各部司務禄月米(闕/)　石
正五品六部郎中勲修政庶尹階初授奉議大夫陞授
奉政大夫禄月米一十六石
從五品員外郎勲協正庶尹階初授奉訓大夫陞授奉
直大夫禄月米一十四石
正六品主事初授承直郎陞授承徳郎禄月米一十石
洪武二十九年八月改六部諸屬部為清吏司上以六
部之屬皆稱部混而無别故欲易其名因寓飭厲之意
凢諸屬部更其名者十有三禮部儀部曰儀制祠部曰
祠祭膳部曰精膳主客仍舊皆稱清吏司
革除年六月吏部言建文中改舊官制如各部尚書舊
正二品陞正一品又増設侍中二員正二品位侍郎上
所屬諸司舊有清吏二字皆除去並合遵復舊制詔速
復之革侍中禮部尚書仍二品又言建文中改天地壇
祠祭署為南郊祠祭署山川壇籍田祠祭署為籍田祠
祭署泗州祠祭署為泗賔祠祭署宿州祠祭署為新豐
祠祭署又設鍾山祠祭署非舊制上命泗洲宿州地壇
定為郊壇祠祭署鍾山祠祭署不可罷
　　行在禮部
永樂元年正月以北平為北京二月置北京行部置尚
書二員侍郎四員其屬六曺吏户禮兵工五曹清吏司
郎中員外郎主事各一人
是年命禮部鑄北京行部諸司印
十八年定都罷北京行部分置行在六部以備扈從其
禮儀之政尚屬于國初禮部　九月上命行在禮部自
明年正月初一日始正北京為京師不稱行在各衙門
印有行在字者悉送印綬監令預遣人取南京各衙門
印給京師各衙門用南京衙門皆加南京二字别鑄印
遣人齎給于是國初禮部印轉而北矣
正統元年九月造行禮部印時尚書胡濙自劾不謹失
行在禮部之印上不問為更造之改其文曰行禮部印
　　禮部
正統六年十一月正行在禮部為禮部改給禮部印即
國初印也先是正統五年浙江寧波府知府鄭珞言國
初造两京合于古制自太宗皇帝定鼎北京以来四聖
相承正南靣而朝萬方四十年于茲矣而諸司文移印
章乃尚仍行在之稱名實未當請正京師禮部尚書胡
濙言行在太宗皇帝所定不可輙有變更事遂寢至是
宫殿成上乃命各司去行在事而于南京文武衙門増
南京二字悉改給其印焉
是年添設儀制祠祭二司主事各一員恊理司事
天順五年増置禮部儀制司主事一員以尚書石瑁言
司事繁冗故也
𢎞治五年増設禮部主客司主事一員専提督㑹同館
時有舘夫盜夷人財物從兵部奏也
正德二年吏部奉㫖查議天順以後添設官員地要政
繁不可裁革禮部儀制司及主客司提督夷人主事昔
二員非要地而事簡可革者禮部鑄印局副使一員得
㫖俱裁革别用
萬厯九年裁革儀制祠祭主客三司主事各一員十一年復設
　　今定設
　正官
　　尚書一員　　左右侍郎各一員
　司屬官
　　儀制司郎中員外郎各一員主事二員
　　　如遇選駙馬則添設本司主事一員教習
　　祠祭司郎中員外郎各一員主事二員
　　主客司郎中員外郎各一員主事二員
　　　内一員提督㑹同舘
　　精膳司郎中員外郎主事各一員
　首領官
　　司務二員
　所屬衙門(以下照㑹典/)
　　行人司司正一員左右司副各一員
　　萬厯九年革左司副一員十一年復設
　　行人三十二員
　　舊三百四十五員嘉靖中存三十七員萬厯九年
　　革五員
　　鑄印局大使一員副使一員
　　舊二員萬厯九年革一員
　　教坊司奉鑾一員左右韶舞各一員左右司樂各
　　一員協同官十五員
　　附考
國初禮部四屬部各設主事司務一員為首領官通為
主事四員司務四員有主事印至洪武二十九年改主
事為司官革主事印而司務亦止設二員以司務為首
務官永樂遷都設禮部皆因之至今為定制云
　建署(小序/)
　　夫人臣夙興以庀王事退食而砥素絲建署弗可
　　後矣然卯金兆祚讀黄圗而知射聲之八署典午偏
　　安覽潘金而知虎賁之寓直則治事之宇又非闗
　　國家而急記載者哉矧禮署彰邦教示民不佻伯
　　夷夙夜之寅桓武世德之館寧殊鳳閣蘭臺拱紫
　　㣲而近宸極也者國初之署在留都文皇定鼎於
　　北有行在禮署宣德五年更建今署而廨宇大備
　　規制宏逺矣延迄於今不改翬飛鳥革之舊將宗
　　社實式靈焉謹考厥建置并與其燕息之居詳著
　　於萹是皆君子攸躋攸寧之所也庶使後之覽者
　　知風教之地動景行之思焉志建署
永樂十八年八月定京師于北甫經營宮殿開設百司
禮部亦在草剏之初未有定署
宣德五年二月建行在禮部於北京大眀門之東時五
府六部皆未建上命以禮部所典者天地宗廟社稷之
重及四方萬國朝覲㑹同者皆有事於此故首建之地
位規制皆如南京加宏壯焉
六月新作行在禮部成錫宴落之命公侯駙馬伯都督
尚書侍郎都御史學士祭酒及通政司大理寺太常寺
太僕寺光祿寺鴻臚寺掌印官及本部屬官皆得與
　禮部堂
　　大門三間西朝扁曰禮部
　　進大門左為鑄印局右為土地祠
　　儀門三間　左右角門各五間
　　西廊廊房各十四間
　　左㕔三間為鸞駕伏庫
　　右㕔三間為司務㕔
　　大堂後川堂上掲御製禮部箴
　　後堂五間　左右堂火房六間
　　後堂後碑亭二座　亭左房五間
　　亭右房六間
　　亭後為架閣庫七間
　　大堂前左上入儀制司右上入祠祭司左下入主
　　客司右下入精膳司
　儀制司
　　司門　甬道左右科房六間
　　正㕔三間
　　左右房各三間　川堂一間　後堂三間
　　表㕔三間
　祠祭司
　　司門　甬道左右科房六間
　　正㕔三間
　　左右房各四間　川堂一間　後堂三間
　主客司
　　司門　甬道左右科房六間
　　正㕔三間
　　左右房各四間　後堂三間
　精膳司
　　司門　甬道左右科房六間
　　正㕔三間
　　左庫房一間　後堂三間
　　附錄
　　　夷館
正統四年九月改修舊禮部為厰房以館外夷使臣
　　　直房
景泰三年禮部奏本部職掌四夷外國并各處進貢金
銀器皿方物及賞賜之類舊有直房三間係吏房禮三
部堂上官每日候朝處所於内收貯各處進貢賞賜等
物凢今剌(闕/)臣數多賞賜動經萬計收貯不盡遂使各
官每日候官無地可處㸔得吏科北廊房六間是府軍
等衛帯刀上直官軍所處猶有空者乞將帯刀官軍併
作三間其餘三間撥與本部收貯各處進貢金銀方物
及賞賜鈔幣綵縀之類上命如議為禮部直房
　　　修署
正統七年九月修禮部公署
景泰六年五月修禮部四司
　
　
　
　
　
　
　
　
　
　禮部志稿卷七
欽定四庫全書
　禮部志稿卷八
　　　　　　　　　　　　明　俞汝楫　編
　職掌(小序/)
　　語曰官之有司猶農之有畔也韓昭正典冠之
　　誅見為溺職絳侯不能舉錢榖之對安問司存
　　故夫職之義在分也各相守則治交相侵則亂
　　職之義在合也蘄相濟則舉兩相諉則廢我聖
　　祖衆建諸司而著示職掌一書象魏官常垂炳
　　星日列聖奉為章程不愆不忘侵曠之儆代有
　　申飭凡厥有位百度惟貞則庶職修明之效即
　　九官四岳十二牧之秩秩豈足多讓哉禮曺務
　　視諸曹煩劇什伯之職思其居厥惟艱哉服物
　　采章度數等威儀曺是問禋祀醮燎禬恤術禳
　　祠部是問輯瑞来王㑹同玉帛客司是問籩豆
　　有踐燕樂嘉賔董戒光禄祗事奉常膳司是問
　　而兼總條貫則大宗伯少宗伯受成焉噫嚴矣
　　重矣通百給于一身而腓臂異位歸百川于谷
　　王而河濟分流以是知眀作之朝無叢脞之虞
　　豈漫為任哉志職掌
　　　總職掌
禮部堂石刻(國初立于部堂/)
　尚書　侍郎
　　掌禮樂儀章郊廟祭祀朝貢㑹同賔客宴享學校
　　科學之政及天下祀典其品節之分制度之詳講
　　議損益考定而頒行之使儀表中外粲然有倫凢
　　所以敦崇風教厚勵民俗者皆總其職務而奉行
　　其制令其屬有四總部祠部主客膳部
　儀部　郎中　員外郎　主事
　　治禮樂學校貢舉之式凢制詔禮儀(開讀詔赦萬/)
　　(夀節正旦冬至朝賀朔望起居大祀誓戒慶成公/)
　　(侯封拜進歴進春宴享進膳等儀及定服色房舍/)
　　(器皿儀物等制/)
　　表箋(萬夀節正旦冬至表箋本部通類付膳部送/收)
　　印信(照依大小衙門品級鑄造給降及銷毁裁草/印信)
　　頒厯(定造厯日則厯欽天監進呈厯日節次類行/厯様付各布政司造)
　　科舉(定科舉呈式開試日期進士出身/)
　　雜行(旌表孝子順孫義夫節婦及奏各處申報禎/祥灾異定各衙門行移體式等事)
　祠部　郎中　員外郎　主事
　　治祠祭百神及釋道之典凢祠祭(部祀宗廟丁祭/皇陵歴代帝王)
　　(陵廟并一應祭祀喂養犧牲及在外祭祀日期/)
　　學校(國監府州縣學及嵗貢生員教官生員丁憂/事故等事)
　　卜筮醫藥(選舉術士占候醫病/)
　　樂律(神樂觀舞生教坊司樂户侑食樂工/)
　　喪葬(公侯喪禮壙誌贈諡及軍官喪禮優給/)
　　僧道(凢僧道衙門寺觀住持僧道度牒等事/)
　客部　郎中　員外郎　主事
　　治侯邦蕃國朝貢之儀凢四夷朝貢(外國及土/官之屬)
　　賔客(接待外國来使土官進表使臣及禮待賢德/官員)
　　貢舉(起取及考試通經秀才/)
　　建言(定議可否/)
　　給賜(官員軍士外國土官輕重等第/)
　膳部郎中　員外郎　主事
　　治宴賜牲酒膳羞之事凢膳羞(蔵氷蔬種等事/)
　　宴享(公支管待物件及茶飯下程則例/)
　　器物(厨役銅牌公廨什物朝服象牙牌面/)
　　酒醴(成造酒器造酒則例/)
　　雜行(收受表箋本部俸給通類勘合/)
　　　大明㑹典
尚書侍郎掌邦禮其屬郎中員外郎主事掌貳尚書侍
郎之事有所疏請則各舉其職事以質于尚書侍郎而
受其成
儀制清吏司分掌禮儀宗封學校科貢舉其儀度而辦
其名數
祠祭清吏司分掌郊廟羣祀之典及喪禮厯日方伎
之事
主客清吏司分掌諸番朝貢接待給賜之事簡其譯
伴明其禁令凢百官恩賚各省土貢亦𨽻焉
精膳清吏司分掌宴饗牲豆酒膳之事㑹其品數而
程其出納
　聖諭
宣宗皇帝御製禮部箴諭曰朕承大寳臨撫兆民實
頼文武羣臣同心同力以興起治功昔舜命九官十
二牧皆孜孜訓諭虞史書之夫以大舜為君臯陶稷
契軰為之臣猶致儆如此況朕菲薄敢不䆒心然逺
臣既不得數見而又諭之近臣雖朝夕相接亦不得
數以言諭因取古人箴儆之義凢中外諸臣各著一
篇使掲諸㕔事朝夕提觀庶㡬有儆然古之君臣有
交儆之道凢在位君子有以嘉謨告朕者尤朕所樂
聞也
　　　禮部箴
聖人立極法天出治為治之大莫大于禮稽古伯夷為
虞秩宗所典三禮宗伯攸同既治神人亦和上下政本
之地實宣教化惟我祖宗承古之道品節制度式昭禮
教幽明崇卑秩乎有序大法大經靡不偹舉咨爾禮官
夙夜惟寅秉其直清以交神眀安上治民爰及四裔祗
修舊章亦義之比惟卿暨佐汝予協恭暨厥四屬于卿
率從治國去禮猶耕無耜咸篤敬天以懋政事宣徳七
年夏六月
　
　
　
　
　
　
　禮部志稿卷八
欽定四庫全書
　禮部志稿卷九
　　　　　　　　　　　　明　俞汝楫　編
　儀制司
　　朝賀
　　國初朝賀等儀多仍前代之舊後乃斟酌繁簡定
　　為中制以頒示天下具見諸司職掌至嘉靖間稍
　　加更定今備列之首儀注次樂章而附沿革事例
　　於後
　　　正旦冬至百官朝賀儀
洪武二十六年定凡正旦冬至前一日尚寳司陳御座
於奉天殿及寶案於御座之東設香案於丹陛之南教
坊司設中和韶樂於殿内之東西北向其日清晨錦衣
衛陳鹵簿儀仗於丹陛及丹墀之東西設朋扇於殿内
東西列車輅步輦於丹墀東西相向鳴鞭四人左右北
向教坊司陳大樂於丹陛之東西北向儀禮司設同文
玉帛案於丹陛之東金吾衛設䕶衛官於殿内及丹陛
之東西陳甲士於午門外奉天門外及丹墀東西錦衣
衛設將軍於奉天門外丹陛丹墀及奉天門列旗幟於
奉天門外東西典牧官陳仗馬犀象於文武樓南東西
相向欽天監設司晨郎報時位於内道東近北立糾儀
御史二人於丹墀北東西相向内贊二人於殿内外贊
二人於丹墀北東西相向設傳制宣表等官位於殿内
東西相向鼓初嚴文武官具朝服齊班於午門外鼓次
嚴引禮引百官繇左右掖門入詣丹墀東西北向立鼓
三嚴執事官詣華葢殿伺候内官跪奏皇帝具衮冕陞
座鐘聲止儀禮司官跪奏各執事官行禮贊五拜禮畢
贊供事執事官各就位儀禮司官跪奏請陞殿駕興中
和韶樂奏聖安之曲尚寶官捧寶前行導駕官前導扇
開簾捲尚寶官置寶於案樂止鳴鞭報時鷄唱曉對贊
唱排班班齊贊禮唱鞠躬大樂作贊四拜平身樂止典
儀唱進表樂作給事中二人詣同文案前導引序班舉
案繇東門入置殿中樂止内贊唱宣表目宣表目官跪
宣訖俯伏興唱宣表展表官取表宣表官至簾前外贊
唱衆官跪宣表訖内外皆唱俯伏興平身序班即舉表
案於殿東外贊唱衆官皆跪代致詞官跪於丹陛中致
詞云具官臣某等兹遇(正旦則云三陽開泰萬物咸新/冬至則云律應黄鍾日當長至)
恭惟皇帝陛下膺乾納祐奉天永昌賀訖外贊唱衆官
皆俯伏興樂作四拜興平身樂止傳制官詣御前跪奏
傳制俯伏興繇東門靠東出至丹陛之東西向立稱有
制贊禮唱跪百官皆跪宣制(正旦則云履端之慶/冬至則云履長之慶)與卿
等同之贊禮唱俯伏興平身樂止贊執笏鞠躬三舞蹈
贊跪唱山呼百官拱手加額曰萬歳唱山呼曰萬歳唱
再山呼曰萬萬歳凡呼萬嵗樂工軍校齊聲應之贊出
笏俯伏興大樂作贊四拜平身樂止儀禮司官跪奏禮
畢中和樂作奏定安之曲駕興尚寶官捧寶導駕官前
導至華葢殿樂止引禮官引百官以次出
洪武三十年更定同文案玉帛案俱繇殿東門舉進安
於殿中宣表訖舉同文玉帛案俱安於寶案之内
嘉靖十六年更定前一日尚寳司設寶案於奉天殿寶
座之東鴻臚寺設表案二於殿東中門外禮部主客司
設番國貢方物案八於丹陛中道左右欽天監設定時
鼓於文樓之上教坊司設中和韶樂於奉天殿内東西
設大樂於奉天門内東西俱北向至期錦衣衛陳鹵簿
儀仗於丹陛及丹墀東西設朋扇於殿内東西陳車輅
步輦於奉天門丹墀中道北向金吾等衛列甲士軍仗
於午門外奉天門外及丹墀東西旗手衛設金鼓於午
門外列旗幟於奉天門外御馬監設仗馬錦衣衛設馴
象於文武樓南東西相向欽天監設報時位於丹陛之
東鼓初嚴百官具朝服齊班於午門外鼓次嚴引班官
引百官并進表人員及四夷人等次第繇左右掖門入
詣丹墀序立欽天監鷄唱官司晨一員於文樓下西向
錦衣衛將軍六員於殿内之南北向將軍四員於丹陛
四隅東西相向(其餘侍衛將軍各分/立於殿陛等處如儀)鳴鞭四人於丹陛
中道左右北向金吾等衛䕶衛官二十四員於丹陛之
南六員於丹墀之北俱東西相向陳設方物鴻臚寺司
賓署丞一員徹方物案鴻臚寺序班十六員於丹陛中
道左右外贊鴻臚寺鳴贊等官十二員於丹陛及丹墀
東西糾儀御史十二員於丹墀之東西殿前侍班錦衣
衛千戸六員光禄寺署官四員序班二員傳呼鳴鞭錦
衣衛百户四員俱於殿中門外東西相向導表六科都
給事中二員序班二員於表案左右掌領侍衛官三員
於殿内東西相向錦衣衛正直指揮一員於簾右東向
百户二員於簾下左右相向(捲簾畢即趨/出殿門外)各豫立以俟
鼓三嚴執事禮部堂上官并内贊鳴贊一員陳設表案
并舉案序班五員典儀鴻臚寺司儀署丞一員捧表禮
部儀制司官四員展表六部都察院通政司大理寺堂
上官二員宣表致詞并傳制等項鴻臚寺堂上官五員
捧寶尚寳司官二員導駕六科給事中十員殿内侍班
翰林院官四員中書官四員紏儀御史四員序班二員
及各遣祭官俱詣華葢殿外候上具衮冕陞座鍾聲止
入序立違祭官以次復命訖各趨入丹墀班禮部堂上
官跪奏方物并請上位看馬候得㫖復位鴻臚寺卿跪
奏執事官行禮贊五拜叩頭畢贊各供事鴻臚卿跪請
陞殿駕興導駕官前導尚寳官捧寶前行中和樂作奏
聖安之曲上御奉天殿陞座導駕官立於殿内柱下東
西相向侍班翰林官立於東導駕官之後中書官立於
西導駕官之後紏儀御史序班分立於侍班官之下尚
寶官置寶於案分立於導駕官之上樂止鳴鞭報時鷄
唱訖外贊唱排班班齊鞠躬大樂作四拜興平身樂止
内贊贊進表大樂作導表官導表案至殿東中門止序
班舉案入置於殿中退立於東西柱下樂止贊宣表目
禮部堂上官并宣表目官詣殿中跪宣畢各叩頭退贊
宣表展表官取表同宣表官詣殿中跪外贊贊跪衆官
皆跪宣畢展表官分東西先退内外皆贊俯伏大樂作
興平身樂止宣表官退序班舉案置殿東外贊贊跪衆
官皆跪代致詞官跪於丹陛中道致詞云公侯駙馬伯
文武百官某官臣某等(詞與洪武/間所定同)賀訖外贊贊俯伏官
皆俯伏大樂作四拜興平身樂止傳制官詣御前跪奏
傳制俯伏興繇東門靠東出至丹陛之東西向立稱有
制外贊贊跪衆官皆跪宣制(制與洪武/間所定同)宣訖外贊贊俯
伏大樂作興平身樂止贊搢笏鞠躬三舞蹈贊跪唱山
呼百官拱手加額曰萬嵗唱山呼曰萬嵗唱再山呼曰
萬萬嵗贊出笏俯伏大樂作四拜興平身樂止鴻臚卿
詣御前跪奏禮畢鳴鞭中和樂作奏定安之曲駕興尚
寶官捧寶導駕官前導至華葢殿樂止引班官引百官
人等以次出序班徹方物案所司設黄幄於丹陛上陳
王府及勲臣總兵官外夷所進馬匹於丹陛内禮部并
鴻臚寺官立於丹墀東候上易便服御黄幄甲士行禮
畢禮部官詣御道中跪奏御馬過奏畢復位候御馬過
詣御道中跪奏馬過畢駕還宫(嘉靖四十一年更名奉/天殿曰皇極殿門曰皇)
(極門華葢殿曰中極/殿後具儀俱用新名)
舊制冬至日即行賀禮嘉靖九年分祀二郊以冬至大
報是日行慶成禮次日行冬至朝賀禮畢舉慶成宴本
年再定次日上詣内殿行節祭禮又詣母后前行賀禮
畢始御奉天殿受百官賀
　　　冬至大祀慶成儀
嘉靖七年定上大祀禮成駕還百官具朝服於承天門
外橋南立迎駕隨至奉天殿丹墀内侍立執事官先至
華葢殿前東西拱立候上御華葢殿具衮冕服陞座鴻
臚寺堂上官跪奏執事官行禮鳴贊贊入班鞠躬五拜
叩頭興平身各供事鴻臚寺堂上官跪奏請陞殿教坊
司樂作上御奉天殿陞座樂止錦衣衛官傳鳴鞭鴻臚
寺堂上官傳排班鳴贊贊排班班齊鞠躬四拜興平身
贊跪鴻臚寺堂上官於丹陛中道跪致詞曰公侯駙馬
伯文武百官某官臣某等恭惟圜丘大報載成禮當慶
賀致詞畢繇殿東門入殿内侍立鳴贊贊俯伏興鞠躬
樂作四拜興平身樂止鴻臚寺堂上官於殿内跪奏禮
畢傳贊禮畢錦衣衛官傳鳴鞭上還宫百官退
　　　萬壽聖節百官朝賀儀
洪武二十六年定儀與正旦冬至同但致詞云恭惟皇
帝陛下萬壽令節(至三十年改/令節為聖節)臣某等誠懽誠忭敬祝
萬萬嵗壽
嘉靖年定儀亦與正旦冬至同但鴻臚寺加設玉帛案
二於殿内簾前致詞詞與洪武年間所定同
　　　朝賀樂
洪武間定(以後樂/俱同)殿内中和韶樂
　樂器　麾一　簫十二　笙十二　排簫四　横笛
　　十二　塤四　箎四　琴十　瑟四　編鍾二
　　編磬二　應鼓二　柷一　敔一　搏拊一
　樂章
　　陞殿奏聖安之曲　乾坤日月明八方四海慶太
　　平龍樓鳳閣中扇開簾捲帝王興聖感天地靈保
　　萬壽洪福增祥光王氣生陞寳座永康寧
　　公卿入門奏治安之曲(後不/用)　忠良為股肱昊天
　　之德承主恩森羅拱北辰御爐香遶奉天門江山
　　社稷興安天下軍與民龍虎會風雲賀萬壽聖明
　　君
　　　丹陛大樂
　樂器　麾一　戱竹二　簫十二　笙十二　笛十
　　二　頭管十二　􁐼八　琵琶八　二十絃八
　　方響二　鼓二　拍板八　杖鼓十二
　樂章
　　百官行禮奏萬嵗樂朝天子之曲　雨順風調昇
　　平世萬萬年山河社稷八方四靣干戈息慶龍虎
　　風雲㑹(右萬嵗樂/)
　　聖德聖威洪福齊天地御階前文武兩班齊擺列
　　在丹墀内舞蹈揚塵山呼萬嵗統山河壯帝畿禮
　　儀讃稽慶龍虎風雲㑹(右朝天子/)
　　還宫奏定安之曲　九五飛聖龍千邦萬國敬依從
　　鳴鞭三下同公卿環珮響玎□掌扇䕶御容中和
　　樂音呂濃翡翠錦繡擁還華葢赴龍宫
　　　歴朝事例
洪武元年令正旦冬至及壽日各衙門不許於寺觀
行香其萬嵗牌不許復設二十二年令凡遇大朝賀除
已習儀及具服官員許入班其餘便服人員止於午門
外行禮執事官於華葢殿行禮排甲帶刀侍衛之人免
拜五府六部等官於殿内侍立(今皆入班/)奏事止於華
葢殿
永樂六年令帝王生日先於宗廟具禮致祭然後序家
人禮百官慶賀禮畢筵宴
嘉靖七年奏准凡遇萬壽聖節正旦冬至大朝賀先令
承天門端門及左右闕門守門内外官員嚴禁雜人行
走鼓初嚴執事官并侍衛官軍先入次皇親公侯駙馬
伯次在京文武品官次來朝品官次内外雜職次生儒
次外國四夷人至奉天殿下文武百官依品級序立毋
得攙越亂班禮畢外國四夷先出次生儒次雜職次文
武品官次侍衛官軍及儀從人等俱盡象馬方行其金
水橋東西角門各添設序班凡有攙越者御史序班糾
舉拏奏若有市井奸人假借儒吏衣巾冒入殿庭錦衣
衛官校緝拏又令凡正旦冬至聖節百官俱於先期之
三日及二日習儀正旦冬至於朝天宫聖節於靈濟宫
九年更定郊祀冬至習儀於先期之七日及六日二十
一年令聖節正旦冬至俱赴朝天宫習儀凡正旦節自
十二月二十八日起至正月二十日止百官俱吉服通
政司不奏事冬至前三日後三日聖節前三日後三日
俱吉服通政司亦不奏事凡朝賀班首致詞官例用勲
臣有缺則禮部題請欽定凡進賀表目親王各一通各
處掛印總兵官各一通朝鮮國王一通南京禮部等衙
門一通浙江等布政司按察司直𨽻府州等衙門各一
通南京中軍等都督府一通中都留守司浙江等都司
直𨽻衛所等衙門各一通凡大朝賀先期禮部移文各
衙門取具執事等官職名并陳設儀衛等項數目榜揭
習儀處所以便供事
隆慶二年題准丹墀糾儀序班添二員
萬厯七年諭衍聖公以萬壽入賀朝廷待以賔禮不在
文武職官之列不必朝㕘九年題准衍聖公及顔曾孟
三氏子孫只許三年一次入賀於朝覲年行
　　　中宫正旦冬至命婦朝賀儀
洪武二十六年定凡正旦冬至前期一日女官陳設御
座於宫中設香案於丹墀之南其日内官陳設儀仗於
丹陛之東西及丹墀東西女官擎執者立於御座之左
右陳女樂於丹陛東西北向設箋案於殿東門外設班
首拜位於中道之東西設命婦拜位於丹墀北向設司
贊位於丹墀東西設司賔位於北東西相向設内贊二
人位於殿内東西命婦至宫門外司賓引命婦入就拜
位女官具服侍班如常儀尚宫尚儀等官詣内奉迎尚
儀奏請陞座皇后具服出導從如常儀樂作陞座樂止
司贊唱班齊樂作贊四拜樂止内贊唱進箋引箋案女
官前導舉箋案女官二人舉案繇殿東門入樂作至殿
中樂止贊衆命婦跪内贊唱宣箋目宣箋目女官宣訖
興唱宣箋展箋女官詣案前取箋宣箋女官宣訖興舉
案者舉案於殿東贊命婦皆興司賓引班首繇東階升
樂作自東門入至殿中樂止内贊唱跪班首跪司贊唱
跪衆命婦皆跪班首稱某夫人妾某氏等兹遇(正旦則/云履端)
(之節冬至則/云履長之節)敬詣皇后殿下稱賀(今班首致詞稱賀/俱司言女官代)内
贊司贊同唱興班首及殿外命婦皆興司賔引班首繇
西門出降自西階樂作至拜位樂止贊拜樂作四拜樂
止司言前跪將㫖繇東門靠東出至於丹陛東西向立
稱有㫖司贊唱跪衆命婦皆跪司言宣㫖(正旦則云履/端之慶冬至)
(則云履/長之慶)與夫人等同之贊興衆命婦皆興司贊唱拜樂
作四拜樂止尚儀跪奏禮畢皇后興樂作還宫樂止引
禮引命婦以次出
　　　中宫千秋節命婦朝賀儀
洪武二十六年定中宫千秋節命婦朝賀禮儀與正旦
冬至同但致詞云兹遇千秋令節敬詣皇后殿下稱賀
不傳㫖
　　　朝賀女樂
　樂器　戯竹二　簫十四　笙十四　笛十四　頭
　　管十四　􁐼十　琵琶八　二十絃八　方響六
　　　鼓五　拍板八　杖鼓十二
　樂章　天香鳳韶　寶殿光輝晴天暎懸玉鉤珍珠
　　簾櫳瑶觴舉時簫韶動慶大筵來儀鳳昭陽玉帛
　　齊朝貢讚孝慈賢助仁風歌謡正在昇平中謹獻
　　上齊天頌
　　　太皇太后聖旦正旦冬至命婦朝賀儀
　　　皇太后聖旦正旦冬至命婦朝賀儀
　儀注樂器俱與中宫同
　樂章　天香鳳韶　龍樓鳳閣彤雲曉開繡簾天香
　　芬馥瑶階春煖千花簇壽聖母齊頌祝御筵奏獻
　　長生曲坤道寧品類咸育和氣四時調玉燭饗萬
　　萬年太平福
凡命婦例應朝賀者禮部先期告示各照其夫品級具
珠翠冠大袖紅衫霞帔齎執禮部印信票帖清晨自北
安東安西安等門從便入至東西華門外候引入宫朝
賀
　　　東宫親王并妃正旦冬至宫中朝賀儀
洪武初定凡正旦冬至日上位中宫陞乾清宫御座侍
從導引如常儀引禮引皇太子及妃親王及妃詣上位
前贊禮贊鞠躬四拜皇太子親王皆鞠躬四拜平身皇
太子妃親王妃皆四拜贊禮引皇太子詣前贊跪皇太
子跪引禮贊跪皇太子妃諸王及妃皆跪皇太子稱長
子某兹遇(履端之節/履長之節)謹率諸弟某等欽詣父王陛下稱
賀贊禮贊俯伏興平身皇太子妃諸王妃興贊禮引皇
太子復位贊鞠躬四拜皇太子諸王皆鞠躬四拜興平
身皇太子妃親王妃皆四拜禮畢引禮引皇太子及妃
諸王及妃詣中宫前贊禮贊鞠躬四拜皇太子親王皆
鞠躬四拜興平身皇太子妃親王妃皆四拜贊禮引皇
太子詣前贊跪皇太子跪引禮贊跪皇太子妃諸王及
妃皆跪皇太子稱長子某兹遇(履端之節/履長之節)謹率諸弟某
等恭詣母后殿下稱賀贊禮贊俯伏興平身皇太子俯
伏興平身引禮贊俯伏興平身諸王皆俯伏興平身皇
太子妃親王妃興贊禮引皇太子復位贊鞠躬四拜皇
太子諸王皆鞠躬四拜興平身皇太子妃親王妃皆四
拜禮畢引禮引皇太子親王及妃皆出
洪武七年更定不致詞止行八拜禮
　　　東宫親王并妃正旦冬至朝賀太后儀
同前
　　　東宫正旦冬至百官朝賀儀
洪武二十六年定凡正旦冬至日典璽官設東宫座於
文華殿中錦衣衛設儀仗於殿外東西教坊司設大樂
於文華殿内東西北向府軍衛列甲士旗幟於門外錦
衣衛設將軍十二人於殿中門外及文華門外東西相
向立儀禮司官設箋案於殿東門外設文武官拜位於
文華殿門外設傳令宣箋等官位於殿内東西執事官
先行四拜禮畢各就位引禮引各官詣文華門外北向
立儀禮司官啓請陞座導引官奉迎東宫具冕服出樂
作陞座樂止贊禮唱班齊鞠躬樂作四拜興平身樂止
唱進箋給事中前導箋案繇殿東門入置殿中内贊唱
宣箋目宣訖俯伏興平身唱宣箋外贊唱跪展箋官詣
案前取箋宣箋官宣訖内外皆贊俯伏興平身即舉案
於殿東外贊唱衆官皆跪代致詞官中道跪致詞云具
官臣某等兹遇(正旦則云三陽開泰萬物咸亨/冬至則云律應黄鍾日當長至)敬惟皇
太子殿下茂膺景福賀畢唱衆官皆俯伏興平身傳令
官跪啓傳令繇東門左出至丹陛東西向立稱有令贊
衆官皆跪宣令(正旦則云履端之節/冬至則云履長之節)同臻嘉慶贊俯伏
興樂作四拜平身樂止儀禮司官跪啓禮畢
　　　東宫千秋節百官朝賀儀
洪武二十六年定東宫千秋節百官朝賀禮儀與正旦
冬至同但致詞云兹遇皇太子殿下壽誕之辰臣某等
敬祝千嵗壽不傳令
宣德九年令皇太子千秋節冬至親王及天下五品以
上衙門遣官進箋者同在京文武百官詣文華殿行賀
東宫舊在文華殿南靣受朝嘉靖間以文華殿為上位
臨御别殿改覆黄瓦隆慶二年册立皇太子詔於文華
殿門東間設座受羣臣朝賀百官於文華門外列班
　　　朝賀樂(朔望朝㕘同/)
　樂器　戯竹二　簫四　笙四　笛四　頭管四
　　􁐼四　琵琶二　二十絃二　方響二　鼓一
　　拍板二　杖鼓六
　樂章
　　陞殿還宫百官行禮奏千秋嵗　堯年舜日勝禹
　　周慶雲生繚繞鳳樓風調雨順五榖収萬民暢歌
　　謳
　　　東宫妃正旦冬至命婦朝賀儀
洪武間定前期女官陳設東宫妃座於宫中南向至日
清晨内官設儀仗於丹陛之東西及丹墀之東西贊禮
女官設外命婦班位於丹墀重行北向設贊禮位於丹
墀之東西設引禮二人位於外命婦班之北東西相向
設内贊女官二人位於宫内之東西外命婦既至宫門
引禮引命婦入就拜位侍衛者侍班如常儀尚儀入閣
啓東宫妃服禮服以出侍從如常儀樂作陞座樂止贊
禮贊班齊樂作贊四拜外命婦皆四拜樂止引禮引班
首繇西階升樂作自西門入進當座前北向立定樂止
内贊贊跪班首跪贊禮贊跪外命婦皆跪班首致詞云
某國公夫人妾某氏等兹遇(履端之節/履長之節)敬詣皇太子妃
殿下稱賀内贊唱興外命婦皆興引禮引班首繇西門
出復至拜位贊禮贊四拜外命婦皆四拜平身樂止尚
儀啓禮畢皇太子妃興樂作還宫樂止引禮引外命婦
以次出
　　　聖節正旦冬至王府慶祝儀(見王國禮/)
　　　聖節正旦冬至天下司府州縣慶祝儀
洪武間定凡遇正旦冬至聖誕之辰各處司府州縣官
公㕔各齎沐具公服行禮(後改用/朝服)告天祝壽曰某衙門
某官臣某等荷國厚恩叨饗禄位皆頼天生我君保民
致治今兹(正旦冬/至聖誕)聖壽益增臣等下情無任忻躍感戴
之至
宣德四年令在外大小衙門遇正旦等節慶賀禮俱照
洪武初蹈山呼行十四拜禮
　
　
　
　
　
　
　禮部志稿卷九
欽定四庫全書
　禮部志稿卷十
　　　　　　　　　　　　明　俞汝楫　編
　儀制司職掌
　　朝儀
　　國初所定朝儀略具諸司職掌累朝以漸而詳其
　　增定見行者有朔望儀常朝儀午朝諸儀而班次
　　出入各有禁例具列於後
　　　朔望朝儀
洪武三年定凡朔望日上皮弁服御奉天殿百官公服
於丹墀東西對立俟引班引合班北靣立再拜班首詣
前同百官鞠躬唱某官臣某起居贊禮唱聖躬萬福班
首平身復位同百官皆再拜引班引百官分班仍對立
省府臺部官諸衙門有事奏者繇西階陞殿奏事畢降
自西階引班引百官以次出如無事奏則侍儀繇西階
陞殿跪奏如之俟侍儀降階引班導百官出十四年定
凡朔望日文武百官各具朝服俟鼓三嚴公侯一品二
品官入東西角門俟其餘三品以下先於丹墀内班横
行序立鍾三鳴公侯一品二品以次入班序立鍾鳴畢
儀禮司奏外辦導駕官導上位陞御座鳴鞭訖鳴贊唱
班齊通贊詣中道班首臣某等起居聖躬萬福畢百官
行五拜禮儀禮司奏禮畢而退十七年令百官凡遇朔
望免行起居禮後更定朔望日上御奉天殿百官各具
公服行禮常朝官序立於丹墀東西相向謝恩見辭官
序立於奉天門外北向候上陞座鳴鞭鴻臚寺贊排班
樂作常朝官行一拜三叩頭禮畢樂止復班鴻臚寺奏
謝恩見辭於奉天門外行五拜三叩頭禮畢鳴鞭駕興
　　　常朝御殿儀(國初常朝或御殿今不行/)
洪武初定凡早朝文官自左掖門入武官自右掖門入
如華葢殿朝至鹿頂外東西序立鳴鞭訖守衛官至鹿
頂内行禮訖就侍立位各衙門官以次行禮訖有事奏
者入奏無事奏者四品以上及應陞殿者入殿内侍立
五品以下官出至鹿頂外列班北向立候鳴鞭以次出
如奉天殿朝俱於華葢殿行禮奏事畢五品以下官詣
丹墀依品級列班重行北向立四品以上及翰林院官
給事中監察御史等官於中左中右門伺候鳴鞭各詣
殿内序立候朝退捲班以次出如先於奉天殿朝後却
奏事者文武官於丹墀内依品級重行北向立候鳴鞭
行禮訖四品以上及翰林院官給事中監察御史等官
陞殿侍立五品以下仍前序立候謝恩見辭人員行禮
訖鳴鞭捲班退有事奏者於奉天門或華葢殿進奏無
事奏者以次出二十二年令奉天殿常朝五府六部都
察院通政司大理寺錦衣衛等官於殿内侍立奏事止
於華葢殿二十四年定侍班官員凡文武官除分詣文
華殿啓事外如遇陞殿各用履鞵照依品級侍班有違
越失儀者從監察御史儀禮司糾劾東班則六部堂上
官各於部掌印官都察院堂上官十三道掌印御史通
政司大理寺太常寺太僕寺應天府翰林院春坊光禄
寺欽天監尚寶司太醫院五軍斷事官及京縣官西班
則五軍都督及首領官錦衣衛指揮各衛掌印指揮給
事中中書舍人二十六年令凡文武百官於奉天華葢
武英等殿奏事必須穿著履鞵方許入殿違者從糾儀
御史禮部儀禮司官紏劾送法司如律問罪
　　　常朝御門儀
洪武初定凡早朝文官自左掖門入武官自右掖門入
如奉天門朝至金水橋南各依品級東西序立候鳴鞭
訖以次隨行至丹墀内東西相向序立守衛官先行禮
畢東西序立文武官入班行禮有事者以次進奏無事
奏者隨即入班朝退捲班分東西出
近儀凡早朝鼓起文武官各於左右掖門外序立候鍾
鳴開門各以次進過金水橋至皇極門丹墀東西相向
立候上御寳座鳴鞭鴻臚寺官贊入班文武官俱入班
行一拜三叩頭禮分班侍立鴻臚寺官宣念謝恩見辭
人員傳贊午門外行禮畢鴻臚寺官唱奏事各衙門應
奏事件以次奏訖御史序班糾儀(無失儀官則/一躬而退)鴻臚寺
官跪奏奏事畢鳴鞭駕興百官以次出
隆慶六年定以三六九日視朝
　　　凡朝班序立
洪武二十四年令禮部置百官朝班序牌大書品級列
丹墀左右木柵之上文武百官照品序立侍班二十六
年令公侯序於文武班首次駙馬次伯自一品而下各
照品級文東武西依次序立風憲紏儀官居下朝北給
事官居文武第一班之後稍近上便於觀聽不許攙越
如有奏事須要從班末行至御前跪奏不許於班内横
過奏畢即便入班序立
永樂初令内閣官員侍朝立在金臺東錦衣衛在西後
移下貼御道東西對立
景泰三年令師保兼官品同者立班以衙門為次
天順三年奏准凡方靣官入朝遞降京官一班序立
嘉靖九年令常朝官叩頭畢内閣官於東陛錦衣衛官
於西陛各以次陞立於寳座之東西錦衣衛官在司禮
監官之南遇有欽差官及四夷人等領勅翰林院詹事
府左右春坊司經局堂上官輪流一人捧勅立於内閣
官之後稍上候領勅官面辭捧勅官下立於御前候承
㫖訖繇左陛而下循御道邊行授與領勅官仍回至本
班立
萬厯三年題准常朝該日記注起居史官四員列於東
班各科給事中之上稍前以便觀聽四年議准五府都
督官常朝班次不當入侯伯班仍照殿班立於錦衣衛
官之後稍上待錦衣衛堂上官詣金臺邊北司官於臺
下各侍立仍與南北司無執事官同班而序於其上
　　　凡入朝次第
洪武二十四年令朝㕘將軍先入近侍官員次之公侯
駙馬伯又次之五府六部又次之應天府及在京雜職
官員又次之
成化十四年令朝㕘官員遇鼓起時俱於左右掖門外拱
候東西班次照依衙門品級序其進士各照辦事衙門
次序立於見任官後
　　　凡糾舉失儀
洪武初令百官有未閑禮儀新任及諸武臣聽侍儀司
官每日於午門外演習御史二員監視有不如儀者紏
舉百官入朝失儀者亦紏舉如律又令朝班每日都察
院輪委監察御史二員侍班紏察失儀
𢎞治十二年令朝班内或言語喧嘩及吐唾在地者許
序班挐送御前請處該奏請者具本奏請十四年令早
朝遇雨門上奏事紏舉失儀人員序班一員挐住一員
門上面奏
嘉靖元年奏准失儀官員應面紏者御史照舊先紏若
御史不紏許序班紏但不許越次六年令凡奉天門早
朝畢聖駕下階南行兩班官員不許輒便退班與御轎
並行亦不許吐唾語話序班往來巡視有違犯者堂上
官具奏其餘即時挐赴御前治罪十年題准六科每月
給事中二員凡遇閘朝與紏儀御史及鴻臚寺官同行
查㸃十一年令朝㕘官不遵禮法者三品以上具奏處
治其餘即時挐奏鴻臚寺官通同不行紏舉一體治罪
萬厯四年議准於左右掖門内各設序班分立東西與
原設催促入班序班二員一同紏察有喧嘩説話者即
時記認候奏事畢一併紏舉　十一年令於金水橋邊
增設序班三員北向站立俟東西兩班站定各於班末
熟視有囘顧耳語咳𠻳吐唾者即時糾舉其京堂四品
以上翰林院學士及領勅官俱不面紏　十二年議令
吉服朝㕘日期除祭祀齋戒不面紏外其餘照常糾儀
　又令㕘將見朝在京營者照京官儀不贊跪在外者
照外官儀贊跪失儀俱面糾
　　　午朝儀
景泰初定凡午朝上御左順門先期内官設御座於左
順門之北設案稍南文武執事奏事等項官員俱於左
掖門内伺候駕出視朝各官照班次序立内閣并五府
六部奏事官六科侍班官俱於案西序立侍班御史二
員序班二員将軍四員俱於案南面北立鴻臚寺
鳴賛一員於案東面西立錦衣衛鴻臚寺堂上官於
奏事官班以次面東立管將軍官并侍衛官立於將軍
之西五府六部等衙門官照依衙門次第出班奏事通
政司官照依常例引人奏事三法司官遇有奏事俱隨
班其常日答應内刑部大理寺郎中等官各一員答應
都察院侍班御史答應其餘衙門官有事者分管答應
鴻臚寺官贊奏事畢徹案各官退各衙門如有機宻重
事許赴御前具奏　二年令午朝翰林院先奏事
萬厯三年題准午朝該日記注起居史官四員列於御
座西稍南
　　　忌辰朝儀
凡遇各廟忌辰上服淺淡服御奉天門視事不鳴鍾鼓
百官各服淺淡服黑角帯朝㕘其謝恩見辭官具公服
如常儀
永樂元年奏定前二日上服淺淡服御西角門視事(宣/德)
(十年仍改奉/天門視事)不鳴鍾鼓不行賞罰不舉音樂禁屠宰文
武百官各具淺淡服黑角帶朝㕘　二年令今後輟朝
誦經等事不必行
宣德三年令凡遇忌辰通政司禮部兵馬司免引囚奏
事　五年勅淳皇帝淳皇后忌日官員朝㕘輟奏事高
皇帝髙皇后文皇帝文皇后昭皇帝忌辰悉輟朝㕘
正統三年正月初三日恭遇宣宗章皇帝忌辰令陞殿
朝㕘如常儀
𢎞治十四年令遇忌辰朝㕘官不許服紵絲紗羅恭仁
康定景皇帝恭讓章皇后忌辰如遇節令服青緑花様
宣宗章皇帝忌辰如遇奏祭祀許服紅
嘉靖元年奏准正月初三日宣宗章皇帝忌辰二月十
九日恭仁康定景皇帝忌辰十一月初五日恭讓章皇
后忌辰許穿青紵絲
隆慶元年題准凡遇忌辰文武百官不問内外班行謝
恩見辭俱淺淡色服烏紗㡌黑角帶不許用公服
　　　輟朝儀
凡聞皇妃喪輟朝三日發引下葬各免朝一日親王喪
輟朝三日公主喪及下𦵏各輟朝一日羣王及文武大
臣喪年終類輟朝一日先期禮部具奏仍出告示於長
安左右門至日早朝不鳴鍾鼓不鳴鞭不設儀仗文武
百官各服淺淡服黑角帶於奉天門朝㕘其謝恩見辭
官員亦不許公服如常朝官服色
　　　諸王朝見儀
洪武二十六年定凡各王大朝行八拜禮常朝一拜叩
頭禮凡伯叔兄見天子在朝行君臣禮於便殿内行家
人禮伯叔兄坐東面西坐受天子四拜伯叔兄就於受
禮位坐天子居正中南面坐以尚親親之義存君臣之
禮
　　　外戚朝見儀
洪武二十六年定皇后父見上行君臣禮后見父母行
家人禮皇太子見皇后父母皇后父母立於東西向皇
太子立於西東向行四拜禮皇后父母立受兩拜答兩
拜
　　　百官朝見儀(出入等儀附/)
凡百官朝見　洪武二十六年定稽首頓首五拜乃臣
下見君上之禮先拜手稽首四拜後一拜叩頭成禮稽
首四拜者百官見東宫親王之禮其見父母亦行四拜
禮其餘官長及親戚朋友相見止行兩拜禮
凡謝恩見朝　洪武二年令在京文武官有故告假及
出使皆奉辭還皆奉見而奉特㫖授官及除授内外百
職皆即時謝恩到任之日仍望闕行禮省選者亦到任
日望闕行禮或除郡縣官給賜銀物聽宣諭者皆總行
謝禮俱五拜三叩頭(其應合謝恩見辭及/應免者詳見鴻臚寺)　又令凡早
朝謝恩見辭人員都察院輪委監察御史二員侍班
凡謝恩者居先見者次之辭者又次之俱行五拜三叩
頭禮　凡内外諸司文武官員已入流者謝恩見辭必
具公服行禮　凡朝覲進表箋官員見辭謝恩俱用公
服如面除而不及具服即時謝恩者勿拘其或常服見
者綴班後如以軍務遠來及承制使還即時引見者不
在此例　凡在外諸司遣人來朝及朝使還京者俱先
朝見後詣所司否者以違制論
永樂六年奏准在外軍民官司及各王府公差人員在
京公侯駙馬伯都督及内官出使隨帶人員并各衛所
等衙門公差人等到京除例該引見者照例外其不在
常例者俱赴鴻臚寺報名謝恩見辭本寺將各人姓名
附簿仍將各起總數每日早另具題本進呈及引各人
於承天門外行叩頭禮(今在午門/前行禮)　二十二年令凡方
面大臣來朝鴻臚寺即皆引見
宣德九年令在外各衙門官吏人等該謝恩者許在本
處望闕謝恩其有事赴京朝見待有明文方許
成化間奏准凡謝恩見辭應該鴻臚寺報名官員俱用
報單或親自赴寺或差人逓報各從其便　凡病痊官
員舊例免見以後惟文武四品以上及翰林院學士尚
寳司六科都給事中武官公侯伯都督及駙馬儀賔錦
衣衛指揮等官患病過三日者俱公服於午門外行朝
見禮若大臣曾䝉遣醫調治并賜物慰問者行禮後仍
面謝大臣考滿有賜者同
凡出入　洪武二十六年定文武百官出入朝門各照
品級第加遜敬如一品以下官遇公侯駙馬加敬禮立
則旁立行則後從三品四品官遇一品官加敬禮行立
俱後從五品以下官倣此俱不許攙越失儀如有宣召
不在此限　又定官員入朝門須要拱手端行威儀整
肅不許私揖及吐唾不敬　又令入朝行立坐食去處
不許談笑喧嘩指畫窺望
凡行走　洪武初令百官早朝入班行禮及朝退捲班
俱分文東武西不許徑越御道東西行走如在奉天門
朝其有事東西往來者出至金水橋南行過　二十六
年令大小官員隨從上位行丹墀身常朝北不許南向
或左或右環轉隨侍如上位陞奉天門及丹陛其隨從
官員不得徑行中道并正道如有㫖令行方許於側邉
隨行　又令官員人等入内府合行門道須從邉行不
得當中如東門近東邊行西門近西邊行其門東西相
向者近南邊行如遇雨雪免朝有事奏者不拘此限
又令奉天殿丹陛中三道階級并奉天門中三道階級
皆不許人行百官繇東西階行傳制遣使持節進表等
儀皆繇東階出入隨駕傘扇儀仗繇正門中道兩旁出
入　又令朝廷頒降詔書冊命從中道中門出近東而
行其内外官員齎捧御製文字及御用之物進呈不許
直行中道或左右取便以行至御前正中跪進御膳等
物亦不可當中道直行許正道邉左以進凡御座處即
為正道如上御奉天門則於正門邉東入將至御前正
中供具膳畢而出亦如之若上常所往來處其奉御内
侍捧執御用之物聽使令者皆須近後取便左右行不
許隨後徑馳中道
凡聽諭　洪武二十六年令百官朝㕘遇有聖諭教戒
須要專心致意拱聽分明省身克己不許放肆　二十
九年令凡有聖諭大小百官於丹陛前或奉天門各照
品級序立候上御座跪聽
凡受賜　洪武三年令以所賜物先置奉天門内乃引
其人入見聽宣諭然後給之就令謝恩而去　八年令
朝官受賜於御前跪受如衣則服以拜賜皆五拜叩頭
在官受賜者初行四拜受賜後四拜
凡賜座　洪武初令凡朝退燕閒及行幸處文職三品
以上武職二品以上及勲舊文學之臣賜座其餘非奉
特㫖不許輒坐　二十六年令文武官御前侍坐遇有
大小官員奏事必須起立候奏事畢復坐不許倨坐失
儀如有特㫖賜坐則復坐　又令凡賜坐不許推讓坐
後遇有顧問初時跪對畢即坐若復有所問坐朝上對
不必更起同列侍坐或被顧問一人奏對餘皆静聽毋
攙言勦説如各有所見候其人言畢方許前陳　又令
執政大臣年高者取自特㫖免朝倘有顧問於便殿賜
坐
凡雜儀　洪武初令百官既具朝服公服之後毋舉笏
行私禮　又令朝㕘近侍病嗽者許即退班或一時眩
暈及感疾不能侍立者許同官掖出　又令百官入朝
遇雨雪許服雨衣　又令文武官除本等紗㡌外遇雨
雪許戴雨㡌公差出外許戴㡌子入城不許其公差人
員出外者亦如之
成化十三年奏准文武官員入朝大臣常川許帶官吏
頭目每人二名若遇隂雨大臣添一人小官許帶一人
各執雨具　近例朝覲外官及舉監人等不許擅戴煖
耳入朝
　　　諸司奏事儀
凡早朝奏事　洪武二十九年定凡上御奉天門百官
行叩頭禮畢分東西班序立儀禮司依次贊某衙門奏
事奏畢復入班候諸司奏完儀禮司贊奏事畢退出其
奏事次第一都督府二十二衛三通政司四刑部五都
察院六監察御史七斷事司八吏部等五部九應天府
十兵馬司十一太常寺十二欽天監若太常寺奏祭
祀則在各衙門之先　又定凡上御奉天華葢謹身殿
奏事百官行叩頭禮畢近侍官及監察御史陞殿侍班
其奏事官俱陞殿分東西班立儀禮司依次贊某衙門
奏事奏畢各官依次退出其餘官員不陞殿者俱於中
左中右門外兩廊伺候奏事官出則皆出若於文華殿
啓事則詹事府在先餘依奏事次第
永樂七年令大寒早朝上御奉天門百官行叩頭禮侍
班俟鴻臚寺官引謝恩見辭人員行禮畢駕興御右順
門内便殿百官有事奏者以次入奏無事者退治職務
正統七年令凡看牲及遣祭官遇聖駕陞殿俱於殿中
復命若御奉天門視事亦於百官未行禮之先復命
成化元年令每日早朝各衙門并公差官員具本面奏
及通政司類進本狀各具手本備開所奏事件送禮科
収照次日將収到奏目并各衙門送到奏題本狀通具
奏目送司禮監交収以候類進
凡晚朝奏事　洪武二十九年定凡晩朝惟通政司六
科給事中守衛官奏事各衙門有軍情重事許奏餘皆
不許
永樂四年令六部及近侍官有事當商確者皆於晚朝
陳奏
凡奏啓事目　洪武二十八年定
　五軍都督府合奏啓　軍情　機宻　守衛門禁等
　　事　修築城池　改設衛所　賞賜馬匹關換轉
　　銷等項　提問軍職　整㸃大軍官員房屋　調
　　撥官軍及陞調隊伍　内外軍官奔喪遷𦵏祭祀
　　　旗軍併鎗陞用月報為事軍官　官軍有弟姪
　　兒男為事充軍告完聚　關領軍器　給配為奴
　　人口告給聚　提取邉境恩軍　查理軍士囘話
　　　軍官替職未及六十嵗者各都司年終囘銷未
　　完勘合官吏　還鄉老㓜軍屬　首告収藏軍器
　　　知在原告患病在逃病故　五軍所屬在京衛
　　分凡奏啓事務除軍中機宻事情及守衛門禁關
　　防等事不分官旗軍人許令徑奏其餘合行事務
　　俱繇該府具奏施行
　吏部合奏啓　除授官員陞調改除黜陟　開設革
　　併衙門　襲爵封贈　誥勅散官　土官承襲
　　致仕官員　貼黄　給由起復考覈給假官員
　　監生問事吏員書寫告出仕放囘事故人材秀才
　　　官員人等告侍親殘疾　送問五品以上官員
　　　起取人材秀才官員復姓更名　官員告極刑
　　　吏告重役　京官并問事書冩人告丁憂　進
　　人材秀才册
　户部合奏啓　嵗奏㑹計税糧馬草　改撥糧儲
　　賑濟饑民　賞賜　水旱災傷　抛荒田土除豁
　　税糧　儹運邊方糧儲　調撥官軍屯種　為事
　　官軍告免追該扣俸糧　給散煎鹽工本　預備
　　糧儲　提問在外五品以上官員在京官員　原
　　告病故拖欠并侵盜錢糧追徵無納　歸并州縣
　　㸃閘户口　欽給官民房屋田地　各處盤㸃糧
　　斛
　禮部合奏啓　賞賜　軍官祭祀　建言　表箋
　　灾異　旌表　科舉　四夷進貢　鑄降印信
　　罷閒事故生員　雨澤　日月交食　歴日　館
　　待賓客　侍親　遣官祭祀為格為例　冠婚喪
　　祭　外國請求　考察禮儀制度　厨役告事故
　　　下程鈔錠　僧道度牒
　兵部合奏啓　選用軍職陞調襲替除降等項軍務
　　　誥勅封贈　馬政送収關換整㸃調撥　優給
　　　貼黄　符驗　陞用總小旗　整㸃大軍　開
　　設衙門優給軍役等項　調撥官軍　整理驛傳
　　　投充力士較尉　軍職官員家人投軍　軍官
　　軍人告給正軍　垜集首報查理軍士　旗軍勘
　　合由帖　給賞　軍官復姓更名　原告逃故
　　䕶衛軍旗及邊衛恩軍有犯提取　提問軍職并
　　在京文職及在外文職五品以上官
　刑部合奏啓　追問黨逆　處决重囚　犯法軍官
　　　送問并申訢回話等項　首黨逆原告實引賞
　　發落犯人涉虚抵罪踈放被誣者提問軍職并在
　　京文職及在外五品以上官各衙門盤獲犯屬
　　提邉遠恩軍　病故原告并被問軍官　追贓不
　　足家屬　綁縳民害等項得實引賞原告發落犯
　　人　抄劄入官馬驘　編發恩軍工役囚人進册
　工部合奏啓　水利水害修築河岸橋道　在外修
　　理城池衙門公廨倉厫等項營造支用官物差撥
　　軍民人匠　在京在外衛所營造及修理􁊁隻關
　　支一應物料　成造軍器軍裝　關支軍器　賞
　　賜　収買牛隻農具　各處差人解納銅鉄等項
　　顔料門上秤折　起差均工人夫　提到工役故
　　囚補役户丁告單丁田糧重大老疾及有充軍
　　在京住坐倉脚夫老疾告回原籍
　都察院合奏啓　處决重囚　追贓不足家屬追問
　　并申訴回話　追問黨逆　病故原告及軍官相
　　視　抄劄等項入官馬驘　賞賜犯法軍官　㸃
　　差御史　提取邊軍　提問軍職并在外文職五
　　品以上官在京官員
　大理寺合奏啓　引奏軍官　日奏審過刑名月奏
　　囚數　軍官應合襲廕子孫并授封祖父母父母
　　妻有犯　駕前將軍力士較尉有犯重罪并二次
　　犯罪者　文職官類奏逐日先將發審奏本奏送
　　該科公文立案囘報該衙門先將其餘人數依律
　　發落有司入流官員類奏　覆奏重刑　各衙門
　　二次番異三次擬罪不當或將易於歸結事理淹
　　禁日乆致令原告并平人身死及問事顛倒是非
　　并發審奏本不如式等項送問原問官吏
　五軍斷事官合奏啓(後革斷事官/)　追問黨逆送問
　　并申訴回話　軍官原告患病及病故提問軍職
　　并在外文職五品以上官在内京官　抄劄等項
　　入官馬驘　給賞　犯法軍官　提取邊軍　處
　　决重囚　追贓不足家屬
　十二衛合奏啓　内除軍中機宻事情及守衛門禁
　　關防等不分官旗軍人許令徑奏其餘合行事務
　　自下而上俱繇本衛具奏　軍中機宻事情　守
　　衛門禁等事　整㸃大軍馬匹關撥轉銷等項
　　關支一應賞賜　官員房屋　調撥官軍隊伍
　　官員奔喪遷𦵏祭祀　關領軍器　還鄉老幼
　　屬　旗軍併鎗陞用　首告収藏軍器　月報官
　　軍馬驘給配家小　凡不合奏啓止呈該衙門施
　　行軍官替職　勾補逃亡事故等項軍士　病故
　　軍職官員　老病不堪應役無丁旗軍　還官賞
　　賜鹽糧　倒死馬驘驢肉臟　軍官缺員　貼黄
　　給誥　出姓更名　缺首領官吏　㓜軍収充正
　　軍　老軍代役　収受倉糧草料放支等項錢粮
　　文卷差錯遺漏送法司　奸盜詐偽人命鬭毆相
　　爭一切詞訟連狀送斷事官理問如有干礙軍情
　　斷事官具奏提問
凡奏事儀節　洪武三年定凡百官奏事皆跪有㫖令
起即起進退皆以次毋得攙越　凡諸儒臣於御前奏
事或進呈文字恐有口氣體氣須退立二三步毋輒近
御案立須於東西隅不得直前　凡上位行立去處諸
人不得輒便奏事跪拜必候坐定方許奏事行禮俱要
取便北向　二十六年令凡百官御前奏對務必從實
知則為知不許妄對　凡奏啓限制洪武二十五年令
凡差使人員除王府并軍前差到及要𦂳軍務奏聞外
其各衙門催辦公事勾軍提人等項復命人員如有事
務不完等項該科批寫縁由送各該衙門整理及各衙
門一應編號手本送該科皆不必煩奏　二十九年令
朝班奏啓事務除五府六部都察院通政司斷事官十
二衛照依定例具本奏啓其餘官員軍民人等若有事
奏儀禮司打㸃六科給事中各一員每日於午門外照
依該管事務總収奏狀入奏監察御史一員公同看視
其有不經繇各該官員將自己𤨏碎事務徑自奏啓紊
煩者罪之　三十年令通政司許早晚朝奏事及有軍
情重事不時入奏其各衙門凡有一應事務止於早朝
大班内奏啓不許朝退又將𤨏碎事務於右順門題奏
永樂八年令各衙門行過事件誤違舊制者許其改正
具本送該科不必面奏
凡題本覆奏　永樂二十二年令諸司有急切機務不
得即面陳者許具題本封進其餘大小公私之事並於
公朝陳奏
成化元年令一應奏題本有㫖意者六部都察院等衙
門抄出即明白覆奏發落不許稽緩若過五日不覆奏
者該科以聞凡在京文武衙門奏題本謹封完備俱差
屬官捧入左順門進呈
　　　諸司朝覲儀
凡天下諸司朝覲官自十二月十六日為始鴻臚寺官
陸續引見二十五日以後每日常朝方面官入至奉天
門前隨班行禮畢於文班内序立視常朝官品級各降
一等知府知州知縣及諸司首領官吏土官衙門把事
土吏人等俱於午門外行禮畢東西分班序立正月初
一日大朝㑹以後方面官於奉天殿前隨班序立知府
以下奉天門金水橋南仍分東西序立其行禮俱如常
朝儀
　　　萬厯五年定五欵
凡朝覲兩京府尹行太僕寺苑馬寺卿布按二司俱於
十二月十六日朝見外班行禮畢繇右掖門至御前鴻
臚寺官以次引見其鹽運司及府州縣有司官吏浙江
江西十七日山東山西十八日河南陜西十九日湖廣
南直𨽻二十日福建四川二十一日廣東廣西二十二
日雲南貴州二十三日北直𨽻二十四日各朝見外班
行禮畢仍至御前鴻臚寺官引見如遇是日免朝各官
止於外班行禮候御朝之日仍補行引見禮二十五日
以後例該常朝除兩京府尹照京官品級一體行禮序
立外其行太僕寺苑馬寺卿布按二司入至皇極門前
隨班行禮畢於文班内序立於京官之下各以次逓降
一等知府知州知縣及諸司首領官吏土官衙門把事
土吏人等午門外行禮畢東西分班序立正旦朝賀各
官俱入殿前行禮其餘陞殿日期行太僕寺苑馬寺卿
布按二司仍於殿前隨班各降一等序立鹽運司知府
以下于金水橋北東西序立其行禮俱如常儀
凡朝覲官見辭謝恩不論己未入流各具公服行禮正
旦朝賀各具朝服但不許僭著朱履
凡遇常期俱穿本等錦繡服色
凡奬賞㢘能先期内官設御座於會極門之北設賞案
稍東文武執事奏事等項官員各具吉服并序班引㢘
能官員各具青錦繡服至期俱於左掖門内斜廊面北
序立管將軍官侍衛官俱於會極門礓䃰下立候駕出
上陞御座聽傳呼内閣并執事奏事等項官員繇大礓
䃰下序班引㢘能官繇斜廊行至東廊小礓䃰下面東
立候管將軍官并侍衛官鴻臚寺掌印官以次立於御
座南北向各立定内閣并執事奏事等項官員至大礓
䃰上鴻臚寺掌印官贊入班各官照班次序立鳴贊贊
鞠躬行一拜三叩頭禮畢内閣并吏部都察院堂上官
禮部錦衣衛掌印官吏科都給事中掌河南道御史禮
部郎中俱於御座西面東序立侍班御史二員序班二
員俱於御座南面北立執事序班四員於賞案稍南面
西立鴻臚寺掌印官贊奏事贊起案序班舉賞案置於
御前稍南贊引㢘能官序班引㢘能官立於案南照班
次序立鳴贊贊跪㢘能官跪鴻臚寺掌印官贊吏部等
衙門過吏部都察院吏科都給事中掌河南道御史過
中跪吏部堂上官奏後面跪的是㢘能官見在應朝某
省某等官某等若干員奉㫖引來聽候奬賞奏知奏畢
起身一躬入班鳴贊贊叩頭㢘能官叩頭候天語奬諭
承㫖叩頭上説與他每賞賜還與酒飯喫鴻臚寺掌印
官并禮部郎中承㫖畢鳴贊贊叩頭㢘能官叩頭畢起
身一揖一躬序班引下鴻臚寺掌印官贊起案序班舉
案置於原所吏部都察院堂上官吏科都給事中掌河
南道御史過中跪致詞仰惟皇上留心吏治澤被生民
臣等不勝慶忭叩首稱賀鳴贊贊叩頭吏部等官叩頭
畢起身一揖一躬入班鴻臚寺掌印官過中跪奏奏事
畢候駕興各官退
凡大班紏劾朝覲官考察存留者鴻臚寺官引上御道
跪法司及科道官各露草紏劾怠職之罪朝覲官俱俯
伏免冠待罪候㫖如奉㫖免宥隨即加冠叩頭連呼萬
嵗次日謝恩仍前朝㕘
凡朝覲官事完辭朝兩京府尹行太僕寺苑馬寺卿布
按二司外班行禮畢仍照前引見面辭鹽運司知府以
下等官止於外班行禮
萬厯七年諭張真人方外之流無民社寄其朝覲免行
　　　入朝門禁
洪武十一年詔朝㕘文武官給領牙牌懸帶出入無牌
者依律論罪借者及借與者罪同在外來朝官於各門
附名出入　又令守門指揮千百户日一更代士卒三
日一更代凡内官内使出入皆用號牌若有以兵器雜
藥進者論如律守門軍士失於覺察者罪如之若奉駕
出入則以御史一員臨門察視　二十一年令朝㕘官
員門籍各衙門自置
景泰三年令官員人等至皇城四門下馬牌邊横過俱
下馬其順行不係横過不在禁例
成化間令文武官員公差患病等項呈堂出印信手本
填註門籍候病痊及公差囘還之日仍用手本開註
又令文武大小官員入朝跟隨辦事官吏人等照出午
門例於長安左右門承天門端門各下小木牌進入出
則収囘
嘉靖九年題准各文武衙門公差官員奉有勅書責限
完事及公所窵逺不便趨朝者方許於門籍註差仍開
奉何勅書公所係在何處以便查考其患病若止係咳
嗽等小疾於朝儀有礙者量許註門籍五日若病非旦
夕可愈者必湏堂上官印信手本開寫明白其有累月
不朝及全司稱病者文官聽吏科武官聽兵科每月將
門籍查出紏舉其屢經紏劾文官至三次武官至五次
吏兵二部徑自奏聞區處
　　　東宫朝儀
洪武間定凡朔望日文武百官退朝詣文華殿門外分
東西侍立俟皇太子陞殿樂作百官行一拜禮其謝恩
見辭官員人等亦隨班行禮禮畢以次出　十四年令
啓事東宫者皆稱臣
永樂二年令文武官員常朝行叩頭禮三師三少詹事
府官左右春坊司經局官翰林院官鴻臚寺官六科給
事中錦衣衛官左右序立於文華殿門之外鴻臚寺序
班通事舍人引文武百官於丹陛下丹墀内東西序立
照依衙門資次啓事監察御史二員司直郎清紀郎日
輪二員北向侍立紏儀啓事畢百官齊退遇有召問亦
湏前項官員一同進出如獨進并獨員留後者許監察
御史鴻臚寺官司直郎清紀郎紏劾
合啓事務在京衙門止用奏本在外衙門務要奏本一本
啓本一本其詹事府主簿録事同春坊司直郎清紀郎司
諫分為六科於司禮監共關揭帖開寫逐日啓過本内
事件畧節縁繇及令㫖所發落大畧六科給事中亦具
題帖各另奏進　詹事府主簿録事同左右春坊司直
郎清紀郎司諫等官遇啓事各紀皇太子令㫖如所啓
事或差譌隨即紏劾啓事畢同詹事府詳審事之可否
可行者令該司批所得令㫖或事不可行及啓本内與
説帖不同不問事之大小悉以奏聞
　　登極儀
　　國初登極禮儀吳元年所定用王禮頗略故不載
　　至洪武元年高皇正大位其儀始詳昭皇以儲宫
　　嗣立稍有所更定累朝因之惟肅皇自藩國入繼
　　大統與嗣皇異其儀各備載於後云
　　　高皇帝登極儀
洪武元年圜丘告祭禮成較尉設金椅於郊壇前之東
南向設冕服案於金椅前候望瘞畢丞相諸大臣率百
官於望瘞位跪奏曰告祭禮成請即皇帝位羣臣扶擁
至金椅上坐百官先排班執事官舉冕服案寶案至前
丞相諸大臣奉衮冕跪進置於案上丞相等就取衮冕
加於聖躬丞相等入班通贊唱排班班齊鞠躬樂作拜
興拜興拜興拜興平身樂止百官拜興如之通贊唱班
首詣前引禮引丞相至上位前通贊唱跪搢笏丞相跪
搢笏承傳唱衆官皆跪百官跪捧寳官開盝取玉寶跪
授丞相丞相捧寳上言皇帝進登大位臣等謹上御寶
尚寶卿受寶収入盝内通贊唱就位拜興平身百官拜
興如之通贊唱復位引禮官引丞相自西降復位通贊
唱鞠躬拜興拜興平身搢笏鞠躬三舞蹈跪左膝三叩
頭山呼山呼再山呼跪右膝出笏贊俯伏興平身鞠躬
拜興拜興拜興拜興平身皇上解嚴通贊唱捲班百官
退禮畢具鹵簿導從詣太廟奉上册寶追尊四代考妣
仍告祀社稷還具衮冕御奉天殿百官上表稱賀前期
侍儀司設表案於丹墀中内道之西北設丞相以下百
官拜位於内道上下之東西每等異位重行北面捧表
官宣表官展表官位於表案之西東向糾儀御史二人
位於表案之南東西相向宿衛鎮撫二人位於東西陛
下䕶衛百户二十四人位於宿衛鎮撫之南稍後知班
二人位於文武官拜位之北東西相向通贊贊禮二人
位於知班之北通贊在西贊禮在東引文武班四人位
於文武官拜位之北稍後皆東西相向引殿前班二人
位於引武班之南舉表案二人位於引武班之北舉殿
上表案二人位於西階之下東向其丹陛上設殿前班
指揮司官三員侍立位於陛上之西東向宣徽院官三
員侍立位於陛上之東西向儀鸞司官位於殿中門之
左右䕶衛千户八人位於殿東西門之左右俱東西相
向鳴鞭四人列於殿前班之南北向將軍六人位於殿
門之左右天武將軍四人位於陛上之四隅皆東西相
向殿上尚寶司設寶案於正中侍儀司設表案於寳案
之南文官侍從班起居注給事中殿中侍御史尚寶卿
位於殿上之東西向武官侍從班懸刀指揮位於殿上
之西東向受表官位於文官侍從班之南西向内贊二
人位於受表官之南捲簾將軍二人位於簾前俱東西
相向是日清晨拱衛司陳設鹵簿列甲士於午門外之
東西列旗仗於奉天門外之東西龍旗十二分左右用
甲士十二人北斗旗一纛一居前豹尾一居後俱用甲
士三人虎豹各二馴象六分左右左右布旗六十四門
旗日旗月旗青龍白虎旗風雲雷雨江河淮濟旗天馬
天禄白澤朱雀𤣥武等旗木火土金水五星五嶽旗熊
旗鸞旗及二十八宿旗各六行每旗用甲士五人一人
執旗四人執弓弩設五輅於奉天門外玉輅居中左金
輅次革輅右象輅次木輅俱並列丹墀左右布黄麾仗
黄葢華葢曲葢紫方傘紅方傘雉扇朱團扇羽葆幢豹
尾龍頭竿信旛傳教旛告止旛絳引旛戟氅戈氅儀鍠
氅等各三行丹陛左右陳幢節響節金節燭籠青龍白
虎幢班劍五杖立𤓰卧𤓰儀刀鎧杖㦸骨朶朱雀𤣥武
幢等各三行殿門左右設圓葢一金交椅金脚踏水盆
水罐團黄扇紅扇皆較尉擎執侍儀舍人二人舉表案
入就殿上鼓初嚴百官具朝服次嚴各依品級齊班於
午門外以北為上東西相向通班贊禮及宿衛鎮撫等
官入就位諸侍衛官各服其器服及尚寶卿侍從官入
鼓三嚴丞相以下文武官以次入各就位皇帝衮冕陞
御座大樂鼔吹振作樂止將軍捲簾尚寶卿以寶置於
案拱衛司鳴鞭引班引文武百官入丹墀拜位北面立
初行樂作至位樂止知班唱班齊贊禮唱鞠躬拜樂作
四拜興平身樂止捧表以下官繇殿西門入内贊唱進
表捧表官捧表跪進於案前受表官搢笏跪於案東受
表置於案出笏興退立於殿内之西東向内贊唱宣表
宣表官詣案前搢笏取表跪宣於殿内之西展表官搢
笏同跪展宣訖展表官出笏一人以表復置於案俱退
立於位宣表官俯伏興同捧表以下官出殿西門降自
西階復位贊禮唱鞠躬樂作四拜樂止唱搢笏鞠躬三
舞蹈唱跪唱山呼各拱手加額呼萬嵗者三樂工軍較
齊聲鼓應之唱出笏俯伏興樂作四拜賀畢遂遣官冊
皇后冊立皇太子以即位詔告天下
　　　昭皇帝登極儀(宣德以後同/)
永樂二十二年七月公侯駙馬伯文武百官及軍民耆
老等上箋勸進者三令㫖俞允乃命禮部擇日具儀先
期司設監等衙門於華葢殿陳御座於中仍於奉天殿
設寶座欽天監設定時鼓尚寳司設寶案於奉天殿鴻
臚寺設表案於丹陛上教坊司設中和韶樂設而不作
鴻臚寺設詔案及錦衣衛設雲葢雲盤於奉天殿内東
别設雲葢於承天門上設雲輿於午門外設宣讀案於
承天門上西南向是日早遣官祇告天地宗廟社稷上
具孝服設酒果親詣大行皇帝几筵前祇告受命畢即
於奉天殿前設香案酒果等物具冕服行告天地禮隨
赴奉先殿謁告祖宗畢仍具衮冕詣大行皇帝几筵前
行五拜三叩頭禮畢詣母后前行五拜三叩頭禮畢詣
奉天殿即位是日早鳴鍾鼓錦衣衛設鹵簿大駕上服
衮冕御華葢殿文武百官各具朝服入丹墀内候鴻臚
寺引執事官進至華葢殿行禮畢贊各供事奏請陞殿
上繇中門出陞寶座錦衣衛鳴鞭文武百官上表稱賀
上命百官免賀免宣表止行五拜三叩頭禮(成化以後/執事官進)
(至華葢殿將行禮時/即傳㫖百官免賀)百官出至承天門外候翰林院官
齎詔書用寶訖鴻臚寺官請頒詔翰林院官捧詔授禮
部官繇奉天殿左門出錦衣衛於午門前候捧詔置雲
葢中導引至承天門開讀行禮如常儀
　　　肅皇帝登極儀
正德十六年三月十四日奉武宗皇帝遺詔迎上入承
大統次日皇親駙馬司禮監太監内閣大學士禮部尚
書等官齎捧詔諭金符馳詣安陸藩府奉迎内官監工
部葢行殿於宣武門外南向司設監設帷幄御座於中
尚衣監備翼善冠服錦衣衛備鹵簿大駕以候四月二
十一日早文武百官出郊各具青緑錦繡服迎駕入行
殿朝見行四拜禮明日即皇帝位先期司設監設御座
於華葢殿設寶座於奉天殿欽天監設定時鼓錦衣衛
設鹵簿大駕尚寳司設寳案於奉天殿鴻臚寺設表案
於丹陛上教坊司設中和韶樂設而不作鴻臚寺設詔
案錦衣衛設雲葢雲盤於奉天殿内之東别設雲葢於
承天門設雲輿於午門外設宣讀案於承天門上西南
向至日遣官祭告天地宗廟社稷駕繇大明門入至文
華殿省定詔草欽改年號畢設酒果於大行皇帝几筵
前上具素服謁告畢設香案酒果等物於奉天殿丹陛
上上具衮冕服行告天地禮畢詣奉先殿奉慈殿謁告
畢仍詣大行皇帝几筵前行禮畢詣慈壽皇太后莊肅
皇后前各行禮畢上御華葢殿文武百官各具朝服入
丹墀内序立鴻臚寺引執事官進至華葢殿傳㫖百官
免賀止行五拜三叩頭禮傳畢贊執事官行禮贊各供
事鴻臚寺正官跪奏請陞殿上繇中門出陞寳座錦衣
衛鳴鞭欽天監報時鴻臚寺贊行五拜三叩頭禮訖百
官出至承天門外俟翰林院官齎詔用寳訖鴻臚寺官
奏請頒詔翰林院官捧詔授禮部官繇奉天殿左門出
錦衣衛於午門前候捧詔置雲葢雲盤中導雲輿至承
天門開讀行禮如常儀
　
　
　
　禮部志稿卷十
欽定四庫全書
　禮部志稿卷十一
　　　　　　　　　　　　明　俞汝楫　編
　儀制司職掌
　　冊立
　册立有中宫有東宫有親王及妃嬪公主歴朝儀各
　不一今詳書之而附皇子女誕生命名之儀於後
　　　皇后冊立儀
　　冊后之禮洪武初不預祭告不特頒詔永樂始舉
　　行而嘉靖又詳謁廟之儀至隆慶大備已
洪武初定遣使冊立前期一日内使監設御座於奉天
殿如常儀尚寳卿設御寳案於御座前侍儀司設冊寳
案於御寳案之南冊東寳西設奉節官位於冊案之東
設掌節者位於奉節官之左稍退俱西向設承制官位
於奉節官之南西向設奉冊奉寳官位於冊寳案之西
東又設副使受制位於横街之南北向東上設承制官
宣制位於副使受制位之北西向設奉節官奉冊奉寳
官位於副使東北西向又設副使受冊寳褥位於受制
位之北北向典儀二人位於丹陛上之南贊禮二人位於
副使受制位之北知班二人位於贊禮之南俱東西相向
設文武百官侍立位於文武樓之北文武侍從班位於殿上
之左右引文武班舍四人位於文武官之北稍後引禮二人
位於副使之北拱衛司宣徽院官對立位於受天殿門之左
右俱東西相向將軍二人位於殿上簾前將軍六人位於奉
天門之左右又將軍四人位於丹陛上之四隅又將軍六人位
於奉天殿門之左右俱東西相向鳴鞭四人位於丹陛上北
向是日金吾衛陳設甲士儀仗於午門外之東西拱衛司
陳設儀仗於丹陛丹墀之東西和聲郎設樂位於丹墀之
南禮部設龍亭儀仗大樂於奉天門外正中以俟迎送冊
寳至中宫質明鼓初嚴催班舍人催百官具朝服導駕
官侍從官入迎車駕次嚴引班舍人引文武百官入就
侍立位引禮引副使具朝服入就丹墀受制位諸執事
者各就位三嚴侍儀奏外辦御用監奏請皇帝服衮冕
御輿以出尚寳卿前導侍從警蹕如常儀皇帝將出仗
動大樂鼓吹振作至奉天殿陞御座樂正尚寳卿以寳
置於案捲簾鳴鞭報時鷄唱訖禮部官捧冊寳各置於
案奉節官奉制官奉冊奉寳官各掌節者各入就殿上
位西向立定舉冊寳案四人入立於奉冊奉寳官之後
典儀唱鞠躬樂作四拜平身樂止承制官進詣御座前
跪奏請發皇后冊寳承制訖繇中門出中陛降至宣制
位稱有制典儀唱跪副使跪承制官宣制曰冊妃某氏為
皇后命卿等持節展禮宣訖繇殿西門入復位贊禮唱
俯伏興奉冊奉寳官率執事者舉冊寳案繇中門出中
陛降奉節官率執節者前導至副使受冊寳褥位以案
置於褥位之北冊東寳西掌節者脱節衣以節授奉節
官奉節官搢笏受節以授冊使冊使搢笏跪受以授掌
節者掌節者跪受興立於冊使之左奉節官出笏退引
禮引冊使詣受冊褥位立定奉冊官搢笏就案取冊以
授冊使冊使搢笏跪受冊復置於案奉冊官及冊使皆
出笏退復位引禮引副使詣寳褥位奉寳官搢笏就案
取寳以授副使副使搢笏跪受寳興復置於案副使及
奉寳官皆出笏退復位典儀唱鞠躬樂作四拜興平身
樂止引禮引冊使押冊副使押寳掌節者前導舉案者
次之初行樂作出奉天門樂止掌節者加節衣奉冊寳
官皆搢笏詣案取冊寳安置龍亭中奉冊寳官退執事
者舉案退儀仗大樂迎龍亭以行執節者行於龍亭之
前副使行於龍亭之後迎送至中宫門外初冊寳將出
門侍儀跪奏禮畢皇帝興樂作還宫樂止引班引文武
官以次出
受冊受賀前一日内使監官陳設皇帝御座於中宫殿
上如常儀設香案於殿庭之正中設權置冊寳案於香
案之前冊東寳西設皇后受冊寳位於冊寳案前北向
設司言司寳二人位於皇后位之北設奉冊寳内官位於
冊寳案之南設讀冊寳内官位於奉冊寳内官之南設
内外命婦賀位於殿中北向尚儀二人位於皇后拜位
之北司贊内官二人位於内外命婦立位之北俱東西
相向又設權置冊寳案於中宫門外設内使監令位於
案之東西向設奉冊奉寳内官位於内使監令之左右
稍退俱西向副使位於案南北向引禮二人位於副使
之前東西相向掌節者位於冊使之後其日所司設儀仗
於殿庭之東西擎執於殿上之左右樂工陳樂於殿庭
之南冊寳將至中宫門尚儀奏請皇后首飾褘衣出閣
樂作至殿上南向立樂止司言司寳立於後及冊寳至
宫門副使於龍亭中取冊寳權置於門外所設案上引
禮引副使及内使監令俱就位立定次引冊使於内使
監令前稱冊禮使臣某副使臣某奉制授皇后冊寳退
復位内使監令入詣皇后殿躬言訖出復位引禮引内
外命婦俱入就位讀冊寳内官及司贊内官俱就位引
禮引冊使取冊授内使監令内使監令跪受以授奉冊
内官冊使退復位引禮又引副使取寳授内使監令内
使監令跪受以授奉寳内官副使退復位以俟宫中行
禮内使監令率奉冊奉寳官各奉冊寳以次入詣皇后
受冊位前以冊寳各置於案冊東寳西尚儀引皇后降
詣庭中受冊位立定侍從如常儀司言司寳各就位内
使監令率奉冊奉寳内官取冊寳以次立於皇后之東
西向内使監令稱有制尚儀奏拜興樂作皇后四拜興
樂止内使監令宣制訖奉冊内官就案取冊授讀冊内
官讀冊訖跪以授内使監令内使監令跪以冊授皇后
皇后跪受訖以授司言司寳内官就案取寳以授讀寳
内官讀寳訖以授内使監令内使監令跪以寳授皇后
皇后跪受訖以授司寳尚儀奏拜興樂作皇后四拜興
樂止内使監令出詣副使前稱皇后受冊禮畢副使退
詣奉天殿横街南北面西上立給事中立於冊使東北
西向副使再拜復命曰奉制冊命皇后禮畢又冄拜平
身給事中奏聞乃退初皇后受冊寳訖尚儀引皇后陞
座引禮引内命婦班首一人詣殿中賀位初行樂作至
位樂止司贊唱拜興樂作班首再拜興樂止跪致詞曰
兹遇皇后殿下膺受冊寳正位中宫妾等不勝歡慶謹
奉賀司贊唱拜興樂作班首再拜興樂止引禮引班首
退復位引禮又引外命婦班首一人入就殿上賀位其
行禮並如内命婦儀司贊唱禮畢引禮引内外命婦出
初行樂作出門樂止尚儀奏禮畢引皇后降座樂作還
閣樂止
百官稱賀上表　皇后受冊禮畢至晩内使監於奉天
殿陳設御座香案尚寳司設寳案於香案之北侍儀司
設表案位於香案之南又設表箋案位於丹墀北之正
中設文官起居位於丹墀之東南西向武官起居位於
丹墀之西南東向文官拜位於丹墀中之東北每等異
位重行北向西上武官拜位於丹墀中之西北每等異
位重行北向東上殿前班諸執事起居位於武官起居
位之北東向侍從班諸執事起居位于文官起居位之
北西向殿前班指揮司官三員侍立位於丹陛上之西
東向宣徽院官三員侍立位於丹陛上之東西向侍從
班文官立位於殿上之東侍從班武官立位於殿上之
西拱衛司官二員侍立位於殿中門之左右典收官二
員侍立位於仗馬之前東西相向受表箋内使監官一
員位於丹墀表箋案之東西向宣表官一員展表官二
員位於丹墀表箋案之西東向糾儀御史二員位於展
表官之南典儀二人位於丹陛上之南知班二人位於
文武官拜位之北俱東西相向通贊贊禮二人位於知
班之北通贊在西贊禮在東引文武班舍人四人位於
文武官拜位之北稍後東西相向引殿前班舍人二人
位於引武班之南東向舉表案舍人二人位於引文班
之南西向宿衛鎮撫二人位於丹陛東西階下䕶衛百
户二十四人位於宿衛鎮撫之南稍後俱東西相向䕶
衛千户八人位於殿東西門之左右將軍二人位於殿
上簾前將軍六人位於殿門之前將軍四人位於丹陛
上四隅將軍六人位於奉天門俱東西相向鳴鞭四人
位於丹陛上之南北向其日金吾衛陳軍(丈/)於午門外
之東西陳旗仗於奉天門外之東西拱衛司陳儀仗於
丹陛之東西及丹墀之東西陳車輅於丹墀之南典持
官陳仗馬於文武樓南之東西虎豹於奉天門之東西
和聲郎陳樂於丹墀文武官拜位之南内使監官擎執
於御座之左右侍儀司舍人舉表案入就殿上案位舍
人二人舉表案候於午門外文武官具朝服迎表至雲
集橋舍人引殿前班司贊贊禮内贊宿衛鎮撫䕶衛鳴
鞭各入就位侍儀侍從入迎車駕皇帝御謹身殿侍儀
版奏中嚴御用監官奏請皇帝服兖冕文武官迎表至
午門前置龍亭於道中禮部官取表函置於案舍人舉
案禮部宣表官展表官押表案引丞相行文武官分班
俱繇西門入至丹墀中禮部官押表案置於丹墀正中
各就位文武官各入就起居位侍儀奏外辦導引皇帝
御輿以出仗動鼓吹振作尚寳卿捧寳前導侍衛如常
儀皇帝陞御座樂止尚寳卿捧寳置於案將軍捲簾鳴
鞭報時鷄唱訖諸侍從官殿前班拱衛司官繇西階降
引班引同宣表官受表官受箋内官俱入起居位東西
相向立定通贊唱某衛指揮使臣某以下起居引班唱
鞠躬平身引班東西分列至丹墀中拜位北面立贊禮
唱鞠躬樂作指揮以下皆再拜興樂止贊禮唱指揮使
稍前指揮使前立贊禮唱鞠躬指揮使以下皆鞠躬贊
禮唱聖躬萬福唱平身指揮使以下皆平身唱復位指
揮使復位唱鞠躬樂作指揮使以下皆再拜樂止通班
唱各供事引班引指揮使以下各就位通班唱其丞相
衛臣某以下起居引班唱鞠躬平身文武官相向鞠躬
平身引班東西分引入丹墀中拜位丞相初行樂作至
位樂止知班唱班齊贊禮唱鞠躬樂作文武官皆四拜
樂止贊禮唱進表箋引班引丞相平章詣表箋案前丞
相跪捧表興平章跪奉箋進於受箋官受箋内使監官
接箋入中宫啟聞平章興引班引復位丞相捧表與宣
表官展表官繇丹墀西陛陞西門入至殿中丞相跪進
表於案退立於殿南正中内贊唱跪贊禮唱跪丹墀百
官皆跪内贊唱宣表宣表官詣案取表跪讀於殿西展
表官同跪展表宣表官宣訖俯伏興展表官以表置於
案訖内贊與贊禮同唱俯伏興平身丞相與丹墀百官
皆俯伏興平身與宣表展表官繇殿西門出西階降復
位贊禮唱鞠躬樂作百官皆四拜興平身樂止贊禮唱
搢笏三舞蹈跪山呼萬嵗者三出笏俯伏興樂作四拜
平身樂止贊禮唱禮畢侍儀奏禮畢鳴鞭皇帝興樂作
導引還謹身殿樂止舍人舉表案出引班引文武官以
次出謁廟皇后將謁太廟皇帝先遣官用牲牢行事告
以皇后將祗見之意其儀與時饗同祝文臨時撰定遣
官之日皇帝降香告官捧香至太廟告畢皇后親行謁
見前期皇后齋三日内外命婦及執事内官各齋一日
前一日執事官灑掃廟庭内外設皇后拜位於廟門外
又設拜位於廟中香案前俱北向設内命婦陪祀拜位
於廟庭之南北向設外命婦陪祀拜位於内命婦之南
司贊位於皇后拜位之東西司賔位於内命婦之北東
西相向司香位於香案之右設盥洗位於庭階之東司
盥洗官位於位所各廟皆如前儀其日清晨宿衛陳兵
衛樂工備樂尚儀備儀仗及重翟車於中宫外門之外
陪祀外命婦各具翟衣集於中宫内門之外内使監官
奏中嚴皇后服首飾九龍四鳯冠褘衣尚儀奏外辦導
引皇后出内宫門司贊奏陞輿皇后陞輿至外門之外
司贊奏降輿皇后降輿司贊奏陞車皇后陞車宿衛兵
仗前導鼓吹設而不鳴次尚儀陳儀衛次外命婦次
内命婦皆乘車前導次皇后重翟車内使監人員扈從
宿衛復陳兵仗於後皇后至廟門司賔引内外命婦先
入就殿庭東西侍立司賓奏請降車皇后降車司贊引
自左門入就位北面立司賓引内外命婦各就位北向
立司贊司賓各贊拜皇后及内外命婦皆再拜興司贊
奏請行事請詣盥洗位引皇后至盥洗位奏盥洗司盥
洗者酌水皇后盥手訖奏帨手司巾以巾進皇后帨手
訖司贊奏請詣神位前引皇后繇東階陞至神位前北
向立司贊奏上香者三司香奉香進於皇后之右皇后
三上香訖司贊引皇后復位司贊司賓各贊拜興皇后
及内外命婦皆再拜興司贊奏禮畢引皇后出自廟之
左門司賓引内外命婦出司贊奏陞車皇后陞車宿衛
陳儀仗樂工陳樂尚儀陳儀仗内外命婦前導侍從如
來儀過廟鼓吹振作還至宫之外門外司贊奏降車皇
后降車司贊奏陞輿皇后陞輿至宫之内門外司贊奏
降輿皇后降輿入宫皇后受冊畢皇帝㑹羣臣於謹身
殿皇后於中宫㑹内外命婦其儀皆如正旦宴㑹之儀
永樂初續定　先期三日齋戒遣官告祭天地宗廟用
香帛酒脯行一獻禮前一日禮部同鴻臚寺官設詔案
於奉天殿中節冊寳案於詔案之南節案居中冊東寳
西設節冊寳綵輿於丹陛之東尚寳司設寳案教坊司
設中和韶樂及大樂至日早錦衣衛官設鹵簿大駕内
官設皇后受冊位於宫中及設節冊寳案節案居中冊
東寳西設香案於節案之前設内贊二人引禮二人設
女樂於丹陛之上上具冕服御華蓋殿翰林院官以詔
書用寳訖鴻臚寺官奏執事官行禮畢奏請陞殿如常
儀文武百官具朝服行叩頭禮左右侍班正副使入就
拜位贊鞠躬樂奏四拜興樂止傳制官跪奏傳制俯伏
興執事官舉節冊寳案繇殿左門出置御道中傳制官
繇左門出西向立稱有制贊正副使跪制曰某年某月
某日冊妃某氏為皇后授以冊寳命卿等持節行禮贊
俯伏興樂作四拜禮畢樂止執事官舉節冊寳置綵輿
中黄蓋遮送樂作至奉天門樂止儀仗鼓樂迎節冊寳
至右順門外正副使朝北立内官捧節冊寳繇正門入
女樂導迎節冊寳未至之前引禮請皇后具禮服宫人
侍衛以俟節冊寳將至引禮導皇后出迎於宫門外節
冊寳至繇正門入皇后隨至拜位内官以節冊寳各置
於案樂作内贊贊四拜樂止贊宣冊贊跪宣冊女官取
冊立宣於皇后之左宣訖贊受冊贊搢圭宣冊女官以
冊跪授皇后受訖以授女官女官跪受於皇后之右立
於西贊受寳其授受一如冊贊出圭贊興樂作内贊贊
四拜樂止禮畢内官持節繇正門出皇后出送於宫門
外内官至右順門以節受正副使報禮畢正副使得報
持節復命翰林院官以詔書授禮部官禮部官捧詔書
於承天門開讀如常儀皇后受冊畢内官先具謁告儀
物翰林院具告文上率皇后皆具服詣奉先殿行謁告
禮如常儀謁畢皇后具服於内殿俟上具皮弁服陞座
贊引女官導皇后詣上前就拜位行謝恩禮樂作八拜
樂止贊禮畢還宫是日内官設皇后座於宫中南向設
諸親諸命婦拜位於丹墀内北向設儀仗女樂設内贊
二人引禮二人引禮導長公主公主及親王妃俟皇后
具燕服陞座引禮引詣皇后前行八拜禮次引六尚等
女官行禮如之次引四品以上外命婦行四拜禮贊跪
内贊跪致詞云妾某氏等恭惟皇后殿下榮膺冊命正
位中宫禮當慶賀致詞畢贊俯伏興平身四拜禮畢次
日親王等賀文武百官上表命婦上箋稱賀皆如常儀
天順八年増定慶賀皇太后儀　皇后謁告謝恩及受賀
畢親王於上位前行慶賀儀如常儀次詣兩宫皇太后
前次詣皇后前俱行八拜禮又三日女官預陳設慈懿
皇太后御座於宫中設香案於丹墀之南其日清晨内
官陳設儀仗於丹墀之東西及丹墀東西女官擎執者
立於御座之左右陳内樂於丹陛東西北向設表案於
殿東門外設班首拜位及各命婦拜位於丹墀北向設
司贊位於丹墀東西設司賓位於命婦之北東西相向
設内贊二人於殿内東西命婦至宫門外司賓引命婦
入就拜位女官具服侍班如常儀尚宫尚衣等官詣内
奉迎尚儀奏請陞座慈懿皇太后具禮服出導從如常
儀樂作陞座樂止司贊唱班齊樂作贊四拜樂止外贊
贊進表引表案女官前導舉表案女官二人繇殿東門
入樂作至殿中樂止贊衆命婦跪内贊唱宣表目女官
宣訖興唱宣表展表女官詣案前取表宣訖興舉案者
舉案置於殿東贊命婦皆興司贊唱拜樂作四拜樂止
尚儀跪奏禮畢慈懿皇太后興樂作還宫樂止慶賀皇
太后禮同
嘉靖十三年定謁廟儀　前期太常寺奏皇帝齋三日尚
儀奏皇后及妃各齋三日内外諸執事各齋一日太常
光禄官奏省牲如常儀所司陳設如時祫儀是日質明
有司整嚴以俟錦衣衛備儀衛如常儀内使監設皇帝
皇后及妃肩輿於各宫中皇后及妃受冊禮畢錦衣衛
進輅於奉天門尚儀備皇后及妃翟車於輅後以序内
使監奏中嚴外辦皇帝皇后及妃各陞輿出宫至奉天
門錦衣衛官奏請降輿陞輅皇帝降輿陞輅尚儀奏請
降輿陞車皇后及妃各降輿陞車内外䕶衛儀仗隨從
内執事女官遮以幃幕從行至太廟之大門西奏請降
輅皇帝降輅奏請降車皇后及妃降車障以龍幃導駕
官導皇帝入皇后及妃從至廟之後寢先是命官捧七
廟主陞神御座退至是皇帝捧太祖髙皇帝主皇后捧
孝慈髙皇后主出陞殿之神御座典儀唱執事官各司
其事内贊奏就位皇帝皇后及妃各就拜位典儀唱迎
神樂作内贊奏跪搢圭上香皇帝跪搢圭司香官跪捧
香函進於皇帝之左皇帝上香訖内贊奏出圭復位皇
帝出圭復位樂止内贊奏四拜皇帝皇后及妃皆四拜
奏興平身典儀唱奠帛行初獻禮樂作内贊搢圭皇帝
搢圭奏奠帛奉帛官以帛跪進於皇帝之右皇帝受帛
奠訖奏獻爵執爵官以爵跪進於皇帝之右皇帝受爵
獻於太祖神御前奏出圭奏搢圭皇帝搢圭奏獻爵執
爵官以爵跪進於皇帝之左皇帝受爵獻於髙皇后神
御前奏出圭奏復位各廟捧主官至此皆上香奠帛獻
爵訖退奏跪贊讀祝樂暫止皇帝皇后及妃皆跪讀祝
官取祝跪讀訖樂復作奏俯伏興平身樂止典儀唱行
亞獻禮樂作司贊女官奏搢圭皇后搢圭奏獻爵執爵
女官以爵跪進於皇后之右皇后受爵獻於太祖神御
前奏出圭奏搢圭皇后搢圭奏獻爵執爵女官以爵跪
進於皇后之右皇后受爵獻於髙皇后神御前奏出圭
奏復位各廟捧主官俱獻爵訖樂止典儀唱行終獻禮
樂作司贊女官啟搢圭宸妃等妃俱搢圭啟獻爵儀同
亞獻但一妃獻帝主前一妃獻后主前訖樂止太常卿
進立於東西向唱賜福胙光禄官捧受如常儀内贊奏
跪搢圭皇帝跪搢圭奏飲福酒皇帝飲訖奏受胙皇帝
受訖奏出圭如常儀奏四拜皇帝皇后及妃皆四拜訖
典儀唱徹饌樂作徹訖樂止太常卿跪奏禮畢請還宫
樂作内贊奏四拜皇帝皇后及妃皆四拜樂止退立於
東典儀唱讀祝官捧祝進帛官捧帛各詣燎位各廟捧
主官捧回退皇帝奉太祖神主納櫃皇后奉髙皇后神
主納櫃訖導駕官導皇帝皇后及妃出各陞輿至世廟
行禮同禮畢繇來路至陞輅陞車處教坊司官跪奏樂
奏敬祖宗之曲大樂鼓吹振作還宫解嚴
隆慶元年増定命婦上箋儀(諸儀與永樂年同但頒/詔百官上表以第四日)頒
詔之次日命婦行見中宫禮前期一日女官陳設皇后
寳座於宫中設香案於丹墀之南其日清晨内官陳設
儀仗於丹陛之東西及丹墀之東西女官擎執者立於
寳座左右陳内樂於丹陛東西北向設而不作設箋案
於殿東門外設班首拜位及各命婦拜位於丹墀北向
設司贊位於丹墀東西設司賔位於命婦班之北東西
相向設内贊一人於殿内東西命婦至宫門外司贊引
命婦入就拜位女官具服侍班如常儀尚宫尚衣等官
詣内奉迎尚儀奏請陞座皇后具禮服出導從如常儀
陞座司贊唱班齊贊四拜外贊贊唱進箋贊衆命婦跪
引箋案女官二人舉繇殿東門入至殿中箋文不宣命
婦皆興司贊唱四拜尚儀跪奏禮畢皇后興還宫命婦
以次出
　　　皇妃冊立儀
洪武三年定前期一日禮部官奉冊印進入置於謹身
殿御座寳案之前冊東印西侍儀司設冊禮使受制位
於奉天殿横街南稍東副使位於其西俱北向設承制
官奉節官奉冊奉印官位於冊使之東北西向以北為
上設副使受冊受印褥位於受制位之南北向設典儀
二人位於丹陛之左右傳贊二人位於丹陛下之左右
文武百官對立之位於丹墀兩旁引班四人位於文武
官之北贊禮二人位於冊使位之北皆東西相向所司
置龍亭於奉天門外正中設儀衛鼓吹以俟内使監令
設副使位於内宫門之外北向東上設内使監令位於
冊使之東北西向設贊者二人位於冊使之北東西相
向設冊印案於贊者之北冊東印西内使設妃受冊位
於本位庭中北向設冊印案於妃受冊印位之北冊東
印西設内命婦諸親賀位於庭階之南北向又設妃受
賀位於宫中南向設内贊二人位於妃受冊位之北設
引禮二人位於内贊之南皆東西相向其日質明文武
百官皆朝服引班分引序立於奉天殿丹墀之兩旁東
西相向贊引引副使公服入就横街南位北面立承制
官奉節奏冊奉印官及掌節者皆入詣謹身殿外北向
立以俟内臣傳㫖訖掌節者持節奉冊官奉印官率執
事者舉冊印案以行奉節官掌節者前導次冊案奉冊
官後從次印案奉印官後從承制官押其後至横街南
以案置於副使受冊褥位之北冊東印西承制官奉節
奉冊奉印官各就位西向立掌節者持節立於奉節官
之左差退典儀贊副使皆再拜承制官詣副使前稱有
制典儀贊副使跪承制官宣制曰妃某氏特封某妃命
卿等持節展禮宣制訖復位典儀贊副使再拜奉節官
率掌節者持節詣冊使前掌節脱節衣以節授奉節官
奉節官以節西向授冊使冊使跪受以授掌節者掌節
者受節立於冊使之左奉節官退復位贊禮引冊使詣
受冊褥位立奉冊官於冊案上取冊授冊使冊使跪受
冊興置於案奉冊官及冊使各退復位贊禮引副使詣
受印褥位立奉印官於印案上取印西向授副使副使
跪受印興置於案奉印官及副使俱退復位典儀傳贊
贊使副皆再拜典儀唱禮畢執事者舉冊印案出奉天
門外奉冊奉印官取冊印置龍亭中奉冊奉印官退贊
禮引冊使押冊副使押印持節者前導儀衛鼓吹以次
出引班引文武百官導冊印將至内宫門外内使請妃
服花釵翟衣引出閣至本位宫中南向立及冊印至使
副於龍亭中取冊印權置於門外所置案上訖引禮内
使引副使及内使監令俱就位立次引副使於内使監
令前稱冊禮使某副使某奉制授某妃冊印退復位内
使監令入詣妃本位庭中躬言訖出復位引禮引内命
婦諸親俱入就位引禮引冊使詣内使監令前冊使取
冊以授内使監令内使監令跪受以授内執事引禮又
引副使取印以授内使監令内使監令跪受以授内執
事率執事者奉冊印以次入詣妃受冊位前各執於案
冊東印西引禮引妃降詣庭中受冊位立侍從如常儀
内使監令率内執事取冊印以次立於妃之東西向内
使監令稱有制内贊贊妃四拜内使監令宣制訖執事
者取冊授内使監令跪讀冊訖以冊授妃妃跪受以授
内執事執事者取印跪授妃妃跪受以授内執事内贊
贊妃四拜内使監令出詣使副前躬稱妃受冊印禮畢
使副還復命引禮引妃陞階就位南向座引禮引内命
婦諸親以次賀如常儀禮畢引禮引内命婦退内使監
令引妃謝皇帝皇后並如宫中之儀
永樂七年續定其日質明錦衣衞設鹵簿大駕教坊司
設中和韶樂及大樂鴻臚寺設節冊案於奉天殿内設
正副使拜位於丹墀内官設皇妃受冊位於各宫中設
節冊案於皇妃受冊位之北又設香案於節冊案前設
内贊二人引禮二人上御華蓋殿具皮弁服鴻臚寺官
奏執事官行禮畢奏陞殿導駕官導上陞座文武百官
具朝服入班行叩頭禮侍班正副使入班就拜位贊四
拜興傳制官奏傳制俯伏興執事官舉節冊案繇殿左
門出置御道中傳制官繇左門出稱有制贊正副使跪
制曰永樂七年某月某日冊某氏為某妃命卿等持節
行禮贊俯伏興四拜禮畢執事者舉節冊案繇御道東
出黄蓋遮送至奉天門外用鼓樂迎至右順門外正副
使朝北立内官捧節冊正門入迎至各皇妃宫中節冊
將至引禮請皇妃具禮服宫人各執扇衛從出迎於宫
門外節冊至皇妃隨至拜位内官以節冊各置於案内
贊贊四拜贊宣冊贊跪女官捧冊立宣於皇妃之左宣
畢贊搢圭贊受冊女官跪受皇妃皇妃以授女官女官
跪授於皇妃之右贊興内贊贊四拜禮畢内官持節出
皇妃送出宫門外内官出報正副使禮畢各官行禮俱
同正副使得報持節復命是日内官先具祭儀翰林院
具祭文上具服皇妃各具妃服上率詣奉先殿行謁告
禮如常儀畢皇妃各具妃服女官引詣上前行八拜禮
畢回宫同日内官先於宫中設皇妃座南向設諸親及
命婦賀位於階之南北向設儀仗設内贊二人引禮二
人候皇妃謝恩禮畢回宫女官二人導皇妃陞座引禮
先引長公主公主各親王妃以次入班贊行四拜禮次
引郡王妃郡主輔國將軍夫人以次入班贊行四拜禮
(國初親王未之國時有郡王妃以/下至夫人行禮永樂以後俱無)次引六尚等女官又
次引四品以上命婦俱行四拜禮皇妃俱坐受
成化二十二年冊貴妃有寳先贊授冊後贊授寳冊徳
妃無寳止贊授冊謁告奉先殿畢先詣皇太后前行八
拜禮畢次至内殿候上服皮弁服皇后具燕居服同陞
座贊引女官引妃詣前就位行八拜禮畢回宫
嘉靖十九年進封妃嬪俱同日(皇貴妃用金冊金寳妃/嬪無寳止用鍍金銀冊)
錦衣衛設儀仗如朔望儀是日寅刻上具常服告於皇
祖分遣文武大臣告於列聖宗廟太常寺備香帛脯醢酒果翰
林院撰告文告廟畢上具皮弁服御華蓋殿行禮俱如常儀
　　　皇嬪冊立儀
嘉靖十年定先期太常寺備告太廟世廟香帛脯醢酒
果翰林院具祝文禮部奏請欽定持節捧冊正副使各
二員前一日鴻臚寺設節冊案於奉天殿節案居左冊
案居右設節冊綵輿於丹墀内教坊司設中和韶樂及
大樂錦衣衛設儀仗如朔望儀是日早内官設九嬪受
冊位於宫中設節冊案於受冊案之北節案居左冊案
居右設香案於節冊案前設内贊各三人引禮各二人
至期上具兖冕服以冊封九嬪祭告太廟世廟如常儀
禮畢駕回上易皮弁服御華蓋殿鴻臚寺官奏執事官
行禮畢奏請陞殿導駕官導上陞座文武百官各具公
服入班行叩頭禮左右侍班正副使具朝服入就拜位
鳴贊贊四拜興傳制官跪奏傳制執事官舉節冊案繇
殿左門出置御道中傳制官繇左門出稱有制鳴贊贊
跪正副使跪傳制官宣制曰嘉靖十年三月初二日冊
某氏為徳嬪某氏為賢嬪某氏為莊嬪某氏為麗嬪某
氏為惠嬪某氏為安嬪某氏為和嬪某氏為僖嬪某氏
為康嬪命卿等持節行禮贊俯伏興四拜禮畢執事官
舉節冊置綵輿中傘蓋鼓樂迎至右順門正副使北面
立内官舉節冊綵輿繇正門入迎至九嬪宫中節冊未
至之前引禮請九嬪出迎於宫門外節冊至繇正門入
九嬪隨至拜位内官以節冊各置於案内贊贊四拜興
贊宣冊贊跪宣冊女官取冊立宣於九嬪之左訖贊受
冊贊搢圭宣冊女官以冊授九嬪九嬪以冊授女官女
官跪受於九嬪之右立於西贊出圭贊興贊四拜禮畢
内官持節繇正門出九嬪送至宫門各内官齎節出至
右順門裏待齊出右順門外以節授正副使報禮畢正
副使得報持節次日早復命九嬪受冊封畢各具服皇
后率詣奉先殿奉慈殿崇先殿行謁告禮如常儀仍各
具服詣昭聖康惠慈壽皇太后前章聖慈仁皇太后前
莊肅皇后前俱行八拜禮畢候上服皮弁服皇后亦具
服各陞座贊引女官引詣前跪拜位行八拜禮畢各回
宫
洪武二十五年令凡傳制遣使持節俱繇東階左行
嘉靖十五年諭鴻臚寺凡遣使冊立冊封正使立於御
道之左副右拜命而行
　
　禮部志稿卷十一
欽定四庫全書
　禮部志稿卷十二
　　　　　　　　　　　　明　俞汝楫　編
　儀制司職掌
　　冊立
　　　皇太子冊立儀
　　東宫冊立儀　累朝微有同異其尤異者洪武永
　　樂命至殿上受冊寳宣徳嘉靖則命使持節至文
　　華殿授皇太子具列於後
洪武初定　冊立頒詔前一日内使監官陳御座香案
於奉天殿如常儀尚寳司設寳案於御座前儀司設詔
書案於寳案之前冊案寳案於殿中冊案在東寳案在
西冊寳亭一座於丹陛之東皇太子拜位於丹陛上及
御座前俱北向授冊寳官位於殿上皇太子拜位之東
西向讀冊寳官位於授冊寳官之北西向捧進冊寳官
位於讀冊寳官之南西向受冊寳内使二人位於殿上
皇太子拜位之西舁冊寳亭内官八人位於丹陛冊寳
亭之東設承制官承制位於殿内之西宣制位於殿門
外東北捧詔官位於殿内之東内贊二人位於殿内皇
太子拜位之北贊禮二人位於丹陛上之南知班二人
位於丹墀中文武官侍立位之南糾儀御史二人位於
知班之北俱東西相向文武百官齊班位於午門外之
東西北上文武侍立位於文樓之北西向武官侍立位
於武樓之北東向使臣僧道耆老侍立位於文官侍立
位之南俱西向殿前班指揮司官三人位於丹陛之西
東向宣徽院官三人位於丹陛之東西向侍從班起居
注給事中殿中侍御史侍儀使尚寳卿侍立位於殿上
之東侍從班武官指揮使侍立位於殿上之西拱衛司
官二人侍立位於殿中門之左右典牧官二人位於仗
馬之南宿衛鎮撫二人位於丹墀階前䕶衛百户二十
四人位於宿衛鎮撫之南稍後䕶衛千户八人位於殿
東西門之左右將軍二人位於殿上簾前將軍四人位
於丹陛之四隅將軍六人位於奉天殿門之左右將軍
六人位於奉天門之左右俱東西相向鳴鞭四人位於
丹陛之南北向引文武官舍人四人位於文武官侍立
位之北稍後東西相向引使臣僧道耆老舍人二人位
於引文武官舍人之下禮部官同内使監官安奉詔書
於殿内案上及於冊寳亭中匣盝内取冊寳置於殿内
冊寳案上冊在前寳在後内使舁冊寳亭就位禮部官
以付内使監官守䕶其日清晨鼓初嚴金吾衛陳甲士
於午門外之東西旗仗於奉天門外之東西拱衛司陳
儀仗於丹陛之東西及丹墀之東西陳車輅於文武樓
之南典牧官陳仗馬於車輅之南虎豹於奉天門外和
聲郎入陳樂於丹墀之南所司備鼓樂儀衛備儀仗於
奉天門外俟候迎送冊寳至東宫文武百官各具朝服
執事者各入就位鼓吹嚴百官齊班於午門外尚寳卿
侍從侍衛官各服其器服俱詣謹身殿奉迎鼓三嚴侍
儀奏中嚴御用監官奏請上御謹身殿具兖冕啟請皇
太子於奉天門具冕服引班引百官使臣僧道耆老等
俱入侍立位侍儀奏外辦上御輿以出尚寳卿捧寳及
侍儀導從警蹕如常儀仗動大樂鼓吹振作陞座樂止
將軍捲簾尚寳卿以寳於案鳴鞭報時訖引進四人引
皇太子入奉天東門樂作陞自東階繇東門入引進立
候於門外内贊接引至丹陛拜位引禮分立於左右樂
止捧受冊寳内使繇西階陞俱入就丹陛立位知班於
丹墀中唱班齊贊禮於丹陛上唱鞠躬樂作皇太子再
拜興平身樂止内贊唱承制官稍前承制官前立於殿
西内贊唱跪承制官跪承制訖繇殿中門出立於門外
稱有制贊禮唱跪皇太子跪宣制云冊長子某為皇太
子宣畢贊禮唱俯伏興平身承制官繇殿西門入跪於
殿西云傳制畢復位贊禮贊鞠躬樂作皇太子鞠躬再
拜興平身樂止贊禮贊行冊禮引禮引皇太子繇殿東
門入樂作引禮立於門外内贊接引至御座前拜位樂
止内贊唱跪皇太子跪唱受冊寳捧冊寳官於案前跪
捧冊授讀冊寳官内贊唱讀冊讀冊寳官跪讀冊訖以
冊授丞相丞相搢笏受冊内贊唱搢圭皇太子搢圭唱
受冊丞相以冊跪授于皇太子捧受冊寳内使跪于皇
太子西捧冊興立于皇太子西捧冊寳官又于案前跪
捧寳授讀冊寳官内贊唱讀寳讀冊寳官跪讀寳訖以
寳授丞相丞相受寳跪授于皇太子捧授冊寳内使跪
于皇太子西捧寳興立于捧冊内使之下内贊唱出圭
皇太子出圭唱俯伏興平身皇太子俯伏興平身唱復
位引皇太子出樂作内使捧冊寳前導出至殿東門外
引禮引皇太子復位樂止内使以冊寳置于冊寳亭盝
匣中退立于丹陛之東贊禮唱鞠躬拜樂作皇太子四
拜興平身樂止内使舁冊寳亭前行引禮導皇太子繇
東階降樂作出奉天門樂止引禮引皇太子詣東耳房
伺候于中殿行禮内使舁冊寳亭東門出至西道儀仗
鼓吹前迎百官迎送至東宫安奉冊寳于殿内初皇太
子降階禮部尚書跪奏用寳詣案捧詔書尚寳卿用寳
以詔書置于案禮部尚書于殿西跪奏云捧詔赴午門
開讀興奉詔官捧詔繇中門出樂作階自中階引禮引
文武官迎詔書出奉天門樂止開讀于午門外訖百官
迎詔至中書省頒行執事入報侍儀奏禮畢鳴鞭上興
樂作速還宫樂止皇太子朝謝中宫受冊之日内使監
官陳設皇后御座于中宫殿上皇太子拜位于殿庭正
中及御座前内贊二人位于殿上拜位之東西司贊二
人位于丹墀拜位之東西陳設儀仗于殿庭之東西擎
執于殿上之左右樂工陳樂于殿庭之南皇太子于奉
天殿受冊畢司賓引皇太子具冕服至中宫外門東向
立内使監官啟聞皇后首飾褘衣出殿樂作陞御座樂
止司賓引皇太子繇東階陞樂作就丹墀拜位樂止司
賓分立于前司贊唱鞠躬拜樂作皇太子四拜興平身
樂止司賓引皇太子繇殿東門入樂作至殿上拜位樂
止内贊唱跪皇太子恭謝曰小子某兹受冊命謹詣母
后殿下恭謝謝畢内贊唱俯伏興皇太子俯伏興平身
司賓引皇太子繇殿東門出樂作復位樂止司贊唱鞠
躬拜樂作皇太子四拜樂止司賓唱禮畢内使監官啟
禮畢皇后興樂作還宫樂止内官引皇太子出
諸王賀東宫　皇太子受冊之日内使監官設皇太子
座于東宫侍儀司設諸王拜位于殿庭階上及殿上正
中贊禮二人位于殿庭王拜位之東西内贊二人位于
殿内王拜位之東西文武官侍立位于殿庭之東西將
軍六人位于殿門之左右拱衛司設儀仗于殿庭之左
右樂工設樂于宫門之外伺皇太子于中宫行禮畢引
禮引諸王便服至東宫門外西向立引禮引皇太子便
服出宫樂作陞殿樂止引禮引諸王繇東階陞樂止至
殿庭階上拜位樂止贊禮唱鞠躬拜樂作諸王鞠躬四
拜興平身樂止引禮引諸王居長者繇殿東門入樂作
引禮立於門外内贊接引至殿内拜位樂止内贊贊禮
同唱跪諸王皆跪長王恭賀曰小弟某兹遇長兄皇太
子榮膺冊寳不勝忻忭之至謹率諸弟詣殿下稱賀賀
畢内贊贊禮同唱俯伏興平身引禮引長王繇殿東門
出樂作復位樂止贊禮唱鞠躬拜樂作諸王鞠躬四拜
興平身樂止唱禮畢引進啟禮畢皇太子興樂作還宫
樂止引進引諸王以次出
諸王賀中宫皇太子受冊之日内使監官陳設皇后御
座于中宫殿上諸王拜位于殿庭正中及御座前内贊
二人位于殿上拜位之東西司贊二人位于諸王丹墀
拜位之東西設儀仗于殿庭之東西擎執于殿上之左
内贊贊跪贊宣冊捧冊官跪捧冊授宣冊官宣冊官立
宣于皇太子之右宣訖贊搢圭贊受冊捧冊官捧冊授
皇太子受訖以授内侍内侍跪受立于西贊受寳一如
授冊儀贊出圭俯伏興平身贊復位引禮導皇太子繇
殿東門出就位内侍捧冊寳前導置綵輿中内贊贊鞠
躬樂作四拜樂止執事者各舁冊寳以次前行引禮導
皇太子繇東階降持節官隨之樂作至奉天門樂止用
儀仗鼓樂迎冊寳至文華殿行禮畢持節官持節復命
是日禮部官候節冊寳啟行畢奉詔書至承天門開讀
頒示天下皇太子受冊寳畢具冕服儀仗引禮導引詣
太廟行謁告禮如常儀禮畢釋服引禮導引至右順門
具冕服謝恩上具皮弁服御奉天殿引禮導皇太子至
上前謝恩樂作行八拜禮畢樂止導還至右順門内官
導詣内殿前皇后服燕居冠服陞内殿皇太子于内殿
樂工陳樂于宫門外諸王于東宫行賀禮畢司賓引諸
王具冕服至中宫外門東向立内使監官啟聞皇后首
飾褘衣出殿樂作陞御座樂止司賓引諸王繇東階陞
樂作入就丹墀拜位樂止司贊唱鞠躬拜樂作諸王鞠
躬四拜興平身樂止司賓引諸王居長者繇殿東門入
樂作至殿上拜位樂止内贊司贊同跪唱諸王皆跪長
王恭賀曰小子某兹遇長兄皇太子榮膺冊寳不勝歡
慶謹率諸弟詣母后殿下恭賀賀畢内贊司贊同唱俯
伏興平身諸王俯伏興平身司賓引長王繇殿東門出
樂作復位樂止司贊唱鞠躬拜樂作諸王鞠躬四拜興
平身樂止司賓唱禮畢内使監官啟禮畢皇后興樂作
還宫樂止内官引諸王以次出
　　百官進慶賀表箋與進賀中宫受冊表箋儀同
百官進慶賀東宫箋　前期内使監官陳設皇太子位
于東宫正殿如常儀侍儀司設箋案位于殿下及殿上
正中文武官拜位于殿下文東武西異位重行北向設
宣箋官位于殿下箋案之西展箋官位于宣箋官之下
知班二人位于文武官拜位之北贊禮二人位于知班
之北内贊二人位于殿上引文武班舍人四人位于文
武班之北稍後俱東西相向是日宿衛陳兵仗于東宫
門外之東西陳旗仗于中門外東西相向將軍六人于
殿門之東西拱衛司陳儀仗于殿庭階上下之東西和
聲郎陳樂于文武官拜位之南内使擎執于殿上之左
右文武官進箋至午門前禮部以箋函置于案舍人舉
入東宫門外恭候行禮文武百官于奉天殿行賀禮畢
常服詣東宫文東武西分立于門外受箋官贊禮等執
事各就位引進啟外備皇太子常服出宫至殿門樂作
陞殿樂止舍人舉箋案入宣箋官展箋官押案置于庭
各就位引班引文武官亦入就位知班唱班齊贊禮唱
鞠躬拜樂作丞相以下皆鞠躬四拜興平身樂止贊禮
唱進箋受箋官進至案之東北引班引丞相至案前丞
相跪捧箋興與宣表官展表官由西階陞西門入至殿
内置于案退立于殿南正中内贊唱跪贊禮唱衆官皆
跪丞相與衆官皆跪内贊唱宣箋宣箋官詣案前取箋
跪宣于殿西展箋官同跪展箋宣畢俯伏興退立于西
展箋官以箋復置于案退立于西内贊贊禮同唱俯伏
興丞相與百官皆俯伏興平身丞相與宣箋官展箋官
繇殿西門出西階降復位贊禮唱鞠躬拜樂作丞相以
下皆鞠躬四拜興平身樂止贊禮唱禮畢引進啟禮畢
舍人舉箋案出皇太子興樂作還宫樂止百官以次出
内外命婦慶賀中宫　至日司賓引内外命婦各服其
服候于中宫門外之左右候皇太子入行朝謝畢内使
監官啟門司賓二人先引外命婦繇西門入序立于庭
中左右二人引内命婦入就拜位司贊唱班齊拜樂作
内命婦以下皆四拜興樂止司賓引班首繇西階陞西
門入樂作至御座前樂止内贊司贊同唱跪班首以下
皆跪班首稱某封某妾等兹遇皇太子榮膺冊命恭詣
皇后殿下稱賀賀畢内贊司贊同唱興班首以下皆興
司贊引班首繇西門出西陛降復位司贊唱拜樂作班
首以下皆四拜興樂止司賓二人引外命婦入就拜位
贊拜樂作班首以下皆四拜興樂止司賓引班首繇西
陛陞西門入樂作至御座前樂止内贊司贊同唱跪班
首以下皆跪班首稱賀曰某封某妾某氏等兹遇皇太
子榮膺冊命恭詣皇后殿下稱賀賀畢内贊司贊同唱
興班首以下皆興司賓引班首繇西門出西陛降司贊
唱拜樂作班首以下皆四拜興樂止司賔唱禮畢皇后
興樂作還宫樂止命婦以次出
　　謁廟皇太子擇日恭謁太廟
永樂二年續定　先期三日齋戒遣官祭告天地宗廟
用香帛酒脯行一獻禮前一日禮部同鴻臚寺官設詔
案于奉天殿中設節冊寳案于詔案之南節中冊東寳
西各以次陳列設冊寳綵輿于丹陛之東尚寳司設寳
案錦衣衛設鹵簿儀仗教坊司設中和韶樂如常儀至
日鴻臚寺設皇太子拜位于丹陛正中設持等官拜位
于丹墀内引禮啟請皇太子具冕服于文樓下以俟上
服衮冕御華蓋殿翰林院官捧詔尚寳司官用寳訖禮
部官捧執于案執事官行五拜禮畢鴻臚寺官奏請陞
殿導駕官前導樂作上御奉天殿樂止尚寳司官以寳
置于案鳴鞭文武百官朝服行叩頭禮侍班引禮官六
人導皇太子繇東階陞至丹陛贊就位持節等官各就
丹墀拜位贊鞠躬樂作四拜樂止傳制官跪奏傳制俯
伏興繇左門出西向立稱有制贊禮贊跪皇太子及持
節等官皆跪宣制訖贊俯伏興平身引禮導皇太子繇
殿東門入至冊寳案前丹陛行八拜禮畢
親王見東宫　先是内官設皇太子座于文華殿鴻臚
寺設親王世子郡王拜位于殿陛上教坊司設樂錦衣
衛設儀仗候親王世子郡王賀中宫禮畢引禮導親王
世子郡王具冕服其未冕者便服序立于文華殿門外
以俟導引官導皇太子冕服陞座引禮導親王世子郡
王繇東階陞樂作就殿陛上拜位樂止贊鞠躬四拜親
王世子郡王皆鞠躬四拜興平身贊跪親王世子郡王
皆跪鴻臚寺官一人詣殿門外正中跪致詞云某王某
等兹遇皇太子榮膺冊命禮當慶賀致詞畢贊俯伏興
四拜樂作親王世子郡王皆俯伏興四拜平身皇太子
賀興親王世子郡王以次出是日皇太子詣武英殿見
諸叔行家人禮四拜諸叔西向坐受見諸兄行家人禮
二拜諸兄西向立受次日文武百官進表箋慶賀如常
儀
二十二年十月冊立樂設而不作明日奉先殿行禮畢
仍詣几筵謁告如常儀(時文皇帝/梓宫在殯)
宣徳二年續定前期祭告天地宗廟社稷鴻臚寺錦衣
衛陳設如常儀上服皮弁服御華葢殿執事官行五拜
叩頭禮畢鴻臚寺官請陞殿導駕官前導上陞座尚寳
司以寳置于案鳴鞭文武百官具朝服行叩頭禮左右
侍班引禮引正副使入就拜位贊四拜傳制官跪奏傳
制俯伏興執事官舉節冊寳案繇殿左門出置御道中
傳制官繇左門出稱有制贊正副使跪宣制曰某年某
月某日冊立長子某為皇太子命卿等持節行禮贊俯
伏興又四拜禮畢執事官舉節寳冊置于綵輿中黄蓋
送至左順門外正副使朝北立内官捧節冊寳繇正門
入至文華殿内侍引皇太子出迎至文華殿内官以節
冊寳置于案内贊贊四拜贊宣冊贊詣冊案前贊跪宣
冊内官立宣訖贊受冊捧冊官以冊授皇太子受訖以
冊授内使内侍跪受立于西贊受寳捧寳内官捧寳如
授冊之儀贊俯伏興平身復位贊四拜禮畢内官持節
繇正門出至左順門外以節授正副使執禮畢正副使
得報持節復命其頒詔如常儀皇太子受冊寳畢内使
引詣奉先殿謁告如常儀畢内使引皇太子詣皇太后
前行八拜禮次詣上前皇后前皆行八拜禮次詣皇妃
前行四拜禮畢還宫(時上以皇太子尚幼冊使捧冊/寳至左順門授内臣捧入免賀)次
日文武百官具朝服上表賀陳設如常儀上具兖冕御
華蓋殿親王先行八拜禮賀次執事官行五拜三叩頭
禮畢鴻臚寺奏請陞殿導駕官前導進表行禮如正旦
儀親王于上前行賀禮畢次詣内殿皇太后前賀行八
拜禮畢詣皇后前賀行八拜禮畢又詣皇妃前賀行四
拜禮皇太后皇后各於内殿皇妃於宫中受内外命婦
賀禮外命婦進箋陳設俱如常儀文武百官進箋賀皇
太子陳設亦如常儀
嘉靖十八年續定前期三日齋戒至日上躬詣南郊以
冊立皇太子奏告皇天上帝駕回恭詣太廟告聞皇祖
命大臣祭告北郊列聖宗廟太社稷帝社稷朝日夕月
天神地祇行事俱用祭服太常寺辦祭品通用酒果脯
醢三獻上帝皇祇加一牛翰林院撰告文圜丘祭告文
武陪祀官各具祭服陪拜百官各具吉服并耆老生儒
各俱昭亨門外陪拜其分遣祭告北郊等官俱詣圜丘
陪拜畢方各詣祭所宗廟祭告文官五品以上武官四
品以上皇親指揮等官六科都給事中俱照例具服陪
拜郊廟祭告畢上具常服以冊立告聞于母后前期鴻
臚寺設節冊寳案于奉天殿中節中冊東寳西設冊寳
綵輿于丹陛之東教坊司設中和韶樂及大樂如常儀
内使設節案于文華殿正中設冊寳案于節案前設香
案于冊寳案前設皇太子拜位于香案前至日錦衣衛
設大駕鹵簿百官各具朝服入丹墀内侍立上具冕服
御華蓋殿鴻臚寺官引執事宫進至華蓋殿就次行五
拜三叩頭禮贊各供事鴻臚寺官奏請陞殿樂作導駕
官前導上陞座樂止鳴鞭報時鷄唱定時鼓訖唱排班
文武百官及生儒耆老人等入班鴻臚寺官贊四拜樂
作興樂止左右侍班引禮引正副使入就拜位贊四拜
傳制官跪奏傳制俯伏興執亊官舉節冊寳案繇殿左
門出置御道中傳制官繇左門出稱有制贊跪正副使
跪傳制官宣制曰嘉靖十八年二月初一日冊立元子
某為皇太子命卿等持節行禮贊俯伏興又四拜禮畢
執事官舉節冊寳置於綵輿中黄蓋遮送教坊司鼓樂
前導至文華殿正副使繇中門入至丹陛下停止保姆
奉皇太子迎于文華殿門内正副使各捧節冊寳置于
案節中冊東寳西内贊導保姆奉皇太子就拜位贊四
拜保姆奉皇太子拜興贊宣冊贊跪保姆奉皇太子跪
鴻臚寺宣冊官取冊立宣于皇太子之左宣訖贊受冊
捧冊官以冊授皇太子内侍官跪代受以冊授捧冊官
置于冊案贊宣寳鴻臚寺宣寳官取寳立宣于皇太子
之右宣訖贊受寳捧寳官以寳授皇太子内侍官跪代
受以寳授捧寳官置于寳案贊俯伏興保姆奉皇太子
興贊四拜保姆奉皇太子拜興禮畢正副使捧節繇正
門出于奉天門具本復命冊立之明日上恭詣宗廟捧
徳祖神立各廟捧主大臣捧列聖神主奉安畢上具常
服率皇后貴妃各具禮服保姆奉皇太子恭行告謝三
獻如常儀畢上具常服詣母后謁謝皇后率貴妃各具
禮服保姆奉皇太子詣上前皇后貴妃俱皇太子行代
八拜禮貴妃又代皇太子詣皇后前行八拜禮保姆又
代皇太子詣貴妃前行四拜禮上行告謝禮畢御奉天
殿頒詔天下如常儀遣官齎捧御書禮物往各王府報
知及詔諭朝鮮國是日文武百官上表行慶賀禮仍上
表賀皇太后命婦入内賀皇后俱如常儀百官又以是
日進箋賀皇太子鴻臚寺官預設案于文華門班首捧
箋置于案行叩頭禮畢司禮監官捧進
　　　皇太子妃冊立儀
永樂二年定　前一日内官設節冊案于東宫内殿設
香案于其南女樂于内殿設儀仗如常儀設内贊引禮
女官各二人至日正副使等官持節捧冊至左順門以
節冊授内官入行禮北向立俟報内官持節冊繇正門
入將至内引禮請皇太子妃具禮服宫人執扇從衛引
贊導妃降自東階出迎于宫門外北至皇太子妃隨至
拜位内官置節冊于案内贊贊四拜贊宣冊贊跪女官
捧冊立宣于皇太子妃之左宣畢内贊贊受冊贊搢圭
女官取冊授皇太子妃皇太子妃受訖以授女官女官
跪受于皇太子妃之右内贊贊出圭贊興贊四拜禮畢
内官持節出皇太子妃送出宫門外内官報正副使禮
畢正副使復命皇太子妃乃具禮服詣奉先殿行謁告
禮如常儀禮畢女官導詣宫門俟上具皮弁服皇后燕
居冠服陞座女官導妃就内殿行八拜禮畢出
永樂二十二年冊立　樂設而不作節冊至引贊贊妃
就拜位宣冊授冊畢行四拜禮奉先殿謁告畢詣几筵
行謁告禮如常儀(時文皇帝/梓宫在殯)皇帝皇后前謝恩禮畢詣
皇妃前行四拜禮回宫詣皇太子前行四拜禮畢導陞
座侍衛如常儀王妃公主郡王及宫人女官應賀者于
丹墀内行四拜禮畢各退
　　　親王冊立儀
　　凡親王冊立洪武初皇帝預告太廟及期臨軒拜
　　冊年幼者則遣官保抱以從事成化末年更定即
　　日告内殿廷遣節使就各王府冊立之罷預告臨
　　軒之禮
洪武三年定　前期擇日奏告太廟至日設寳冊案五
座于殿中寳冊亭十座于丹陛上之東皇太子侍立位
于御座之東諸王拜位于丹陛上及御座前俱北面其
餘陳設侍衛執事俱與冊東宫儀同是日早百執事各
就位鼓三嚴侍儀奏中嚴皇帝於謹身殿具衮冕皇太
子于奉天門具冕服親王各具九章冕服引班分引文
武百官入侍立位侍儀版奏外辦皇帝出御奉天殿尚
寳卿捧寳及導從奏樂如常儀鳴鞭司晨報時訖引進
四人引皇太子引禮四人引親王俱繇奉天門東入樂
作陞自東陛皇太子繇殿東門入引進立候于門外内
贊接引至侍立位親王入至丹墀拜位引禮分立于左
右樂止捧受冊寳内使繇西陛陞俱入就丹陛立位知
班于丹墀中唱班齊贊禮于丹陛上贊鞠躬樂作再拜
樂止内贊贊承制訖繇殿中門出立于中門外稱有制
贊禮贊親王皆跪宣制云封皇太某為某王某為某王
皇從孫某為某王畢贊諸王皆俯伏興承制官繇殿西
門入跪于殿中奏傳制畢復位贊禮贊諸王鞠躬樂作
再拜樂止贊禮贊行禮引禮引秦王繇殿東門入樂作
引禮立于門外内贊接引秦王入至御座前拜位樂止
内贊贊跪贊受冊寳捧冊寳官于案前跪捧冊授讀冊
官内贊贊讀冊讀冊官跪讀冊訖以冊授丞相丞相搢
笏受冊内贊贊搢圭贊受冊丞相以冊跪授秦王捧受
冊寳内使跪于王西捧冊興立于王西捧冊寳官又于
案前跪捧寳授讀寳官内贊贊讀寳讀寳官跪讀寳訖
以寳授丞相丞相捧寳跪授秦王捧受冊寳内使跪于
王西捧寳興立于捧冊内使之下内贊贊出圭俯伏興
贊復位引禮引秦王出樂作内使捧冊寳前導出至殿
東門引禮引秦王復位樂止内使以冊寳置于冊寳亭
盝匣中退立于丹陛之東引禮引以次諸王俱入殿受
冊寳并内使捧受皆如上儀畢贊禮贊秦王以下皆鞠
躬樂作四拜樂止内使舁親王五位冊寳亭前行引禮
導王俱繇東階降樂作奉迎冊寳官奉迎出奉天門東
樂止時齊潭趙魯四王年幼遣官齎奉冊寳授之其儀
内贊贊承制官稍前丞相前立于殿西内贊贊丞相跪
承制訖讀冊寳官捧四王冊寳俱繇中門出内使舁冊
寳亭至丹陛中讀冊讀寳官以冊寳置于盝匣中執事
舁冊寳亭前行授冊寳官丞相一同繇中陛降讀冊寳
官繇西門入殿復位捧受冊寳内使四人繇西陛降從
丞相繇丹陛轉謹身殿之東進至王宫門外冊寳亭暫
駐於門外正中内使監官出迎于冊寳亭西南跪東北
向授冊寳官丞相東北立西南向稱有制宣制曰封皇
子某為某王某為某王畢授冊寳官丞相止内使監官
迎寳冊入宫中授冊寳官丞相繇王宫中出至奉天殿
前丹墀西轉繇西陛陞自西門入殿跪云宣制訖俯伏
興引禮引靖江王至御座前跪受冊寳出復位四拜興
繇東陛降奉迎冊寳出奉天東門並有秦晉等儀禮部
尚書跪奏詔書用寳詣案降捧詔書尚寳卿用寳以詔
書置于案禮部尚書跪奏捧詔赴午門開讀興捧詔繇
中門出樂作降自中陛授冊寳丞相等官繇西門出降
自西階文武百官迎詔書開讀于午門外頒行俱如常
儀侍儀奏禮畢鳴鞭皇帝興樂作還宫引進入東門至
殿上導皇太子出樂止是日所司備鼓樂儀衛司備儀
仗于奉天門西右順門東伺候親王受冊寳畢出至奉
天門引禮引親王詣東耳房伺候于中宫行禮内使舁
冊寳亭東門出繇西道儀仗鼓吹前行送至親王殿各
以序奉安于殿内
　　　親王年幼受冊寳儀
受冊之日内使監官陳設香案于内殿正中設保抱抱
王受冊位于香案之南設受冊寳内使監官位于香案
之東捧受冊内使位于保抱抱王受冊位之西捧受寳
内使位于捧受冊内使之南司贊二人位于保抱抱王
受寳位之東西丞相奉迎冊寳至王宫門外内使監官
跪聽制訖丞相出内使監官迎冊寳亭入宫中置于香
案之北保抱抱王繇東門入樂作至香案前受冊位北
面立樂止司贊贊行冊禮内使監官前立稱有制内贊
贊保抱抱王皆跪内使監官宣制曰今封皇子某為某
王某為某王畢内贊贊保抱抱王興繼贊授冊寳司賓
引保抱一人抱王前立授冊寳監官詣案取冊捧授于
保抱保抱授冊以授于捧受冊内使内使跪于保抱之
左受冊興退立于西授冊寳監官又詣案取寳捧授于
保抱保抱受寳以授于捧受寳内使内使跪於保抱之
左受寳興退立于西以次受冊寳皆如上儀内贊贊禮
畢樂作司賓引保抱抱王退樂止執事各以冊寳奉置
亭中
　　朝謝中宫　與皇太子受冊朝謝儀同
謝東宫親王受冊之日内使監官陳設皇太子座于東
宫侍儀司設親王拜位于殿庭階上及殿上正中贊禮
二人位于殿庭王拜位之東西内贊二人位于殿内王
拜位之東西文武官侍立位于殿庭東西將軍六人位
于殿門之左右拱衛司設儀仗于殿庭之左右樂工設
樂于宫門之外親王于中宫行禮畢引禮引親王便服
至東宫門外西向立引進引皇太子便服出宫樂作陞
殿樂止引禮引諸王繇東階陞樂作至殿庭階上拜位
樂止贊禮唱鞠躬拜樂作四拜樂止引禮引秦王繇殿
東門入樂作引禮立于門外内贊接引秦王至殿内拜
位樂止内贊贊禮同唱跪秦王以下皆跪秦王恭謝曰
小弟某等慈受封冊謹詣皇太子長兄殿下恭謝謝畢
内贊贊禮同唱俯伏興平身引禮引秦王繇東門出樂
作復位樂止贊禮唱鞠躬拜樂作四拜樂止贊禮唱禮
畢引進啟禮畢皇太子興樂作還宫樂止引進引親王
以次出
親王自行賀及百官賀諸王親王受冊之日儀衛司于
西宫親王殿依親王長幼陳設座位侍儀司設文武官
陪立位于殿庭之東西拜位于廷中文東武西内贊二
人位于殿内東西相向拱衛司陳設親王儀仗于殿前
之東西樂工陳樂于殿庭之南贊禮贊各就位親王於
東宫行禮畢引禮引親王便服入殿門樂作陞座樂止
文武官入立於殿庭之東西引禮引晉王以下詣秦王
前行禮贊禮唱鞠躬晉王以下皆鞠躬樂作四拜樂止
引禮引以次親王行禮皆如賀秦王儀贊禮唱禮畢引
禮引文武官入就拜位贊禮唱鞠躬樂作四拜樂止引
禮引丞相繇西門入引禮立于門外丞相至殿上拜位
内贊贊禮同唱跪丞相及庭中文武官皆跪丞相稱賀
曰某官某等兹遇親王殿下榮膺冊寳封建禮成無任
忻忭之至賀畢内贊贊禮同唱俯伏丞相及庭中文武
官皆俯伏興平身丞相出引禮引復位贊禮唱鞠躬樂
作四拜樂止贊禮唱禮畢内贊啟禮畢親王興樂作出
殿門樂止引禮引文武官以次出
東宫及百官稱賀上表箋親王受冊寳禮既畢至晩内
使監于奉天殿陳設御座香案尚寳司設寳案於香案
之北侍儀司設表案位于香案之南又設表箋案位于
丹墀北之正中設皇太子拜位于丹陛上御前正中親
王陪拜位各以長幼序于皇太子拜位之南其餘陳設
侍衛執事與賀冊立中宫儀同是日侍儀侍從入迎車
駕上位陞謹身殿侍儀版奏中嚴御用監官奏請上位
服兖冕皇太子親王于奉天門東耳房具冕服文武官
迎表至午門前置龍亭於御道中禮部官取表函置于
案舍人舉案宣表官展表官押表案引丞相前行文武
官分班俱繇西門入至丹墀中禮部官押表案于丹墀
正中各就位文武官各就起居位侍儀奏外辦導引上
位御輿以出仗動鼓吹振作尚寳卿捧寳前導侍衛如
常儀上位陞御座樂止尚寳卿捧寳置于案將軍捲簾
拱衛司鳴鞭司晨報時鷄唱訖諸侍從官殿前班拱衛
司官繇西階降引班引同宣表官受表官受箋内官俱
入起居位東西相向立定通班唱某衛指揮使臣某以
下起居引班唱鞠躬平身指揮以下鞠躬平身引班東
西分引至丹墀中拜位北面立贊禮唱鞠躬樂作兩拜
樂止贊禮唱指揮使稍前指揮使前立贊禮唱鞠躬指
揮以下皆鞠躬贊禮唱聖躬萬福唱平身指揮以下皆
平身唱復位指揮使皆復位唱鞠躬樂作兩拜樂止通
班唱各供事引班引指揮以下官各就位引進四人導
皇太子親王繇東門入樂作繇東階陞至拜位樂止引
進立立于其前唱鞠躬樂作四拜樂止引進引皇太子
繇殿東門入樂作引進立候于門外内贊接引皇太子
至御座前拜位樂止内贊引進同唱跪皇太子親王皆
跪皇太子稱賀云長子某兹遇諸弟某等受封建國謹
詣父皇陛下稱賀賀畢内贊引進同唱俯伏興平身皇
太子親王俯伏興平身内贊引皇太子出殿東門樂作
内贊唱復位引進引皇太子復位樂止引進唱鞠躬樂
作四拜樂止引進引皇太子親王東陛降樂作至文樓
樂止司晨再報時訖通班唱具官臣某以下起居以下
百官稱賀儀與賀冊中宫儀同
東宫賀中宫親王受冊次日内使監官陳設皇后御座
于中宫殿上皇太子拜位于露臺上正中親王陪拜位
序于其後設皇太子行禮位于御座前内贊二人位于
殿上拜位之東西陳設儀仗于殿廷之東西擎執于殿
内之左右樂工設樂于宫門之外皇太子于上位前行
賀禮畢司賓引皇太子親王各具冕服至中宫門外東
向立内使監官啟聞皇后首飾褘衣出殿樂作陞御座
樂止司賓引皇太子親王繇東階陞樂作入就露臺上
拜位樂止司賓分立于其前司贊唱鞠躬樂作四拜樂
止司賓引皇太子繇殿東門入樂作至殿内拜位樂止
司賓分立于其前内贊唱跪皇太子跪稱賀曰長子某
兹遇諸弟某等受封建國謹詣母后殿下稱賀畢内贊
唱俯伏興平身皇太子俯伏興平身司賓引皇太子東
門出樂作復位樂止司賓唱鞠躬樂作四拜樂止司賓
唱禮畢内使監官啟禮畢皇后興樂作還宫樂止内官
引皇太子親王以次出
中宫受内外命婦賀　至日司賓引内外命婦各服其
服各候于中宫門外之左右候皇太子入行賀禮畢内
使監官啟聞司賓二人先引外命婦繇西門入序立於
廷中左右二人引内命婦入就拜位司贊唱班齊唱拜
樂作四拜樂止司賓引班首繇西階陞西門入樂作至
御座前樂止内贊司贊唱跪班首及衆内命婦皆跪班
首稱某封某妾某等兹遇親王受封建國恭詣皇后殿
下稱賀畢内贊司贊同唱興班首及衆内命婦皆興司
賓引班首繇西門出西階降復位司贊唱拜樂作四拜
樂止司賓引内命婦出司賓二人引外命婦入就拜位
唱拜樂作四拜樂止司賓引班首繇西門入樂作至御
座前樂止内贊司贊同唱跪班首以下皆跪班首稱賀
曰妾某氏等兹遇親王受封建國恭詣皇后殿下稱賀
畢内贊司贊同唱興班首以下皆興司賓引班首繇西
門出西階降司贊唱拜樂作四拜樂止司賓引外命婦
以次出
東宫受百官賀　與東宫初立百官進賀儀同
成化二十二年續定　其日清晨上親告奉先殿(用祝/文)
前期鴻臚寺設節冊寳案於奉先殿中冊東寳西節居
中綵輿設于丹墀之東教坊司設中和韶樂及大樂是
日早錦衣衛設鹵簿駕上具皮弁服御華葢殿執事官
行禮如常儀鴻臚寺奏請陞殿導駕官前導上陞座鳴
鞭樂作文武百官朝服行叩頭禮侍班樂止引禮引正
副使入就拜位樂作贊四拜樂止傳制官跪奏傳制執
事官奉節冊寳案繇殿左門出置御道中傳制官繇左
門出稱有制贊正副使跪制曰某年某月某日冊封第
幾子某為某王命卿等持節行禮贊俯伏興四拜禮畢
執事官舉節冊寳置於綵輿中用黄傘蓋及大樂送至
右順門外正副使朝北立仍用内樂迎綵輿至各王所
居門外内執事先設香案于中堂之北設節冊寳案于
香案之南王先具服候冊節寳將至出迎于門外内執
事捧節冊寳繇正門入先行王隨行至王所居正中各
置於案冊東寳西節居中内執事導引王就拜位贊四
拜樂作興平身樂止贊宣冊贊詣冊案前贊跪宣冊内
官取冊立宣訖贊受冊捧冊内官以冊授王王受訖以
冊授内侍内侍跪受立于西贊受寳捧寳内官以寳授
王王受訖以寳授内侍内侍跪受立于西贊俯伏樂作
興平身樂止贊復位贊四拜樂作興平身樂止贊禮畢
内導引引王送節出門外内執事捧節出授正副使報
禮畢正副使持節復命是日親王受冊寳畢内侍引詣
奉先殿謁告如常儀畢内侍引親王詣皇太后前行八
拜禮詣上前皇后前俱拜八拜禮詣母妃及皇妃及東
宫并妃前各行四拜禮畢回宫次日文武百官常服致
詞稱賀行禮畢司禮監請各王具常服俱詣奉天門前
東庶坐百官常服行四拜禮
　　　親王妃冊立儀
與冊立皇太子妃同
　　　公主冊立儀
洪武九年定　先期内使監陳設冊案于乾清門御座
之東南設儀仗于丹陛之東西陳女樂于丹陛之南尚
儀奏外辦上皮弁服中宫翟衣陞御座樂作陞座訖樂
止引禮引捧冊使者女官就殿上拜位贊拜樂作四拜
樂止傳制官稱有制贊捧冊使者跪傳制制曰今冊長
女為某公主命尚宫正某行禮舉冊官以冊立授使者
使者受冊以授執事者執事跪受退立于殿東贊興捧
冊使者興贊拜樂作四拜畢樂止執事者捧冊前行使
者隨詣華葢殿設香案于正中設冊案于香案前公主
服九翬四鳯冠翟衣立于殿西東向冊使至以冊置于
案冊使立于冊案之東南向引禮引公主詣拜位贊禮
贊公主四拜畢贊禮請公主詣前冊使稱有制贊禮贊
公主跪贊宣冊宣冊官取冊立宣訖以冊入于盝贊受
冊宣冊官以冊授公主公主受冊興以冊置于案執事
者收冊冊使興引禮就導引公主詣上前謝恩贊八拜
又詣中宫前謝恩贊八拜禮畢次見皇妃東宫及妃各
王及妃如常儀公主授以金冊壻皆稱駙馬都尉賜誥
命皇姑曰大長公主皇姊妹曰長公主皇女曰公主自
公主以上俱授金冊冊立儀冊文俱見婚禮
　　誕生名命
　　　皇子誕生儀
嘉靖十五年定　皇子初生三日上親詣南郊奏告同
日祭告奉先殿崇先殿遣官分告方澤朝日夕月太社
稷帝社稷天地神祇行事俱祭服具告文行三獻禮祭
品用酒果脯醢南北郊加太牢文官五品以上武官四
品以上俱隨詣南郊文官三品以上武官公侯伯皇親
駙馬仍詣内殿各具服陪拜次日上御奉天門文武百
官具吉服稱賀先後行四拜禮仍自誕生之日為始各
吉服十日擇日頒詔天下如常儀分遣翰林院春坊六
科官齎捧御書往王府報知
萬厯十年更定　皇子初生三日遣官祭告南北郊太
廟社稷壇是日上具衮冕服御皇極殿文武百官及天
下諸司進表官員各具朝服鴻臚寺官致詞稱賀餘如
常儀仍遣官齎捧詔書往諭朝鮮國王
　　　皇子命名儀
嘉靖十二年定　皇子生三月禮部行令欽天監擇命
名并行禮吉時翰林院備查欽賜過宗室名同字行者
進呈御覽以避重復開擬數字上請簡定前期上擇内
夫人之敬慎者以奉皇子剪髮前一日上詣太廟世廟
以命皇子命名告于列聖皇考用香帛脯醢酒果祝文
至日早保姆抱皇子于寢官剪髮為鬐留角如禮上具
皮弁服御乾清宫陞御座皇后率嬪之生皇子者各服
其服朝見行四拜禮畢皇后侍立東面嬪後保姆抱皇
子出自寢繇西至殿内授皇子于皇后内贊奏曰皇后
率某嬪某氏敢用吉日秪見皇子上降座命以制辭遂
執皇子之右手而賜之名皇后敬對畢遂左還授皇子
於保姆還寢皇后復率嬪四拜畢各還宫次日上御奉
天門欽降手勅以皇子睿名傳諭禮部行宗人府上籍
玉牒
隆慶二年更定　皇子生彌月剪髪如常儀候至百日
禮部行令欽天監擇命名并行禮吉時翰林院預擬睿
名上請簡定至期上以命皇子名告聞於奉先殿世宗
皇帝几筵殿𢎞孝殿神霄殿用告文祭品如常儀是日
上具常服御乾清宫陞座皇后率皇貴妃各服其服朝
見行四拜禮畢皇后侍立東面皇貴妃中立保姆抱皇
子出自寢繇西至殿内授皇子于貴妃内贊奏曰皇貴
妃某氏敢用吉日祗見皇子上降座撫皇子首咳而賜
之名皇貴妃承㫖畢左還授皇子于侍姆還寢皇后復
率皇貴妃四拜畢各還宫次日上御皇極門降手勅如
常儀
　　　皇女誕生儀
嘉靖十五年定　皇女生彌月前期上擇内夫人之敬
慎者以奉皇女剪髮是日早保姆抱皇女于寢宫剪髪
為鬐留覊如禮上具常服御乾清宫陞御座皇后率妃
之生皇女者具服朝見行四拜禮畢皇后侍立東面妃
後保姆抱皇女出自寢繇西至殿内授皇女于皇后内
贊奏曰皇后率妃某氏祗見皇女上降座執皇女之右
手而賜之名皇后承㫖遂左還授皇女于保姆還寢皇
后復率妃四拜畢各還宫是日宫中舉宴禮如常儀
　　尊號徽號
　　　上尊號
天子登極奉母后或母妃為皇太后則上尊號其後或
以慶典推崇皇太后則加稱二字或四字為徽號上徽
號致詞而上尊號則止進冊寳其儀畧同具列于後
　　　皇太后上尊號儀
洪熙元年定　告祭前期太常寺官具奏致齋三日遣
官祭告天地宗廟社稷上親告太宗皇帝几筵太行皇
帝几筵上冊寳前期禮部移文各衙門是日鳴鍾鼓百
官具朝服隨班行禮前一日内侍官于奉天門設冊寳
綵輿冊東寳西設香亭一于冊寳綵輿之南正中教坊
司設中和韶樂及大樂設而不作是日早錦衣衛陳設
如常儀内官設皇太后寳座于宫中陳設儀仗于丹陛
上及丹墀内設冊寳案一於皇太后寳座前又設香案
一于冊寳案前設皇帝拜位于丹陛上正中設親王拜
位于丹墀内設内贊二人引禮二人設女樂于丹陛上
設而不作至期皇帝臨奉天門内捧冊寳官捧冊寳俟
皇帝具冕服出捧置于綵輿内侍官舉輿導駕官導引
皇帝隨綵輿後降階陞輅百官于金水橋南北向序立
俟冊寳輿至皆跪既退興隨至思善門外橋南北向序
立皇帝至思善門内降輅女官請皇太后陞座冊寳輿
繇中門進至宫中丹陛上置於皇帝拜位前冊東寳西
内引禮導引皇帝繇左門入至丹陛上右邊北向立内
贊唱執事官各司其事引禮官導引皇帝至拜位親王
各具冕服就拜位奏四拜傳唱鴻臚寺贊百官皆四拜
畢捧冊寳官於綵輿内取冊寳捧繇殿中門入至皇太
后前左邊立皇帝繇殿左門入至拜位奏跪傳唱親王
百官皆跪奏搢圭進冊捧冊官以冊跪進於皇帝右皇
帝受冊獻訖以授執事官執事官跪受置於案上之左
奏進寳捧寳官以寳跪進於皇帝右皇帝受寳獻訖以
授執事官執事官跪受置於案上之右奏出圭奏宣冊
執事官跪宣讀訖奏宣寳執事官跪宣讀訖奏俯伏興
平身傳唱同奏復位導引皇帝繇左門出至拜位奏四
拜親王同傳唱百官同四拜畢奏禮畢駕興
謁謝　是日皇太后受冊寳畢候皇后皇妃俱受冊寳
畢内官先具謁告儀物翰林院具謁謝文皇太后皇帝
皇后皇妃各具服訖皇帝奉皇太后及率皇后皇妃祗
謁奉先殿及諸太宗文皇帝几筵大行皇帝几筵前行
謁謝禮如常儀
慶賀　是日皇太后行謁謝禮畢仍於宫中服燕居冠
服陞座儀仗女樂如前陳設女官具服侍班如常儀内
引禮官引皇帝皇后皇妃親王公主及六尚等女官行
慶賀禮如常儀次日外命婦四品以上入進表箋女官
先於皇太后宫中左門外設表箋案儀仗女樂陳設及
侍班如前儀命婦是日早于長安左右門入俱繇西華
門進至宫門外候引禮内官引入丹墀内東西相向立
皇太后服燕居冠服陞座引禮官引命婦入班贊四拜
贊跪贊進表引表案女官二人前導女官舉表案繇左
門入至皇太后前置訖贊興贊四拜贊禮畢駕興
　　　太皇太后上尊號儀
與皇太后上尊號儀同
　　　皇太后上徽號儀
天順二年定　告祭先期四日太常寺官宿於本寺次
日早具奏致齋三日遣官祭告天地宗廟社稷其祭儀
用果酒脯醢香帛迎神四拜行一獻禮讀祝送神四拜
禮畢上冊寳前期禮部移文各衙門是日鳴鍾鼓百官
具朝服隨班行禮前一日内侍官設冊寳案於奉天殿
冊東寳西設冊寳綵輿於丹墀内設香亭一于冊寳輿
前教坊司設中和韶樂及太樂是日早錦衣衛設鹵簿
大駕如常儀前一日女官設皇太后寳座於宫中設冊
寳二案於寳座前冊東寳西設香案於冊寳案前設皇
帝拜位於丹陛上正中皇太子親王拜位列於後又設
皇帝進冊寳位於宫門内正中設内贊二人引禮二人
内官設儀仗於丹陛丹墀東西女官擎執者立於寳座
之左右鍾鼓司設樂於丹陛東西北向是日早上御華
蓋殿具冕服鴻臚寺官奏請行禮導駕官導引上出至
奏天殿捧冊寳官捧冊寳置于案内侍官舉案繇殿中
門出導駕官導引上隨行至丹陛下捧冊寳官取冊寳
置於綵輿内侍官舉輿上陛輅隨輿後百官於金水橋
南北向序立候冊寳綵輿至皆跪過畢興隨至文華門
外候上至清寧門内降輅趨至宫門外北向立女官奏
請皇太后陞座皇太后具服出導從如常儀樂作陞座
冊寳綵輿繇中門進至宫中丹陛上置於皇帝拜位前
冊東寳西内引禮官導引上繇左門入至丹陛左北向
立樂止内贊唱執事官各司其事引禮官導引上至拜
位皇太子親王各具冕服就位奏拜樂作四拜樂止傳
唱鴻臚寺贊百官皆四拜畢捧冊寳官於綵輿内取冊
寳捧繇中門入至皇太后前左立上繇左門入至拜位
奏跪傳唱皇太子及親王百官皆跪奏搢圭進冊捧冊
官以冊跪進於上左受冊奏宣冊上以冊授執事官執
事官跪受於上右宣讀訖捧置於案奏進寳捧寳官以
寳跪進於上左上受寳以授執事官執事官跪受於上
右捧置於案奏出圭俯伏興傳唱同奏復位引禮官導
引上繇左門出至拜位奏拜樂作四拜樂止傳唱百官
同四拜畢致詞官於丹陛上跪奏於上左曰嗣皇帝臣
伏惟皇太后陛下功徳兼隆顯崇徽號永膺福壽率土
同歡畢贊拜樂作四拜樂止傳唱百官同四拜奏禮畢
駕興
謁告　是日皇太后受冊寳畢内官先具謁告儀物皇
太后具冠服詣奉先殿行謁告禮如常儀
受賀　是日皇太后行謁告禮畢仍御宫中服燕居服
陞座儀仗及樂如前設陳内引禮官引皇后皇妃公主
行慶賀禮如常儀禮畢文武百官詣清寧宫前門外上
表慶賀行四拜禮司禮監官捧表進仍行四拜禮畢次
日命婦進表慶賀前期一日女官設皇太后御座於宫
中設香案於丹墀之南其日清晨内官設儀仗於丹陛
之東西及丹墀東西女官擎執者立於御座之左右陳
女樂於丹陛東西北向設表案於殿東門外設命婦拜
位於丹墀北向設司贊位於丹墀東西設司賓於命婦
拜位之北東西相向設内贊二人位於殿内東西命婦
至宫門外司賓引命婦入就拜位女官具服侍班如常
儀尚宫尚儀等官詣内奉迎尚儀奏請陞座皇太后具
服出導從如常儀樂作陞座樂止司贊唱班齊樂作贊
四拜樂止外贊唱進表引表案女官前導舉表案女官
二人舉案繇殿東門入樂作至殿中樂止贊衆命婦跪
内贊唱宣表展表女官詣案前取表跪展宣表女官詣
案前跪宣訖興女官舉表案置於殿東外贊命婦皆興
樂作贊四拜樂止司賓引班首命婦繇東階陞樂作自
東門入至殿中樂止内贊唱跪班首跪外贊衆命婦皆
跪内贊官跪於班首之左代致詞云某夫人妾某氏等
恭惟皇太后陛下德同坤厚允協徽稱壽福無疆輿情歡
戴畢内贊司贊同唱俯伏興班首及衆命婦皆興司賓
引班首繇西門出降自西階樂作至拜位樂止贊拜樂
作四拜樂止尚儀跪奏禮畢皇太后興樂作還宫樂止
引禮官引命婦以次出又次日上御奉天殿文武百官
上表行慶賀禮畢頒詔天下如常儀
　
　
　
　禮部志稿卷十二
欽定四庫全書
　禮部志稿卷十三
　　　　　　　　　　　　明　余汝楫　編
　儀制司職掌
　　耕耤　西苑耕歛附
　皇祖重農元年仲春即行耕田禮列聖相承皆遵用
　焉至肅皇復行西苑耕歛之禮立帝社稷壇以春秋
　祈報禮加詳已今西苑禮不行
洪武二年定皇帝祀先農畢太常卿奏請詣耕耤位皇
帝至位南向立三公以下及應從耕者各就耕位户部
尚書北面進耒耜太常卿導引皇帝秉耒三推户部尚
書跪受耒太常卿奏請復位南面坐三公五推尚書九
推各退就位太常卿奏禮畢太常卿導引皇帝還大次
應天府尹及上元江寧兩縣令率庶人終畆是日宴勞
百官耆宿於壇所
永樂間續定　凡祭先農畢駕至耕田所户部尚書捧
鞭跪進教坊司官率其屬作樂隨駕行三推禮畢駕至
儀門陞座樂作觀三公九卿耕訖教坊司承應用大樂
百戲畢跪奏致語駕至殿内陞座進湯進膳俱用樂畢
順天府官率耆老人等謝恩樂作禮畢樂止次百官行
禮樂作禮畢樂止賜百官酒飯百官復入班行禮樂作
禮畢樂止尚膳官進膳樂作進訖樂止百官入席教坊
司官奏一奏本太初之曲進酒樂作進訖樂止進膳樂
作進訖樂止教坊司官跪奏進湯樂作徹湯樂止二奏
仰大明之曲進酒進膳進湯如前儀三奏民初生之曲
進酒進膳進湯如前儀徹御案畢樂止百官復入班行
禮樂作禮畢樂止鴻臚寺官奏禮畢駕還
嘉靖九年續定　每嵗仲春上戊祭社稷及先農先二
日早順天府官以耒耜及穜稑種進呈少頃内官捧耒
耜及種稑種授順天府官捧由午門左門出置綵輿中
鼓樂送至耤田所至日祭社稷畢昧爽上具翼善冠黄
袍御奉天門太常寺官奏請詣先農壇上陞輦鹵簿導
從詣壇所具服殿更衣致祭(儀具祠/祭司)祭畢上還具服殿
更翼善冠黄袍少憇百官易便服訖太常卿入奏請詣
耕耤位導駕官同太常卿導引上至耕耤位南向立三
公以下從耕者各就耕位戸部尚書北向跪進耒耜順
天府官北向跪進鞭導駕官同太常卿導引教坊司官
率屬作樂歌舞左右贊相上秉耒三推訖户部尚書跪
受耒耜順天府官跪受鞭太常卿奏請復位順天府尹
捧青箱隨以種播而覆之上御觀耕臺觀三公五推尚
書九卿九推訖太常卿奏耕畢從耕官各就班導駕官
同太常卿導引上詣齋宫鴻臚寺官俟上陞座奏從耕
陪祭官叩頭奏順天府縣官老人叩頭訖順天府率庶
人終畆鴻臚寺官贊入班百官序列定致詞云親耕既
成禮當慶賀贊五拜三叩頭禮畢賜百官酒飯鴻臚寺
官承㫖贊入班百官行一拜三叩頭禮訖尚膳監進膳
三品以上官各就殿臺四品以下官臺下御路傍東西
相向各賜坐并宴勞耆宿于壇傍教坊司承應用大樂
隊舞村田樂雜戲跪奏致語進酒進湯進膳及百官行
禮俱奏樂如常儀宴畢鴻臚寺官贊入班百官行一拜
三叩頭禮訖駕興還宫
隆慶二年耕耤儀同先期一日預告奉先殿是日還宫
仍詣奉先殿及𢎞希神霄等殿參謁
𢎞治元年奏准順天府率兩縣官耆老謝㤙之後引上
中下等農夫各十人穿着本等衣鞋各執農家器具朝
見叩頭令其終畆畢人賜布一疋
嘉靖九年令以耤田舊地六頃三十五畆九分六釐五
毫撥與壇丁耕種嵗出黍稷稻梁芹韭等項餘地四頃
八十七畆六分二釐九毫除建神祇壇外其餘九十四
畆二分五釐六絲四忽亦撥與壇丁耕種上納子粒俱
輸於南郊神廪以供大祭等項粢盛十年户部題准耤
田五糓種子每畆合用一斗本部發銀行順天府收買
送用以後年分于收穫數内照地存留備用合用農器
犂四張□四張鍬十把鋤十把􁮂十把扒十把扠十把
䥥刀十把掃箒十把簑笠十副磟碡四箇大小麻繩共
一百條筐擔十副禮部發銀順天府買造每地一頃合
用耕牛四隻禮部發銀順天府收買每日草料行裏牛
房照數放支責付耕夫餵養每地一頃用夫十名行順
天府於宛大二縣取用俱免本身差役仍行太倉每名
支口糧五斗
　　西苑耕歛
嘉靖十年上命墾西苑内隙地為田諭禮工二部建帝
社帝稷壇每嵗仲春秋行祈報禮(儀注見/祠祭司)于壇東北建
殿曰無逸亭曰豳風又建亭曰省耕曰省歛每嵗耕穫
上親臨觀以重農事置倉曰恒裕貯田之所入以供祀
事
　　視學
　皇祖視學祭先師不設牲不奏樂憲宗始用牲樂孝
　宗加幣與太牢世宗以正先師稱號載視學復増設
　啓聖公祠禮更有加云
洪武十五年定　前期一日有司灑掃殿堂設御幄于
大成門東上南向設御座于彛倫堂至日學官率諸生
迎駕于成賢街左駕至學官及諸生俯伏叩頭興駕入
􁂻星門止于大成門外上入御幄禮官入奏請具皮弁
服次請行禮導引官導上出御幄就御位百官各就位
導引官導上詣盥洗位搢圭盥帨出圭詣酒尊所酌酒
詣先師神位前再拜百官皆再拜搢圭執事官跪進爵
上獻爵授執事官奠于神位前出圭再拜百官皆再拜
四配十哲兩廡分獻如常儀導引官導上入御幄易常
服陞輿詣學學官率諸生先列于堂下東西上至彛倫
堂陞御座贊唱學官諸生行禮五拜叩頭東西序立于
堂下三品以上及侍從官以次入堂東西序立贊進講
祭酒司業博士助教四人以次陞堂由西門入至堂中
贊舉經案于御前禮部官奏請授經于講官祭酒跪受
賜講官坐乃以經置講案叩頭就西南隅設几榻坐講
賜大臣翰林儒臣坐皆叩頭序坐于東西諸生圜立以
聴講畢祭酒叩頭退就本位司業博士助教各以次進
講畢出堂門復位贊唱有制學官諸生列班俱北面跪
聴宣諭五拜叩頭禮畢學官率諸生出成賢街跪俟駕
還明日祭酒率學官上表謝恩
成化元年續定　前期一日太常寺備祭儀設大成樂
器于殿上列樂舞生于階下之東西國子監灑掃殿室
内外錦衣衛設御幄于大成門之東上南向設御座于
彛倫堂正中鴻臚寺設經案于堂内之左設講案于堂
内之西南至日置經于經案錦衣衛設鹵簿駕教坊司
設大樂俱于午門外是日早百官免朝先詣國子監門
外迎駕分獻陪祀官先詣國子監具祭服伺候行禮駕
從東長安門出鹵簿大樂以次前導樂設而不作太常
寺先陳設祭儀於各神位前設酒尊爵如常儀執事設
上拜位於先師神位前正中是日學官率諸生迎上至
大成門外入御幄禮官入奏請具服上具皮弁服訖奏
請行禮導引官導上出御幄中道詣大成殿陛上典儀
唱執事官各司其事執事官各先斟酒于爵候導上至
拜位贊就位百官亦各就拜位四配十哲分獻官各詣殿
東西階下兩廡分獻官各詣廡前俱北向立贊迎神樂
作樂止奏上鞠躬拜興拜興平身通贊百官行禮同奏
搢圭上搢圭執事官跪進爵樂作上受爵獻畢復授執
事官奠于神位前樂止奏出圭上出圭四配十哲兩廡
分獻官以次詣神位前奠爵訖仍以次出殿門外東西
向立典儀唱送神樂作樂止奏上鞠躬拜興拜興平身
通贊陪祀官行禮同導引官導上由中道出分獻官以
次退上入御幄易常服訖禮官入奏請幸彛倫堂上升
輿禮官前導由􁂻星門出從太學門入諸生先分列于
堂下東西學官列于諸生前駕至學官諸生跪伺駕過
然後起仍前序立百官分列堂外稍上左右侍立上至
彛倫堂升御座贊學官諸生行五拜叩頭禮武官都督
以上文官三品以上及翰林院學士升堂執事官各以
次序立贊進講祭酒司業以次升堂由東西小門入至
堂中執事官舉案于御前禮官奏請授經于講官祭酒
跪受經受畢上賜講官坐祭酒乃以經置講案叩頭就
西南几榻坐講上賜武官都督以上文官三品以上及
翰林院學士坐皆叩頭序坐于東西諸生圜立于外以
聴祭酒講畢叩頭退就本位司業進講如儀畢出堂門
復位贊有制學官諸生列班俱北面跪聴宣諭畢贊行
五拜叩頭禮畢學官諸生以次退先從東西小門出列
于成賢街之右伺候尚膳監進茶御前上命光禄寺賜
各官茶畢各官退列于堂門外叩頭東西序立上起升
輿由太學門出升輦鹵簿大樂前導樂作駕出太學門
學官諸生伺駕至跪叩頭退百官常服先詣午門外伺
候駕還鹵簿大樂止于午門外上御奉天門鳴鞭百官
常服行慶賀禮鴻臚寺致詞云恭惟皇上敬禮先師親
臨太學増光前烈丕闡鴻猷臣等欣逢盛事禮當慶賀
行禮畢鳴鞭駕興還宫百官退明日國子監祭酒率學
官諸生上表謝恩上具皮弁服御奉天殿錦衣衛設丹
陛駕百官朝服侍班行禮畢上易服御奉天門禮部引
奏賜祭酒司業學官及三氏子孫衣服諸生鈔錠畢駕
還是日上御奉天門賜宴武官都督以上文官三品以
上翰林院學士及祭酒司業學官三氏子孫與宴又明
日祭酒司業率學官諸生謝恩上賜勑勉勵師生祭酒
捧出師生迎導至太學開讀行禮如常儀再明日祭酒
司業率學官諸生復謝恩
𢎞治元年定　先期致齋一日奠加幣牲用太牢改分
獻官為分奠官拜位列于陪祭官之前樂仍設而不作
餘如成化間儀
嘉靖元年續定　駕將至陪祀官武官自都督以上文
官三品以上翰林院官七品以上同國子監官具祭服
伺候行禮駕至􁂻星門外即降輦步入御幄易常服祭
畢仍自御幄步出􁂻星門外升輦次日襲封衍聖公率
三氏子孫國子監祭酒率學官諸生上表謝恩是日賜
三氏子孫衍聖公等及祭酒司業宴子禮部命本部
尚書待餘如成化間儀　十二年以先師祀典既正再
視學命大臣一員致奠啓聖公祠餘如元年儀　樂章
視學還導駕奏御鑾歌神歡之曲臣聞古帝王受天命
統四方宵衣旰食治道章心一誠敬感昊蒼龍翔鶴舞
神心樂康臣民讃時皇萬嵗無彊駕至奉天門升座奏
萬嵗樂朝天子之曲與朝賀同還宫奏萬嵗樂與前同
萬厯四年續定　駕至􁂻星門外降輦禮部官吉服導
上入御幄禮部奏請具服上具皮弁服訖禮部官奏請
行禮上出御幄太常寺官導上由大成門中道入盥洗
詣廟中與嘉靖元年儀稍異餘俱同前儀次日方行慶
賀禮襲封衍聖公率三氏子孫祭酒司業率學官諸生
各上表謝恩先期設表案于皇極殿簷下東王門外至
日早錦衣衛設鹵簿駕百官朝服侍班上具皮弁服御
中極殿禮部官及各執事官行禮如常儀鴻臚寺官奏
請升殿導駕官前導樂作升殿樂止鳴鞭傳賛排班班
齊鴻臚寺官致詞百官行慶賀禮樂作五拜三叩頭訖
樂止分班侍立序班引衍聖公三氏等族人國子監師
生過中賛鞠躬樂作四拜興平身樂止賛進表樂作執
事官舉案由東王門入至簾前置定樂止賛宣表目鴻
臚寺堂上官一員隨禮部堂上官捧表目過中内賛賛
跪外賛亦賛跪進表官俱跪宣畢賛俯伏樂作興平身
傳賛同樂止執事官舉案過東邉賛鞠躬樂作進表官
俱四拜興平身樂止各入本班立鴻臚寺官奏禮畢鳴
鞭百官退出仍于皇極門朝服侍立上易常服御門鴻
臚寺官傳奏事起案執事官舉案置御路中序班引襲
封衍聖公等官并族人及國子監祭酒等官諸生上御
路賛跪禮部官奏請頒賞承㫖訖賛叩頭衍聖公并祭
酒等叩頭起執事官舉案過東邉鴻臚官奏事畢鳴鞭
上興還宫百官退是日免宴後二日儀俱同前
成化元年令取三氏子孫赴京觀禮又命衍聖公分獻
嘉靖十二年題准衍聖公及顔孟二博士禮部先期差
行人前去行取及另取孔氏老成族人五人顔孟族人
各二人一同馳驛赴京迎駕陪祀前期八日内閣及執
事官赴國子監習儀至日習禮公侯伯俱迎駕聴講觀
禮跪受宣諭班列于學官之次各衙門辦事監生俱取
回迎駕聴講觀禮
　　大射
　古之射禮有五國朝次第行之詔成均博士弟子及
　郡縣庠序之士皆使習射以俟貢舉而凡遇郊廟之
　祭先期命文武官執事行大射之禮其儀具後
洪武三年定　前期戒射定耦選執事充司正副司正
司射司射器請射舉爵收矢執旗樹鵠陳設如儀是日
執事者入就位請射者引主射正官及各官貟子弟士
民俊秀者各就品位司射器者以弓矢置于各正官及
司射前請射者詣正官前圎揖畢引詣司射器前授弓
矢畢引復本位司正執算入立于中後請射者詣司射
前曰請誘射引司射二人耦進各以三矢搢于腰帶之
右以一矢挾于二指之間推年齒相讓年長者為上射
年㓜者為下射上射先進詣射位向鵠正立發矢司正
書中投算置于中或副司正書中舉旗者舉旗如式上
射射畢退立于傍讓下射者詣位發矢書中舉旗如前
請射者俱引復位收矢者收矢復于射者司正取所中
算請射者次請士民俊秀射次請官貟子弟射次請品
卑至髙品者射其就射位發矢取算書中舉旗收矢復
位皆如式俱畢司正副司正各持算白中于主射正官
舉爵者酌酒授中者如式飲訖請射請屬官以下仍捧
弓矢納于司射器還詣主射正官前揖而退
　　　射器及執事官
工部制虎中鹿中及諸侯卿大夫射侯等器其儀按周
禮大司馬之職王大射則合諸侯之耦其屬有射人掌
張三侯司弓矢掌六弓八矢之法服不氏賞賛張侯以
旌居乏而待獲古大司馬今兵部之職也今以兵部掌
之其射鵠有七虎鵠五采天子射用之熊鵠五采皇太
子射用之豹鵠五采親王射用之豹鵠四采一品二品
文武官射用之糝鵠三采三品至五品文武官射用之
孤鵠二采六品至九品文武官射用之布鵠無采文武
官子弟及士民俊秀射用之乏又名容凡射時置于鵠
右執旗及待獲者以蔽身設幅并韋當射時置于前以
齊矢設射中五皮樹中天子大射用之閭中天子宴射
用之虎中皇太子親王射通用之兕中一品至五品文
武官用之鹿中六品至九品及文武官子弟士民俊秀
通用之
其職事設司正官二貟掌騐射者品級尊卑人力强弱
而定耦其中否則書于算兵部官掌之司射二貟掌先
以强弓射鵠誘射以鼔衆氣以武職官充之司射器官
二貟掌辦弓力强弱分為三䓁驗人力强弱而授之工
部官職之舉爵者二貟掌以馬潼授中者飲光禄寺官
職之請射者四貟掌定耦射射畢再請某耦射每鵠用
二人侍儀司職之待獲者掌矢納于司射器者以各𨽻
僕供其役執旗者六人掌于容後執五色旗如射者中
的舉紅旗應之中采舉采旗應之偏西舉白旗偏東舉
青旗過于鵠舉黄旗不及鵠舉黑旗以軍士二人掌之
設引禮二人掌引文武官進退命侍儀司舍人職
　　䇿士
　凡士之舉于禮部者國初以三月朔日御殿而親試
　之謂之殿試後率以三月十五日間以他事更日讀
　卷傳臚等儀具列于後
　　　殿試儀
先期一日鴻臚寺官設䇿題案于殿之東光禄寺偹設
桌于兩廡至日早禮部官引貢士入至皇極殿丹墀内
東西北向序立文武百官各具公服侍立如常儀鴻臚
寺官請陞殿上常服御皇極殿鳴鞭文武百官行叩頭
禮侍班執事官舉䇿題案于殿中内侍官以䇿題付禮
部官置于案上鴻臚寺官引貢士就拜位執事官舉䇿
題案由左階降置御道中賛貢士行五拜三叩頭禮各
分東西侍立執事官隨舉䇿題案于丹墀東鴻臚寺官
奏禮畢鳴鞭駕興文武百官退軍校舉試桌列于丹墀
東西北向置定禮部官散題貢士仍列班跪受叩頭就
試是日如遇天雨或大風試桌即移設于兩廡
　　　讀卷儀
殿試後二日早常朝畢駕詣文華殿免日講不用侍班
侍衛等項讀卷官各執卷隨至文華門外候上陞座傳
讀卷官進各官趨至丹陛行叩頭禮入殿内東西序立
傳讀卷官讀卷居首者至御前跪展卷郎讀畢司禮監
官接卷置御案本官叩頭興復班其各讀卷官以次進
讀如儀讀三卷後臨時候㫖再讀㡬卷如奉㫖免讀各
官即執卷同至御前跪司禮監官以次接卷俱置御案
各官叩頭興復班傳各官退各讀卷官出至丹陛行叩
頭禮畢即出至文華門外候上將試卷裁定御批第一
甲第一名第一甲第二名第一甲第三名畢其餘各卷
發出内閣官領收上回宫是日各讀卷官先將第二甲
第一名以下拆卷填冩黄榜
　　　傳臚儀
先期一日設黄榜案于中極殿内稍東至期文武百官
各具朝服伺候行禮是日早鼓未鳴先開左掖門放讀
卷及提調并執事官進入中極殿門外候上具皮弁服
陞座各官入行叩頭禮畢進入殿内供事讀卷官拆第
一卷奏第一甲第一名某人拆第二卷奏第一甲第二
名某人拆第三卷奏第一甲第三名某人填冩黄榜訖
尚寳司官用寳完備起鼓執事官整束黄榜翰林院官
捧出皇極殿伺候其餘讀卷提調等官俱先退出鴻臚
寺官賛執事官行五拜三叩頭禮畢奏請陞殿導上陞
座作堂下樂鳴鞭執事官舉案至簾前置定翰林院官
捧榜授禮部官接置于案執事官引貢士入拜位賛四
拜傳制官跪奏傳制俯伏興由殿左門出至丹陛東立
西向執事官舉榜案至丹墀御道中置定傳制官稱有
制鳴賛賛跪制曰某年三月十五日䇿試天下貢士第
一甲賜進士及第第二甲賜進士出身第三甲賜同進
士出身第一甲第一名某人第一甲第二名某人第一
甲第三名某人第二甲某人等若千名第三甲某人等
若干名傳訖賛俯伏興賛四拜畢進士分東西侍立執
事官舉案由皇極門左門出進士隨出觀榜鳴賛賛排
班文武百官入班致詞于丹陛中跪致詞曰天開文運
賢俊登庸禮當慶賀賛五拜三叩頭禮畢鳴鞭駕興
　　　狀元率諸進士上表謝恩儀
先期一日鴻臚寺官設表案於皇極殿門之東至日早
錦衣衛設鹵簿駕鴻臚寺官引狀元捧表置于案退立
丹墀御道稍東其諸進士以次序立上具皮弁服御中
極殿執事官行叩頭禮畢鴻臚寺官奏請陞殿導駕官
前導上陞座作堂下樂鳴鞭文武百官各具朝服行禮
侍班如常儀鴻臚寺官引狀元及進士入班賛四拜賛
進表鴻臚寺官舉表案置于殿中賛宣表目禮部官跪
宣表目訖俯伏興徹案狀元及進士又四拜禮畢鳴鞭
駕興
　　親蠶
　國初無親蠶禮肅皇帝始勑禮部以每嵗季春皇后
　親蠶于北郊後改于西苑未乆即罷
嘉靖九年定　先期欽天監擇日以聞順天府具蠶母
名數奏送蠶室内工部具鈎箔筐架及一應養蠶物件
給送蠶母順天府將蠶種及鈎筐一副進呈訖捧自西
華門出置綵輿中鼓樂送至蠶室蠶母浴種伺蠶生先
飼以待先一日蠶宫令丞設皇后採桑位于採桑臺東
向執鈎筐者位于稍東設公主及内命婦位于皇后位
東設外命婦位于採桑䑓東階之下南北向以西為上
至日四更宿衛陳兵衛女樂工備樂司設監備儀仗及
重翟車蠶宫令備鈎筐俱候于西華門外内執事女樂
生并司贊六尚女官等皆乘車先至壇内候將明内侍
詣坤寧宫奏請皇后詣先蠶壇所皇后服常服導引女
宫導皇后出宫門乘肩輿侍衛警蹕如常儀公主及内
命婦應入壇者各服其服以從至西華門内侍奏請降
輿陞重翟車兵衛儀仗女樂前導女官捧鈎筐行于車
前皇后至具服殿少憇易禮服祭先蠶(儀具祠/祭司)祭畢更
常服司賔引外命婦先詣採桑䑓位南北向女侍執鈎
筐者各隨于後尚儀入奏請詣採桑位導引女官導皇
后至採桑位東向公主以下各就位南北向執鈎者跪
進鈎執筐者跪進筐受桑皇后採桑三條還至壇南儀
門坐觀命婦採桑三公命婦以次取鈎採桑五條列侯
九卿命婦以次採桑九條採訖各以筐授女侍司賔引
内命婦一人詣蠶室尚功帥執鈎筐者從尚功以桑授
蠶母蠶母受桑縷切之以授内命婦内食婦食蠶洒一
箔訖司賔引内命婦還尚儀前奏採桑禮畢皇后還具
服殿侯陞座尚儀奏司賔率蠶母等行叩頭禮訖司贊
唱班齊外命婦序列定贊四拜畢賜命婦宴于殿内外
并賜蠶母酒食于採桑臺傍公主及内命婦殿内序坐
外命婦從採桑者及文武二品以上命婦于殿堂上三
品以下于䑓下各序坐尚食進膳司賔引公主及内命
婦各就坐教坊司女樂奏樂進酒及進膳進湯如儀宴
畢徹案公主以下及外命婦各就班司贊贊四拜尚儀
跪奏禮畢皇后興還宫導從如前
親蠶壇築于安定門外皇后率公主及内外命婦躬徃
採桑而擇内西苑隙地葢造織堂以終蠶事十年以出
入不便改築壇于西苑壇髙二尺六寸四出陛廣六尺
四寸甃以磚石又為瘞坎于壇右方深取足容物東為
採桑臺方一丈四寸髙二尺四寸三出陛鋪甃如壇制
臺左右樹以桑壇東為具服殿三間前為間一座俱南
向西為神庫神厨各三間右宰牲亭一座壇之北為蠶
室五間南向前為門三座髙廣有差左右為廂房各五
間之後為從室各十間以居蠶婦設蠶公署于宫左偏
置蠶宫令一貟丞二員擇内臣謹恪者為之以督蠶桑
等務
　
　禮部志稿卷十三
欽定四庫全書
　禮部志稿卷十四
　　　　　　　　　　　　明　俞汝楫　編
　儀制司職掌
　　經筵
　國初經筵無定日或令文學侍從之臣講説亦無定
　所正統初始著為儀常以月之二日御文華殿進講
　月三次寒暑暫免日講于文華穿殿其儀簡嘉靖初
　命儒臣進講大學衍義迨西苑無逸殿成命儒臣及
　經筵日講官六卿侍經筵官各撰尚書無逸詩豳風
　七月講義一道于無逸殿進講萬厯初増定午講儀
　視舊儀稍有損益今並列于後
　　　經筵講儀
正統初定　凡經筵初開勑勲臣一人知經筵事内閣
學士或知或同知經筵事六部尚書左右都御史通政
使大理寺卿及學士等官侍班翰林院春坊等官及國
子監祭酒二貟進講翰林春坊等官二貟展書給事中
御史各二貟侍儀鴻臚寺錦衣衛堂上官各一貟供事
鴻臚寺鳴贊一貟贊禮序班四貟舉案勲臣或駙馬一
人領將軍侍衛禮部擇吉題請先期直殿内官于文華
殿設御座又設御案于殿内御座之東稍南設講案于
御案之南稍東是日早司禮監官先陳所講四書經史
各一冊置御案又各一冊置講案皆四書東經史西先
期講官撰四書經或史講章各一篇預置于冊内是日
早上御文華殿陞御座將軍侍衛如儀鴻臚寺官引知
經筵及侍班講讀執事侍儀等官于丹陛上行五拜三
叩頭禮畢(以後每月初二十二二/十二日止行叩頭禮)以次上殿依品級東
西序立知經筵官序于侍班官上侍儀御史給事中于
殿内之南分東西北向序班二貟舉御案置御座前二
貟舉講案置御案之南正中鴻臚寺官贊進講講官一
貟從東班出一貟從西班出詣講案前稍南北向並立
東西展書官各一貟從本班出進至御案之南銅鶴下
東西向立鴻臚寺官贊講官鞠躬拜叩頭興平身畢東
班展書官進詣御案前跪展四書畢起退立于東鶴下
講四書講官進至講案前立奏講某書講畢稍退展書
官詣御案前跪掩四書畢仍退立于鶴下西班展書官
進詣御案前跪展經或史畢起退立于西鶴下講經史
講官進至講案前立奏講某經或某史畢少退並立如
初展書官詣御案前跪掩書畢仍退立于鶴下鴻臚寺
官賛講官鞠躬拜叩頭興平身各退就東西班展書官
隨之序班二員舉御案二貟舉講案退至原所鴻臚寺
官賛禮畢命賜酒飯鴻臚寺官及各官皆跪承㫖出至
丹陛上行叩頭禮至左順門酒飯畢入行叩頭禮
嘉靖二年奏准八月二十二日恭遇憲宗純皇帝忌辰
是日經筵官各具青緑花様衣服光禄寺仍具酒飯續
更定具素服角帶
十年十月初二日孝潔皇后忌辰令經筵官服青緑花
様隨侍人員淺淡衣服
隆慶元年定　先一日告奉先殿告几筵先五日命司
禮監同各官詣文華殿演禮是日上詣文華殿左室展
禮先聖先師又定講章于前兩日先進呈覽凡假日先
期傳免
萬厯二年定　春講以二月十二日起至五月初二日
止秋講以八月十二日起至十月初二日止不必題請
　　　日講儀
上御文華穿殿止用講讀官内閣學士侍班不用侍衛
侍儀執事等官侍班講讀等官入見行叩頭禮東西分
立先讀四書次讀經或讀史每本讀十數遍後講官先
講四書次講經或講史務在直説大義明白易曉講讀
後侍書官侍上習書畢各官叩頭退文華殿賜茶(今不/行)
文華門賜酒飯
　　　午講儀
隆慶六年定　每日早閣臣及講官講畢各退上進煖
閣少憇司禮監將各衙門章奏進上御覽閣臣等退西
廂房伺候上有所諮問即召至御前將本中事情明白
敷奏覽本後閣臣率領正字官恭侍上進字畢若上欲
再進煖閣少憇閣臣等仍退至西廂房伺候若不進煖
閣閣臣等即率講官再進午講講通鑑節要候通鑑講
完以貞觀政要進講講官務將前代興亡事實直觧明
白講畢各退上還宫一每月三六九視朝日暫免講讀
上于宫中有暇將講讀過經書從容温習或看字體法
帖隨意寫字一幅不拘多寡一每日定以日出時上早
膳畢出御講讀午膳畢還宫
　　　講大學衍義儀
嘉靖六年定　每月初三初八十三十八二十三二十
八日用經筵日講官二員進講内閣學士一貟侍班講
畢賜茶賜酒飯俱如日講儀
　　　無逸殿講儀
嘉靖十年定　先一日設司監官于無逸殿設御座御
案及講案如文華殿月講之儀是日質明上具常服乘
輦至無逸殿門衆官于門外迎候上降輦乘板輿至殿
内降輿陞御座鴻臚寺官贊各官于殿門外入拜行一
拜三叩頭禮畢進入殿内各照品級東西序立序班二
貟舉御案置御座前二貟舉講案置殿門内西邉東向
設坐位鴻臚寺官贊進講講官大學士一員出班行叩
頭禮上命賜講官坐講官并鴻臚寺官承㫖賛叩頭訖
展書官詣御案前跪展講章退講官坐講坐展書官詣
御案前跪掩講章講官叩頭訖復班又大學士一員出
班叩頭承㫖坐講展書官一貟展書俱如前儀序班二
員舉御案二員舉講案退至原所鴻臚寺卿奏禮畢有
㫖賜宴衆官承㫖訖退至豳風亭前迎候上陞版輿至
亭内降輿陞御座賜宴(儀具/宴享)
　　　東宫出閣講學儀
太祖命學士宋濓授皇太子諸王經書于大本堂後於
文華殿及肅皇帝改為便殿遂移於殿之東廂房
　　　初出閣儀
天順二年定　是日早侍衛侍儀如常儀執事等官于
文華後殿行四拜禮畢鴻臚寺官請皇太子陞文華殿
執事官導引至殿陞座師保等官于丹陛上行四拜禮
畢各官退出内侍臣導皇太子至後殿陞座以書案進
每日侍班侍讀講官入分班東西立内侍展書侍讀講
官以次進讀叩頭而退
　　　每日講讀儀
一每日早朝退後皇太子出閣陞座内侍以書案進不
用侍衛侍儀執事等官惟侍班侍讀講官入行叩頭禮
畢分班東西向立内侍展書先讀四書則東班侍讀官
向前伴讀十數遍退復原班次讀經書或讀史書則西
班侍讀官向前伴讀亦如之務要字音正當句讀分明
讀畢各官退　一每日己時侍班侍讀侍講及侍書官
俟皇太子陞座畢入東西向立侍班内侍展書先講早
所讀四書則東班侍講官進講一遍退復原班次講早
所讀經史書則西班侍講官進講亦然務要直言解説
明白易曉講畢内侍收書訖侍書官向前侍習寫字務
要開説筆法㸃化端楷寫畢各官叩頭而退　一午膳
後(是時已/回宫)從容逰息或習騎射　一每日晩讀本日所
授書各數遍至熟而止　一凡讀書三日後一温須背
誦成熟遇温書日免授新書講官通講須曉大義　一
凡寫字春夏秋月每日寫一百字冬月每日寫五十字
一每遇朔望節假及大風雨雪隆寒盛暑暫停講讀寫
字
𢎞治十一年定　是日早内侍設書案于文華殿内東
禮部鴻臚寺執事官于後殿行四拜禮畢鴻臚寺官請
皇太子陞文華殿導引至殿陞座三師三少并宫僚以
次序于丹陛上行四拜禮畢從殿左右門入分班東西
立通事舍人以書案進内侍展書侍讀官進讀讀畢侍
講官進講講畢通事舍人徹案各官叩頭退每日講讀
常儀與天順年同
隆慶六年増定　是日早侍衛侍儀如常儀内侍先設
皇太子座于文華殿之東廂房正中西向設書架于座
之左禮部鴻臚寺執事官候皇太子出閣導引至東廂
房陞座提調輔臣并侍班講讀等官以次序立丹墀行
四拜禮畢各官以次入東廂房分班相向立鴻臚寺官
贊起案通事舍人以講案進内侍展書侍讀官進讀讀
畢侍講官進講講畢通事舍人徹案命賜酒飯各官叩
頭而退每日講讀儀與天順年所定同但每日各官先
詣文華門外東西向序立候皇上御日講經筵畢皇太
子出閣陞座又題准東宫初講之時閣臣連侍五日以
後仍于每月三八日一至先行叩頭而出然後各官進
入供事
　　　諸王讀書儀
　書堂在皇極門右廂房講官選部臣或進士改授翰
　林院官充之
天順二年定　初入書堂其日早王至右順門之北書
堂面東中坐提督講讀并講讀官行四拜禮畢内官捧
書展于案上就案左立講讀官進立于案右伴讀十遍
叩頭退
　一每日講讀清晨王至書堂講讀官行叩頭禮伴讀
　十遍出飯後復詣書堂伴看寫字畢講書直説大意
　畢仍叩頭退内侍以所寫字送内閣㸃看
萬厯六年詳定
　一是日王出閣先期一日内侍官設座于書堂内坐
　西面東設書案于座之左側置書于案設寫字案于
　座之右側置筆硯放紙于案是日早輔臣率領講讀
　侍書官於書堂門外稍南北面拱立伺候王入書堂
　内坐定令㫖説先生每來輔臣率各官進入行四拜
　禮分班侍立内侍官舉書案就案左立講讀官以次
　進立于案前授書各十遍訖令㫖先生每吃酒飯内
　侍官答應各官出王暫入書堂南間少憩輔臣再率
　各官入侍王寫字講書候王出坐定令㫖説先生每
　來輔臣同各官入照前分班侍立内侍官舉寫字案
　于座前侍書官進至案前看寫字寫畢内侍官徹寫
　字案舉講書案於座前講讀官以次進講畢各官行
　一拜禮出仍于書堂外向北立王進内各退輔臣看
　所寫字圈註于旁以備勸益
　一次日以後每日早王出書堂各官進見行一拜禮
　其授書講書看字並如前儀輔臣止侍看三日三日
　後講讀侍書官徑自如儀授書講書看字輔臣不預
　至寫字畢每日輪一内侍官捧倣紙送内閣圏註
　一王每日所讀書大學一本書經一本授書務要字
　様真正講書直説大意務要通曉先一日進講章三
　日一温書就温講仍進講章寫字先用影本以後寫
　熟對帖自寫
　一各官酒飯止是初入書堂時令㫖説一次以後不
　必再説只於講書罷令㫖與先生每茶吃内侍官答
　應嵗率為常
　一每年假日聖節前後通九日千秋節九日正旦初
　一日至二十日花朝一日清明一日端午前後通三
　日七夕一日中秋一日重陽前後通三日冬至前後
　通五日臘八一日除夕前五日每月朔望各一日遇
　大風雨暫免大寒大暑該住歇時請㫖定奪
　一講讀侍書官俱於歸極門南廊給與酒飯
　一先期一日各該内外執事官俱赴書堂演禮
又令春講定以二月初旬起至五月初旬暫止秋講定
以八月初旬起至十月中暫止
又准題輟講之後内侍書官照常啟請尋温舊書及日
寫字送閣圏註講讀等官遵先年事例半月恭詣書堂
啓請誦書習講或别授新書等項以効忠益
　　巡狩
　成祖未定鼎時以北京為行在嵗常巡幸至肅皇巡
　承天謁獻皇陵禮詳載大狩録各朝俱不行
　　　永樂七年北狩儀
永樂六年定　詔告天下諸司及各處鎮守總兵官知
會
　一禮部預行各處凡有重事并四夷來朝俱達行在
　所仍俱本啓聞其餘事務奏啓俱達京師啓聞施行
　事有疑礙者在京各該衙門具奏取自上裁凡進拜
　表文達行在所箋文達京師
　一禮部預行經過所在軍民衙門俟車駕至官吏生
　員耆老朝見及預行北京畿内文武衙門令掌印官
　俟車駕至朝見
　一祭祀車駕將發奏告天地社稷太廟孝陵祭大江
　旗纛等神軷祭于承天門其經過處所滁州遣官祭
　滁陽王泗州遣官祭祖陵鳯陽祭皇陵祭淮闕里遣
　官祭先師孔子望祭㤗山縁途古先聖賢忠臣烈士
　祠墳禮部預期奏聞遣官致祭將至北京境上設壇
　祭北京山川等神車駕到北京奏告天地祭告境内
　山川等神
　一扈從在京馬步軍五萬人内馬軍一萬步軍四萬
　馬軍五千步軍五千充駕前軍餘馬軍五千步軍三
　萬五千分五軍率領每軍馬軍一千步軍七千以都
　指揮指揮千百戸管領錦衣衛仍選將軍五百人校
　尉二千五百人力士二千人
　一侍從五府都督各一貟首領官一員吏六人吏部
　堂上官一員文選等四司官五員辦事官二十貟歴
　事監生四十人秀才五十人吏十人户部堂上官一
　員北京等十三司官十三員辦事官十貟吏二十四
　人禮部堂上官二員儀制等四司官七員辦事官十
　貟吏十二人鑄印局官一員吏一人匠六人兵部堂
　上官一員武選等四司官七員辦事官五員吏十五
　人刑部堂上官一員浙江等十三司官十三員辦事
　官五員吏十三人工部堂上官二貟營繕司等四司
　官十員辦事官二十員吏十五人都察院堂上官一
　員浙江等十三道監察御史二十四員辦事官五員
　吏二十四人通政司堂上官二員首領官一員吏六
　人大理寺堂上官一員左右寺官六員吏十人太常
　寺堂上官二員首領官一貟吏二人贊禮郎四員協
　律郎一員司樂一員樂舞生二十人厨子五十人光
　禄寺堂上官三員首領官一員署官十七員辦事官
　六貟吏三人厨子一千人鴻臚寺堂上官四員首領
　官一員司儀司賔二署各一員序班四十員鳴賛四
　員及通曉夷語者斟酌帶去翰林院内閣官三員侍
　講修撰典籍等官六員書制勅秀才八人及譯寫四
　夷文字監生十三人尚寳司官二員吏科給事中三
　員户科給事中三員禮科給事中四員兵科給事中
　三員刑科給事中三員工科給事中三員中書舍人
　四員寫誥秀才五人行人司行人十員大醫院堂上
　官二員御醫二員生藥庫官一員醫士摘選三分之
　二吏三人欽天監官三員天文生十五人教坊司奉
　鑾韶舞司樂各一員俳衣色長樂工斟酌用之
　一扈從文武官軍人等陸路文武官員一等寫制誥
　秀才譯字監生𦂳用供用醫士天文生及厨役人等
　俱給馬驘騾匹馬官給外脚力驢給鈔六十錠令自
　備辦事官監生人才吏典及醫士厨役等非𦂳用者
　人給脚力鈔二十錠隨伍官員將軍較尉力士旗軍
　每二人給驢一匹如不敷亦給鈔六十錠自備水路
　俱應付􁊁隻遇陸路應付車輛
　一縁途各跕每跕増馬二十匹令附近衛所馬軍内
　差撥仍令附近有司備車一百輛無車之處起夫五
　百人聴候
　一經過處所支給糧草扈從官員人等人日給行糧
　二升馬日給料四升草一束驢料一升草一束
　一車駕將發宴在京文武羣臣賜扈從文武官員軍
　校人等鈔公五十錠侯四十錠伯三十錠一品二品
　二十錠三品四品十五錠五品十二錠六品七品十
　錠八品九品八錠未入流及辦事官將軍總小旗人
　鈔七錠將軍及各衛總小旗人鈔六錠監生秀才吏
　典人才醫士樂舞生軍役力士厨子工匠人鈔五錠
　軍伴皂𨽻樂工人等人鈔四錠在外衛所扈從及各
　處駐劄官軍依京衛官軍例賞給
　一車駕至北京宴文武羣臣耆老賜官員人等及命
　婦鈔其當守城命婦論次行賞一遇萬夀聖節公侯
　駙馬伯文武官四品以上近侍官及監察御史預宴
　五品以下并辦事官監生秀才吏典軍民工匠人等
　依例賜鈔一錠
　一五府六部都察院大理寺錦衣衛各鑄印信通政
　司鴻臚寺各官鑄闗防
　一扈從官員有牙牌者隨身懸帶以憑官防出入
　一經過郡縣分遣廷臣考覈守令賢否即加黜陟分
　令給事中監察御史存問髙年賜幣帛酒肉
　一經過鳯陽陵户及親戚人賜鈔六錠耆老迎見者
　人賜三錠泗州陵户親戚耆老迎見者賞如之
　　　嘉靖十八年南巡儀
嘉靖十八年定
　一先期上親奏告皇穹宇𤣥極寳殿同日告聞皇祖
　太廟皇考睿宗廟遣官分告北郊成祖列聖羣廟太
　社稷帝社稷朝日夕月天神地祇用祭服太常寺備
　脯醢酒果翰林院撰告文
　一軷祭於承天門遣官祭旗纛之神用牲醴制帛三
　獻如常儀
　一駕發出正陽中門后妃輦轎後隨錦衣衛設欽製
　武陳駕備輦輿儀仗等項扈行本衛選精壯旗校八
　千人内以六千人専管擡奉上座輿輦二千人専管
　擺執駕儀及一應正直巡綽宣傳等用選委千百户
　一百二十員分投管理各分撥班接替行太僕寺調
　取寄養馬三千匹兊給各旗校更迭騎坐以錦衣衛
　指揮充前驅使領千百户等官先往肅清道路簡命
　武職重臣二員留守京城兵部尚書一員參賛機務
　各請勅行事以文職大臣一員總督整飭宣大等處
　軍務一員提督薊州山海闗等處地方邉備文職重
　臣一員充行邉使往遼東薊州宣大雁門固原等九
　邉閲視邉備戸部賫銀隨去勞賞官軍各請勅行事
　兵部奏請城四門京城九門大明門外兩邉守門文
　武大臣各一員坐邉官侯伯二員増設守門官軍用
　科道官㸃閲京城内外巡捕官軍行團營再選有馬
　官軍三千員名分為兩班酌派五城地方與同舊有
　官軍巡邏仍選委坐營官及各提督把總等官晝夜
　巡捕安定徳勝門各土城門外及鄭村壩大黄莊居
　庸闗白羊口六處地方該營揀選有馬官軍每處一
　千員名分為兩班輪流下營防守安定徳勝門土城
　各用東西官􁨃聴征總兵官一員其餘各用參將一
　員統領下營紫荆倒馬二闗保定撫鎮官揀選精鋭
　有馬官軍每闗一千員名分為兩班每月輪流下營
　守把各委坐營官一員統領
　一兵部於團營東西􁨃御馬監勇士内揀扈駕官軍
　六千員名給兊馬匹内執武陳駕儀一千人總兵官
　一員領之駕前後各二千人參將二員領之駕左右
　各五百人翼駕行左右副參將領之及行文沿途撫
　鎮等官調撥兵馬屯駐扈駕先期户部請勑命侍郎
　一員率屬官六員帶領太倉銀三十餘萬兩前去沿
　途整理官軍糧料工部請勅差郎中一員同内官監
　督理沿途橋道及行宫蓆殿禮部行南北直𨽻浙江
　等十三布政司凡有要𦂳重事俱達行在所奏聞其
　餘事務俱達在京通政司照常封進各該衙門啓請
　皇太子令㫖行其事有疑礙者各差人赴行在具奏
　取㫖各處拜進表箋除嵗例等項赴在京禮部照常
　類收啓請司禮監官捧進其特賀大禮不係常典者
　原差人恭詣行在投進
　一扈從官五府堂上官各一員首領官各一員吏各
　一人吏部堂上官一員文選等四司官各一員辦事
　官六員吏六人戸部堂上官二員浙江等十三司官
　各一員辦事官二員吏十三人禮部堂上官二員儀
　制等四司官共六員鑄印局官一員辦事官六員儒
　士三人吏十二人鑄印匠四人兵部堂上官一員武
　選等四司官共六員辦事官一員吏六人刑部堂上
　官一員浙江等十三司官各一員辦事官一員吏十
　三人工部堂上官二員營繕等四司官共十員辦事
　官二員吏十人都察院堂上官二員浙江等十三道
　監察御史各二員辦事官四員吏十三人通政司堂
　上官二員首領官二員辦事官二員吏二人大理寺
　堂上官一員左右寺官二員辦事官二員吏二人太
　常寺堂上官六員首領官二員屬官十員吏二人執
　事人役四十人厨役三十人光禄寺堂上官二員四
　署官四員吏四人厨役二百人太僕寺堂上官一員
　首領官一員吏一人鴻臚寺堂上官俱從司儀司賔
　各一員鳴賛四員序班十六員通事四員翰林院堂
　上并講讀等官四員制勅誥勅二房官共二十員譯
　字官生四人吏十人尚寳司官四員吏一人六科給
　事中十二員吏六人中書舍人一員吏一人行人司
　行人十員吏三人太醫院堂上官五員御醫吏目八
　員聖濟殿醫士選帶三分之一吏二人欽天監堂上
　官一員博士等官八員天文生隂陽人共十人吏一
　人教坊司奉鑾韶舞司樂八員俳色長樂工二百人
　扈從文武内外官及各項人役合用夫馬驢騾車兩
　廩給口糧各項應付事宜兵部定擬奏請轉行在外
　有司一體應付内府印綬監收貯先年行在衙門印
　信闗防禮部領出給付各扈從官使用尚寳司給領
　文武字様牙牌
　一駕發留守大臣率在京文武衙門官貟各具吉服
　先期赴宣武門外彰義闗候送駕過退扈從官分程
　先發在途俱免朝參候駕惟禮兵二部鴻臚寺太常
　寺科道紏儀官從行光禄寺隨路預辦御膳酒飯供
　具凡遇行宫進膳處所各該撫按守巡兵備等官選
　委精壯官軍披帶盔甲器械拱衛乘輿不許諠譁錯
　亂違者聴錦衣衛即時具奏拿問其扈從官軍户部
　給散行糧工部辦鍋竈不許分外索害有司及入民
　舍混擾違者許被害之人赴撫按衙門告治仍行隨
　駕緝事官校訪拿重治各該軍衛有司不許分外科
　斂違者聴撫按官體訪指實參究重治各衙門跟隨
　吏書人等各照兵部原行闗文於軍衛有司驛逓衙
　門應付不許分外多索其應付衙門亦要即時應付
　毋得遲悞違者俱赴所在官司告治經過駐劄地方
　原有商賈店舖開賣飯食等物照常市貿不許躱避
　亦不許從駕人員用强輕價勒買違者許被害人即
　時告治兵部咨行各該巡撫官預先出給榜文曉諭
　一經過處所真定望祭北岳恒山之神用牛犢羊豕
　上具常服行禮如常儀五府九卿巡撫大臣吉服陪
　拜衛輝遣官祭濟瀆之神用太牢鈎州望祭中岳嵩
　山之神滎澤祭河神俱用太牢行禮如北岳南陽遣
　官祭武當山之神用牲犢沿途古帝王聖賢忠臣烈
　士祠墓禮部查訪預期奏聞遣官致祭帝王用太牢
　次用少牢又次脯醢酒果凡祭翰林院撰祭文
　一各處撫按并三司官俱於所屬境上候駕先赴行
　在鴻臚寺報名駕至行宫各具吉服朝見所過府衛
　州縣官吏生員耆老人等俱于三十里外候迎道傍
　跪叩頭駕過退駕至行宫鴻臚寺引見俱行五拜三
　叩頭
　一各處近路王府許親王具常服預先出城候駕其
　餘宗室俱不許擅離府出迎
　一諸王迎接先期命文武大臣侍于途王于道傍拱
　立文武大臣下馬侍上左右禮部尚書跪奏某王某
　恭迎聖駕見内侍官引王至駕前跪行叩頭禮禮部
　尚書進立于上前候㫖承㫖訖起立傳㫖示王隨至
　行宫上入少憇王具冕服欽定文武大臣于殿内左
　右侍從官于丹墀東西侍班候上陞座鴻臚寺官引
　王由殿左門入至拜位賛行五拜三叩頭禮畢上命
　賜宴内侍官引王于别次少候從官叩頭如常儀王
　宴畢遣大臣伴送回府駕還先以書止諸王勿煩出
　送
　一上臨舊邸恭詣皇考睿宗獻皇帝廟謁告(儀具祠/祭司)
　越四日行祭告皇天禮于龍飛殿丹陛奉皇考睿宗
　獻皇帝配是日上更皮弁服詣國社壇及山川壇行
　告祭禮次日恭謁顯陵(儀見祠/祭司)次日從駕官上表賀
　遂頒詔前期一日鴻臚寺陳設表案詔案于龍飛殿
　中錦衣衛設隨駕朝儀及迎詔綵輿香亭于丹墀教
　坊司設中和韶樂百官各具朝服地方官吏師生耆
　老人等俱隨班行禮是日早鳴鐘鼓上具冕服御後
　殿執事官行禮畢上陞殿鳴鞭欽天監官唱時鴻臚
　寺賛入班賛四拜興平身唱宣表目宣表目官宣訖
　唱宣表宣表官宣訖賛俯伏興賛四拜興賛頒詔翰
　林院官捧詔授禮部尚書捧詔置雲盤内叩頭興由
　殿中門出置綵輿内錦衣衛官校舉輿教坊司鼓樂
　前導百官趨出候于龍飛門外鴻臚寺賛入班行四
　拜禮賛跪宣詔畢賛俯伏興賛搢笏賛舞蹈山呼出
　笏四拜興平身禮畢禮部尚書捧詔出謄黄奏差行
　人等官頒示天下
　一聖駕回京上親奏謝皇天上帝于𤣥極寳殿同日
　告謝皇祖太廟皇考睿宗廟如常儀文武官例該陪
　祀者俱具祭服陪拜遣官分告北郊成祖列聖羣廟
　太社稷帝社稷朝日夕月天神地祇太嵗旗纛都城
　隍等神承天門之神俱行禮如初
　一百官上表稱賀如常儀
洪武五年定　車駕出入有司肅清道路官民不許開
門觀望行立所在官員父老迎駕者於伏外路右叩頭
俯伏候車駕前行方起若遇駐蹕之處合迎駕之人行
五拜禮車駕行處有衝入仗内者絞仗外五十步内觀
望者杖一百如于郊野外一時不能迴避者俯伏行立
觀望者杖一百典仗衛官故縱者同罪失覺減二等陳
訴寃抑仗外俯伏以聴如衝入仗内者如律合迎車駕
之人仗外不俯伏者亦如律車駕所至凡文武官非近
侍及宿衛䕶駕而在五十步内者依例俯伏行立觀望
者如律縱放牲畜突入仗内者杖八十
凡皇城宿衛及在京守門官員軍士遇駕出入執杖肅
立不須迴避其在外城鎮守門官及士卒如遇車駕經
行則俯伏迴避
　　親征
　按大明集禮天子親征祭告天地宗廟社稷禡祭旗
　纛所過山川皆行祭告師還奏凱獻俘於廟社以露
　布詔天下然後論功行賞葢自我二祖行之今具列
　其儀以備考
　　　親征儀
洪武三年定
　一祭告天地前期擇日皇帝服武弁乘革輅備六軍
　以牲犢幣帛祭告作樂行三獻之禮
　一告太廟前期擇日皇帝服輅同前每廟用牲幣行
　三獻之禮其儀皆同時享但凱還則陳俘奏凱于廟
　南門外
　一告太社前期擇日皇帝服輅同前以牲犢幣帛作
　樂行三獻之禮其儀同春秋祭社稷之儀但凱還則
　陳俘奏凱于社北門外
　一禡祭於國南羣神祠設旗纛皇帝服皮弁備牲犢
　幣帛行三獻之禮(儀見祠/祭司)
　一所過山川有司具牲幣皇帝服皮弁行一獻禮(儀/見)
　(祠祭/司)
　一凱還皇帝率諸將以凱樂俘馘陳於廟社門外伺
　告畢以俘馘付刑部恊律郎導樂以退其告祭行三
　獻禮儀與出師同
　一宣露布皇帝服通天冠絳紗袍陞午門樓上以露
　布詔天下百官具朝服聴詔儀與開讀詔赦同
　一論功行賞中書省移文大都督府兵部具諸將功
　績吏部具勲爵職名禮部户部具賞格中書集六部
　論定功賞奏取聖裁至日皇帝服兖冕御奉天殿百
　官朝服宣制大賚詔告天下(儀見/後)
　一諸將受賞具表箋稱謝
　　　論功行賞儀
前期内官監陳御座香案于奉天殿如常儀尚寳司設
寳案于殿上正中侍儀司設詔書案于寳案之前設誥
命案于丹陛正中之北設皇太子諸王侍立位于殿上
之東北設承制官承制位于殿上之東及宣制位于丹
陛誥命案之北吏部尚書户部尚書禮部尚書位于殿
上之東南設大都督府兵部尚書位于殿上之西南應
受賞官拜位于丹墀之中異位重行序立位于丹墀之
南南受賞位于誥命案之南受賞執事位于受賞官序
立位之西(每受賞官用捧詔命/捧禮物者各一人)知班二人位于受賞官
拜位之北賛禮二人位于知班之北典儀二人位于丹
墀上之南文武侍立位于丹墀之北俱東西相向侍從
班起居注給事中殿中侍御史尚寳卿侍儀司官位于
殿上之東懸刀武官位于殿上之西殿前班指揮司三
人位于丹陛西東向光禄寺三人位于丹陛上之東西
向拱衛司二人位于殿中門之左右典牧所官二人位
于仗馬之前宿衛鎮撫二人位于丹陛下䕶衛千戸二
十八人位于宿衛鎮撫之南稍後俱東西相向䕶衛千
户八人位于奉天殿東西門之左右將軍二人位于殿
上簾前之東西將軍六人位于奉天殿門之左右將軍
四人位于丹陛上之四隅將軍六人位于奉天門之左
右俱東西相向鳴鞭四人位于丹陛之南北向是日擊
鼓初嚴金吾衛列旗幟器仗拱衛司設儀仗車輅典牧
司陳仗馬虎豹内使監擎執樂工陳樂皆如正㑹之儀
禮部陳設詔書吏部陳設誥命户部陳設禮物陳設執
事各立于案之左右殿前班紏儀典儀知班賛禮宿衛
鎮撫䕶衛將軍各入就位舍人催受賞官及侍立文武
官具具朝服撃鼓次嚴侍從班文武官入迎車駕舍人
引受賞官齊班于午門外之南文武官齊班于午門外
之北俱東西相向撃鼓三嚴侍儀版奏中嚴御用監官
奏請皇帝于謹身殿衮冕皇太子諸王于奉天殿門東
耳房具冕服舍人引文武官入就丹墀侍立受賞官亦
入就丹墀序立位侍儀版奏外辦皇帝御輿以出仗動
樂作侍衛導從如常儀陞御座捲簾鳴鞭樂止司晨報
時鷄唱訖引進引皇太子諸王自奉天門東門入樂作
由東陛陞殿東門入至侍立位樂止舍人引受賞官入
就拜位知班唱班齊賛禮唱鞠躬樂作拜興拜興拜興
拜興平身樂止承制官前跪承制由殿中門出中陛降
至宣制位吏部尚書户部尚書禮部尚書由西門出西
陛降立于誥命禮物案之東承制官南向稱有制賛禮
唱跪受賞官皆跪承制官宣制曰朕嘉某等為國建功
宜加爵賞今授某以某職賜以某物其共承朕命(受賜/員數)
(不拘多少/載在其中)宣畢賛禮唱俯伏興樂作拜興拜興平身樂
止賛禮唱行賞舍人引受賞官第一人詣案前賛禮唱
跪搢笏吏部官捧誥命禮部官捧禮物各授受賞官受
賞官受誥命禮物以授左右左右跪受于受賞官之左
興退復位賛禮唱出笏俯伏興復位舍人引受賞官復
位以次受賞官詣案前皆如常儀承制官吏部尚書户
部尚書禮部尚書由西階陞西門入跪上位之西奏承
制訖興各復位賛禮唱鞠躬樂作四拜平身樂止賛禮
唱搢笏鞠躬三舞蹈跪山呼萬嵗山呼萬嵗再山呼萬
萬嵗樂工軍校齊聲應之出笏俯伏興樂作拜興拜興
拜興拜興平身樂止賛禮唱禮畢侍儀跪奏禮畢鳴鞭
皇帝興樂作警蹕侍從導引至謹身殿樂止引進引皇
太子諸王還宫舍人引受賞官及文武官以次出至午
門外以誥命禮物置龍亭用儀仗鼓樂各送還本第
　　　凡獻俘
永樂四年定　前期兵部官以露布奏聞禮部告示文
武百官具朝服并坊廂里老人等行慶賀禮先一日内
官設御座于午門樓前楹正中是日早錦衣衛設儀仗
于午門前御道之東西教坊司陳大樂于御道南東西
北向鴻臚寺設賛禮二人于午門前東西相向承制官
一員位于午門前東立西向設宣制位于午門東稍南
西向設文武官及諸蕃使客人等侍立位于樓前御道
南文東武西相向設露布案于午門前御道東設宣露
布官一員展露布官二員及刑部獻俘官位于午門前
御道東稍南西向設獻俘將板位于午門前御道西稍
南北向設進露布官位于御道南稍東引禮引文武官
東西序立引進露布官捧露布置于案退就位獻俘將
校引俘列于午門前西邉武班之後以候上帝常服御
奉天門鐘聲止鴻臚寺跪奏請上乘輿樂作至午門樓
上陞座樂止鳴鞭訖賛禮賛進露布官四拜樂作平身
樂止賛進露布樂作執事者舉案置于中道樂止賛宣
露布官跪宣露布官與展露布官詣案前取露布跪宣
訖仍置于案退賛俯伏興樂作四拜平身樂止執事者
舉案復置于御道東引禮引進露布官退賛獻俘獻俘
將校引俘至獻俘位北向立定俘跪于前刑部官詣樓
前中道跪奏云某官臣某奏云某官以某處所俘獻請
付所司伺㫖有合受刑者立于西廂東向以付刑官若
上釋罪承制官詣御道跪請制由東街南行至宣制位
西向立稱有制所獲俘囚咸赦其罪宣㫖曰有勅釋縳
所釋之俘叩頭訖將校引俘起引禮賛文武百官入班
北向立唱排班班齊致詞官請中道跪致詞云云賀訖
賛鞠躬樂作五拜三叩頭興平身樂止鴻臚寺跪奏禮
畢樂作駕興樂止百官以次退次日行開讀禮如常儀
第三日文武百官上表行慶賀禮如賞儀
萬厯二年定　前期禮部告示文武百官具朝服詣午
門前行慶賀禮先一日内官設御座于午門樓前楹正
中是日早錦衣衛設儀仗于午門前上位常服御皇極
殿鐘聲止鴻臚寺跪奏請上乘輿樂作至午門樓上陞
座樂止鳴鞭訖鴻臚寺官宣奏畢賛獻俘將校引俘至
獻俘位北向立定俘跪于將校之前刑部官詣樓前中
道跪奏云具官臣某奏云某官以某處所俘獻請付所
司伺㫖傳下刑部官承㫖訖即同將校押出施行文武
百官入班北向立唱排班班齊致詞官詣中道跪致詞
稱賀訖賛鞠躬樂作五拜三叩頭興平身樂止鴻臚寺
跪奏禮畢樂作駕興樂止百官以次退
　　　凡宣㨗
　凡各處奏捷鴻臚寺于早朝將差來人役引至御前
　宣讀捷音
隆慶六年令擇吉宣捷至日不奏事次日行慶賀禮
萬厯八年定　凡大捷於常朝期宣奏捷音是日百官
各具吉服候宣捷之後鴻臚寺官致詞行五拜三叩頭
禮本日早即遣官薦吿郊廟行翰林院撰文太常寺辦
祭品中捷以下止宣捷不行祭告慶賀禮
　　監國
　皇帝有巡狩然後令皇太子或皇孫監國故其儀止
　見於永樂嘉靖間
　　　東宫監國
永樂七年(時駕幸/北京)
　一朝儀凡常朝於午門左視事其左右侍衛及在京
　各衙門官貟人等合啓事務如常儀若皇太子御文
　華殿官員人等承㫖召入者方許入凡在京文武衙
　門遇有内外軍機及王府切要事務悉奏請處分其
　有各處起報聲息即調邉軍勦捕仍遣人馳赴行在
　所奏聞皇城四門各城門守衛圍宿比常時皆須増
　撥官軍仍每日操閲軍馬如各衙門稱奉令㫖調遣
　官軍及處分事務所司須覆啓施行
　一慶賀凡遇萬夀聖節正旦冬至先期皇太子率文
　武百官于文華殿前拜進表文是日早設龍亭於文
　華殿中丹陛上設駕大樂鳴鐘鼓皇太子具冕服于
　丹陛上百官具朝服于丹墀内行十二拜如常儀禮
　畢儀仗鼓樂導表由中門出皇太子由左門送至午
　門還宫文武百官導至長安右門外文官五品以上
　武官四品以上及近侍官監察御史俱乘馬導至三
　山門外以表授進表官百官各回至期行吿天地夀
　禮是日早設香案於文華殿丹陛上設駕大樂鳴鐘
　鼓如常儀皇太子具冕服于丹陛上文武百官具朝
　服於丹墀内行八拜如常儀其在京文武衙門遇萬
　夀聖節禮部文職衙門共進表一通中軍都督府同
　公侯駙馬伯武職衙門共進表一通正旦冬至亦如之
　其正旦冬至千秋節文武百官于文華殿行慶賀禮
　如常儀其有王府遣人詣東宫前行禮即納其禮物
　宴賞差來人其應答禮者奏聞處分
　一祭祀凡遇享太廟祭社稷風雲雷雨山川之神預
　期勅皇太子攝祭其祀典神祇太常寺預期于行在
　所奏聞遣官行禮
　一宴賞凡四夷來朝循例宴之皇太子命禮部遣人
　送行在所正使人給鈔十錠從人五錠為道里費其
　每日賞賜有例者循例無例者臨時斟酌賞之其京
　衛軍士冬夏布絹及邉衛軍士冬衣綿布循例給賞
　其有折賞物色該部定議具啓施行
　一選法凡文選六部都察院翰林院太醫院欽天監
　堂上官尚寳司通政司大理寺太常寺光禄寺鴻臚
　寺國子監堂上掌印官六科都給事中并在外布政
　司王府長史有缺吏部奏請擢用其考滿黜陟并復
　職改用等項常選官員俱循例具啓銓注其武選除
　在京五府都督在外各都司都指揮缺員者及土官
　衙門奏保土人任職者兵部奏請擢用其餘襲替優
　給及例應陞降改調官員具啓銓注其土官例應襲
　替及保用通事把事隨司辦事長官該部具啓裁度
　餘悉奏請處分其内外大小文武官員俱從行在吏
　部兵部奏請銓選其有開設大小衙門該部奏請定
　奪
　一刑名凡内外文武大小官員有犯所司具啓准問
　者問之若皇親犯小事令其在家聴候具由奏請待
　報若所犯重情及干謀逆者即時拘執在官先命皇
　親㑹問若事有未當及犯人不服乃命公侯伯五府
　六部都察院大理寺會皇親再問畢將所服情犯及
　擬議罪名具啓候車駕回京奏請處分其在外王府
　䕶衛指揮并長史及土官有犯事干惡逆先行收問
　然後奏聞其餘所犯預奏待報提問其法司問擬罪
　合决死罪者奏請待報其餘所犯悉具啓决放如特
　奉令㫖原免者不拘此例
　一迎詔凡詔書至禮部設龍亭錦衣衛設儀仗教坊
　司設大樂文武百官各具朝服出三山門外奉迎使
　者到三山門外下馬候龍亭來捧至詔書于龍亭中
　使者立于龍亭之東百官行五拜三叩頭禮訖衆官
　乘馬前導使者上馬在龍亭後東邉行至長安右門
　下馬隨龍亭後東由中門入文武百官于承天門外
　橋南侍立東宫殿下具冕服于午門前五丈餘地奉
　迎至文華殿置龍亭于正中使者立于東宫殿下於
　殿前臺上樂作行五拜三叩頭禮畢樂止陞殿殿下
　展詔讀訖使者捧詔置龍亭中殿下送至午門内錦
　衣衛先設雲輿于午門外正中禮部官置詔書于雲
　輿中文武二品以上官迎至承天門鴻臚寺先設開
　讀案于承天門稍東文武百官入班賛禮唱排班班
　齊鞠躬樂作四拜平身樂止賛開讀使者取詔授開
　讀官跪受使者復立位所賛跪衆官皆跪開讀訖開
　讀官捧詔授使者復至雲輿中賛俯伏樂作四拜平
　身樂止賛搢笏鞠躬三舞蹈賛跪唱山呼萬嵗者三
　賛出笏俯伏樂作四拜興平身樂止賛禮畢百官以
　次退使者捧詔書出承天門外復置龍亭中鼓樂送
　至會同館使者見東宫殿下行四拜禮畢其日宴使
　臣于禮部本部官侍宴
十二年奏定(時駕/北征)凡常朝于文華殿視事其在京文武
衙門凡有應合奏啓事件奏本俱逹北京敢有隠匿者
治以重罪其在京衙門合具啓事務仍依常例若係應
奏隨即具奏待報其東宫發落事件六科按月差人類
送北京敢有于題本上増減改寫㫖意者凌遲處死全
家籍沒其各衙門差人出外幹辦公事仍將所辦事務
開具奏報　凡祀典神祇合應遣官祭者太常寺預期
具啓遣官行禮　凡皇親并軍職王府䕶衛指揮長史
等官與各處土官有犯者俱奏請提問在京文武衙門
官員有犯者堂上官具奏待報發落五品以下者具啓
拏問在外文職衙門官員有犯者方面及四品以上該
衙門奏請提門五品以下具啓拏問
十三年奏定　凡京衛軍士冬衣布絹及邉衛軍士冬
衣布花襖俱行在戸部奏請施行　凡進春其日早文
武百官各穿顔色衣服于文華殿門外侍班如常儀應
天府置春案于文華門丹墀中道之東候東宫殿下陞
座引禮引府縣官舉春案由東陛陞置于殿門外中道
各就拜位賛鞠躬四拜平身禮畢文武百官慶賀行叩
頭禮
嘉靖十八年定(時駕/南巡)
　一東宫朝駕儀仗等件勅内府各該衙門先行造辦
　一請勅欽命輔臣一員居守京師保䕶皇儲一應軍
　國機務悉聴啓行
　一在京文武衙門遇有内外軍機各王府𦂳要重大
　事務悉奏請處分其有各處啓報聲息即調邉軍勦
　捕仍遣人馳赴行在奏聞
　一皇城四門京城九門比常皆増撥官軍守䕶留守
　武職大臣同參賛尚書仍每日操閲軍馬各衙門稱
　奉令㫖調遣官軍及處分事務所司須覆啓施行
　一五府九卿各衙門凡有𦂳要重事俱逹行在所奏
　聞其每日進繳精㣲監生考勤宴賞鈔錠官軍俸糧
　及五府比試等項俱照常啓行
　一祭祀凡遇忌辰陵祭各常典祭至期太常寺啓請
　取令㫖遣官行禮郊廟社稷之祭候勅命行
　一各處拜進表箋特賀大禮不係常典者原差人恭
　詣行在所投進其進賀中宫東宫箋文俱在京禮部
　類收司禮監官捧進
　一各王府進慈孝獻皇后香并南京進香官朝鮮國
　弔使禮部啓請命司禮監官捧進几筵照例給賞綵
　段鈔錠
　一吏部㑹推在京堂上官六科都給事中在外方面
　官知府俱行在吏部奏請擢用其大選急選并取選
　逺方監生及考滿復職等項俱循例啓行
　一各王府請給勅誥兩京三品以上官廕子各處土
　官襲職俱行在吏部奏行其官吏人等丁憂查放起
　復官員付選查題散官等項俱照常啓行
　一兵部推補兩京五府錦衣衛在外總兵參將各都
　司掌印僉書俱奏請擢用其大選軍職查黄續黄官
　舍襲替優給土官襲替及保用通事把事隨司辦事
　長官等項俱具啓裁度
　一各處奏報邉功應該覈勘及勘明應該陞賞等項
　俱啓請行
　一在外撫按官劾奏不職文武官文官方面以上武
　官參將以上奏聞待報
　一京衛軍士冬夏布絹及邉衛軍士冬衣布花襖但
　係年例給賞等項錢糧該衙門啓請行
　一在京各邉鎮遇有𦂳急調用馬匹啓請調取兑用
　一在京各衙門赴行在奏事人俱兵部啓請給關應
　付
　一各王府奏訴重情辦復爵位禄米者俱詣行在所
　奏聞其請名請封請㛰等項在京具啓行
　一天下嵗貢生員到部者該部查照事例啓行
　一四夷朝貢人員到京一應賞宴該部照例啓行
　一法司問擬罪犯除重囚奏請待報其餘悉具啓决
　放勅諭審録矜疑罪囚例該覆題及京官軍職犯人
　例該參題俱奏請定奪
　一刑名凡内外大小官員有犯具啓准問者問之若
　所犯情重該衙門具由奏請待報
　一都察院㸃差各處巡按御史具奏行在餘差及考
　察公差回道御史俱啓行中間有推姦避事贓濫不
　職者具奏
　一通政司每日收過奏題本照常封進下科發抄各
　衙門啓行其有疑碍難行者差人赴行在取㫖
　一大理寺審録罪囚詳擬罪名干係生殺并提問大
　小京官具奏其每月繳刑部都察院問過囚犯奏本
　照常啓行俱送科備照
　　　皇太孫監國(永樂/)
　時駕北征皇太子監國于南皇長孫監國于北後皇
　長孫行冠禮始尊稱皇太孫云
永樂八年定
　一每日皇長孫于奉天門左視事侍衛如常儀諸司
　有事具啓施行若軍機及王府要務一啓皇太子處
　分一奏聞行在所
　一遇萬夀聖節設香案于奉天殿丹陛上皇長孫具
　色服于丹陛上行禮文武官具朝服于北京行禮行
　禮如常儀天下諸司表文俱諸北京進賀四夷朝貢
　俱送南京禮部啓皇太子施行
　一文選行在六部都察院等衙門及北京行部所屬
　衙門如有缺員應除補者五品以上行在吏部移咨
　南京吏部啓皇太子選補六品以下及考滿起復例
　應陞降復職及對品改用常選官撥用吏典俱循例
　啓皇長孫施行
　一武選行在五軍都督府及行在後軍都督府所屬
　衙門例應襲替優給降陞者行在兵部亦循例啓皇
　長孫施行其餘非常選者啓皇太子斟酌行之
　一内外軍吏軍民有犯所司啓皇長孫施行若皇親
　有犯小事令其在家聴候所司啓皇太子待報施行
　若所犯情重及干謀逆者即時拘執先命皇親會同
　若事未當及犯人不服乃命公侯伯五府六部都察
　院大理寺㑹皇親再問將所服情犯啓皇太子候車
　駕回京奏請處分其王府䕶衛指揮及長史有犯干
　惡逆者先行收問然後啓皇太子其餘有犯啓皇太
　子待報收問其行在刑部都察院北京行部議擬囚
　人應死者監候啓皇太子待報施行餘悉啓皇長孫
　裁决
　
　
　
　
　
　
　
　
　禮部志稿卷十四
欽定四庫全書
　禮部志稿卷十五
　　　　　　　　　　　　明　俞汝楫　編
　儀制司職掌
　　王國禮
　　　封爵
　　國家稽古法封同姓王二等將軍三等中尉三等
　　女封主君五等俱載祖訓職掌諸書其後宗庶日
　　蕃禁防寖備諸凢奏封等項稽覈尤嚴嘉靖末年
　　定為宗藩條例萬厯十年删訂畫一欽定名曰宗
　　藩要例今見行具列于後
　　　凡封爵典制
洪武初定親王嫡長子年及十嵗立為王世子如或以
庻奪嫡輕則降為庻人重則流竄逺方王世子承襲親
王朝廷遣人行册命之禮如無嫡長子以庻長子承襲
親王次嫡子及庻子年至十嵗皆封郡王子孫未封者
稱王子王孫言語皆稱裔㫖郡王嫡長子襲封郡王郡
王受封并郡王嫡長子襲封者亦行册命之禮如無嫡
長子以庻長子承襲次嫡庻子俱受鎮國將軍鎮國將
軍之子授輔國將軍輔國將軍之子授奉國將軍奉國
將軍之子授鎮國中尉鎮國中尉之子授輔國中尉輔
國中尉以下俱授奉國中尉
永樂間定鎮國將軍從一品(舊三/品)輔國將軍從二品(舊/四)
(品/)奉國將軍從三品(舊五/品)鎮國中尉從四品(舊六/品)輔國
中尉從五品(舊七/品)奉國中尉從六品(舊八/品)　世子嫡長
子封世孫郡王嫡第一子封長子長子嫡第一子封長
孫
親王選婚封親王妃世子封世子妃郡王封郡王妃世
孫封世孫夫人長子封長子夫人長孫封長孫夫人鎮
國將軍封鎮國將軍夫人輔國將軍封輔國將軍夫人
奉國將軍封淑人鎮國中尉封恭人輔國中尉封宜人
奉國中尉封安人　親王女封郡主郡王女封縣主鎮
國將軍女封郡君輔國將軍女封縣君奉國將軍女封
鄉君中尉之女俱稱宗女世子女與郡王女同世孫及
郡王長子女與鎮國將軍女同長孫女與輔國將軍女
同其靖江王府合比正支郡王逓減一等女封縣君將
軍以下俱照例逓減
𢎞治十年定郡王出府止封一妃鎮國輔國將軍各止
封一夫人奉國將軍封一淑人鎮國中尉封一恭人輔
國中尉封一宜人奉國中尉封一安人妾媵不封
　　　凡親王封典
萬厯十年議准親王薨逝其子應襲封及世子承重者
先請勑管理府事俟服制已滿方許請封不得服内陳
乞(正徳四/年例)若薨而絶嗣許親弟親姪進封為親王如無
親弟親侄以次挨及倫序相應者進封該有期功服制
亦先請勑管理府事俟本等服制滿日請封日後子孫
除承襲親王外其餘俱照依原封世次授以本等爵級
不准加封若嘉靖四十四年例前加封者姑准照常傳
襲例後加封者查照世次改正其進封者所支祿米如
原係郡王仍支郡王祿原係將軍中尉仍支將軍中尉
祿日後子孫襲王亦照始進封之祿支給(萬厯七/年例)
　　　凡追封親王
嘉靖八年令凡孫襲祖爵者得追封其父母曽孫襲曽
祖爵者得追封其祖父母父母旁支襲爵者得追封其
本生祖父母父母妻先故者得追封為妃(郡王/同)
萬厯七年議准世子早逝其子承襲而追封者子孫封
爵姑免查革若原非聽繼親王人數特以子進封而得
追封者雖在例前其次嫡庶子止授本等官職已封者
姑俟身終其子改正若追封在例後者雖係世子其次
子止照原議授以本等官職
十年議准親王薨逝世子先故或以孫承襲而追封世
子為親王或親王故絶旁支進封而追封其父為親王
其次子以下俱照依原封世次授以本等爵級不准加
封若嘉靖四十四年例前加封者姑准照常傳襲例後
加封者查照世次改正
　　　凡郡王封典
萬厯十年議准凡郡王薨逝原與親王同城者其子孫
服滿之日照常請封若另城者應襲子孫先請勑管理
府事亦候服制滿日請封故絶者俱不得襲封與親王
同城者某宗支自奉親王約束止許推舉倫序相應之
人以本等爵職請勅奉祀另城者許推舉一人以本等
爵職請勅管理府事亦不得陳乞繼封(正徳四/年例)若以郡
王進封親王者其郡爵亦不許補襲請勅奉祀如前例
(嘉靖四十/四年例)
　　　凡追封郡王
萬厯十年議准郡王薨逝長子先故其孫承襲之後例
得追封長子為郡王其次子以下俱照依原封世次授
以本等爵級不得比世子例前追封親王例冒請加封
(𢎞治七/年例)其追封親王郡王之嫡妃已故一體追封為親
郡王妃若係見存亦准加封但止請勅知㑹不遣官冊
封不給冠服等件(𢎞治十/年例)
　　　凡請改封典
萬厯十年議准親王嫡長子封為世子次嫡庶子封為
郡王郡王嫡長子封為長子次嫡庶子封為鎮國將軍
如世子長子有故親王次嫡子改封世子郡王次嫡子
改封長子或妃年五十以上無出及妃已故親王庶長
子亦改封世子郡王庶長子亦改封長子若未封者徑
得請封親王嫡長孫封為世孫郡王嫡長孫封為長孫
親王嫡長曽孫封為曽世孫郡王嫡長曽孫封為曽長
孫如世孫長孫有故次嫡庶孫應繼王爵者亦許改封
為世孫長孫(嘉靖四十/四年例)
　　　凡庶子襲封
萬厯十年議准親郡王娶有内助妾媵不論入府先後
已未加封所生之子皆為庶子如嫡子有故庶子襲封
父爵定以庶長承襲若有越次爭襲朦朧奏擾者將本
宗叅究罰治輔導官并同謀撥置之人行巡按御史提
問治罪
　　　凡請封生母
洪武二十五年議准王妃以下有所出者稱夫人
𢎞治四年定親王庶子受封其母始封夫人　十三年
奏准親王妾媵生女者不得援生子例請封夫人
嘉靖四十三年題准親王之妾其子已襲封親王而嫡
妃不存者准封繼妃郡王之妾其子已襲封郡王而嫡
妃不存者准封次妃俱止請勅知㑹不給誥命冠服其
身後減半祭葬
萬厯七年議准將軍以下其生母年踰七十者許其陳
請各從子爵秩准與封號
十年議准親王庶子襲封親王而嫡母不存者生母許
封次妃(𢎞治十/年例)但不得濫請繼妃封號郡王庶子襲封
郡王而嫡母不存者生母亦許封次妃俱止請勅知㑹
不給誥命冠服身後與祭一壇無葬若已故者俱准
追封次妃其親王庶子初封郡王者生母(𢎞治四/年例)不在
次妃之例將軍中尉如嫡母不存其生母亦各從子之
爵秩授封夫淑恭宜安人止行文該府知㑹俱不給誥
命祭葬若已故者亦准追封其養母庶母不許一槩濫
請至於生母年老多疾其子願請出府就養者許其陳
乞(嘉靖十/一年例)子多者仍聽逓相迎養(萬厯七/年例)
　　　凡遣使册封
嘉靖三十二年題准每年册封三月題請四月初旬傳
制遣官出京　四十四年奏准册封親王及親王妃勲
戚大臣為正使翰林坊局六科尚寶及卿寺五品以上
官副之册封世子郡王及世子郡王妃翰林坊局六科
尚寳及卿寺五品以上官為正使部寺屬官中書行人
等官副之
　　　凡冊寳冠服
洪武間定凡親王王世子俱授金冊金寳寳行印綬監
鑄給冊行銀作局造辦冊文行翰林院撰作中書科書
寫冠服儀仗行内官監造如係舊府先年曽請封世子
者金寳儀仗傳用俱不另給世子承襲止授金冊傳用
金寳郡王鍍金銀印鍍金銀冊儀仗冠服冊文俱照世
子例行親王妃用金冊九翟冠服冊文照親王例行餘
俱傳用世子妃用金冊七翟冠服餘照親王妃行郡王
妃用鍍金銀冊七翟冠服如初封者用儀仗襲封者不
用世子并妃郡王并妃係初封該給銀造大器一分於
銀作局關領襲封者傳用不領
嘉靖四十四年題准初封郡王及妃銀造大器俱令自備
不許請給世孫長子長孫及世孫夫人長子夫人長孫
夫人俱止給冠服不給誥命鎮國將軍夫人及郡主以
下俱給誥命
　　　凡酌議工價
萬厯十年議准郡王初封者爵秩雖同然有帝孫王孫
之異係帝孫者儀仗房屋冠服及身後墳價俱照例全
給其餘郡王儀仗房屋冠服止令自備不必奏請開給
身後墳價量給一半如妃先故給與造墳以後王故之日
止開壙合葬若王故在萬厯七年例前而妃今故者不
必補給世子墳價與郡王同至於將軍中尉郡縣主君
等房屋冠服墳價俱一槩停免
　　　凡管理府事
正徳四年例准郡王患病及薨逝其子幼小有以親支
暫管府事者禮部請勅令令用心撫養毋致失所候其
長成仍回本府不許干預一應事務
嘉靖二十二年議准郡王惟管理府事者請勅其餘不
許凟請
四十三年議准凡親王有罪削封本府各郡王聽自行
管束宗儀及奏請一應事件若迎接詔勅大宗廟祀則
輪逓從尊者
萬厯十年議准凡親王薨子幼許撫按官推舉郡王一
位請勅暫管府事凡一應奏請名封鈐束宗儀事件悉
令管理惟錢粮止許稽查不許収掌待嗣子年長稍知
事體即便具奏迴避其另城郡王薨子幼亦聽撫按官
於將軍中尉内推舉一位請勅攝理府事俱要倫次相
應賢能素著者乃行推選不得狥情濫舉致啓争端(嘉/靖)
(四十四/年例)
　　　凡鈐束宗儀
𢎞治十七年議准各王府儀賔戚屬如自恃尊屬以王
㓜冲不服鈐束肆情縱欲任意非為敗倫傷化聽王指
實具奏巡撫等官照例㑹本奏聞區處其教授等官不
行勸正及軍民旗校無藉之徒並樂工人等哄誘撥置
生事者重治
正徳四年議准親王患病或年雖尚㓜其合府郡王將
軍以下悉該聽其鈐束有事必啓而行違者許該府指
實叅奏
嘉靖二十四年議准各府儀賔務要照將軍等例五日
一赴府畫押或不到即時差人查究下落其有無故推
托者聽親王量加罰治若累次抗違不到偹由叅奏前
來以慿題請處治搆訟縁事者將俸粮按月扣留在官
作正支銷
　　　凡查革冒封
萬厯十年議准郡王無繼統之例其進封親王或薨故
絶嗣或犯罪革爵者子孫弟姪及旁支踈族俱不准承
襲王爵先年有冒封過者許各自首姑准本爵終身不
分同城另城其長子次子俱止授世次本等爵級有以
前加封者悉令改正若隱匿不首查出之日即行削奪
不俟終身
　　　凡進繳冊印
萬厯十年議准郡王初封給有冊印其縁事降革者例
當繳奪若薨故而本支盡絶無人収藏者亦當追繳(正/徳)
(二年及嘉靖/四十三年例)今後遇有此項通送親王奏繳不許稽留
外以滋弊端其有進封親王或改封世子及雖故絶本
府尚有人奉祀者止令􁁂印不必􁁂冊(萬厯七/年例)
　　　凡宗支奏報
𢎞治十年令凡王府宗支但有新生子女即報本支郡
王啓親王審實年終類奏長史造冊二本齎送到部一
送宗人府比對一留禮部查考其各城另住郡王照例
徑奏教授造冊繳部
正徳四年題准各王府初生子女三日後即行具本奏
報其冊一年一次偹造一様二本分送禮部并宗人府
以便查考
萬厯十年議准宗室新生子女三日後即具啓各該親
郡王及管理府事者審實取具収生親識宫眷人等保
結明白按季類奏或因事稽遲許於下季補奏每年終
偹將奏報過子女攅造文冊一様二本齎部一轉送宗
人府比對一収貯禮部查考如有不依期奏報及未經
保結明白朦朧妄報者俱候年終將長史教授等官量
罪重輕叅治所報子女日後不許請名請封(𢎞治十年/正徳四年)
(例同但當時一/年一次奏報)
奏報格式　某王臣某謹奏為報生事據某郡王某等
啓稱本王長子長孫鎮輔奉國將軍中尉某等妃夫淑
恭宜安人第幾妾某氏於某年月日嫡庶生第幾子女
等例該報生乞為轉奏等因具啓到臣查得宗藩要例
内宗支奏報一欵宗室新生子女三日後即具啓各該
親郡王及管理府事者審實取具収生親識宫眷人等
保結明白按季類奏或因事稽遲許於下季補奏如有
不依期奏報及未經保結明白朦朧妄報者俱候年終
將長史教授等官量罪重輕叅治所報子女日後不許
請名請封等因今某等第幾子女等俱係某季該報生
人數已令長史教授某人等遵例審實具結送部外理
合奏報伏乞勅下該衙門登記以便日後奏請名封臣
等不勝感戴天恩之至為此具本專差校尉某人齎捧
謹具奏聞(奏本背面俱要細書對本長史教/授及用寳典寳等官職名後倣此)計開某郡
王府一某王長子長孫鎮輔奉國將軍中尉某年若干
嵗正配妃夫淑恭宜安人某氏於某年月日嫡生第幾
子女如係庶出者云第幾妾某氏于某月日庶生第幾
子女収生婦某氏例該奏報
　　　凡查叅玉牒
萬厯十年議准各王府玉牒冊每年八月以裏遵照冊
式攅造一様二本冊尾明註監造某官對同某官書寫
某役差人賫送到部一轉送宗人府一収貯禮部除過
期不到者聽宗人府查叅外其造到文冊但有開載不
明或嫡庶混淆或名位舛錯或那移封期或増減年嵗
等項情弊本部即將經管員役指名叅究原冊駁回另
造(嘉靖四十/四年例)其本年内殤卒位數照依宗支嵗報冊一
體開報以偹查考
玉牒冊式　某王某生子幾位女幾位第一子某某年
月日母妃某氏嫡生収生婦某氏某年月日奏報某年
月日具奏賜名某年月日冊封為世子某年月日具奏
選婚某年月日奉禮部某字幾號勘合選到某府州縣某
籍某人第幾女某氏某年月日冊封為世子妃某年月
日入府成婚某年月日襲封為某王妃某氏同日進封
為某王妃王某年月日薨妃某年月日薨(如係次嫡庶/子已封郡王)
(改封世子併從親進/封者俱要明白開註)第二子某某年月日母妃内助幾
妾某氏嫡庶生収生婦某氏某年月日奏報某年月日
具奏賜名某年月日冊封為某郡王某年月日具奏選
婚某年月日奉禮部某字號勘合選到某府州縣某籍
某人第幾女某氏某年月日冊封為某郡王妃某年月
日入府成婚王某年月日薨妃某年月日薨(餘倣/此)第一
女某年月日母妃内助幾妾某氏嫡庶生収生婦某氏
某年月日奏報某年月日具奏請封某年月日奉禮部
某字幾號勘合封為某郡王選配儀賔某人某年月日
冠帯成婚郡主某年月日卒儀賔某年月日卒(餘倣/此)某
郡王某生子幾位女幾位第一子某某年月日母妃某
氏嫡生収生婦某氏某年月日奏報某年月日具奏賜
名某年月日授封為長子某年月日具奏選婚某年月
日奉禮部某字幾號勘合選到某府州縣某籍某人第
幾女某氏某年月日封為長子夫人某年月日奉禮部某字
幾號勘合入府成婚某年月日冊封為某王夫人某氏
同日進封為妃王某年月日薨妃某年月日薨(如係次/嫡庶子)
(已封將軍改封長子/者俱要明白開註)第二子某年月日母妃内助幾妾
某氏嫡庶生収生婦某氏某年月日奏報某年月日具
奏賜名某年月日授封為鎮國將軍某年月日奉禮部
某字幾號勘合選到某府州縣某籍某人第幾女某氏
某年月日封為鎮國將軍夫人某年月日奉禮部某字幾號
勘合入府成婚將軍某年月日卒夫人某年月日卒(餘/倣)
(此/)第一女某年月日母妃内助幾妾某氏嫡庶生収生
婦某氏某年月日奏報某年月日具奏請封某年月日
奉禮部某字幾號勘合封為某縣主選配儀賔某人某
年月日冠帶成婚縣主某年月日卒儀賔某年月日卒
(餘倣/此)鎮國將軍某生子幾位女幾位第一子某第一女
某輔國將軍某生子幾位女幾位第一子某第一女奉
國將軍某生子幾位女幾位第一子某第一女鎮國中
尉某生子幾位女幾位第一子某第一女輔國中尉某
生子幾位女幾位第一子某第一女奉國中尉某生子
幾位女幾位第一子某第一女以後某字軰照依世次
由郡王以至將軍中尉同前開造
　　　凡名封奏結
萬厯十年議准宗室子女請名請封俱由各該親郡王
及管理府事者審實定於每季仲月類奏一次仍取具
本位親支如無親支以次挨及房族宗室五位并長史
教授等官兩隣収生人等不致扶同欺隱甘結于具奏
之時一併差人齎送到部轉行宗人府備查生年月日
父爵母封明白回報仍将禮部収貯玉牒文冊查對相
同方與題覆其或查無奏報及有差錯者行布政司查
勘若有扶同隱匿將額外濫収妾媵并乞養過房來歴
不明樂婦花生傳生子女揑作嫡出庶出朦朧冒請名
封者本部查出或被奏吿事發將本位叅降爵級保勘
宗室罰革祿米長史教授等官革職一應甘結人等行
巡按御史提問以枉法論罪(𢎞治間及嘉/靖三十年例)如王奏到三
月以外而長史教諭等結未到致妨查題者禮部每上
下半年查叅一次行巡按御史將長史教授等官提問
　　　凡奏請期限
天順八年定各王府所生子女年至十五方許請封
嘉靖四十四年議准親郡王將軍中尉所生之子俱五
嵗即與請名候該府奏到禮部類題行翰林院遵照祖
訓欽定字様編擬名字附簿登記于每年三九月内類
行翰林院請勅頒行各王府
萬厯七年議准請名封過期者非特恩不准濫及冠帶
十年議准凡親郡王將軍中尉之子不分長次嫡庶俱
年五嵗請名親王嫡庶子女及世孫郡王嫡長子長孫
俱年十嵗請封十五嵗選婚親王次嫡庶孫郡王次嫡
庶子及嫡庶女將軍中尉嫡庶子女俱年十五嵗請封
即與選婚若因事躭延未能如期奏請者男請名請封
過期五年以下查題十年以下行勘十五年以下勘明
另題止給名粮五十䂖本折中半兼支十五年以上立
案如係聽繼王爵人數過期年久例應另題立案者臨
期請㫖定奪男選婚女請封過期十年以下查題十五
年以下行勘十五年以上立案其庶人請給名粮亦許
十五嵗具奏過期一如選婚例行
　　　凡稽查奏勘
萬厯十年議准王府奏請名封婚禮等項長史教授等
官將歴年冊籍備查的確及審據各該人役保勘明白
與例相合啓王如式具奏不得受賄狥私將違碍事情
混行奏擾亦不得因而留難勒掯累苦貧宗其禮部行
勘事件該布政司務要查覈明確依限回覆不得止據
長史教授申文抄寫以了前件亦不得遲延日久以致
守候不便今後但有奏請違碍責在長史教授等官回
報草率及遲至一年之外者責在該布政司官聴本部
酌量事情重輕叅奏
奏請格式　一男請名某王臣某謹奏為乞恩請名事
據某郡王某等啓稱本王長子長孫鎮輔奉國將軍中
尉某等嫡庶第幾子等各年嵗已足例該請名乞為轉
奏等因具啓到臣查得宗藩要例内名封奏結一欵宗
室子女請名請封俱由各該親郡王及管理府事者審
實定於每季仲月類奏一次仍取具本位親支如無親
支以次挨及房族宗室五位并長史教授等官兩鄰収
生人等不致扶同欺隱甘結于具奏之時一併差人齎
送到部等因今據某等第幾子等俱係某季該請名人
數已令長史教授某人等查勘明白遵例具結送部外
理合開列類奏伏乞勅下禮部照例賜名臣等不勝感
戴天恩之至為此具本專差較尉某人齎捧謹具奏聞
計開某郡王府某王長子長孫鎮輔奉國將軍中尉某
年若干嵗于某年月日奏請受封為某爵于某年月日
奉禮部某字幾號勘合㑹選到某府州縣軍民籍某人
第幾女某氏為配于某年月日具奏于某年月日奉禮
部某字幾號勘合授封為配夫淑恭宜安人于某年月
日入府成婚于某年月日嫡生第幾子収生婦某氏已
於某年月日奏報今見年五嵗例該請名如係庶出者
即于入府成婚之下云于某年月日因年足若干嵗妃
夫淑恭宜安人某氏無出遵例具奏娶妾於某年月日
奉禮部某字幾號勘合選到某府州縣軍民籍某人第
幾女某氏于某年月日入府為第幾妾於某年月日庶
生第幾子収生婦某氏已於某年月日奏報今見年五
嵗例該請名
一男請封某王臣某謹奏為乞恩請封選婚事據某郡
王某等啓稱本王長子長孫鎮輔奉國將軍中尉某等
嫡庶第幾子某等各年嵗已足例該請封選婚乞為轉
奏等因具啓到臣查得宗藩要例内名封奏結一欵宗
室子女請名請封俱由各該親郡王及管理府事者審
實定于每季仲月類奏一次仍取具本位親支如無親
支以次挨及房族宗室五位并長史教授等官兩隣収
生人等不致扶同欺隱甘結于具奏之時一併差人齎
送到部等因今據某等第幾子某等俱係某季該請封
人數已令長史教授某人等查勘明白遵例具結送部
外理合開例具奏伏乞勅下禮部照例賜給封號誥命
祿米從人等項准令于本境官員軍民良家女内選擇
具奏婚配臣等不勝感戴天恩之至為此具本專差校
尉某人齎捧謹具奏聞計開同前但某年月日奏報下
云于某年月日具奏賜名某今見年一十五嵗例該請
封選婚
一女請封同前
一親王子女請封合用单本格式某王臣某謹奏為乞
恩請封事竊照臣見年若干嵗於某年月日荷䝉聖恩
冊封臣為某王於某年月日具奏選婚于某年月日奉
禮部某字幾號勘合㑹官選到某府州縣某籍某人女
某氏為配于某年月日具奏冊封為某王妃于某年月
日入府成婚于某年月日嫡生第幾子如係庶生者云
妃某氏于某年月日入府成婚無出於某年月日具奏
選妾于某年月日奉禮部某字幾號勘合㑹官選到某
府州縣某籍某人女某氏于某年月日入府為第幾妾
於某年月日庶生第幾子収生婦某氏于某年月日奏
報于某年月日具奏賜名某今年足十嵗例該請封已
今長史某等取具某王等無碍結状送部外理合具奏
伏望皇上篤念親親乞勅禮部照例賜給封號冊印等
項遣官冊封臣不勝感戴天恩之至為此具本專差校
尉某人齎捧謹具奏聞
凡親王子女報生請名選婚及親郡王併妃請封或親
王選妾例應单本具奏者俱倣此
　　　凡犯罪革爵
𢎞治十六年定郡王已革王爵將軍中尉已革官職或
降為庶人者其降革已後所生子女不許請封
嘉靖五年議准庶人發高墻者其未革爵前所生子女
係無罪之人俱存留在府居住責令相應親屬照管候
長成備查伊父犯罪縁由奏請
萬厯十年議准凡宗室有犯罪革爵者未封子女無論
革前革後所生一槩不許請封(嘉靖四十/四年例)其已封而無
同惡情由者備查所犯輕重分别奏請止係越關訐奏
等項革爵者已封子孫姑免查革若犯該敗倫傷化人
命强盗等項子孫除同惡隨坐外其餘一體降為庶人
日後不許援引逺年寛宥事例覬復封爵(萬厯七/年例)其在
内法司及在外撫按等官但有干係宗室降革等項者
俱備問所犯招由行移禮部知㑹以便查考
　　　之國
　　祖制皇嫡子正儲位衆子封王爵必十五嵗選婚
　　出居京邸至長始之國累朝以來財賦地不封畿
　　輔地不封之國不拘年嵗儀具于後
　　　凡親王之國
洪武初定王之國之日百官送至龍江關後定是日上
御奉天門早朝畢文武百官稍退侍立上降寳座後坐
王冕服由左順門内引二人朝服前導由東第二橋上
奉天門至御前行五拜禮上賜王酒飲訖叩頭禮畢上
起送王至東階上王叩頭下上目送出午門王復叩頭
闔門上還宫百官不送惟先一日早赴王府行辭禮
又定凡王之國祭祀禮用豕一羊一葷素各一壇祭於
端門不用制帛後罷端門祭用葷素二壇祭于承天門
外　凡王之國所過州縣文武官迎接便服行四拜禮
　凡沿途合祀神祗近者大小皆親祭逺者望祭仍先
遣奉祀官洒掃社稷山川壇及旗纛廟預偹祭物王將
到國前三日致齋至城外本處文武官率耆老出城迎
接不行禮導王詣社稷山川壇祭祀各官及耆老隨班
陪祭禮畢送王至宫陞殿行賀禮　凡王在途遇詔赦
迎接行禮畢先退不聽開讀遇進賀表箋一體具服行
禮
天順五年奏准凢王從舊王府城外經過許出相見隨
即回府若不從城外經過者不許
𢎞治間議定先期辭長陵等陵臨行日王自祭承天門
之神遣官祭大通河之神　一沿途應祭神祗并至封
國吿祭社稷山川等神俱翰林院撰祝文禮部差官著
落所在官司支給官錢買辦祭物　一國内社稷山川
壇各一所各該神厨神庫宰牲房各三間旗纛廟一所
正殿五間神厨神庫各三間及樂舞生樂工人等衣服
冠袍樂器祭器祭服俱工部置造　一合用樂舞生一
百二十名齋郎四十名禮生一十名鋪排一十名屠户
一十名醫士二名厨役四名樂工二十七名燒香道士
四名該布政司着落附近府州縣照例僉送應用
又議　准通州搭盖席殿正殿三間儀門一間廂房六
間四圍席墻以候朝謁其承奉等官厰房及氍毹綵絹
之類量為減省經過軍衛有司驛傳相離水次窵逺者
俱以通州為則其餘驛傳近水去處止預先整飾潔浄
量掛綵幕不必再行搭盖違者差去官指實叅奏
又議准道經南京者謁拜孝陵應天府于城外備行幄
南京太常寺偹酒果候王至即行禮不擇日南京各衙
門官詣行幄行見王禮見畢即回教坊司不得送女樂
嘉靖三十九年定(時景王/之國)先期辭長陵等陵俱用酒果
臨行日祭承天門總告京都應祀神祗王自行禮是日
祭大通河神遣太常寺官行禮　一沿途告祀直沽天
妃之神淮河之神揚子江之神小孤山之神漢江之神
　一道經南京謁拜孝陵行翰林院撰祝文太常寺關
領香帛南京太常寺偹辦酒菓候王至日行禮其南京
各衙門官員赴王行幄處行禮見畢即回　一至國吿
祀南嶽衡山之神望祭社稷之神山川之神王自行禮
俱用牲醴其祝文翰林院撰寫祭品行所在官司偹辦
　一到國之後拜謁顯陵合用酒菓及沿途徃來供應
俱行各該有司備辦謁拜畢即日回府
　　　慶賀
　　親王之國及受封及正旦冬至有慶賀禮其王府
　　官典總兵撫按三司等官禮各不同今偹載而賀
　　王妃世子等禮及世子長子將軍行禮次序各附
　　見焉
　　　凡慶賀親王之國
洪武十八年定其日設儀仗於露臺上下之東西設大
樂於露臺上東西北向陳金皷旗于承運門外軍職官
員各守殿及王城門設文武官拜位于丹墀文東武西
設賛禮官二員于文武官拜位之北東西相向䕶從執
事等官先詣圓殿後候典服官啓請王具冕服訖典儀
啓執事者先行四拜禮畢各就位典儀啓請王陞殿導
引官前導大樂作陞座訖樂止賛排班引禮引文武官
就拜位賛班齊鞠躬樂作四拜平身樂止引禮引班首
陞自東階由殿東門入至殿中賛跪外賛同賛跪班首
衆官皆跪班首致詞云某官某等敬惟殿下欽承上命
至國之初禮當慶賀如係王府官則稱臣某等後同内
外賛俯伏興引禮引班首復位賛鞠躬樂作四拜平身
樂止典儀詣殿中跪啓禮畢樂作導引王還宫樂止各
官以次出
　　　凡王府節旦慶賀
洪武十八年定凡慶賀正旦禮王冕服文武官朝服四
拜班首由東階陞殿致辭云某官某等兹遇三陽開㤗
萬物咸新敬維殿下茂膺多福賀畢俯伏興復位又四
拜禮畢　凡冬至王壽日禮同惟改致詞冬至云兹遇
節應黄鍾日當長至敬惟殿下茂膺多福壽日云兹遇
殿下壽誕之辰某等敬祝千嵗壽　凡慶賀正旦冬至
王壽日惟王府官屬及附郭衙門文武官員稱賀在外
各衛所府州縣衙門預期摘撥佐貳官或首領官一員
至日隨班行禮其有出使官員一體隨班
十九年定在外府州縣衙門及守邊衙門不必慶賀遇
有事務許首領官承差人等具本啓聞並不許差遣將
官有妨公務
正徳十三年令凡王府節旦慶賀其搃兵撫按等官俱
照出使官員例便服行四拜禮
嘉靖九年議准王府節旦慶賀三司等官具朝服行禮
不許槩稱使臣一體便服
　　　凡王妃到國
洪武十八年定五品以上命婦出城五里迎接送到宫
行八拜禮　凡遇冬至正旦五品以上命婦具服詣宫
行賀禮賛四拜班首由東陛陞殿跪外命婦皆跪班首
致詞云某封某氏等兹遇(正旦云履端/冬至云履長)之節敬詣王妃
殿下稱賀如王府官命婦為班首則稱妾某封某氏等
後同興復位四拜禮畢其遇王妃壽誕禮同惟詣王妃
前致詞云某封某氏等敬惟王妃殿下壽誕之辰祝千
嵗壽其命婦班次照夫品級
　　　凡世子千秋正旦冬至
洪武十八年定本國官員行賀禮便服四拜不稱賛致
詞出入經過官員迎接及到國各衙門官員行賀俱便
服四拜
　　　凡世子及將軍行禮
景㤗六年奏准王世子既受封遇節令行公禮依宗子
法重在世子家庭私㑹依家人禮尊歸伯叔
正徳四年題准各府將軍係郡王長子之叔祖及諸叔
者行禮依宗子法長子立于郡王後居中
　　　朝見
　　王府官每日常朝同城三司府州縣及守禦衛分
　　等官朝朔望其出使及經過官貟有朝見禮妃父
　　母親屬有見王禮禮各異而靖江王府禮附焉
　　　凡王府朝儀
洪武十八年定每日王府官屬常朝依文武左右班立
遇朔望本處守禦衛分及府州縣等官朝見各照品級
依文武東西列班行叩頭禮畢四品以上及長史紀善
入殿五品以下于丹墀東西序立北向若有事召見者
不在朔望之限又王府凡辭見官員人等每日早晩俱
引見　又令王所居城内布政司都指揮司并衛府州
縣雜職官皆于朔望日至王府門候見若有事召見者
不在此限　凡朝臣奉使至王府或因事經過見王並
行四拜禮
永樂八年令各王府今後遇有朝廷一應公差人員及
經過見王官員人等或與酒飰或不與亦可不許賞以
物件
成化三年定凡京官公差道經王府報名見辭如遇朔
望三司等官至府候見公差官員亦詣府隨班行禮若
進表祭祀等項者不必隨班
正徳七年令親王前門官員人等照例下馬
凡王於妃父母前行禮洪武年定王立於東西向妃父
母立於西東向王行四拜禮妃父母受兩拜答兩拜其
餘親屬見王行四拜禮王皆坐受妃于父母前行四拜
禮父母正面立受其餘親屬見妃各叙家人禮
　　　靖江王府
洪武二十八年令靖江王庶子稱王子發放言語稱裔
㫖一應官員人等叅見并時節慶賀常服行四拜禮常
見行一拜禮不叩頭
　　　慶祝(表箋進貢附/)
　　國初親王間以慶賀入朝其後至有出城之禁凡
　　遇三大節止于府中行遙祝禮有進賀表有進貢
　　禮物　中宫東宫壽日有賀箋各有定式郡王將
　　軍行禮各有次序備列于後
　　　凡慶賀禮儀
洪武六年定凡遇天子壽日王子殿前臺上設香案具
冕服率文武官具朝服行祝天地禮若遇正旦拜天地
後即詣祖廟行禮畢陞正殿出使官便服行四拜禮文
武官具服行八拜禮
十八年定凡遇聖節及正旦冬至節日行吿祝天地禮
其日設香案于露臺上設王拜位于案前文武官拜位
于丹墀之東西王冕服就位各官具朝服隨班四拜王
詣香案前跪衆官皆跪王致詞訖(隨意/致詞)俯伏興復位衆
官皆俯伏興又四拜禮畢　凡遇中宫壽日王冕服
妃具禮服設香案于内宫門露臺上行告祝天地禮先
四拜興王詣香案前跪吿祝訖俯伏興復位又四拜禮
畢不用樂百官不隨班　凡遇東宫壽日行吿祝禮王
皮弁服百官俱朝服隨班行禮(儀同/前)
𢎞治五年奏准郡王將軍凡遇拜賀聖節等項各照爵
職崇卑立班行禮
嘉靖六年題准郡王管理府事者凡遇聖旦正旦冬至
等節鎮巡等官于布政司行禮其管理府事郡王率各
郡王將軍中尉儀賔教授等官于本府行禮
　　　凡進賀表箋
洪武十八年定凡遇正旦冬至預期進賀表箋萬壽聖
節預期進賀表文俱行十二拜禮其日清晨設龍亭于
正殿中設儀仗大樂于露臺西設表箋案于龍亭前設
香案于表箋案前進表箋使者立於香案東捧表箋官
立于香案西設香案亭於承運門中道設王拜位于露
臺上百官拜位于丹墀王冕服就位百官朝服隨班班
齊賛鞠躬樂作四拜平身樂止引禮啓請王詣香案前
跪賛百官皆跪執事者以表箋跪授王王受以授使者
使者跪受置龍亭訖俯伏樂作興樂止復位賛鞠躬樂
作四拜平身樂止啓請王搢圭賛百官搢笏鞠躬三舞
蹈跪山呼者三啓出圭賛百官搢笏俯伏樂作興又四
拜樂止禮畢儀仗鼓樂導前百官朝服送至郊外王送
至宫城門就回䕶衛官從王還宫
凡遇特進中宫箋文王冕服百官朝服隨班行十二拜
禮陳設如前儀班齊四拜啓請王詣香案前跪百官皆
跪執事者以箋跪授王王受以授使者使者跪受置龍
亭訖俯伏興復位再行八拜禮畢不必舞蹈山呼
凡遇特進東宫箋文陳設如前儀王具皮弁服百官具
朝服隨班行四拜禮啓請王詣香案前跪百官皆跪執
事者以箋跪授王王受以授使者使者跪受置龍亭訖
俯伏興復位又四拜禮畢
天順六年奏准郡王同居一城者從尊屬拜進表箋卑
屬隨班行禮其另居一城者照例各自拜進
嘉靖十六年題准凡王府奏進慶賀謝恩疏及表文但
稱聖號不許用家人禮
　　　凡進貢禮物
𢎞治十七年題准凡遇萬壽聖節千秋正旦冬至節各
王府許進禮物馬匹慶賀每節差人止許一起其餘如
扇鮓之類俱不必進如差人過多自偹脚力回還不許
應付
正徳四年議准各府庶人不許越分進貢
嘉靖八年奏准各王府及總鎮内外進貢馬匹務將毛
色齒嵗偹細造冊送部委官一員照冊看騐分别等第
送鴻臚寺類進
　　　迎詔(迎祭受厯附/)
　　王府迎接詔勅赦書各有處所郡王將軍中尉及
　　文武官隨從行禮各有班次今偹書之而以迎祭
　　受厯禮附後
　　　凡迎接詔赦
洪武六年定凡遇詔赦至王國武官隨王侍衛不出郊
外文官具朝服出郊外奉迎安奉詔赦于龍亭乘馬前
導王具冕服于王城門外五丈餘地奉迎至王宫置龍
亭于正殿中王于殿前臺上先行五拜禮畢陞殿侍立
于龍亭東側武官䕶衛文官于臺下自行十二拜禮跪
聽開讀
又定凡使者欽齎詔書至王府至王城門外一里逺下
馬隨龍亭由中門靠東邊入龍亭至殿中使者立于殿
外東序西向候行禮畢使者見王行四拜禮
十八年定凡有特㫖御筆至王所則遣官于郊外迎接
設香案于殿中候使者至宫門外王出迎使者以聖㫖
置殿上香案導引啓王四拜興詣香案前使者以聖㫖
授王王跪㸔畢仍置於案俯伏興復位又四拜禮畢各
官不必陪班
嘉靖二十七年題准各郡王同居一城者迎接詔勅禮
儀輪逓從尊行著為定式
萬厯十年議准行禮次序凡遇迎接詔赦親王先率郡
王將軍中尉于殿前臺上行五拜禮畢親王侍立于龍
亭之傍郡王等爵分班侍立於臺上俟文武官先行四
拜禮畢郡王等爵俱同各官跪聽宣讀讀畢仍復原班
候各官再行八拜禮畢以次而退(萬厯六/年例)若郡王管理
親王府事及另城郡王管理府事者迎接詔赦文武官
俱於本布政司府州衙門行禮抄黄送管理郡王自
率宗儀行禮(嘉靖十/八年例)其拜賀聖節等項亦照爵職崇卑
立班行禮如有錯亂失序及倨慢不恭者許典儀等官
紏舉聽本王叅治
　　　凡代行禮儀
萬厯十年議准各王府迎接詔赦及慶賀等項禮儀如
親郡王年老有疾不能行禮者先期奏請世子長子代
行其府中諸務仍自行管理不許世子長子干預以起
釁端若王果患篤廢之疾勢難管理者具奏行勘明白
請勅世子長子代理(正徳四/年例)至於王已老疾世子長子
先故者亦許世孫長孫代行若以世孫行禮請給世子
冠服者請㫖定奪
　　　凡迎祭
萬厯二年議准凡朝廷遣祭各王府若龍亭至本府於
大門外降階跪迎入廟遷主于傍宣讀畢復降階叩謝
　　　凡受厯
洪武十八年定每嵗九月初一日欽天監進次年厯日
頒訖即遣使者齎厯至王國長史司官先啓聞設香案
于殿上王常服出殿門迎接使者捧厯詣殿上置于案
退立于案東引禮引王詣前賛四拜賛跪使者取厯立
授王王受訖以授執事者復置于案賛王俯伏興再四
拜禮畢　後頒厯以十月初一其王府厯日亦不遣使
但附于各府齎捧進賀冬表人員順齎頒授
　
　
　
　
　禮部志稿卷十五
欽定四庫全書
　禮部志稿卷十六
　　　　　　　　　　　　明　俞汝楫　編
　儀制司職掌
　　王國禮
　　　來朝
　　國初諸王朝覲在朝堂行君臣禮在便殿行家人
　　禮見東宫亦然後不行
　　　凡親王來朝
洪武六年定親王每嵗朝覲不許一時同至務要一王
來朝還國無虞信報到别王方許來朝諸王不拘嵗月
自長至㓜以嫡先至嫡者朝畢方及庶者亦分長㓜而
至週而復始毋得失序諸王居邊者無警則依期來朝
有警則從便不拘朝期　凡天子與親王雖有長㓜之
分在朝廷必講君臣之禮盖天子之位祖宗之位宜以
祖宗所執大圭于上鏤字題曰奉天法祖世世相傳凡
遇親王來朝雖長於天子者天子執相傳之圭以受禮
盖見此圭如見祖考也　凡親王來朝祭祀辦與未辦
先常服見天子三叩頭不拜奉先殿見畢不拘何殿樓
閣門下天子執大圭王具冕服叙君臣禮行五拜三叩
頭見畢諸王係尊長天子係姪孫引王至後便殿王坐
東面西天子衣常服叙家人禮行四拜不叩頭王坐受
然雖行家人禮君臣之分不可不謹天子居正中南面
坐以侍尊長次見東宫行四拜禮如王係尊長東宫答
拜　凡親王係天子伯叔之類年踰五十則不朝係姪
之類年踰六十則不朝俱世子代之　凡親王來朝若
遇大宴㑹諸王不入筵宴中若欲筵宴于便殿去處精
潔茶飰叙家人禮羣臣大㑹宴中王並不入席　凡親
王每嵗來朝自偹飲膳其隨從官員軍士盤費馬匹草
料俱各自偹毋得干預有司恐惹事端　凡親王入朝
以王子監國其隨侍文武官員馬步旗軍不拘數目若
王恐供給繁重斟酌從行者聴其軍士儀衛旗幟甲仗
務要鮮明整肅以壯臣民之觀　凡親王及嗣子或出
逺方或守其國或在京城朝廷或有宣召或差儀賔或
駙馬或内官齎持御寶文書并金符前去方許起程詣
闕
二十九年定親王見天子畢次見東宫引禮官導王由
文華門東門入至文華殿前西向立東宫冕服執大圭
詹事府等官六員導駕出陞座東宫官左右侍從引禮
官引王就拜位賛禮官賛四拜禮東宫坐受畢東宫及
王俱衣常服叙家人禮引禮官請王由殿東門入至後
殿各王東坐向西東宫面東賛禮官賛禮四拜王坐受
(時諸王皆/東宫叔)如東宫與王叙坐東宫正中南面坐各王東
西叙坐　凡諸王見皇后父母亦行四拜禮皇后父母
立受
隆慶元年令親王朝覲禮久不行今後不必具奏禮部
通行各王府知㑹
　　　奏事
　　宗室非機宻重情不得徑奏郡王以下有事非啓
　　親王不敢奏襲爵請名封等事非長史等官啓王
　　不敢類奏儀賔不敢託郡縣主君名陳奏有越關
　　奏擾者罰無赦見宗藩要例
　　　凡王府奏事
洪武六年定王遣使至朝廷不須經由各衙門直詣御
前敢有阻當即是奸臣其王使至午門直門官軍火者
速奏聞若不奏聞即係奸臣同黨
永樂元年令王府有事發行三司等衙門隨即奏聞必
待欽准方許奉行敢有擅行者治罪如遇在京各王出
府之日法司即查前例遵行長史知㑹遵守
𢎞治五年奏准各王府一城居住者凡有婚喪等事每
年春秋二季總啓大府類奏　十六年奏准儀賔應奏
事情不許假託郡主縣君名目除機宻重情及與親王
干涉外合照郡王將軍中尉事例令長史司具啓親王
叅詳代奏
正徳元年奏准王府除機宻重情及襲王爵外其餘奏
請名封選婚等項聴該長史等官叅詳明白啓王知㑹
一年春秋両季類奏謝恩等項應本謝及表謝者亦於
每年春首類謝一次
十一年令各王府差來人員止許㑹同館安歇不許在
外潜住事完即回違者照例問發充軍在京有容令住
歇及指稱打㸃等項事發各問罪如律
嘉靖元年令各王府差來人役有挾帶空本在京填寫
者緝事衙門巡視御史拏問追究用印之人從重治罪
萬厯十年議准各郡王并將軍中尉齎奏事宜除機宻
重情或與親王干涉及郡王分封不在一城居住者許
令徑自差人具奏外其餘凡有奏請要務令長史教授
備啟親王及另城郡王參詳明白應該奏聞者方許給批
差人齎奏(𢎞治十/三年例)若本非機宻本無干涉而揑稱機宻
干涉及假以建言為報復之舉者奏詞立案不行仍將
本爵叅降祿米差來人役照撥置例問發邊衛永逺充
軍輔導等官通行叅究其無籍棍徒詐騙各府財物交
通歇家潜住京師打㸃者許緝事衙門訪拿照前例問
遣
　　　凡越關奏擾
嘉靖十一年題准郡王將軍中尉郡縣鄉君夫人等但
有越關陳奏情輕者革去爵秩情重者送發高墻
萬厯十年議准宗室如有搆訟及請乞婚封祿糧等項
合行長史教授啟王轉奏如親郡王不與轉奏許差家
人于守巡撫按衙門具告即與行勘輕則啓王議處重
則㑹奏請㫖奏内亦要明開曽否經長史教授守巡撫
按等官告理抄奏到部查勘明白題請究治不許私自
越關來京奏擾如或故違禁例已封者題請降為庶人
送發閒宅居住給與口糧飬贍其無名封及花生傳生
等項俱徑劄順天府逓回該府収管不送閒宅致冒口
糧若宗婦宗女犯者順付公差人等伴送回府已封者
題請革去封號仍罪坐夫男削奪封職凡所奏情詞一
槩立案不行隨行巡按御史根究同行撥置之人問擬
邊衛永逺充軍該府長史教授等官失于防範通候年
終類叅每一府而嵗至三起以上者降調一起二起者
行巡按御史提問罰治如有需索抑勒失悮應得名封
以致本宗不得已而冒禁者勘明之日將輔導官叅究
革職
　　　祭祀
　　立國有社稷諸侯王有五廟及其風雲雷雨山川
　　旗纛五祀之神亦祀典所不廢俱用王者禮樂今
　　具列之
　　　凡王國祀典
洪武六年定王國宫城外立宗廟社稷等壇宗廟立于
王宫門左與朝廷太廟位置同社稷立于王宫門右與
朝廷太社稷位置同風雲雷雨山川神壇立于社稷壇
西旗纛廟立于風雲雷雨山川壇西司旗者致祭
又定凡祭五祀用豕一祝帛香燭酒果司户之神于宫
門左設香案正月初四日門官致祭司竈之神于厨舍
設香案四月初一日典膳官致祭中霤之神于宫前丹
墀内近東設香案六月土旺戊日承奉司官致祭司門
之神于承運門稍東設香案七月初一日門官致祭司
井之神于井邊設香案十月初一日典膳官致祭
十一年定王府社稷無配位社稱國社之神稷稱國稷
之神
十八年定王府祭社稷儀　一齋戒正祭前四日奉祀
所具本啓聞于午後沐浴更衣于齋宫次日為始齋三
日凡齋戒之日不飲酒不茹葷不弔䘮問疾不聴樂不
行刑不判署刑殺文書不預穢惡事　一省牲正祭前
一日清晨設香案于宰牲房外導引官四員導王常服
詣牲位啓省牲執事者牽牲過香案前訖啓省牲畢遂
宰牲以盤盛毛血伺祭瘞之　一陳設前期掃除壇塲
幙次至期掌祭官率執事陳設籩豆簠簋酒尊等物
一正祭其日昧爽王具皮弁服文武官祭服典儀唱樂
舞生就位執事官各司其事導引官四員導王詣拜位
内賛啓就位典儀唱瘞毛血執事者以毛血瘞于坎内
典儀唱迎神典樂舉麾唱迎神樂奏廣清之曲候樂作
内賛啓鞠躬四拜興平身樂止典儀唱奠帛行初獻禮
典樂舉麾唱初獻樂奏壽清之曲武生舞武功之舞執
事者捧帛爵獻于神位前讀祝官取祝跪于神位之左
内賛啓跪典儀唱讀祝讀訖内賛啟俯伏興平身樂作通
賛同唱百官俯伏興平身樂止典儀唱亞獻禮典樂舉
麾唱亞獻樂奏豫清之曲文生舞文徳之舞執事者舉
爵進獻如前儀訖樂作典儀唱終獻禮典樂舉麾唱終
獻樂奏熙清之曲文生舞文徳之舞執事官進爵如亞
獻儀訖樂止典儀唱飲福受胙典膳以福酒及胙自神
位前由正門左捧出内賛啓跪搢圭典膳以福酒跪進
内賛啓飲福酒訖典膳以胙跪進内賛啓受胙訖啓出
圭俯伏興平身内賛啓鞠躬四拜興平身通賛同唱百
官四拜典儀唱徹饌典樂舉麾唱徹饌樂奏雍清之曲
執事官各詣神位前徹饌訖樂作典儀唱送神典樂舉
麾唱送神樂奏安清之曲内賛啓四拜通賛同唱四拜
樂止典儀唱讀祝官捧祝掌祭官捧帛各詣瘞位典樂
舉麾唱望瘞樂奏時清之曲内賛啓禮畢　一祭山川
儀與社稷同但不瘞毛血改詣瘞位為燎位及樂歌不
同　一祭旗纛遣武官戎服行禮儀與山川同但樂用
大樂　一五祀遣官致祭用大樂行三獻禮不用飲福
受胙
又定王祭宗廟用冕服文武百官祭服陪祭祭器籩豆
八簠簋各二牲用少牢其廟制許立五廟二昭二穆與
始祖之廟為五以始封之王為始祖靖江王國則以南
昌王為始祖四時之祭皆用王者禮樂
宣徳二年令王府祭宗廟用宋朱文公家禮
　　筵宴
　　　凡大宴禮儀
洪武十八年定其日設王座於存心殿設酒亭於座西
南膳亭於東南設文武官四品以上座次于殿内東西
相向酒尊食桌于殿外五品以下座次于両廊設細樂
于殿内大樂于殿外典儀啓請陞座王服常服出樂作
陞座樂止引禮引文武四品以上官及長史詣殿内五
品以下詣殿外列班北向賛鞠躬樂作四拜樂止進筵
樂作有花則進花進訖樂止色長跪啓一奏喜千春之
曲次唱樂作進第一爵酒賛各官跪色長跪唱進酒飲
訖樂止賛衆官俯伏興就座執事者進各官桌樂作有
花則散花樂止色長跪啓承應畢進第二爵酒色長跪
啓二奏永南山之曲各官起立斟酒畢復坐執事者隨
斟各官酒色長跪唱進酒飲畢樂止進湯鼓吹響節前
導至殿外大樂作各官起立進畢復坐執事者即供各
官湯色長跪唱進湯樂作食畢樂止色長跪啓承應畢
進第三爵酒色長跪啓三奏桂枝香之曲進酒進湯如
前儀色長跪啓承應畢進第四爵酒色長跪啓四奏初
春暁之曲進酒進湯如前儀色長跪啓承應畢進第五
爵酒色長跪啓五奏乾坤㤗之曲進酒進湯如前儀色
長跪啓承應畢進第六爵酒色長跪啓六奏昌運頌之
曲進酒進湯如前儀色長跪啓承應畢進第七爵酒色
長跪啓七奏㤗道開之曲進酒進湯如前儀畢収爵進
湯及大膳如前儀畢収膳色長跪啓承應畢賛徹案自
下而上賛起文武官如前列班樂作四拜樂止分東西
序立典儀跪啓禮畢樂作引王還宫樂止各官以次出
常宴五爵禮儀同凡遇正旦聖節王壽日設宴用花餘
宴不用
二十五年令僉事係方面官許入殿坐于長史之上
　　　樂
　　舊制王國設宗廟樂生及樂工樂器甚備迨後有
　　因而廣置女樂淫佚無度者遂行裁革今許復樂
　　工舊額以存王國之體云
　　　凡樂工樂器
洪武初定王國宗廟樂生三十六人鐘磬各一瑟二琴
八塤箎簫笛各二笙四柷敔各一摶拊二歌工八舞生
七十二人文舞三十六人各執羽籥武舞如文舞之數
各執干戚中各以二人為引舞
又定王府樂工例設二十七户于各王境内撥與供用
十五年定樂工樂器冠服之制凡朝賀用大樂樂工二
十七人樂器用戱竹二頭管四笛四杖皷十二大皷一
花梨木拍板一冠服用紅絹彩畫胸背方花小袖单袍
有花皷吹冠錦臂鞲皂靴抹額用紅羅彩畫束腰用紅
絹宴禮七奏樂樂工八人樂器用紫竹簫二紫竹笙二
􁐼二花梨木拍板一冠服同前迎膳大樂樂工八人樂
器用戱竹二笛二杖皷二小皷一花梨木拍板一冠服
亦同前其餘樂工冠服用綠絹彩畫胸背方花小袖单
袍無花鼓吹冠抹額以紅絹彩畫束腰以紅絹
正徳四年奏准王府樂舞生照例將有度牒無過犯道
士補充不足于黜退生員内選補禮生取附近相應人
户或黜退生員選補不許過額如有富民額外營充謀
避差徭者事發問如律
嘉靖四十四年議准各王府有廣置女樂滛縱宴樂或
因而私娶花生濫封今後各行裁革如遇迎接詔勅拜
進表箋朝賀宴享等項即于本府吹鼓手教演充用
萬厯十年議准改正樂工凡親王迎接詔勅及朝賀宴
享合用樂工合該布政司遵照㑹典所載原額查將先
年各府退出數内撥還二十七户聽候供用但不得狎
近女樂致有花生冒濫之弊郡王原無撥給樂工不許
妄援奏討其另城郡王如遇迎接詔赦等項行禮許有
司撥送吹鼓手十二名應用事畢即回原州縣當差(萬/厯)
(七年/例)
　　　婚姻(儀賓婚配及奏式附/)
　　按祖訓親王妃宫人等必須選擇良家子女以禮
　　聘娶勿受大臣進送恐有奸計但是娼妓不許狎
　　近我皇祖聖慮深逺已嗣後擇婚有令選婚有期
　　擅婚有禁妾媵有限至于濫妾花生等弊有罰例
　　益嚴云
　　　凢選擇婚配
𢎞治間定王府選婚務要㑹同長史承奉教授等官於
本境内揀選家道清白人物俊秀年嵗長成者就行彼
處按察司覈勘明白方許具奏並不許倫理失序于例
有違若先通媒合納賄營求及扶同保勘婚配不當者
經該官吏媒合人等通坐以枉法罪名營求撥置之人
發邉衛充軍
十七年令各王府結勘婚期文移所司遷延半年之上
者聽王府舉奏治罪
正徳十一年奏准各王府子女年應請封選婚者長史
教授即啓王覆查一年二次類奏若過期一年之上輔
導等官以違制論其請封選婚勘合到布政司有掯勒
遲滯者巡按官查究守巡守年終將請封選婚己未完
結報本布政司呈部稽考
十二年令各王府子女婚姻止令布政司保勘奏請不
必轉行覈實以致遲悞
嘉靖三十七年議准如有同姓為婚者不准受封照依
庶人子女事例不給婚嫁長史教授媒証人等巡按御
史提問
萬厯十年議准宗室子女年十五以上奏行本境内官
員軍民之家各居官入籍年久者選擇婚配務要家道
清白年嵗相應雖係重結王親亦必服屬無碍方許題
請授封成婚如有逺方流移軍匠并父祖過犯及本府
軍校厨役子女朦朧冒選者革退另選如己經受封成
婚者夫淑恭宜人等革去封號所生子女照擅婚例止
許請名不許請封郡縣主君等儀賓革去職事各該保
勘員役及主婚媒証人等依律治罪如有營求撥置情
由及本府軍校厨役與王府為婚者俱問發邊衛永逺
充軍(萬厯七/年例)其初選有之日長史教授等官取具媒証
人等甘結重加保勘申呈巡按御史轉行布政司覈勘
無礙照依類奏事例于每季仲月具奏一次先期巡按
御史行長史教授等官啓王具本齎發其布政司文結
免其復具止用長史教授等官粘連媒証人等甘結繳
部若王奏已到而巡按奏未到按季咨都察院行催如
巡按奏先到一面查題遲至半年以外而王奏與長史
教授等結未到者每上下半年同名封類叅一次行巡
按御史將輔導等官提問坐以抑勒之罪
請婚格式　某王臣某謹奏為乞恩婚禮事據某郡王
某等啓稱長子長孫鎮輔奉國將軍中尉某等選到某
氏等各家道清白年嵗相應堪為婚配伏乞轉奏等因
具啓到臣查得宗藩要例内選擇婚配一欵選有之日長
史教授等官取具媒証人等甘結重加保勘申呈巡按
御史轉行布政司覈勘無礙照依類奏事例於每季仲
月具奏一次先期巡按御史行長史教授等官啓王具
本齎發其布政司文結免其復具止用長史教授等官
粘連媒証人等甘結繳部等因今據某等選到某氏等
俱係某季該請封人數已令長史教授某人查勘明白
申呈巡按衙門覈實具奏外伏乞勅下禮部照例賜給
封號誥命等項行令成婚臣等不勝感戴天恩之至為
此具本專差校尉某齎捧謹具奏聞計開某郡王府一
長子長孫鎮輔奉國將軍中尉某見年若干嵗係某王
將軍中尉某妃夫淑恭宜安人某氏嫡生如係庶出者
云第幾妾某氏庶生先于某年月日具奏請封選婚于
某年月日奉禮部某字幾號勘合㑹選到某府州縣某
籍某人嫡妻某氏所生第幾女某氏見年若干嵗堪為
婚配
　　　凢選娶繼配
萬厯十年議准凢親郡王妃病故而未有子者許奏請
選繼(天順四/年例)止請勅封為繼妃不給册命冠服若元配
題封之後未及遣官行禮病故者親王繼妃准給册命
冠服仍遣官册封郡王繼妃止給册命不遣官册封不
給冠服(萬厯七/年例)如己有子不分嫡出庶出俱不許選繼
止照内助事例有妾推舉一妾無妾奏選一人以管理
家事撫育子女不許請授次妃封號(𢎞治/間例)將軍中尉正
配病故而未有子及已經授封未經成婚病故者俱許
選繼如年五十以下子尚㓜小者亦許選娶内助(嘉靖/二十)
(八年/例)若雖無子止奏選内助妾媵者聽從其便(正徳四/年例)
至於繼室病故而復無子者亦止許選妾不許再奏選
繼其親王世子郡王長子不分有無子嗣俱准選繼以
共承宗祧止請勅知㑹俟襲封王爵之日世子繼妃進
封為親王繼妃長子繼夫人進封為郡王繼妃一體遣
官册封世孫長孫亦照世子長子例行(萬厯九/年例)
奏請格式　一選娶繼配某王臣某謹奏為乞恩遵例
選繼事據世子世孫某等某郡王某等啓稱長子長孫
鎮輔奉國將軍中尉某等因嫡配妃夫淑恭宜安人某
氏等病故乞要遵例選繼乞為轉奏等因具啓到臣查
得宗藩要例内選娶繼配一欵親郡王妃病故而未有
子者許奏請選繼止請勅封為繼妃不給册命冠服若
元配題封之後未及遣官行禮病故者親王繼妃准給
册命冠服仍遣官册封郡王繼妃止給册命不遣官册
封不給冠服將軍中尉正配病故而未有子及已經受
封未經成婚病故者俱許繼選其親王世子郡王長子
不分有無子嗣俱准選繼以共承宗祧止請勅知㑹俟
襲封王爵之日世子繼妃進封為親王繼妃長子繼夫
人進封為郡王繼妃一體遣官册封世孫長孫亦照世
子長子例行等因今據某等具啟前來已令長史教授
某等查勘明白理合按季開列類奏伏乞勅下禮部將
某等照例題請准令于本境官員軍民良家女内選娶
一人以為繼室臣等不勝感戴天恩之至為此具本專
差校尉某齎捧謹具奏聞(如親郡王止引親郡王例將/軍中尉止引將軍中尉例世)
(子長子止引世子長子例其親郡王世子世孫長子長/孫係单本具奏者倣後開來歴格式叙于前奏内不必)
(列計/開)計開親郡王一某王某見年若干嵗于某年月日
具奏册封為某王某年月日具奏選婚奉禮部某字幾
號勘合選到某府州縣某籍某人第幾女某氏為配某
年月日册封為某王妃某年月日入府成婚某年月日
病故並無所生子女例應選繼世子世孫長子長孫一
某王世子世孫某郡王長子長孫見年若干嵗于某年
月日册封為某爵某年月日具奏選婚奉禮部某字幾
號勘合選到某府州縣某籍某人第幾女某氏為配某
年月日册封為某妃夫人某年月日入府成婚(如有子/開出有)
(無子開/出無)某年月日病故例應選繼將軍中尉
一某府將軍中尉某見年若干嵗于某年月日具奏授
封為某爵某年月日奉禮部某字幾號勘合選到某府
州縣某籍某人第幾女某氏為配某年月日授封為某
夫淑恭宜安人某年月日入府成婚某年月日病故並
無所生子女例應選繼(如係未封未婚病故者俱于為/配下云未曽授封未經成婚某)
(年月日/病故)
一選娶内助某王臣某謹奏為乞恩選娶内助事某郡
王某等啓稱妃夫淑恭宜安人某氏等病故乞要遵例
選娶内助乞為轉奏等因具啓到臣查得宗藩要例内
選娶繼配一欵親郡王妃病故如己有子不分嫡出
庶出俱不許選繼止照内助事例有妾推舉一妾無妾
奏選一人以管理家事撫育子女將軍中尉正配病故
如前五十以下子尚㓜小者亦許選娶内助等因今據
某等具啓前來已令長史教授某等查勘明白理合按
季開列類送伏乞勅下禮部將某等照例題請准令于
本境官員軍民良家女選娶内助就作本位第一妾臣
等不勝感戴天恩之至為此具本專差校尉某齎捧謹
具奏聞計開某郡王府一某王鎮輔奉國將軍中尉某見年
若干嵗于某年月日奏請授封為某爵于某年月日奉
禮部某字幾號勘合選到某府州縣某籍某人第幾女
某氏為配于某年月日授封為某妃夫淑恭宜安人于
某年月日病故除報䘮外並未娶有妾媵遺下子女無
人撫育例應選娶内助(如本位下有妾者病故下云因/年足若干嵗正配無出先于某)
(年月日奉禮部某字幾號勘合娶到某府州縣某/籍某人第幾女某氏為第一妾例應進為内助)
　　　凡妾媵限制
正徳四年令凡長女已為王妃復將次女進與為妾者
罪坐所進之人
嘉靖二十三年議准各王府選娶妾媵俱要預行奏請
其奏内必明開年紀若干有無嫡子及曽否娶有幾妾
係禮部查明果係乏嗣及例應娶者方與行文覆勘是
實方許選娶例外濫収者聽禮部題奏革退
萬厯十年議准凢親王妾媵許奏選一次多者止于十
人世子及郡王額妾四人長子及將軍額妾三人中尉
額妾二人(𢎞治/間例)世子郡王選婚之後年二十五嵗嫡配
無出具啟親王轉奏長史司仍申呈巡按御史覈實具
奏于良家女内選娶二人以後不拘嫡庶如生有子則
止于二妾至三十嵗復無出方許仍前具奏選足四妾
長子及將軍中尉選婚之後年三十嵗嫡配無出照例
具奏選娶一人以後不拘嫡庶如生有子則止于一妾
至三十五嵗復無出方許仍前具奏長子將軍娶足三
妾中尉娶足二妾至于庶人必年四十以上無子方許
奏選一妾(嘉靖三十/一年例)
凡選妾禁例悉如選婚不許濫選流移過犯及本府軍
校厨役之家各王府每年備將妾媵姓氏來歴并入府
年月攅造文册送部其子女生年月日并名位行次即
填註本妾項下以偹名封查考但有不遵明例或年未
及而預陳或已生子而復娶將本宗叅奏罰治所生子
女中尉以上照濫妾例行庶人不給名糧
奏選格式　某王臣某謹奏為乞恩選娶妾媵事據某
郡王某等啟稱本王長子長孫鎮輔奉國將軍中尉某
等妃夫淑恭宜安人某氏無出某等年足若干嵗乞要
照例選妾等因具啓到臣查得宗藩要例内妾媵限制
一欵世子郡王選婚之後年二十五嵗嫡配無出具啟
親王轉奏長史司仍申呈巡按御史覈實具奏于良家
女内選娶二人以後不拘嫡庶如有生子則止于二妾
至三十嵗復無出方許仍前具奏娶足四妾長子及將
軍中尉選婚之後年三十嵗嫡配無出照例具奏選娶
一人以後不拘嫡庶如有生子則止于一妾至三十五
嵗復無出方許仍前具奏長子將軍娶足三妾中尉娶
足二妾至于庶人必年四十以上無子女方許奏選一
妾等因今據某等具啟前來已令長史教授等官某等
查勘明白申呈巡按衙門覈實具奏外理合按季開列
類奏伏乞勅下禮部將某等照例准令于本境官員軍
民良家女内選娶一人以為第幾妾臣等不勝感戴天
恩之至為此具本專差校尉某齎捧謹具奏聞(如世子/郡王奏)
(内止云世子郡王例長子將軍中/尉奏内止云長子将軍中尉例)計開某郡王府一世
子某郡王長子長孫鎮輔奉國將軍中尉某等見年若
干嵗于某年月日奏請授封為某爵嫡配某氏于某年
月日奉禮部某字幾號勘合授封為妃夫淑恭宜安人
並無生有子嗣例該選妾
妾媵冊式　某王某位下除正妃外妾幾人第一妾某
氏係某府州縣某籍某人第幾女某年月日奉禮部某
字幾號勘合選娶某年月日入府成婚某年月日故(如/係)
(隆慶五年以前止開例前/以禮娶到不開勘合號數)第一子某某年月日生某年
月日奏報某年月日賜名某年月日封(後有子以/次開造)第一
女某年月日生某年月日奏報某年月日封(後有女以/次開造若)
(原無所生子女即于本/妾位下註無出二字)第二等妾同前某郡王某位下
除正妃外妾幾人第一妾某氏係某府州縣某籍某人
第幾女某年月日奉禮部某字幾號勘合選娶某年月
日入府成婚某年月日故(如係嘉靖二十三年以前止/開例前以禮娶到不開勘合)
(號/數)第一子某某年月日生某年月日奏報某年月日賜
名某年月日封(後有子以/次開造)第一女某年月日生某年月
日奏報某年月日封(後有女以次開造若原無所生子/女即于本妾位下註無出二字)
第二等妾同前鎮國將軍某位下除夫人某氏外妾幾
人第一妾某氏輔國將軍某位下除夫人某氏外妾幾
人第一妾某氏奉國將軍某位下除淑人某氏外妾幾
人第一妾某氏鎮國中尉某位下除恭人某氏外妾幾
人第一妾某氏輔國中尉某位下除宜人某氏外妾幾
人第一妾某氏奉國中尉某位下除安人某氏外妾幾
人第一妾某氏(以上俱照/前式開造)
　　　凡庶人子女婚嫁
景㤗三年詔各王府庶人子女長成或無父母婚姻又
無人敢與議配所在官司審察具名奏來處置
天順四年奏准宗室降為庶人者其子女婚嫁有司每
人與四表裏首餙銀二十両猪四口羊四隻自令婚配
萬厯七年議准各王府庶男婚資照庶女例一槩免給
　　　凡擅婚子女
嘉靖二年令王府有不遵禁約擅自成婚者俱革退另
選
二十八年題准王府擅自擇選繼室已經革封者其所
生子女照革爵庶人所生例不許請乞封號以後違例
擅婚者視此
萬厯七年議准凡查出擅婚照例分别成婚在嘉靖二
十八年以前者所生子女已封者免革未封者查無别
礙姑准請封成婚在二十八年以後者所生子女仍照
例止許請名不許請封其已封者姑准半祿終身日後
子孫一體止給名糧
十年議准宗室奏選正配選有之日仍奏請封號候有
成命方許成婚若成婚在未封之先者謂之擅婚所生
之子止許請名不許請封年足十五嵗以上嵗給口糧
五十石本折中半兼支其女任其擇配俱不給婚嫁之
資(嘉靖二十/八年例)若不經奏選不請封號私自成婚者比之
擅婚違礙尤甚所生子女比照濫妾例行如有聽繼王
爵係擅婚私婚之子有礙請封者臨期請㫖定奪
　　　凡濫妾子女
𢎞治九年議准王府有未成婚而先納宫人生子者所
生子女不許請名請封
嘉靖四十四年議准王府有不經奏請濫娶妾媵及有
以流移婦女有夫之妻并額外濫収者俱行查革其所
生子女止給口糧
萬厯十年議准宗室庶生子女必其母妾係額内應娶
人數曽經奏選明白者方准請名請封如不經奏選或
増立陪從宫人名目或入府在正配未封之先皆為濫
妾查係額内人數所生之子姑准請名嵗給本色米十
二石若在額外者不准給其女任其擇配不給婚嫁之
資如有聽繼王爵係濫妾之子有碍請封者臨期請㫖
定奪
　　　凡花子女
正徳四年議准王府有濫収外人于宫闈内乳養者長
史啟王嚴加禁約如違輔導官從重治罪
萬厯十年議准宗室如有姦収樂女與不良之婦為婚
者所生子女并選配夫人等及儀賓已授封爵祿米封
號盡行革去未受名封者不許朦朧冒請新生者不許
造入玉牒以混天潢其婦女盡數逐出樂工人等俱問
發邉逺衛永逺充軍本宗仍聴叅奏降革輔導官及保
勘員役一體治罪(正徳四/年例)
　　　凡請封妃父
萬厯十年議准親郡王選有婚配奏請授封為妃即將
妃父授五城兵馬職銜親王妃父授兵馬指揮世子及
郡王妃父授兵馬副指揮移咨吏部銓註衙門繼妃之
父亦照例請授其次妃及追封王妃之父俱不許濫請
如妃父原有官職可稱及世子郡王妃進封為親王妃其
父已有職銜者不必再請(洪武/年例)
　　　凡釋放宫眷
正徳三年題准髙墻庶人病故所遺妾媵照戸部題准
事例釋放仍拘父母親屬領出嫁遣若無父母親屬量
為處置踈放勿令失所
四年議准今後各王府襲封之初其先王侍從宫人除
有出者仍留在府養贍無出者照例釋放各將軍以下
并庶人病故其宫人無出者亦照例俱令原籍親屬領
出嫁遣
　　　凡儀賓婚配
洪武二十七年令郡縣主之夫都與宗人府儀賓職事
散官還照品級俱授誥命靖江王府女封郡君婿之祿
秩比從四品一般與儀賓職事
宣徳三年定郡主儀賓秩從二品縣主儀賓從三品郡
君儀賓從四品縣君儀賓從五品鄉君儀賔從六品若
遇行禮序于同等官員之左𢎞治間令王府選擇儀賔
務要年及十五嵗以上人物長成俊秀者方許具奏成
婚　又令各王府子女不許于本府軍校之家選配
又議准各王府選中儀賔本府長史教授俱要通送本
處提學撥發讀書習禮不時考驗年至三十者方止
十六年令儀賔因郡縣主故還侍親者不准止許照
天順年例移親侍養
嘉靖五年令各王府選婚有失倫序者不許保結起送
　六年議准王府選取子弟婚畢謝恩許于三年以裡
舉行如過三年者照例治罪　十六年題准宗室郡君
等擇配不係本土人氏及擅自成婚者止給冠帶榮身
　三十二年定鎮國中尉婿授七品宗婿職事輔國中
尉婿授八品宗婿職事奉國中尉婿授九品宗婿職事
　又議准各王府中尉女及選配子弟聽禮部題請授
以宗女宗婿名色仍給與冠帶婚資其冠服宗壻視文職
宗女視命婦其宗婿就各該王府冠帶謝恩不必赴京
仍聽其自便不必在府隨衆朝叅　四十年議准選到
儀賔有未婚而郡縣主君病故要將次女續親者聴仍
准改給誥命　四十四年議准選中儀賔除出親郡王
者照舊赴京外鎮國將軍以下儀賔及各中尉宗婿俱
免其赴京年終類奏其儀賔誥命祿米從人照例題給
萬厯七年議准親郡王儀賔例給祭典外其餘悉從裁
革凡主君夫亡而乏子嗣可依者照舊贍給若有子嗣
夫亡及儀賔于主君亡日即住支常俸不許虚冒　十
年議准親郡王及將軍之女選中儀賔俱免赴京謝恩
選有之日長史教授等官申呈撫按衙門詳允就便冠
帶成婚各于年終具本類奏(萬厯七/年例)如所選儀賔有未
成親而病故者許另選婚配(嘉靖四十/四年例)其儀賔成婚之
後各王府照例請給誥命祿米從人該布政司仍具結
到部以慿題覆奏請期限照男選婚女請封例如過期
十年以下查題十五年以下行勘十五年以上立案
奏請格式　某王臣某謹奏為乞恩准給誥命祿米事
據某郡王某等啓稱本王長子長孫鎮輔奉國將軍某
嫡庶第幾女某縣主郡縣鄉君等㑹選到某府州縣某
籍人嫡長次男某等例該請給誥命祿米從人等項乞
為轉奏等因具啟到臣查得宗籓要例内儀賔婚配一
欵親郡王及將軍之女選中儀賔俱免赴京謝恩選有
之日長史教授等官申呈撫按衙門詳允就便冠帶成
婚各王府照例請給誥命祿米從人該布政司仍具結
到部以慿題覆等因今據某縣主郡鄉君選配子弟某
等已令長史教授某查勘明白申呈撫按衙門詳允就
便冠帶成婚訖例該請給誥命祿米從人理合按季開
列類奏伏乞勅下禮部照例將某縣主郡縣鄉君選配
子弟某等授以縣主郡縣鄉君儀賔職事賜給誥命祿
米從人等項臣等不勝感戴天恩之至為此具本專差
校尉某齎捧謹具奏聞計開某郡王府一某王長子長
孫鎮輔奉國將軍某嫡庶第幾女某縣主郡縣鄉君見
年若干嵗妃夫淑人某氏于某年月日嫡生如係庶出
者云幾妾某氏于某年月日庶生于某年月日具奏請
封選婚于某年月日奉禮部某字幾號勘合㑹選到某
府州縣某籍某人嫡長次男某見年若干嵗先于某年
月日申呈撫按衙門詳允就便冠帶成婚訖
　　　凡儀賔恩卹
萬厯十年議准儀賔祿米因于郡縣主君丁憂仍全給
至亡妻之後截日住支若儀賔先故不分有無子嗣郡
縣主君等亦止半給養贍誥命仍許請給其儀賔身後
卹典一槩停免至于中尉之女聽從選配不必請授宗
女宗婿名色亦不給與婚嫁之資長史教授等官將選
配子弟開報巡撫衙門徑行給劄冠帶成婚量免本身
雜泛差役仍聽自便不必在府朝叅如有志舉業不願
冠帶者聽其與民生一體考選應舉出仕(萬厯七/年例)
　　宗學(書院附/)
　　　凡脩明宗範
正徳十四年令吏部于各王府長史紀善伴讀教授等
官務擇學行優長堪為師範者除授凡世子衆子長子
將軍中尉等年未弱冠者各隨資質嚴立課程教養如
法不得虚應故事撫按題學等官訪其賢否勤惰以聞
萬厯十四年題准凡宗室之子年十嵗以上俱入宗學
其師即以本府教授紀善等官選取學行俱優者充之
若宗生衆多則分置數師或于宗室中推舉一人為宗
正主領其事令各生誦習皇明祖訓孝順事實為善隂
隲等書至于四書五經史鑑性理亦相兼講讀俟年至
十五許照例請封先給祿米三分之一仍習學五年騐
有進益親王方與奏請出學支本等全祿(嘉靖四十/四年例)另
城者該府郡王或管理府事者奏請其有放縱不循理
守法者學師具啓各該親郡王小則徑自訓責大則叅
奏降革
　　　凡奏討書院書籍
萬厯十年議准宗室中有讀書好禮奏討書籍及以書
院請名者禮部俱與題覆請給但不許假借虚名以滋
欺罔書籍簿數書院名額俱取自上裁其葢造書院止
令自偹工料不得因而干涉有司煩擾百姓違者許撫
按官叅治(嘉靖四十/三年例)
　　　府第
　　聖祖定邸殿制度俱從儉朴至今守而弗失其後
　　郡王以下故絶者有分撥入官之例
　　　凡府第
洪武九年命中書省臣作親王宫室務從儉朴不得宫
餙朱紅室餙大青綠
　　　凡絶府産
嘉靖四十四年議准凡郡王故絶府第屯厰暫歸親王
掌管待有新封轉給或入官召佃以充祿米之資郡縣
主君房屋亦同
萬厯七年議准郡王故絶無人管理奉祀者例前官給
府第候宫眷終後仍入官變賣以充祿糧
十年議准郡王故絶所遺府第屯厰莊田等項教授等
官逐一查理明白申呈撫按衙門除嘉靖四十四年例
前官給府第聽管理奉祀者承住安奉香火外如有原
出親王撥給者仍留宫眷養贍身終之後復歸親王若
郡王存日有自置産業量給三分之一與管理奉祀者
為四時祭祀之需其餘皆留宫眷養贍身終之後聽有
司從公分給親支如無人管理奉祀者其府第别産聽
從宫眷變賣養贍
　　内侍
　　　凡内官内使
洪武間定親王府内官十員承奉司承奉正正六品副
從六品典寳所典寳正正六品副從六品典膳所典膳
正正六品副從六品典服所典服正正六品副從六品
各門官門正正六品副從六品内使十名司冠司衣司
佩司履各一名司樂司弓矢各二名
正統九年令各王府如有孀居郡縣主君親王量撥老
成内使㸔守門户
𢎞治九年奏准各王府缺少内官内使司禮監擇其老
成讀書者具奏照缺給賜以後有缺奏除其郡王府每
府給與内使二名專管宫閫事務及關防門禁
　　　凡保陞内官
正徳三年令各王府内使不係欽撥者不准乞恩保陞
　四年議准王府承奉等官并郡王内使俱有定額不
許額外濫保及擅立内典膳職名希圖保陞違者罪坐
營求之人及輔導等官
萬厯十年題准王府承奉等官額設一正一副俱照次
序遷轉承奉正副員缺該典寳正副挨補典寳正副員
缺該典膳正副挨補典膳正副員缺該典服正副挨補
典服正副員缺該門官挨補門官員缺該内使陞補不
容一槩濫請其各處無名内使私自浄身人等有托故
擅入王府因而撥置害人貽累宗室者撫按官嚴加禁
治(正徳十/六年例)若各王府収用私自浄身之人及有違例保
陞者聴禮部查叅并將長史等官究治(嘉靖四十/四年例)
　　　凡奏討内使
萬厯十年議准親王内使如司冠司衣司佩司履司樂
司弓矢之屬總數不過十名若果原額缺人具實奏討
司禮監擇其老成讀書者量撥四名世子及郡王原未
經撥給者各量撥二名其將軍中尉不許違例濫請(嘉/靖)
(四十四/年例)至于内使冠帶限以到府年分親王内使須歴
十年之上郡王内使須歴十二年之上方許具奏請給
年淺者不得朦朧奏討(嘉靖八/年例)其浄身男子平巾查係
禮部分撥者方與題請若各王府私収者不准
　　　厨役
　　厨役事例詳見精膳司校尉詳見兵部車駕司
　　　凡郡王厨役
隆慶四年議准各郡王民校民厨不分例前例後每位
民校二十名每名徴銀十兩民厨二名每名徴銀八兩
其看墳民校有宫眷者准留六名無宫眷者准留三名
每名徴銀八兩僉派送用　六年議准王府民校原係
徭編雇役有奸徒冒充者查革問遣
萬厯十年議准郡王厨役止許撥給二名有䕶衛儀衛
去處䕶衛儀衛撥給無䕶衛儀衛者有司撥給(嘉靖三/十一年)
(例/)其校役不拘郡王舊封新封俱以二十四名為額除
原係䕶衛僉撥者仍于本衛僉撥外其不係䕶衛僉撥
者有䕶衛去處該衛撥與軍餘十二名民間僉派十二名
無䕶衛去處俱于民間僉派(嘉靖八/年例)每名每年于徭編内
民厨徴銀十兩民校徴銀十二兩觧赴布政司轉發該府
雇人代役原撥民厨民校掣回有司當差不許仍令身當
隠蔽差役如有占恡不發者聴撫按官㕘奏其絶封郡王
府除另城管理府事者量留民校十名照例徴銀雇役外
其餘民校民厨盡數發還有司原係徴銀者免派若革除
親王墳所給守墳軍校五名
　　収買
　　　凡収買子女物件
嘉靖四十四年議准各王府収買子女照依𢎞治年例
不過二十人以後俱不准収毋得藉口缺人援引遠年
事例夤縁請乞違者將輔導官叅治
又議准王府應買物件但于本地収買不許凟奏求徃
他處及擅自差人貿易違者事發將本爵罰住祿米承
委人員從重問罪
　　　奬諭
　　宗室為善者奬諭示勸故有賜勅賜物之例
　　　凡旌表節孝
正徳八年奏准王府如有節孝及卓異行跡查奏前來
禮部照例請勅奬諭但不許奏請建立牌坊
嘉靖九年定宗支有孝行實跡等項應旌奬者許親王
奏來若係親王則令撫按官奏來仍行勘明寫勅遣官
徃諭并賜以銀緞羊酒
萬厯十年議准宗室中有孝友兼至及婦女守節貞烈
足以激勵風化者各具實跡奏聞以慿覈勘明白或立
坊旌表或請勅奬諭或加増封號長史教授官并宗儀
人等不許需索抑勒亦不許扶同欺罔有孤恩典
　　過犯
　　　凡過犯有重輕輕者治其黨與重者本身發高
　　　墻或閒宅子孫降為庶人或俱禁住其後或以
　　　慶恩子孫間得開釋云
　　　凡宗室過犯
洪武六年定親王有過重者遣皇親或内官宣召如三
次不至再遣流官同内官召之至京天子親諭以所作
之非果有實跡以在京諸皇親及内官陪留十日之間
五見天子然後發放雖有大罪亦不加刑重則降為庶
人輕則當因來朝面諭其非或遣官諭以禍福使之自新
𢎞治九年令親王所行未善長史等官從容諫止至
再至三不聽事情重者宻切具奏其郡王所為不合理
度者教授勸正如其不聽啟親王宻切戒説如再不聽
親王具奏事情輕者降勅切責若干宫壼重事差内官
皇親前去體勘至日處治親王有過專罪輔導官郡
王有過專治内使教授其親王府輔導官務日請王講
讀經史王子亦要讀書習禮各府將軍該府親郡玉自
行禁治若互相容隱不行禁治許鎮巡等官將所為不
法事㑹本具奏上請區處
正徳四年議准宗支罪犯深重降革爵秩者郡王將軍
而下不許代為請復違者罪坐輔導官
嘉靖十六年奏准宗室有犯事情輕者照常奏請犯該殺
死平人及事情重大者從重奏請定奪投充撥置之人
查照見行事例問擬　四十四年議准郡王以下有非
法不道怙惡違訓者俱降為庶人押發高墻居住　又
議准宗室有罪降革遷發省城内閒宅者子孫不得凟
奏倖免
　　　凡罪宗
萬厯十年議准罪宗庶人止與名糧(見户/部)凡男女婚嫁
之資一槩免給其高墻閒宅正犯已故所遺家屬許各
該撫按官奏請釋放送回本府居住(嘉靖四十/四年例)仍偹查
先年所犯情由如係黨逆干紀罪惡深重者子孫止從
寛釋不許濫請名糧若犯該敗倫傷化人命强盗等情
見在子孫許其請名嵗各給本色米十二石身終即止
其有止犯越關訐奏等項請名之後亦各嵗給本色米
十二石日後子孫如之(萬厯九/年例)如止遺母妻無子孫可
倚頼者嵗給養贍米各六石終身私収妾媵止許釋放
不在養贍之列
　　　凡庶人冠帶
萬厯十年議准凡罪犯革爵及擅婚濫妾越關過期各
庶人准給口糧養贍俾無失所己為恩厚更不許請乞
冠帶以濫朝廷名器如違例凟奏一槩立案不行
　　　禁例
洪武六年令凡王國内除額設諸職事外並不許延攬
交結奔競佞巧智謀之士亦不許接受上書陳言如有
此等之人王雖容之朝廷必正之以法然不可使王驚
疑或有智謀之士獻于朝廷勿留
𢎞武十二年議准撫按并三司以下衙門如遇各長史
司傳到一切令㫖須㸔詳計議當施行者即為施行若
事情重大㑹奏請㫖其長史司官奉王令㫖行事務要
停當有窒礙難行者當竭忠諫止如有懷奸倚勢撥置
親王以售私情害地方者撫按三司等官㑹同叅奏治
罪　十三年奏准各處樂工縱容子女擅入王府及容
留各府將軍中尉在家行姦併軍民旗校人等與將軍
中尉賭博誆哄財物及擅入府内教誘為非者俱問發
邊衛充軍該管色長革役　十六年令各處軍民人等
不得私交王府因而借索財物誘請遊宴撥置為非違
者所在官司體訪拏問郡王以下教授等官諫阻不從
啟親王奏聞區處
正徳四年議准王府如有無籍之徒假以燒丹煉藥等
項為由徃來誑惑以致壊事者鎮巡等官從重問發
又令王府不許僧尼女冠出入宫禁及私自建立寺觀
　十六年詔各處無籍奸人遊食術士及無名内使私
自浄身人等有托故擅入王府因而撥置害人貽累宗
室者撫按官嚴加禁治
嘉靖十年題准凡親王名諱今後文武衙門除備抄各
王奏詞并各衙門題奏本内不諱外其餘一應文移係
各衙門自行出語者止許稱爵不得書名
　
　
　
　
　
　
　
　禮部志稿卷十六
欽定四庫全書
　禮部志稿卷十七
　　　　　　　　　　　　明　俞汝楫　編
　儀制司職掌
　　蕃國禮
　國初諸蕃來朝必見皇太子及親王皇帝親御殿待
　宴後止朝見上賜宴㑹同館命禮部待之其蕃使進
　表亦不宣讀
　　　蕃王來朝儀　(蕃國遣使進表朝貢儀附/)
洪武二年定　凡蕃王來朝至龍江驛驛官具報應天
府報中書省及禮部以聞遣侍儀通贊舍人二員接伴
遣應天府知府至驛禮待前期館人于正㕔陳設蕃王
座於㕔之西北東向知府座於􁨃之東南西向知府進
館以賔主接見具酒食宴待畢知府還蕃王送出門外
次日清晨從官復伴送蕃王入㑹同館禮部尚書奉㫖
即館中宴勞尚書至蕃王服其國服出迎相見宴享如
龍江驛酒行作樂宴畢尚書及從官皆出蕃王與其從
官送至館門外明日中書省奏知命官一員詣館如前
宴勞禮部告示侍儀司以蕃王及其從官具服于天界
寺習儀三日擇日朝見前一日内使監陳設御座香案
於奉天殿尚司設寳案于御座前侍儀司設蕃王與其
從官次于午門外蕃王拜位于丹墀中道稍西及御座
之南其從官拜位于蕃王丹墀拜位之後俱北向設方
物案于丹墀之北中道東西方物狀案于御前及丹墀
中受方物官位于方物案之東西知班二人位于蕃王
拜位之北引蕃王舍人二人位于蕃王之北引蕃王從
官舍人二人位于蕃王從官之北俱東西相向餘如朝
㑹儀是日鼓初嚴禮部陳方物于午門外舉案者就案
次嚴執事官俱入就位接伴舍人引班舍人引蕃王及其
從官立候于午門外三嚴文武官具朝服入就侍立位
執事者舉方物案蕃王等從其後繇西門入奉天西門
至殿前丹墀西候立侍從奉迎皇帝具禮服御輿以出
大樂鼓吹振作陞座樂止捲簾鳴鞭報時訖蕃王及其
從官各就拜位執事者以方物案置蕃王拜位前贊拜
樂作蕃王及其從官皆四拜樂止引班導蕃王陞殿宣
方物官取方物狀從行俱繇西陞樂作從殿西門入内
贊接引蕃王至御前樂止贊拜蕃王再拜跪稱兹遇某
節欽詣皇帝陛下稱賀致詞訖宣方物官跪于御前西
宣狀承制官跪承制詣蕃王前立宣制訖贊拜蕃王俯
伏興再拜蕃王及宣方物狀官俱繇西門出樂作復位
樂止贊拜樂作蕃王及其從官皆四拜樂止禮畢鳴鞭
皇帝興樂作至謹身殿樂止引班導蕃王及其從官俱
出見皇太子前一日禮部官以蕃王所獻東宫方物啓
知内使監設皇太子位于東宫正殿蕃王及其從官次
於東宫門外又設蕃王拜位于殿門外及殿中其從官
拜位于殿下中道之東西俱北向引班二人于蕃王拜
位之北引從官二人于從官拜位之北皆東西相向餘
陳設如朝㑹儀質明蕃王朝見皇帝訖常服至東宫門
外文武官公服入從侍皇太子皮弁服出樂作陞座樂
止引班引蕃王入樂作至位樂止其從官俟立於殿下
東西相向贊拜樂作蕃王再拜皇太子立受樂止引班
引蕃王至殿西門内贊接引至殿中跪稱兹遇某節詣
皇太子殿下稱賀致詞訖俯伏興蕃王復位贊拜樂作
再拜皇太子荅拜樂止蕃王出皇太子坐引班引蕃王
從官就拜位贊拜樂作從官皆四拜樂止禮畢皇太子
興樂作出殿門樂止及蕃王其從官以次出接伴舍人
引見親王前期王府官設王座於正殿東稍北西向蕃
王座於殿西稍南東向蕃王拜位于座之南王荅拜位
于座之北蕃王從官拜位于殿門外北向内贊二人位
于殿上之東西承傳二人位于殿門外之東西接伴舍
人位于内贊之南東西相向引從官二人位于拜位之
北王府官侍立位于殿上左右俱東西相向是日所司
陳儀仗于殿之東西蕃王至王府門外執事者先入就
位王皮弁服出陞座蕃王至殿下繇西階升王降座出
迎于殿門外既見王府官引王繇中門入舍人引蕃王
繇西門入各就拜位贊拜蕃王再拜王答拜就座蕃
王亦就座引班引蕃王從官就拜位皆四拜禮畢蕃王
詣王座前王降座蕃王舉手揖畢王還府蕃王出王府
官送至門外擇日賜宴于謹身殿拱衛司設黄麾仗于
殿廷左右内使擎執如奉天殿受朝賀儀内使監陳設
御座于殿中皇太子座于御座東偏稍南諸王座皆以
次而南俱西向又設諸王座于西偏與東偏諸王座相
對俱東向蕃王座于殿中之西第一行東向次設文武
一品陪宴座第二行二品三品三行俱東西相向蕃王
從官文武三品陪宴官俱以序座于西廡東向北上和
聲郎陳大樂細樂舞隊于殿之南楹光禄寺設御尊于
殿中之南皇太子諸王蕃王至二品官酒尊于殿門左
右之東西御位司壺二人尚酒尚食二人東偏皇太子
諸王司壺二人奉酒食二人西偏諸王如之蕃王司壺
一人奉酒食一人文武官第一行及左右第二行各司
壺四人兼供酒食光禄寺直長于兩廡各置酒尊及司
壺供酒食之人光禄寺卿陳御食案及皇太子諸王食
案寺丞設蕃王食案于殿中直長設殿上左右文武官
及兩廡食案各于其座前諸執事者各供事舍人引文
武官常服侍立于殿門之左右又引蕃王服其國服侍
立於百官之北引進皇太子諸王常服侍立殿内之左
右侍儀導引皇帝常服陞御座大樂鼓吹振作鳴鞭樂
止皇太子諸王各就座禮部官取㫖導蕃王入就座光禄
寺卿舉御食案進于御前禮部侍郎光禄寺少卿舉食
案置于御前皇太子諸王之前禮部郎中光禄寺丞舉
食案置于蕃王前文武官及蕃王從官各以次就座内
使監令于御前斟酒司壺皇太子諸王以下各斟酒細
樂作奏太清之曲和聲郎北面立舉手唱上酒皇帝舉
爵飲皇太子以下皆飲畢樂止酒再行細樂作奏感皇
恩之曲飲畢樂止内使監令于御前進食供事者自皇
太子以下各供食大樂作和聲郎唱上食皇帝進食皇
太子以下皆食畢樂止酒三行細樂作奏賀聖朝之曲
飲畢樂止進食奏大樂食畢樂止凡五進食皆如之酒
四行細樂作奏普天樂之曲飲畢樂止進食酒五行細
樂作舞諸國來朝之舞飲畢樂舞止進食酒六行細樂
作奏朝天子之曲飲畢樂止進食酒七行細樂作奏醉
太平之曲舞長生隊之舞飲畢樂舞止進食其西廡進
酒進食之次亦如殿中惟不用樂宴畢皇帝興樂作皇太
子諸王侍從還宫樂止文武官蕃王俱以次出東宫　日
宴蕃王是日宿衛陳設如朝㑹儀中書省大都督府御
史臺俱取㫖宴樂蕃王陛辭其陳設行禮如朝見儀惟
不設宿衛及傳制方物案宣狀等官辭東宫亦如見儀
惟不跪致詞禮畢中書省率禮部官送至龍江驛禮部
設宴如初至禮部官還應天府官送起行
二十七年更定　凡蕃國王來朝先遣禮部勞於㑹同
館明日各服其國服如嘗賜朝服者則服朝服於奉天
殿朝見行八拜禮畢即詣文華殿朝皇太子行四拜禮
見親王亦如之親王立受二拜答二拜其從官隨蕃王
班後行禮凡遇宴㑹蕃王班次居侯伯之下其蕃國使
臣及土官朝貢皆如常朝儀
　　　蕃國遣使進表
洪武二年定　前期所司于王宫内外及國内街巷結
綵設闕庭於殿上正中表箋案于闕庭前香案于表箋
案前司香二人于香案左右王拜位于殿中衆官位於
王後俱北向司禮二人于王位北引禮二人于王左右
引班四人於衆官左右俱東西相向使者立位於香案
東捧表箋二人於香案西設樂于衆官拜位之後龍亭
于殿南正中儀仗鼓樂于龍亭前是日清晨司印者陳
印案于殿中滌印記以表箋及印俱置於案王具冕服
衆官具朝服詣案前用印畢用黄袱裹表紅服裹箋各
置于匣中仍各以袱裹之捧表箋官捧置于案使者與
捧表箋官各就位引禮引王及衆官俱入就拜位贊拜樂
作再拜樂止王詣香案前跪衆官皆跪王三上香訖捧
表箋官取表東向跪進王王受表以進于使者使者西
向跪受興置于案贊興王復位贊拜樂作王與衆官皆
四拜樂止禮畢捧表箋官捧表前行置于龍亭中金鼓
儀仗鼓樂前導王送至宫門外還衆官朝服送至國門
外使者乃行
　　　蕃使朝貢
洪武十八年定　蕃國初附遣使奉表進貢方物先於
㑹同館安歇禮部以表副本奏知儀禮司引蕃使習儀
擇日朝見其日錦衣衛陳設儀仗和聲郎陳大樂于丹
陛如常儀儀禮司設表案于奉天殿東門外丹陛上方
物案于丹陛中道之左右設文武百官侍立位于文武
樓南東西相向蕃使服其服捧表及方物狀至丹墀跪
授禮部官受之詣丹墀置於案執事者各陳方物于案
畢典儀内贊外贊宣表展表官宣方物狀官各具朝服
其餘文武官常服就位儀禮司官奏請陞殿皇帝常服
出樂作陞座樂止鳴鞭訖文武官入班叩頭禮畢分付
東西侍立引禮引蕃使就丹墀位贊四拜典儀唱進表
序班舉表案繇東門入至於殿中内贊贊宣表外贊令
蕃使跪宣表宣方物狀訖蕃使俯伏興四拜禮畢駕興
樂作還宫樂止百官及蕃使以次出其蕃使常朝及為
國事謝恩遣使進表貢方物皆如前儀唯不宣表
　　　蕃國慶祝儀
　蕃王奉正朔稱朝貢者其國中有慶祝禮頒自朝廷
　使遵行之儀具于後
　　　聖節正旦冬至望闕慶祝儀
洪武二年定　前期執事者于王宫正殿南向陳香燭
案于闕庭前王拜位于殿中褥位于香案前衆官拜位
于王之後俱北向司禮贊禮于王拜位之北司香二人
于香案前俱東西相向是日陳軍仗于王宫門之外樂
工陳樂于拜位之後衆官先具朝服引班于王宫門外
東西執事俱就位王于後殿具冕服未賜者服其服衆
官入候立于殿庭陳西王出樂作由西陛陞至拜位樂
止衆官就拜位贊拜樂作王與衆官皆四拜樂止王由
東門入樂作至褥位樂止贊跪王與衆官皆跪王三上
香畢俯伏與衆官皆興王繇東門出樂作還位樂止贊
拜樂作王興衆官皆四拜樂止贊搢笏三舞蹈跪三拱
手加額呼萬嵗出笏俯伏興四贊拜禮畢王與衆官以
次出
　　　蕃國迎詔儀(受印物儀附/)
　皇帝登極及冊立皇儲則遣使頒詔蕃王受封則賜
　或有賚予故有蕃王迎接之儀
洪武十八年定　凡使者入蕃國境先遣人馳報于王
王遣官逺接詔前期令有司于國門外公館設幄結綵
設龍亭于正中設香案于龍亭之南備金鼓儀仗鼓樂
伺迎候引又于國城内街巷結綵王宫内設闕庭于殿
上正中設香案于闕庭之前設司香二人于香案之左
右設詔使立位于香案之東設開讀案于殿陛之東北
設蕃王拜位于中道北向設蕃國衆官拜位于蕃王拜
位之南異位重行北向設捧詔官位于開讀案之北宣
詔官位于捧詔官之南展詔官二人位于宣讀官之南
俱西向司禮二人位于蕃王拜位之北引禮二人位于
司禮之南引班四人位于衆官拜位之北俱東西相向
陳儀仗于殿庭之東西設樂位于衆官拜位之南北司
向逺官接見詔書迎至館中安詔于龍亭中遣人馳報
王王即率國中衆官及耆儒僧道出迎于國門外至館
中具冕服衆官具朝服行五拜禮訖迎詔出館至國門
金鼓在前次僧道耆儒次衆官次王次儀仗鼓樂次詔
書龍亭使者常服行于龍亭後迎至殿中金鼓分列門
外之左右置龍亭于殿上正中使者立于東引禮引王
入就拜位引班引衆官人等各就拜位使者詣前南向
立稱有制司贊唱拜樂作蕃王及衆官以下皆四拜樂
止引禮引蕃王繇西階陛詣香案前北向立引禮唱跪
司贊唱衆官皆跪引禮唱上香司香捧香跪進于王之
左王三上香訖引禮唱俯伏興平身蕃王及衆官以下
皆俯伏興平身引禮引蕃王復位司贊唱開讀宣詔官
展詔官陞案使者詣龍亭捧詔書授捧詔官捧詔官前
受詔捧至開讀案授宣詔官宣詔官受詔展詔官對展
司贊唱跪蕃王及衆官以下皆跪宣詔官宣詔書捧詔
官于宣詔官前捧詔書仍置于龍亭司贊唱俯伏興平
身蕃王及衆官以下皆俯伏興平身司贊唱拜樂作蕃
王及衆官以下皆四拜樂止司贊唱搢笏鞠躬三舞蹈
三拱手加額山呼萬嵗山呼萬嵗再山呼萬萬嵗出笏
俯伏興樂作四拜興平身樂止禮畢引禮引蕃王退引
班引衆官以次退蕃王及衆官釋服使者以詔書付所
司頒行蕃王與使者分賔主行兩拜禮使者居東蕃王
居西如蕃國陪臣行禮使者立受
正徳元年題准　凡使者齎捧詔節前徃安南等國王
請留詔書為傳國之寳者聴之
嘉靖十六年題准　凡禮制詔告天下者遇有蕃國朝
貢使臣依式謄黄一道付齎回國徑自開國讀行禮其
恭遇國家大典禮應該遣使詔諭者仍遵照舊例施行
　　　蕃國受印物
洪武三年定　使者至蕃國境先遣闗人入報蕃王遣
官逺接前期有司于國門外公館設幄結綵設龍亭于
館之正中備金鼓儀仗鼓吹于館所以伺迎引又於國
城内街巷結綵又於王宫設闕庭于殿上正中設香案
于闕庭之前設蕃王受賜予位于香案之前設蕃王拜
位于殿庭正中北向衆官拜位于王拜位之南異位重行
北向設樂位于衆官拜位之南北向司贊二人于蕃王
拜位之北引禮二人于司贊之南引班四人于衆官拜
位之北俱東西相向陳儀仗于殿庭之東西逺接官接
見使者迎至館所以上賜安奉於龍亭中遣使馳報王
是日蕃王率百官出迎于國門外逺接官迎上賜出館
至國門金鼓在前次衆官常服乘馬行次儀仗鼓樂次
上賜龍亭使者常服乘馬行于龍亭之後迎至殿中金
鼓分列于門外之左右衆官分立殿庭之東西置龍亭
於殿上正中使者立于龍亭之東引禮引蕃王引班引
衆官各就拜位立定司贊唱拜樂作蕃王及衆官皆四
拜樂止引禮引蕃王詣龍亭前使者稱有制引禮贊跪
司贊唱跪蕃王與衆官皆跪使者宣制曰皇帝勅使某
持印賜爾國王某并賜某物宣畢使者捧所賜印并某
物西向授蕃王蕃王跪受以授左右訖引禮唱俯伏興
平身司贊唱同蕃王及衆官皆俯伏興平身引禮引蕃
王出復位司贊唱拜樂作蕃王及衆官皆四拜樂止司
贊唱禮畢引禮引畨王入殿西立東向使者東立西向
引禮唱使者與蕃王行兩拜禮使者降自東階蕃王降
自西階遣官送使者還館
　　官員禮
　朝廷尚爵故官員禮類依品級等次凡拜揖序立行
　走迴避尊卑上下森然各有儀節故備述之而儀從
　到任禮附焉
　　　凡官員拜揖
洪武二十年定　凡公侯駙馬相見各行兩拜禮一品
官見公侯駙馬一品官居右行兩拜禮公侯駙馬居左
答禮二品見一品二品居右行兩拜禮一品居左答禮
三品見二品三品居右行兩拜禮二品居左答禮四品
見三品四品居右行兩拜禮三品居左答禮五品見四
品五品居右行兩拜禮四品居左答禮六品以下倣此
如三品見一品四品見二品行兩拜禮一品二品官答
受從宜餘品倣此如有親戚尊卑之分從行私禮
二十九年定　凡王府將軍與駙馬儀賔公侯相見將
軍居左駙馬等居右皆再拜與文武一品至三品官相
見將軍居中各官拜將軍答禮與四品以下官相見各
官拜將軍坐受
三十年令百官以品秩髙下分尊卑其品級近者相見
行禮則東西對立稍卑者居西髙者居東其品級相越
二三等者卑者居下尊者居上其相越四等者則卑者
拜下尊者坐而受禮有事則跪白如一品與二品相見
二品居西行禮一品居東答禮與三品四品相見三品四
品居下行禮一品居中答禮與五品以下相見一品　受
禀事則跪餘倣此　凡司屬官品級亞于上司官者禀
事則跪　凡近侍官員難拘品級行跪拜禮亦不許與
外官交接　凡同僚官品級有髙下者不拘　凡大小
官員于内府相見不許跪拜
𢎞治十一年議准王府長史不許行走三司中門若
相見之際須以禮待
十五年奏准陜西行太僕寺少卿與御史相見比遼
東山西等處例出入行中門正道
　　　凡官員聚坐
洪武二十年定　凡文武官公聚各依品級聚坐若資
品相同者各照衙門次第若王府官屬與朝官坐立各
照品級俱在朝官之次
二十四年令凡學官位於雜職之上
宣徳三年令御史給事中照品級坐
景泰三年令六科都左右給事中内外序坐書銜俱居
御史之左
成化二年奏准凡鎮守總兵巡撫等官列坐總兵係
伯爵以上者居左巡撫係僉都御史以上者居右若總
督提督軍務等官自僉都御史以上俱坐于總兵官侯
伯之左列名于前
五年奏准在京法司㑹審囚俱于承天門外東西重
行列位公侯駙馬伯列于東班都督等官列于東班後
行尚書都御史侍郎等官列於西班通政司大理寺佐
貳官并六科掌科給事中列于西班後行禮部㑹議民
情俱於闕左門東直房序坐尚書左都御史等官上坐
侍郎副都御史等官對坐通政司參議大理寺寺丞等
官列於東傍六科掌科都給事中列於西傍南京文武
衙門公事㑹集聚坐亦如之
八年奏准御史郎中貟外郎主事奉勅同差者俱照
所差職名先後序坐若郎中等官奉勅㑹同御史或御
史奉勅㑹郎中等官行事當以奉勅之人坐左次者居
右其各衙門一應公差有闗㑹御史者俱讓御史居左
若不係同差别處政務相闗止依品級序坐
十四年定在外總兵巡撫官位次左右都督與左右都
御史並都督同知與副都御史並都督僉事與僉都御
史俱文武東西伯以上則坐於左
十五年奏准都御史係總督及提督軍務者不分左
右副僉俱坐於右總兵雖伯以上亦坐於右
　　　凡官員相遇迴避
洪武二十年定　凡駙馬遇公侯分路而行一品二品
遇公侯駙馬引馬側立須其過二品見一品二品趨右
讓道而行三品遇公侯駙馬引馬迴避遇一品引馬側
立遇二品趨右讓道而行四品遇一品以上官引馬迴
避遇二品引馬側立遇三品趨右讓道而行五品遇二
品以上官引馬迴避遇三品引馬側立遇四品趨右讓
道而行六品遇三品以上官引馬迴避遇四品引馬側
立遇五品趨右讓道而行七品遇四品以上官引馬迴
避遇五品引馬側立遇六品趨右讓道而行八品遇五
品以上官引馬迴避遇六品引馬側立遇七品趨右讓
道而行九品遇六品以上官引馬迴避遇七品引馬側
立遇八品趨右讓道而行品級相等者分路而行如有
親戚尊卑之分聴從迴避
凡遇王府將軍于道駙馬儀賔公侯讓左右文武一品
至三品引馬側立四品以下官下馬
凡内官出入遇駙馬於道必須下馬遇公侯一品二品
官引馬側立遇三品四品官分路而行
凡公侯駙馬一品二品官隨從侍者人等非跟隨本官
而私自出入者凡遇文武百官必須下馬違者治罪
凡所屬官遇上司官引馬迴避所屬官品級髙者遇上
司官卑者分路而行
凡官員應合迴避而路窄不可迴避者則下馬拱立應
分路者不得占中道
凡文武官員出入應合開道而自不開路致令應避官
員不曽迴避者不問根因而生事者止問上官
凡街市軍民人等買賣及乘馬出入者遥見公侯駙馬
一品以下至四品官過往即便下馬讓道
凡官員當避路者若承宣召及祠祭官詣祠所并有捕
逐者在道雖遇應避之官不避
　　　凡屬官見上司
洪武二十年令凡屬官見上司官必序立於堂階之上
總行一揖上司拱手首領官答揖其公幹節序見上司
官皆行兩拜禮長官拱手首領官答禮四年令凡揖禮
下見上躬身舉手齊眼為敬上官隨坐隨立無答其次
下官舉手齊口上官舉手齊心答之五年令凡内外掾
吏令史書史宣使奏差人等晨謁長官必序立階下一
揖乃退長官不答禮幕官拱手十六年令教官生員見
上司一遵憲綱行禮如有出郭迎送及妄行跪禮過為
稱呼者聴巡按御史按察司官依律究問若上司過違
憲綱者亦行糾奏
嘉靖八年凡巡按御史于守令官不許作威挫辱知府
相見不許行跪禮
　　　凡官員公座
洪武二十年定　凡大小衙門官員每日公座行肅
揖禮佐貳官揖長官答禮首領官揖長官佐貳官拱
手
　　　凡官員儀從
洪武二十年定　凡文武百官自四品以上儀從并依
從舊制宜五品官止許引導一人六品以下不許引導
其出郊在外儀從仍依舊制不拘此例　二十四年更
定官貟儀從公十人侯八人伯六人一品至三品六人四
品至六品四人七品至九品二人其役皁奴婢公侯之
家不過二十人一品不過十二人二品不過十人三品
不過八人
成化元年令凡京官出外四品以上引導三對用錫槊
鋼乂藤棍七品以上引導二對用錫槊藤棍在外方面
堂上官引導三對用錫槊鋼乂藤棍各府及鹽運司等
衙門四品以上官引導二對用錫槊藤棍七品以上引
導一對用藤棍八品九品用竹篦一對引導雜職不許
引導若府州縣官催徴用竹篦荆杖巡捕用乂刀之類
導引者不在禁限其京官還鄉回里本府州縣並不許
引導及責罰吏民違者從巡按御史按察司官究治若
風憲官僭用亦許諸司指實具奏
　　　凡官員到任
洪武十八年定
一有司新官受職赴任者未到城一舍二三十里而止
先令人報知禮房吏告示官屬及父老人等相率出城
來㑹令灑掃合祀神祇祠宇備牲醴祭儀以候謁告比
至城外齋宿三日第四日清晨父老人等導引入城遍
詣諸神祠如儀致祭其祝文曰維某年月日某官奉命
來官務専人事主典神祭今者謁神特與神誓神率幽
㝠隂陽表裡予有政事未備希神黙助使我政興務舉
以安黎民予倘怠政姦貪陷害僚屬凌虐下民神其降
殃謹以牲醴致祭神其鑒之尚饗
一祭神之禮新官到任之日詣神廟祭祀禮房先備牲
酒等物陳設禮生父老人等導引新官同僚屬官吏詣
廟贊禮唱排班班齊鞠躬拜興拜興平身贊唱行初獻
禮引贊引新官詣神位前贊唱跪新官跪贊唱衆官皆
跪贊唱獻爵執事捧爵于左跪新官獻畢仍授執爵者
以爵奠於神位前贊唱讀祝執事者取祝跪讀畢贊唱
俯伏興平身贊唱行亞獻禮執事以爵酧酒奠於神位
前終獻如亞獻儀畢贊唱鞠躬拜興拜興平身禮畢
一新官到任之日本衙門合備儀仗皂𨽻前期一日出
城伺候至日清晨首領官率領各房吏典并合屬生員
人等迎接入城先詣神廟祭祀畢引至本衙門儀門前
下馬具公服從中道入先於月臺上望闕設香案禮生
引新官至香案前行五拜三叩頭禮畢上􁨃公座皂𨽻
排衙報時晨擡書案至前吏房將公座呈押
一參見禮先從皂𨽻次吏典各從兩拜禮新官坐受次
合屬官參見亦行兩拜禮新官拱手答禮次首領官亦
行兩拜禮新官起身拱手答禮次佐貳官行兩拜禮新
官出公座答禮如是佐貳官到任先受所屬并首領官
行禮後至長官前兩拜禮長官出公座答禮畢諭僚屬
曰朝廷設官置吏欲其敬神恤民親賢逺奸興利除害
某不敏忝兹重任尚賴一二僚屬及邑中長者匡其不
逮庶免後艱其四境之内利有當興弊有當革者某等
當共竭力為之以安黎庶諭畢署押公文各房吏典將
該管應有已未完結事件施行等項逐一開寫須知呈
報新官署押文書如係長官則交割印信倉庫匙鑰等
件畢照依各房呈報須知事日逐一發落署判公事畢
將所祭牲酒與官屬父老享飲而退其九年考滿仍具
牲酒率官屬父老人等辭廟致祭就以祭物出郊餞别
而去其祝文及所諭之言禮生代説亦可
宣徳十年奏准各布政司按察司府州縣新官到任于
本處城隍廟㑹請應祀諸神用猪羊二牲總祀
　　庶人禮
　凡民庶以齒為先後致仕官序爵爵同序齒至處親
　族則不論爵
洪武五年令凡鄉黨序齒民間士農工商人等平居相
見及嵗時宴㑹謁拜之禮㓜者先施坐次之列長者居
上如佃户見佃主不論序齒并行以少事長之禮若親
屬不拘主佃止行親屬禮
十二年令内外官致仕居鄉惟于宗族序尊卑如家人
禮於其外祖及妻家亦序尊卑若筵宴則設别席不許
坐於無官者之下如與同致仕官㑹則序爵爵同序齒
其與異姓無官者相見不須答禮庶民則以官禮謁見
敢有凌侮者論如律
二十六年定　凡民間子孫弟姪甥婿見尊長生徒見
師範奴婢見家長乆别行四拜禮尋常近别行揖禮其
餘親戚長㓜照依等第乆别行兩拜禮尋常近别行揖
禮平交同
　
　
　
　
　
　
　
　
　
　
　
　
　
　禮部志稿卷十七
欽定四庫全書
禮部志稿卷十八
　　　　　　　　　　　　明　俞汝楫　編
　儀制司職掌
　　冠服
　國朝上下冠服具載大明集禮及諸司職掌嘉靖初
　又釐正衮冕及朝祭等服而武弁燕弁保和忠靜等
　冠服特出創制今備列焉
　　皇帝冕服
　　　衮冕
凡祭天地宗廟及正旦冬至聖節則服衮冕(見職/掌)祭社
稷先農冊拜亦如之(見集/禮)
洪武十六年定　冕前圎後方𤣥表纁裏前後十二旒
每旒五采玉十二珠五采繅有十二就相去一寸紅絲
組為纓黈纊充耳玉簮導　衮𤣥衣黄裳十二章日月
星辰山龍華蟲六章織在衣宗彛藻火粉米黼黻六章
綉在裳　白羅大帶紅裏　蔽膝隨裳色繡龍火山文
　玉革帶玉佩　大綬六采赤黄黑白縹緑小綬三色
同大綬間施三玉環　白羅中單黻領青縁襈　黄韈
黄舄金飾
二十六年定　衮冕十二章　冕版廣一尺二寸長二
尺四寸冠上有覆𤣥表朱裏前後各有十二旒旒五采
玉珠十二玉簮導朱纓　圭長一尺二寸　衮𤣥衣纁
裳衣六章織日月星辰山龍華蟲裳六章織宗彛藻火
粉米黼黻　中單以素紗為之　紅羅蔽膝上廣一尺
下廣二尺長三寸織火龍山三章　革帶珮玉長三尺
三寸　大帶素表朱裏用縁上以朱錦下以緑錦
大綬六采用黄白赤𤣥縹緑織成純𤣥質五百首小綬
三色同大綬間織三玉環　朱韈赤舄
永樂三年定　冕冠十有二旒冠以皁紗為之上覆曰
綖桐板為質衣之以綺𤣥表朱裏前圎後方廣一尺二
寸長二尺四寸(用周/尺)前後各十有二旒每旒各五采繅
十有二就貫五采玉珠十二赤白青黄黑相次以玉衡
維冠玉簮貫紐紐與冠武并繫纓處皆飾以金綖以左
右垂黈纊充耳(用黄/玉)繫以𤣥紞承以白玉瑱朱紘　玉
圭長一尺二寸剡其上刻山四葢周鎮圭之制以黄綺
約其下别以袋韜之金龍文　衮服十有二章𤣥衣八
章日月龍在肩星辰山在背火華蟲宗彛在袖(每袖/各三)皆
織成本色領褾襈裾纁裳四章織藻粉米黼黻各二前
三幅後四幅前後不相屬共腰有襞積本色綼錫　中
單以素紗為之青領褾襈裾領織文十三　蔽膝隨裳
色四章織藻粉米黼黻各二本色縁有紃施于縫中其
上玉鈎二　玉珮二各用玉珩一瑀一琚二衝牙一璜
二瑀下有玉花下垂玉花下又垂二玉滴瑑飾雲龍文
描金自珩而下繫組五貫以玉珠行則衝牙二滴與璜
相觸有聲其上金鈎二有二小綬六綵以副之六采黄
白赤𤣥縹緑纁質　大帶素表朱裏在腰及垂皆有綼
上綼以朱下綼以緑紐約用素組　大綬六采黄白赤
𤣥縹緑纁質小綬三色同大綬間施三玉環龍文皆織
成韈舄皆赤色舄用黑絇純以黄飾舄首
嘉靖八年定　冠制以圎匡烏紗冒之冠上有覆板長
二尺四寸廣二尺二寸𤣥表朱裏前圎後方前後各七
采玉珠十二旒以黄赤青白黑紅緑為之玉珩玉簮導
朱纓青纊充耳綴以玉珠二凡尺皆以周尺為度　衣
𤣥色凡織六章日月在肩各徑五寸星山在後龍華蟲
在兩袖長不掩裳之六章　裳黄色為幅七前三幅後
四幅連屬如帷凡繡六章分作四行火宗彛藻為二行
米黼黻為三行　中單素紗為之青縁領織黻文十三
　蔽膝隨裳色羅為之上繡龍一下繡火三繋于革帶
　大帶素表朱裏上縁以朱下以緑不用錦　革帶前
用玉其後無玉以佩綬繫而掩之　圭白玉為之長一
尺二寸剡其上下以黄綺約之上刻山形四盛以黄綺
囊藉以黄錦　朱韈赤舄黄縧縁𤣥纓結
　　　皮弁服
　凡朔朢視朝降詔降香進表四夷朝貢朝覲則服皮
　弁服(見集/禮)嘉靖間令祭太嵗山川等神皆服
洪武二十六年定　皮弁服用烏紗冒之前後各十二
縫每縫中綴五采玉十二以為飾玉簮導紅組纓其服
絳紗衣蔽膝隨衣色白玉佩革帶玉鈎䚢緋白大帶白
韈黑舄
永樂三年定　皮弁用烏紗冒之前後各十二縫其中
各綴五采玉十二縫及冠武并貫簮繋纓處皆飾以金
玉簮朱紘纓玉以赤白青黄黒相次　玉圭長如冕服
之圭有脊并雙植文剡其上黄綺約其下及有韜金龍
文　絳紗袍本色領褾襈裾　紅裳如冕服内裳制但
不織章數　中單以素紗為之如深衣制紅領褾襈裾
領織黼文十三　蔽膝隨裳色本色縁有玉鈎二　玉
佩大帶大綬韈舄俱如冕服内制
　　　常服
洪武三年定　常服烏紗折角向上巾盤領窄袖袍束
帶間用金玉琥珀透犀
永樂三年定　冠以烏紗冒之折角向上(今名翼/善冠)　袍
黄色盤領窄袖前後及兩肩各金織盤龍一　帶用玉
　靴以皮為之
　　　武弁服
　國初行親征遣將禮則服武弁乘輅其制未詳定自
　嘉靖初年始
嘉靖八年定　弁上鋭色用赤上十二縫中綴五采玉
落落如星狀　靺衣靺裳靺鞈俱朱色如常制　佩綬
革帶如常制佩綬及靺鞈俱上繫于革帶　舄如其裳
之色　玉圭視鎮圭差小剡上方下有篆文曰討罪安
命
　　　燕弁冠服
嘉靖七年定　冠匡如皮弁之制以烏紗冒之分有十
二瓣各以金線壓之前飾五采玉雲各一後列四山朱
縧為組纓雙玉簮　服如古𤣥端之制身用𤣥邊縁以
青兩肩繡日月前蟠圎龍一後蟠方龍二邊加龍文八
十一領與兩袪共龍文五九袵同前後齊共龍文四九
襯用深衣之制黄色袂圓袪方下齊負繩及踝十二幅
素帶朱裏青表緑縁邊腰圍飾以玉龍九片　履𤣥為
之朱縁紅纓黄結襪用白
　　皇后冠服(冊寳附/)
　皇后受冊謁廟朝㑹服燕居則常服(見集/禮)
　　　禮服
洪武三年定　冠為圎匡帽以翡翠上飾以九龍四鳯
大花十二樹小花如大花之數兩摶鬢十二鈿服褘衣
深青為質畫翟赤質五色十二等素紗中單黼黻領朱
羅縠褾襈裾蔽膝隨衣色以緅為領縁用翟為章三等
大帶隨衣色朱裏紕其外上以朱錦下以緑錦紐約用
青組玉革帶青韈青舄以金飾
永樂三年定　九龍四鳯冠膝竹絲為圎匡冒以翡翠
上飾翠龍九金鳯四正中一龍銜大珠一上有翠葢下
垂珠結餘皆口銜珠滴珠翠雲四十片大珠花十二樹
(皆牡丹花每樹花二朶/蕋頭二個翠花九葉)小珠花如大珠花之數(皆穰花/飄枝毎)
(枝花一朶半開/一朶翠葉五葉)三摶鬢(左右共/六扇)飾以金龍翠雲皆垂珠
滴翠口圈一幅上飾珠寳鈿花十二翠鈿如其數托裏
金口圈一幅　珠翠面花五事珠排環一對皁羅額子
一描金龍文用珠二十一顆　翟衣深青為質織翟文
十有二等(凡一百四/十八對)間以小輪花紅領褾襈裾織金雲
龍文紵絲紗羅隨用　中單玉色紗為之紅領褾襈裾
領織黻文十三或用線羅　蔽膝隨衣色織翟為章三
等間以小輪花四以緅為領縁織金雲龍文紵絲紗羅
隨用　玉榖圭長七寸周尺剡其上琢榖文黄綺約其
下别以黄袋韜之金龍文　玉革帶青綺鞓描金雲龍
文玉事件十金事件四　大帶表裏俱表青紅相半其
末純紅而下垂織金雲龍文上以朱縁下以緑縁并青
綺副帶一　綬五采黄赤白縹緑纁質間施二玉環皆
織成小綬三色同大綬　玉佩二各用玉珩一瑀一琚
二衝牙一璜二瑀下有玉花玉花下又垂玉二滴瑑飾
雲龍文描金自珩而下繫組五貫以玉珠行則衝牙二
滴與二璜相觸有聲上有金鈎小綬五綵以副之五采
赤黄白縹緑纁質織文　青韈舄韈以青羅為之舄用
青綺飾以描金雲龍文皁線純每舄首加珠五顆
　　　常服
洪武三年定　雙鳯翊龍冠首飾鐲釧金玉珠寳翡翠
隨用諸色團衫金繡龍鳯文帶用金玉
十四年定　龍鳯珠翠冠真紅大袖衣霞帔紅羅長裙
紅褙子冠制如特䯻上加龍鳯飾衣用織金龍鳯文加
繡飾
永樂三年定　雙鳯翊龍冠以皁縠為之附以翠博山
上飾金龍一翊以二珠翠鳯皆口銜珠滴前後珠牡丹
花二朶蕋頭八個翠葉三十六葉珠翠穰花鬢二朶珠
翠雲二十一片翠口圈一副金寳鈿花九上飾珠九顆
金鳯一對口銜珠結三博鬢(左右共/六扇)飾以鸞鳯金寳鈿
二十四邊垂珠滴金簮一對珊瑚鳯冠觜一副　大衫
霞帔衫用黄色紵絲紗羅隨用霞帔深青為質織金雲
霞龍文或繡或鋪翠圈金飾以珠紵絲紗羅隨用玉墜
子瑑龍文　四䙆襖子(即褙/子)深青為質金繡團龍文紵
絲紗羅隨用　鞠衣紅色胸背雲龍文用織金或繡或
加鋪翠圈金飾以珠或紵絲紗羅并餘色隨用　大帶
紅線羅為之有縁餘或青或緑或隨鞠衣色　縁襈襖
子黄色紅領褾襈裾皆織金綵色雲龍文紵絲紗羅隨
用　縁襈裙紅色緑縁襈織金采色雲龍文紵絲紗羅
隨用　玉帶青綺鞓描金雲龍文玉事件十金事件三
　玉色綵結綬以紅緑線羅為結上有玉綬花一瑑雲
龍文綬帶上玉墜珠六顆并金垂頭花板四片小金葉
六個紅線羅繫帶一　白玉雲様玎璫二如佩制每事
上有金鈎一金如意雲葢一件兩面鈒雲龍文下懸紅
組五貫金方心雲板一件兩面亦鈒雲龍文俱襯以紅
綺下垂金長頭花四件中有小金鐘一箇末綴白玉雲
朶五　青韈舄與翟衣内制同
　　　冊寳
冊用金二片每片依周尺長一尺二寸濶五寸厚二分
五釐鐫刻真書每片側邊上下有竅用紅縧聨貫開闔
如今書帙之狀背各用紅錦嵌䕶藉以紅錦小褥冊盝
以木為之飾以渾金瀝粉蟠龍用紅紵絲襯裏内以紅
羅銷金小袱裹冊外以紅羅銷金夾袱裹之五色小縧
縈於匣外
寳用金龜紐朱綬文用篆書曰皇后之寳依周尺方五
寸九分厚一寸七分寳池用金濶取容寳寳匣二副毎
副三重外匣用木飾與冊盝同中匣用金級造蟠龍内
小匣仍用木與外匣同小匣内置一寳座四角雕蟠龍
飾以渾金座上用小錦袱褥上一置寳池用銷金紅羅
小夾袱裹寳其匣外各用紅羅銷金大夾袱覆之
　　皇妃冠服(册印附皇嬪命婦附/)
　凡皇妃受冊助祭朝㑹用禮服燕居常服
　　禮服
洪武三年定　冠飾以九翬四鳯花釵九樹小花如大
花之數兩博鬢九鈿翟衣青質繡翟編次于衣及裳重
為九等青紗中單黻領朱縠縹襈裾蔽膝隨裳色文繡
重雉為章三等以緅為領縁大帶隨衣色玉革帶青韈
舄佩綬
永樂三年定　九翬冠二頂冠以皁縠為之附以翠博
山飾以大珠翟二小珠翟三翠翟四皆口銜珠滴冠中寳
寳珠一座前後珠牡丹花二朶蕋頭八個翠葉三十六
葉珠翠穰花鬢二朶承以小連雲六朶翠頂雲一座上
飾珠五顆珠翠雲十一片翠口圈一副金寳鈿花九箇
上用珠九顆金鳯一對口銜珠結金簮一對　珠翠牡
丹花穰花各二朶面花二對梅花環四珠環各一對
大衫霞佩衫用紅色紵絲紗羅隨用霞帔深青為質織
金雲霞帔鳯文或繡或鋪翠圈金飾以珠紵絲紗羅隨
用玉墜子瑑鳯文　四䙆襖子(即褙/子)桃花色金繡團鳯
文紵絲紗羅隨用　鞠衣青色胸背鸞鳯雲文用織金
或繡或加鋪翠圈金飾以珠燕居服用素除黄外餘色
及紵絲紗羅隨用　大帶青綿羅為之有縁餘或紅或
緑各隨鞠衣色　縁襈襖子青色紅領褾襈裾織金雲
龍文紵絲紗羅隨用　縁襈裾紅色緑縁襈織金花鳯
文紵絲紗羅隨用　玉穀圭長七寸剡其上琢榖文以
錦約其下并韜　玉鞓帶青綺鞓描金雲鳯文玉事件
十金事件三　玉花采結綬以紅緑線羅為結上有玉
綬花一瑑寳相花文綬帶上玉墜珠六顆并金垂頭花板
四片金葉兒六個紅線羅繫帶一玉佩二如中宫佩制
珩以下瑑飾雲鳯文描金上有金鈎　青韈舄韈以青
線羅為之舄用青綺飾以描金雲鳯文皁縁純每舄首
加珠三顆
　　　常服
洪武三年定　鸞鳯冠首飾釧鐲用金玉珠寳翠珠色
團衫金繡鸞鳯不用黄帶用金玉犀
又定　山松特䯻假鬢花佃或花釵鳯冠真紅大袖衣
霞帔紅羅裙紅羅褙子衣用織金及繡鳯文
　　　冊印
冊用鍍金銀冊二片其長短濶厚與諸王冊同冊盝飾
以渾金瀝粉蟠龍鳯其物用裏覆皆與諸王同
印用金龜紐其尺寸與諸王寳同文曰皇妃之印其餘
制度皆與諸王同匣皆飾以蟠鳯皇貴妃有寳餘無寳
　　皇嬪冠服(冊附/)
嘉靖十年定　冠用九翟次皇妃之鳯大衫鞠衣如皇
妃制圭用次玉榖文
　　　冊
冊用銀少殺于皇妃五分之一以金飾之
　　　内命婦冠服
洪武五年定　三品以上用花釵翟衣四品五品用山
松特䯻大衫為禮服貴人視三品以皇妃燕居冠及大
衫霞帔為禮服珠翠慶雲冠鞠衣褙子縁襈裾裙為常
服
　　皇太子冠服(冊寶附/)
　皇太子陪祀天地宗廟及正旦冬至朝㑹則服衮冕
　(見諸司/職掌)從祭社稷及受冊納妃亦如之朔朢朝降詔
　降香進表四夷朝貢朝覲則服皮弁(見集/禮)
　　　衮冕
洪武二十六年定　衮冕九章　冕九旒旒九玉金簮
導紅組纓兩玉瑱　圭長九寸五分　𤣥衣纁裳衣五
章織山龍華蟲宗彛火裳四章織藻粉米黼黻　白紗
中單黻領　蔽膝隨裳色織火山二章　革帶玉鈎䚢
玉佩　綬五采用赤白𤣥縹緑織成純赤質三百三十
首小綬三色同大綬間織三玉環　大帶白表朱裏上
縁以紅下縁以緑　白韈赤舄
永樂三年定　冕冠𤣥表朱裏前圎後方前後各九旒
每旒各五綵繅九就貫五采玉九赤白青黄黒相次玉
衡金簮𤣥紞垂青纊充耳(用青/玉)承以白玉瑱朱紘纓
玉圭長九寸五分以錦約其下并韜　衮服九章𤣥衣
五章龍在肩山在背火龍華蟲宗彛在袖(每袖/各三)皆織成
本色領褾襈裾纁裳四章織藻米粉黼黻各二前三幅
後四幅不相屬共腰有襞積本色綼裼　中單以青紗
為之青領褾襈裾領織黻文十一蔽膝隨裳色四章織
藻粉米黼黻本色縁有紃施于縫中其上玉鈎二　玉
佩二各用玉珩一瑀一琚一衝牙一璜二瑀下有玉花
花下垂二玉滴瑑雲龍文描金自珩而下繫組五貫以
玉珠上有金鈎小綬四采以副之四采赤白縹緑纁質
　大帶素表朱裏在腰及垂皆有綼上綼以朱以綼以
緑紐約用青組　大綬四采赤白縹緑纁質小綬三采
間施二玉環龍文皆織成　韈舄皆赤色舄用黒鈎純
黒飾舄首
　　　皮弁服
永樂三年定　皮弁用烏紗冒之前後各九縫每縫中
綴五采玉九縫及冠武弁貫簮繫纓處皆飾以金金簮
朱纓　玉圭如冕服内制　絳紗袍本色領褾襈裾
紅裳如冕服内裳制但不織章數　中單以素紗為之
如深衣制紅領褾襈裾領織黻文十一蔽膝隨裳色本
色縁有紃施于縫中其上玉鈎二　玉佩如冕服内制
但無雲龍文有小綬四采以副之　大帶　大綬　韈
舄赤色皆如冕服内制
　　　常服
洪武元年定　烏紗折上巾
永樂三年定　冠烏紗折角向上巾(亦名翼善冠親郡/王及世子俱同)
袍赤色盤領窄袖前後及兩肩各金織蟠龍一帶用玉
　靴皮為之
　　　冊寳
冊用金二片長濶規制盝匣妝飾悉與皇后冊同
寳用金龜紐朱綬文用篆書曰皇太子之寳方厚規制
池匣妝飾亦與皇后寳同
　　皇太子妃冠服
　　　禮服
洪武三年定　與皇妃同
永樂三年定　九翬四鳯冠漆竹絲為圎匡冒以翡翠
上飾翠翬九金鳯四皆口銜珠滴珠翠雲四十片大珠
花九樹(皆牡丹花每樹花一朶半開/一朶蕋頭二箇翠葉九葉)小珠花如大珠花
之數(皆穰花飄枝每枝花一/朶半開一朶翠葉五葉)雙博鬢(左右共/四扇)飾以鸞鳯
皆垂珠滴翠口圈一副上飾珠寳鈿花九翠鈿如其數
托裏金口圈一副　珠翠面花事珠排環一對珠皁羅
額子描金鳯文用珠二十一顆　翟衣深青為質織翟
文九等(凡一百三/十八等)間以小輪花紅領褾襈裾織金雲龍
文紵絲紗羅隨用　中單玉色紗為之紅領褾襈裾領
織黻文十一或用線羅　蔽膝隨衣色織翟為章二等
間一小輪花三以緅為領縁織金雲龍文紵絲紗羅隨
用　玉榖圭長七寸剡其上瑑榖文以錦約其下并韜
　玉革帶青綺鞓描金雲鳯文玉事件十金事件四
大帶表裡俱青紅相半其末純紅而下垂織金雲鳯文
上以朱縁下以緑縁并青綺副帶一　綬四采赤白縹
緑纁質皆織成間施二玉環小綬三色同大綬　玉佩
二珩以下瑑飾雲鳯文描金上有金　以小綬四采副
之四采赤白縹緑纁質織成　青韈舄韈以青線羅為
之舄用青綺飾以描金雲鳯文皁線純每舄首加珠三
顆
　　　常服
洪武三年定　犀冠刻以花鳯首飾釧鐲用金玉珠寳
翠諸色團領衫金繡鸞鳯惟不用黄帶用金玉犀
四年又定　與皇妃同
永樂三年定　燕居冠以皁縠為之附以寳博山止飾
寳珠一座翊以二珠翠鳯皆口銜珠滴前後珠牡丹花
二朶蕋頭八個翠葉三十六葉翠珠穰花鬢二朶珠翠
雲十六片翠雲圈一副金寳鈿花九上飾珠九顆金鳯
一對口銜珠結雙博鬢(左右共/四扇)飾以鸞鳯金寳鈿十八
邊垂珠滴金簮一對珊瑚鳯冠觜一副　大衫霞帔衫
用紅色紵絲紗羅隨用霞帔深青為質織金或繡或鋪
翠圈金飾以珠紵絲紗羅隨用玉墜子瑑鳯文　四䙆
襖子(即褙/子)桃紅色金繡團鳯文紵絲紗羅隨用　鞠衣
青色胸背鸞鳯雲文用織金或繡或加鋪翠圈金飾以
珠或素除黄外餘色并紵絲紗羅隨用　大帶青線羅
為之有縁餘或紅或緑各隨鞠衣色　縁襈襖子青色
紅領褾襈裾織金采色雲鳯文紵絲紗羅隨用　縁襈
裾紅色緑縁襈織金采色花雲文紵絲紗羅隨用　玉
帶青綺鞓描金雲鳯文玉事件十金事件三玉花采結
綬以紅緑線羅為結上有玉綬花一瑑雲鳯文綬帶上
玉墜珠六顆并金垂頭花瓣四片小金葉六個紅線羅
繫帶一　白玉雲様玎璫二如佩制每事上有金鈎一
金如意雲葢一件兩面鈒雲鳯文下懸紅組五貫金方
心雲板一件兩面亦鈒雲鳯文俱襯以紅綺下垂金長
頭花四件中有小金鐘一箇末綴白玉雲朶紅　青襪
舄與前翟衣内制同
　　親王冠服(冊寳附/)
　親王助祭謁廟正旦冬至等朝服則服衮冕(見諸司/職掌)
　受冊納妃亦如之朔朢朝降詔降香進表四夷朝貢
　朝覲則服皮弁(見集/禮)
　　　衮冕
洪武二十六年定　衮冕九章　冕五采玉珠九旒紅
組纓青纊充耳金簮導　圭長九寸二分五釐　青衣
纁裳衣五章織山龍華蟲火宗彛裳四章織藻粉米黼
黻　白紗中單黻領青縁　蔽膝隨裳色織火山二章
　革帶金鈎䚢佩玉　綬五采赤白𤣥縹緑織成純赤
質三百二十首小綬三色同大綬間織三玉環　大帶
表裏白羅朱縁緑白韈朱履
永樂三年定　冕冠𤣥表朱裏前圎後方前後各九旒
每旒各五采繅九就貫五采玉九赤白青黄黒相次玉
衡金簮𤣥紞垂青纊充耳(用青/玉)承以白玉瑱朱紘纓
玉圭長九寸二分五釐以錦約其下并韜　衮服九章
青衣五章龍在肩山在背火華蟲宗彛在袖每袖各三
皆織成本色領褾襈裾纁裳四章織藻粉米黼黻各二
前三幅後四幅不相屬共腰有襞積本色綼裼　中單
以素紗為之青領褾襈裾領織黻文十一　蔽膝隨裳
色四章織藻粉米黼黻各二本色縁有紃施於縫中其
上玉鈎二　玉佩如東宫佩制自珩以下瑑雲龍文上
有金鈎小綬四采以副之四采赤白縹緑纁質　大帶
素表朱裏在腰及垂皆有綼上綼以朱下綼以緑紐約
用青組　大綬四采赤白縹緑小綬三采間施二玉環
龍文皆織成纁質　韈舄皆赤色舄用黑鈎純黒飾舄
首
　　　皮弁服
永樂三年定　皮弁用烏紗冒之前後各九縫每縫中
綴五采玉九縫及冠武弁貫簮繫纓處皆飾以金金簮
朱纓　玉圭如冕服内制　絳紗袍本色領褾襈裾
紅裳如冕服内裳制但不織章數　中單以素紗為之
如深衣制紅領褾襈裾領織黻文十一　蔽膝隨裳色
本色縁有紃施于縫中其上玉鈎二　玉佩如冕服内
佩制但無雲龍文有小綬四采以副之　大帶　大綬
　韈舄俱如冕服内制
　　　常服
永樂三年定　冠袍帶靴俱與東宫同
　　　保和裳服
嘉靖七年定　冠制以燕弁為凖親王用九􁏖世子用
八􁏖郡王用七􁏖俱去簮與五玉後山皆一扇為之分
畫為四郡王長子冠如忠靜之制用五􁏖服用青深青
縁前後方龍補各一身用素地邊用雲其補子郡王長
子織金為之襯用深衣玉色帶青表緑裏縁縁履用皁
緑結白韈
　　　冊寳
冊用金二片長濶規制盝匣妝飾與皇太子冊同
寳用金龜紐依周尺方五寸二分厚一寸五分其文曰
某王之寳池匣籹飾與皇太子寳同但太子寳盝匣雕
蟠龍王則雕蟠螭
　　親王妃冠服
　王妃受冊助祭朝㑹則服禮服(見集/禮)
　　　禮服
洪武三年定　冠飾以九翬四鳯花釵九樹小花如大
花之數兩鬢博九鈿翟衣青質五色九等繡翟編次於
衣及裳素紗中單黻領朱縠褾襈裾蔽膝隨裳色以緅
為領縁繡翟為章二等大帶隨衣色玉革帶青韈舄佩
綬
永樂三年定　九翟冠二頂冠以皁縠為之附以翠博
飾以火珠翟二小珠翟三翟翠四皆口銜珠滴冠中寳
珠一座前後珠牡丹花二朶蕋頭八箇翠葉三十六葉
珠翠穰花鬢二朶承以小連雲六片翠頂雲一座上飾
珠九顆珠翠雲十一片翠口圈一副金寳鈿花九箇上
用珠九顆金鳯一對口銜珠結金簮一對　珠翠牡丹
花穰花各二朶面花二對梅花環四珠環各一雙　大
衫霞帔衫用大紅紵絲紗羅隨用霞帔以深青為質金
繡雲霞鳯文紵絲紗羅隨用金墜子亦鈒鳯文　四䙆
襖子(即禙/子)桃紅色金繡團鳯文紵絲紗羅隨用　鞠衣
青色如深衣制胸背金繡雲鳯文紵絲紗羅并各色隨
用惟不用黄燕居服用素　大帶青線羅為之有縁或
用紅羅　玉穀圭長七寸剡其上瑑榖文以錦約其下
并韜(公主不/用圭)玉革帶青綺鞓描金雲鳯文玉事件十金
事件三　玉花采結綬以紅緑絲羅為結上有玉綬花
一瑑寳相花玉綬帶上玉珠墜六顆并金垂頭花板四
片小金葉六箇紅線羅繫帶一　玉佩二如東宫妃
佩制珩以下瑑雲鳯文描金上有金鈎　青韈舄韈以
青線羅為之舄用青綺飾以描金雲鳯文皁線純每舄
首加珠三顆
　　　常服
洪武三年定　犀冠刻以金鳯首飾釧鐲用金玉珠寳
翠諸色團領衫金繡花鳯惟不用黄帶用金玉犀
洪武四年定　與皇妃同
　　公主冠服
　　　禮服常服
洪武三年定　與親王妃同
　　　冊印
冊用銀二片長濶規制悉與親王冊同
印用金龜鈕依周尺方五寸二分厚一寸五分其文曰
某國公主之印綬用朱印池用金池匣妝飾亦與親王
同但親王飾蟠螭公主則用飾蟠鳯駙馬冠服見文武
冠服内與侯同
　　世子冠服
　世子遇聖節千秋節并正旦冬至進賀表箋及其父
　王生諸節慶賀皆服衮冕
　　　衮冕
洪武二十六年定　衮冕七章　冕三采玉珠七旒五組
纓青纊充耳金簮導　圭長九寸　青衣纁裳七三章
織華蟲火宗彛裳四章織藻粉米黼黻　素紗中單青
領襈赤□　革帶佩白玉𤣥組綬　綬紫質用紫黄赤
三采織成章織三白玉環　白韈赤舄
永樂三年定　冕冠𤣥裏朱表前圎後方前後各八旒
每旒五采繅八就各貫三采玉珠八赤白青色相次玉
衡金簮𤣥紞垂青纊充耳(用青/玉)朱紘纓承以白玉瑱
玉圭長九寸以錦約其下并韜　青衣纁裳七章青衣
三章火一在肩其二與華蟲宗彛各三在兩袖皆織成
本色領褾襈裾纁裳四章織藻粉米黼黻各二前三幅
後四幅不相屬共腰有襞積本色綼裼　中單以素紗
為之青領褾襈裾纁領織黻文九　蔽膝隨裳色四章
織藻粉米黼黻各二本色縁有紃施於縫中其上玉鈎
二　玉佩二如親王之佩制珩以下縁雲龍文上有四
鈎以小綬四采副之四采赤白縹緑纁質　大帶素表
朱裏在腰及垂皆有綼上綼以朱下綼以緑紐約用青
組　大綬四采赤白縹緑纁質小綬三采間施二玉環
皆織成　韈舄皆赤色舄用黒約純黑飾舄首
　　　皮弁服
永樂三年定　皮弁用烏紗冒之前後各八縫每縫中
綴三采玉八縫及冠武并貫簮繫纓處皆飾以金金簮
朱纓　玉圭如冕服内制　絳紗袍本色領褾襈裾
紅裳如冕服内裳制但不織章數　中單以素紗為之
如深衣制紅領縹襈裾領織黻文九　蔽膝隨裳色本
色縁有紃施于縫中其上玉鈎二　玉佩如冕服内佩
制但無雲龍文有小綬四采以副之　大帶　大綬
韈舄俱如冕服内制
　　　常服
永樂三年定　冠袍帶靴俱與親王同
　　　保和冠服制見前
　　世子妃冠服
　　　禮服常服
永樂三年定　與親王妃同但冠用七翟
　　郡王冠服
　　　衮服
永樂三年定　冕冠𤣥表朱裏前圎後方前後七旒每
旒五采繅七就各貫玉珠七赤白青色相次玉衡金簮
𤣥紞垂青纊充耳(用青/玉)朱紘纓承以白玉瑱　玉圭長
九寸以錦約其下并韜青衣纁裳五章青衣三章粉米
一在肩其二并藻宗彛各三在兩袖皆織成本色領褾
襈裾纁裳二章織黼黻各二前三幅後四幅不相屬共
腰有襞積本色綼裼　中單以素紗為之青領褾襈裾
領織黻七　蔽膝隨裳色二章織黼黻各二本色縁有
紃施於縫中其上玉鈎二　玉佩如親王佩制珩以下
瑑雲龍文上有金鈎以小綬四采副之四采赤色縹緑
纁質　大帶素表朱裏在腰各垂皆有綼上綼以朱下
綼以緑紐約用青組　大受四采赤白縹緑纁質小綬
三采間施二玉環皆織成　韈舄皆赤色舄用黒鈎純
黒飾舄首
　　　皮弁服
永樂三年定　皮弁用烏紗冒之前後各七縫每縫中
綴三采玉七縫及冠武并貫簮繫纓處皆飾以金金簮
朱纓　玉圭如冕服内制　絳紗袍本色領褾襈裾
紅裳如冕服内裳制但不織章數　中單以素紗為之
如深衣制紅領褾襈裾領織黻文七　蔽膝隨裳色本
色縁有紃施於縫中其上玉鈎二　玉佩如冕服内制
但無雲龍文有小綬四采以副之　大帶　大綬　韈
舄俱如冕服内制
　　　常服
永樂三年定　冠袍帶靴俱與親王同
　　　保和冠服制見前
　　郡王妃冠服
　　　禮服
永樂三年定　七翟冠二頂冠以皁縠為之附以翠博
山飾以大珠翟二小珠翟三翠翟四皆口銜珠滴冠中
寳珠一座前後珠牡丹花二朶蕋頭八箇翠葉三十六
葉珠翠穰花鬢二朶承以小連雲六片翠頂雲一座飾
以珠五顆珠翠雲十一片翠口圈一副金寳鈿花八箇
上用珠八顆金翟一對口銜珠結金簮一對　珠翠牡
丹花穰花各二朶面花二對梅花環四珠環各一對
大衫霞帔衫用大紅紵絲紗羅隨用霞帔以深青為質
金繡雲霞翟文紵絲紗羅隨用金墜子亦鈒翟文四䙆
襖子(即褙/子)桃紅色金繡翟文紵絲紗羅隨用　鞠衣青
色胸背金繡雲翟文紵絲紗羅并各色隨用惟不用黄
燕居服用素　大帶青線羅為之有縁或用紅羅　玉
縠圭長七寸剡其上瑑縠文以錦約其下并韜玉革帶
青綺鞓描金雲翟文玉事件十金事件三玉花采結綬
以紅緑線羅為結上有玉綬花一瑑寳相花文綬帶上
玉墜珠六顆并金垂頭花板四片小金葉六箇紅線羅
繫帶一　玉佩二如親王妃佩制珩以下瑑金翟文描金
上有金鈎　青韈舄韈以青線羅為之舄用青綺飾以
描金翟文皁線純每舄首加珠三顆
　　　常服
永樂三年定　俱與親王妃同
　　長子冠服
　　　朝服
七梁冠大紅素羅衣白素紗中單大紅素羅裳及蔽膝
大紅素羅白素紗二色夾帶玉朝帶丹礬紅花錦錦雞
綬玉佩象牙笏白絹韈皁雲皮頭履鞋
　　　公服
皁縐紗幞頭大紅素紵絲衣玉革帶
　　　常服
烏紗冒大紅紵絲織金獅子開䙆圎領玉束帶皁皮銅
線靴
　　　保和冠服制見前
　　長子夫人冠服
珠翠五翟冠大紅紵絲大衫深青紵絲金繡翟雞□子
青羅金繡翟雞霞帔金墜頭
　　郡主冠服
永樂三年定　與郡王妃同惟不用圭及少四珠環一
對
　　將軍以下冠服
鎮國將軍冠服與長子同　鎮國將軍夫人冠服與長
子夫人同
輔國將軍冠服與鎮國將軍同惟冠六梁帶用犀　輔
國將軍夫人冠服與鎮國將軍夫人同惟冠用四翟抹
金銀墜頭
奉國將軍冠服與輔國將軍同惟冠五梁帶用金鈒
花　常服大紅織金虎豹　奉國將軍淑人冠服與輔
國將軍夫人同惟□子霞帔金繡孔雀文
鎮國中尉冠服與奉國將軍同惟冠四梁帶用素金佩
用藥玉　鎮國中尉恭人冠服與奉國將軍淑人同
輔國中尉冠服與鎮國中尉同惟冠三梁帶用銀鈒花
綬用盤鵰　公服用深青素羅　常服用紅織金熊羆
　輔國中尉宜人冠服與鎮國中尉恭人同惟冠用翟
褙子霞帔金繡鴛鴦文銀墜頭
奉國中尉冠服與輔國中尉同惟冠二梁帶用素銀綬
用練雀幞頭黒膝　常服紅織金彪　奉國中尉安人
冠服與輔國中尉宜人同惟大衫用丹礬紅褙子霞佩
金繡練雀文
縣主冠服珠翠五翟冠大紅紵絲大衫深青紵絲金繡
孔雀褙子青羅金繡孔雀霞帔抹金銀墜子頭
郡君冠服同縣主惟冠用四翟褙子霞帔繡鴛鴦文
縣君冠服與郡君同惟冠用三翟
鄉君冠服與縣君同惟大衫用丹礬紅褙子霞帔金繡
練雀文
儀賔冠服凡朝服公服常服俱照品級與文武官同惟
笏皆用象牙常服花様視武官
𢎞治十三年定　郡主儀賔鈒花金帶胸背獅子　縣
主儀賔鈒花金帶　郡君儀賔光素金帶胸背俱虎豹
　縣君儀賔鈒花銀帶　鄉君儀賔光素銀帶胸背俱
彪故違僭用者革去冠帶戴平頭巾與本處儒學讀書
習禮三年方許復職
　　文武官冠服
　　　朝服
　凡大祀慶成正旦冬至聖節及頒降開讀詔赦進傳
　制則文武官各服朝服(見諸司/職掌)其武官應直守衛者
　不拘此服
洪武二十六年定　文武官朝服梁冠赤羅衣白紗中
單俱用青單飾領縁赤羅裳青縁赤羅蔽膝大帶用赤
白二色絹革帶佩綬白韈黒履一品至九品俱以冠上
梁數分等第　公冠八梁加籠巾貂蟬立筆五折四柱
香草五段前後用玉為蟬　侯冠七梁加籠巾貂蟬立
筆四折四柱香草四段前後用金為蟬　伯冠七梁加
籠巾貂蟬立筆二折四柱香草二段前後二瑁為蟬俱
左挿雉尾　駙馬冠與侯冠同不用雉尾　一品七梁
不用籠巾貂蟬革帶與佩俱用玉綬用緑黄赤紫色四
織成雲鳯四色花錦下結青絲網綬環二用玉笏用象
牙　二品官冠六梁帶帶綬環用犀餘同一品　三品
冠五梁革帶用金佩用玉綬用黄緑赤紫四色織絲成
雲鶴花錦下結青絲網綬環二用金笏用象牙　四品
冠四梁革帶用金佩用藥玉餘同三品　五品官三梁
革帶用銀鈒花綬用黄緑赤紫四色織成盤雕花錦下
結青絲網綬環二用銀鍍金笏用象牙　六品七品冠
二梁御史加獬豸革帶用銀佩用藥玉綬用黄緑赤三
色絲織成練鵲花錦下結青絲網綬環二用銀笏用槐
木　八品九品冠一梁革帶用烏角佩用藥玉綬用黄
緑二色絲織成鸂鶒花錦下結青絲網綬環二用銅笏
用槐木　雜職未入流品人員若遇大朝慶賀進表隨
班行禮止用公服三十年奏准亦照九品官具朝服行
禮
嘉靖八年定　梁冠照舊式上衣用赤羅青緑其長過
腰指七寸毋掩下裳中單白紗為之青縁下裳七幅前
三後四每幅三襞積羅青縁蔽膝綴革帶　綬各照品
級花様革帶之後佩綬繫而飾掩之其環亦各照品級
用玉犀金銀銅為之不以織於綬大帶表裏俱青惟兩
耳及下垂縁以緑色用青組約之革帶一品玉二品犀
三品四品金五品銀鈒花六品七品銀八品九品烏角
俱照舊式珮玉一如　傳之制去雙滴及二珩其三品
以上用玉四品以下用藥玉各照舊襪履俱照舊式
　　　祭服
　凡上親祀郊廟社稷文武官分獻陪祀則服祭服(見集/禮)
洪武二十六年定　文武官陪祭服一品至九品青羅
衣白紗中單俱用皁領縁赤羅裳皁縁赤羅蔽膝方心
曲領其冠帶佩綬等第並同朝服又令品官家用祭服
三品以上去方心曲領四品以下并去佩綬又令雜職
祭服與九品同
嘉靖八年定　凡上衣用青羅皁縁長與朝服同下裳
用赤羅皁縁制與朝服同蔽膝綬環大帶革帶佩玉襪
履俱與朝服同去方心曲領
　　　公服
　在京文武官每日晩朝奏事及侍班謝恩見辭則服
　公服在外文武官每日清晨公座亦服之(見諸司/職掌)後
　常朝止便服惟朔朢俱公服朝參其武官應直守衛
　者不拘此服
洪武二十六年定　文武官公服用盤領右袵袍或紵
絲紗羅絹從宜製造袖寛三尺一品至四品緋袍五品
至七品青袍八品九品緑袍未入流雜職官袍笏帶與
八品以下同公服花様一品用大獨科花徑五寸二品
小獨科花徑三寸三品散答花無枝葉徑二寸四品五
品小雜花紋徑一寸五分六品七品小雜花徑一寸八
品以下無紋幞頭黑漆紗二等展角長一尺二寸其雜
職官員幞頭用垂帶笏依朝服為之腰帶一品用玉或
花或素二品用犀三品四品用金荔枝五品以下用烏
角鞓用青革仍垂撻尾於下靴用皁凡公侯駙馬伯公
服服色花様腰帶與一品同凡文武官公服花様如無
從織買用素隨宜又令凡内外未入流雜職官幞頭展
角與入流官不用垂帶
　　　常服
洪武三年定　凡文武官常朝視事以烏紗帽圎領衫
束帶為公服一品玉帶二品花犀帶三品金鈒花帶四
品素金帶五品銀鈒花帶六品七品素銀帶八品九品
烏角帶
二十六年定　公侯駙馬伯麒麟白澤文官一品二品
仙鶴錦雞三品四品孔雀雲雁五品白鷴六品七品鷺
鷥鸂鶒八品九品黄鸝鵪鶉練雀風憲官獬豸武官一
品二品獅子三品四品虎豹五品熊羆六品七品彪八
品九品犀牛海馬
　　　凡常服制度
洪武二十三年定　令官員人等衣服寛窄以身為度
文職官衣長自領至裔去地一寸袖長過手復回至肘
袖樁廣一尺袖口九寸公侯駙馬與文職官同武職官
衣長去地五寸袖長過手七寸袖樁一尺袖口僅出拳
　　　凡束帶
洪武二十四年定　公侯駙馬伯與一品同雜職未入
流官與八品九品同
　　　凡服色禁制
洪武二十六年定　令品官常服用雜色紵絲綾羅綵
繡庶民止用紬絹紗布不許别用又令官吏及軍民僧道
人等衣服幔帳並不許用𤣥黄紫三色并織就龍文違
者罪及染造之人其朝見人員四時並用顔色衣服不
許純素
景泰四年令錦衣衛指揮侍衛者得衣麒麟服色
天順二年令官民人等衣服不得用龍蟒飛魚斗牛大
鵬像生獅子四寳相花　西畨蓮大雲花様并𤣥黄紫
及𤣥色様黒緑栁黄姜黄明黄等色
成化二年令官民人等不許僭用服色花様
𢎞治十三年奏准今後公侯伯及文武大臣各處鎮守
守備等官敢有違例奏討蟒衣飛魚等項衣服者該科
參駁科道糾劾該部執奏治以重罪
嘉靖六年令在京在外官民人等不許濫服五彩妝花
織造違禁顔色及將蟒龍造為女衣或加飾妝彩圗利
貨賣其朝貢夷人不許擅買違式衣服如違將買者賣
者一體挐問治罪
十六年題准令後在京在外文武官員除本等品級服
色及特賜外不許擅用蟒衣飛魚斗牛等項違禁華異
物色其大紅紵絲紗羅服惟四品以上官及在京九卿
翰林院詹事府春坊司經局尚寳司光禄寺鴻臚寺五
品堂上官經筵講官方許穿用其餘衙門雖五品官及
五品以下官經筵不係講官俱穿青緑錦繡遇有吉禮
止許穿紅布羢褐品官花様照依品級公侯駙馬伯麒
麟白澤文官一品僊鶴二品錦雞三品孔雀四品雲雁
五品白鷴六品鷺鷥七品鸂鶒八品黄鸝九品鵪鶉雜
職官練鵲風憲官獬豸武官一品二品獅子三品四品
虎豹五品熊羆六品七品彪八品犀牛九品海馬不許
混同穿用錦衣衛侍衛指揮者得衣麒麟服色其餘帶
俸及不係侍衛人員及千百戸等官雖係侍衛俱不許
僭用
　　　凡致仕罷間官員服色
洪武三年令年老致仕及侍親辭間官許用紗帽束帶
若為事黜降者服與庶人同
三十年令致仕官服色與見任同若遇朝賀及謝恩見
辭一體具服行禮
　　　忠靖冠服
嘉靖七年定　忠靖冠即古𤣥冠冠匡如制以烏紗冒
之兩山俱立於後冠頂仍方中㣲起三梁各壓以金線
邉以金縁之四品以下去金邊以淺色絲線縁之忠靖
服即古𤣥端服色改用深青以紵絲紗羅為之三品以
下用雲四品以下用素邉縁以藍青前後飾以本等花
様補子深衣用玉色素帶如古大夫之帶制青表緑縁
邊并裏素履色用青緑縧結白襪　凡王府將軍中尉
及左右長史審理正副紀善教授等官俱以品官之制
服之儀賔不得槩服　在京七品以上官及八品以下
翰林院國子監行人司官在外方面官及府州縣正官
儒學教官及武官都督以上許服其餘不許
　　命婦冠服
　　　禮服
　凡命婦入内朝見君后在家見舅姑并夫及祭祀則
　服禮服
洪武五年定　凡命婦團衫以紅羅為之繡重雉為等
第一品九等二品八等三品七等四品六等五品五等
六品四等七品三等其餘不用繡雉
二十四年定　命婦朝服公侯伯與一品同大袖衫用
真紅色一品至五品紵絲綾羅隨用六品至九品綾羅
隨用并紬絹霞帔褙子皆用深青緞疋公侯及一品二
品金繡雲霞翟文三品四品金繡雲霞孔雀文五品繡
雲霞鴛鴦六品七品繡雲霞練雀文大袖衫領濶三寸
兩領直下一尺間綴子三前身長四尺一寸二分後身
長五尺一寸内九寸八分行則摺起末綴鈕子二鈕在
掩鈕之下拜則放之袖長三尺二寸二分根濶一尺口
濶三尺五分落褶一尺一寸五分掩鈕二就用衫料連
尖長二寸七分濶二寸五分各于領下一尺六寸九分
處綴之于掩下各綴紐門一以紐住摺起後身之餘者
兠子亦用衫料兩塊斜剪上尖下平連尖長一尺六寸
三分每塊下平處各濶一尺五分縫合于領下一尺七
分處綴之上綴尖皆縫合以藏霞帔後垂之末者霞珮
二條各長五尺七寸濶三寸二分各繡禽七隨品級用
前四後三各繡臨末左右取尖長二寸七分前後分垂
横綴青羅襻子牽連並之前垂三尺三寸五分尖綴墜
子一後垂二尺三寸五分臨末揷兠子内藏之墜子中
鈒花禽一四面雲霞文禽如霞帔隨品級用笏以象牙
為之圎首方脚長六寸四分濶一寸五分厚一分五釐
二十六年定　一品冠用金事件珠翟五箇珠牡丹開
頭二箇珠半開三箇翠雲二十四片翠牡丹葉十八片
翠口圈一副上帶金寳鈿花八箇金翟二箇口銜珠結
二箇
二品至四品冠用金事件珠翟四箇珠牡丹開頭二箇
珠半開四箇翠雲二十四片翠牡丹葉一十八片翠口
圈一副上帶金寳鈿花八箇金翟二箇口銜珠結二箇
一品至二品霞帔用雲霞翟文鈒花金墜子□子用雲
霞翟文
三品至四品霞帔用雲霞孔雀文鈒花金墜子□子用
雲霞孔雀文
五品至六品冠用抹金銀事件珠翟三箇珠牡丹開頭
二箇珠半開五箇翠雲二十四片翠牡丹葉一十八片
翠口圈一副上帶抹金銀寳鈿花八箇抹金銀翟二箇
口銜珠二箇
五品霞帔用雲霞鴛鴦文鍍金鈒花銀子墜□子用雲
霞鴛鴦文
六品霞帔用雲霞練鵲文鈒花銀墜子□子用雲霞練
鵲文
七品至九品冠用抹金銀事件珠翟二箇珠月桂開頭
二個珠半開六箇翠雲二十四片翠月桂葉一十八片
翠口圈一副上帶抹金銀寳鈿花八箇抹金銀翟二箇
口銜珠結子二箇
七品霞帔墜子□子與六品同
八品九品霞帔用繡纒枝花墜子與七品同□子繡摘
枝團花
　　　常服
洪武二十四年定　命婦常服用顔色團領衫
　　進士巾服
洪武初年定　進士巾如今烏紗帽之製頂㣲平展角
濶寸餘長五寸許絲以垂帶皁紗為之深色藍羅袍縁
以青羅袖廣而不殺革帶青鞓飾以黒角垂撻尾於後
笏用槐木廷試後赴國子監領出傳臚日服之至上表
謝恩後謁先師孔子行釋菜禮畢始易常服其巾袍等
仍送國子監交收
　　狀元冠服
朝冠二梁朝服緋羅為之圎領白絹中單錦綬全蔽膝
全槐笏一把紗帽一頂光素銀帶一條藥玉佩一副朝
靴氊襪各一雙(俱内府/製造)禮部官引至御前頒賜上表謝
㤙日服之
　　生員巾服
洪武二十四年定　生員襴衫用玉色布絹為之寛袖
皁縁皁縧軟巾垂帶
　　吏員巾服
洪武四年定　各衙門掾史令史書吏司吏典吏穿皁
盤領衫繫絲縧戴四方平頂巾
十四年定　吏員皁衣改用青衣
二十年定　令史典吏皆服吏巾巾様不與庶民同
　　士庶巾服(公使人等附/)
洪武三年定　士庶初帶四帶巾今改四方巾用雜色
盤領衣不許用黄執仗之士首服鏤金額交脚幞頭服
諸色辟邪寳相花裙襖銅葵花束帶皁紋靴刻期冠方
頂巾衣胸背鷹鷂花腰線襖子諸色濶絲匾縧象牙雕
花環行縢八帶鞋皁𨽻冠圎頂巾衣皁衣
又令庶民男女衣服並不得僭用金繡錦綺紵絲綾羅
許用紬絹素紗其首飾釧鐲並不許用金玉珠翠止用
銀鞋不得裁製花様金錦妝飾
四年定　皁𨽻公使人穿皁盤領衫戴平頂巾繫白□
䙏帶牌
六年令庶民巾環不得用金玉瑪瑙珊瑚琥珀未入流
品者並同庶民帽不得用頂帽珠許用水晶香木校尉
只絲束帶幞頭靴鞋刻期雕刻雜花象牙縧環外餘同
庶民
十四年令農民之家許穿紬紗絹布商賈之家止許穿
絹布如農民之家但有一人為商賈者亦不許穿紬紗
　又令校尉用金鵞帽黑漆戧金荔枝改作銅釘様每
五釘攢就四面稍起邊欄鞓用青𦂳束之各衙門祇禁
原穿皁衣改用淡青　又令僧道服色禪僧茶褐常服
青縧玉色伽裟講僧玉色常服絲縧淺紅伽裟教僧皁
常服黑縧淺紅袈裟僧官皆如之道士常服青法服朝
服皆用赤色道官亦如之惟僧録司官袈裟道録司官
法服朝服皆緑紋飾以金
二十二年令將軍力士校尉旗軍常戴頭巾或􁜘腦官
下舍人并儒士吏員民人常戴本等頭巾鄉村農夫許
戴斗笠蒲笠出入市井不禁不親農業者不許
二十三年令耆民儒士生員衣制同文職惟袖長過手
復回不及肘三寸庶民依長去地五寸袖長過手六寸
袖樁廣一尺袖口五寸軍人衣長去地七寸袖長過手
五寸袖樁廣不過一尺窄不過七寸袖口僅出拳
二十五年令文武官同籍父兄伯叔弟姪子壻及儒士
生員吏典知印承差欽天監天文生太醫院醫士瑜珈
僧正一道士將軍散騎舍人帶力之人正五馬軍小旗
教讀大誥師生許穿靴校尉力士遇上直許穿出外不
許其庶民商賈技藝步軍及軍下餘丁管步軍總小旗
官下家人火者皁𨽻伴當在外醫卜隂陽人皆不許止
許穿皮札䩺其北平山西山東陜西河南并直𨽻徐州
地寒人民許穿牛皮直縫靴
二十六年禁官民步卒人等不許服對襟衣惟騎士不
拘
正徳元年禁商販吏典僕役娼優下賤皆不許服用貂
裘僧道𨽻卒下賤之人俱不許服用紵絲紗羅綾錦
十六年禁軍民人等如有穿紫花罩甲等服或禁門或
四外逰走者許緝事并地方人等擒挐
萬厯二年禁舉人監生生儒下至民庶奴𨽻之輩有僭
戴忠靖金線冠巾穿錦綺鑲履及張傘葢戴煖耳者聴
五城御史嚴挐重責枷示仍送問
　　士庶妻冠服(婢使人等附/)
洪武三年定　士庶妻首飾許用銀鍍金耳環用金珠
釧鐲用銀服淺色團衫許用紵絲綾羅紬絹
五年令凡民間婦人禮惟用紫染色絶不用金繡凡婦
人袍衫止用紫緑桃紅及諸淺淡顔色不許用大紅鴉
青黄色帶用藍絹布凡女子在室者服飾之制皆作三
小髻金釵珠頭􁬈窄袖褙子凡婢使人等綰髙頂髻用
絹布狹領長襖長裙小婢使綰雙髻用長袖短衣長裙
成化十年令禁官民人等婦女不許僭用渾金衣服寳
石首飾
正徳元年令軍民婦女不許用銷金衣服帳幔寳石首
飾鐲釧及娼妓不許用金首飾銀鐲釧犯者本身家長
夫男匠作各治重罪
　　教坊司冠巾服
洪武三年定樂藝冠青卍字頂巾繫紅緑□䙏樂妓
則帶明角冠皁褙子不許與庶民妻同御前供奉俳長
皆服鼓吹冠紅羅胸背小袖袍紅絹□䙏皁靴色長皆
服鼓吹冠紅青緑紵絲彩畫百花袍紅絹□䙏歌工皆
服弁冠紅羅織金胸背大袖袍紅生絹錦領中單黒角
束帶紅熟絹錦脚袴皁皮琴鞋白棉布夾襪樂工服色
與歌工同
凡教坊司官常服冠帶與百官同至御前供奉執粉漆
笏服黒膝幞頭黒緑羅大袖襴袍黒角偏帶皁靴
又令教坊司伶人常服緑色巾以别士庶之服
又令樂人戴鼓吹冠不用錦縧惟用紅□䙏服色不拘
紅緑
又令教坊司婦人不許帶冠穿禙子
又令樂工當承應許穿靴出外不許
又令樂人衣服許用明緑桃紅玉色水紅茶褐顔色不
得穿用俳色長樂工俱戴黑頭巾繫雜色縧
凡中宫供奉女樂奉鑾等官妻本色鬏髻青羅圎領提
調女樂服黒膝唐巾大紅羅銷金花圎領鍍金花帶皁
靴歌章女樂服黒膝唐巾大紅羅銷金裙襖子胸帶大
紅羅抹額青緑羅衫畫雲肩描金牡丹花皁靴奏樂女
樂服色與歌章同
　　房屋器用等第
　國初著令凡官民服色冠帶房屋鞍馬貴賤各有等
　第上可以兼下下不可以僭上官員任滿致仕與見
　任同其父祖有官身歿非犯除名不叙子孫許居父
　祖房舎及衣服車馬有官者依品級其御賜者及軍
　官軍人服色不在禁例又禁凡服色器皿房屋等項
　並不許雕刻刺綉古帝王后妃聖賢人物故事及日
　月龍鳯獅子麒麟犀象等形所以辨上下定民志至
　今遵守不敢違越其禁制備列於後
　　　凡房屋
洪武二十六年定　官員葢造房屋并不許歇山轉角
重簷重拱繪畫藻井其樓房不係重簷之例聴從自便
　公侯前􁨃七間或五間兩厦九架造中堂七間九架
後堂七間七架門屋三間五架門用金漆及獸面擺錫
環家廟三間五架俱用黒板瓦葢屋脊用花様瓦獸梁
棟斗栱簷桷用綵色繪飾窻枋柱用金漆或黒油飾其
餘廊廡庫厨寺從屋房宜從葢造俱不得過五間七架
　一品二品􁨃堂五間九架屋脊許用瓦獸梁棟斗栱
簷桷用青碧繪飾門屋三間五架門用緑油及獸面擺
錫環　三品至五品􁨃堂五間七架屋脊瓦獸梁棟簷
桷用青碧繪飾正門三間三架門用黒油擺錫環　六
品至九品􁨃堂三間七架梁棟止用土黄刷飾正門一
間三架黒門鐵環　一品官房舎除正􁨃外其餘房舎
許從宜葢造比正屋制度務要減小不許太過其門窻
户牖並不許用硃紅油漆庶民所居房舎不過三間五
架不許斗栱及綵色妝飾
又定在京功臣宅舎地勢寛者住宅後許留空地十丈
左右邊各許留空地五丈若見住舊居所在地勢窄隘
止仍舊居不許那移軍民以留空地官員之家住宅照
依前定丈尺不許多留空地過此即便退出令子孫赴
官告給園地另於城外量撥功臣之家不許于住宅前
後左右多占地丈葢造亭館或開掘池塘以為逰翫公
侯内外文武四品以上官不得令子孫家人于市肆開
張鋪店生放錢債及出外行商中鹽興販物貨
三十五年申明軍民房屋不許葢造九五間數一品二
品􁨃堂各七間六品至九品􁨃堂棟梁止用粉青刷飾
庶民所居屋從屋雖十所二十所隨聴宜葢但不得過
三間
正統十二年令庶民房屋架多而間少者不在禁限
　　　凡車輿
洪武元年定　並不得雕飾龍鳯紋職官一品至三品
許用間金妝飾銀螭繡帶青幔四品五品素獅子頭繡
帶青幔六品至九品用素雲頭素帶青幔轎子比同車
製庶民居用黒油齊頭平頂皁幔轎子比同車製並不
許用雲頭
六年令凡車舟坐轎除紅漆外許雜色漆飾五品以上
車同青幔餘并不許其坐轎止許婦人及官民老疾者
乘之
景泰四年令在京三品以上許乘轎其餘不許違例在
外各衙門俱不許乘轎
𢎞治七年申明兩京及在外文武官員除奉有㫖及文
武例應乘轎者止許四人扛擡其兩京五府管事并内
外鎮守守備等項公侯伯都督等官不分老少皆不許
乘轎違例乘轎及擅用八人者指實奏聞
萬厯三年奏准武職衙門及勲戚等官俱不許僭用四
人帷轎與肩輿及擅用交床上馬違者聴科道官及巡
視衙門參奏重處指揮以下京衛調外衛調邊衛俱帶
俸差操
　　　凡傘葢
洪武元年令庶民並不許用羅絹涼傘許用油紙雨傘
三年令京城内一品二品許用傘葢其餘止許用雨傘
京城外聴用之十六年令尚書侍郎左右都御史通政
使太常卿應天府尹國子監祭酒翰林等學士許張傘
葢
二十六年定　一品二品銀浮屠頂茶褐羅表紅絹裏
三簷三品四品用紅浮屠頂茶褐羅表紅絹裏三簷以
上傘葢俱用黒色茶褐兩傘俱用紅油絹五品用紅浮
屠頂青羅表紅絹裏兩簷雨傘同四品六品至九品用
紅浮屠頂青絹表紅絹裏兩簷雨傘俱用油紙
三十五年申明官員傘葢不許用金繡硃紅妝飾公侯
駙馬伯與一品二品同
成化九年令兩京官員油傘遇雨任用其涼傘京城内
不許張設若出郊在外不拘此限
　　　凡鞍轡
洪武元年令庶民不得描金惟用銅鐵妝飾
二十六年定　公侯一品二品用銀減鐵事件䩞用描
銀三品至五品用銀減鐵事件䩞用油畫六品至九品
用擺錫鐵事件䩞用油畫
三十五年申明官民人等鞍轡馬頷下纓并鞦轡俱用
黒色不許用紅纓及描金嵌金天青硃紅妝軍民用鐵
事件黒緑油䩞
　　　凡帳幔
洪武元年令並不許用赭黄龍鳯文職官一品至三品
許用金花刺繡紗羅四品五品刺繡紗羅六品以下許
用素羅庶民用紗絹
三年令職官一品至五品帳幔許用綾羅紗被褥用紵
絲錦繡六品至九品帳幔許用紗絹被褥用綾羅紬絹
庶民用紬絹布
　　　凡器皿
洪武二十六年定　公侯一品二品酒注酒盞用金餘
用銀三品至五品酒注用銀酒盞用金六品至九品酒
注酒盞俱用銀餘皆用磁漆木器並不許用硃紅及抹
金描金雕琢龍鳯文庶民酒注用錫酒盞用銀餘磁漆
　又令官員牀面屏風槅子並用雜色漆飾不許雕刻
龍鳯文並金飾硃漆　又令軍官軍士應用弓矢止是
黒漆弓袋箭囊並不許用硃漆描金妝飾
三十五年申明官民人等不許僭用金酒爵其椅桌木
器之類亦不許用硃紅金飾
正徳十六年奏准職官一品二品器皿不許用玉止許
用金以為定例其商賈技藝之家器皿不許用銀與庶
民同官吏人等不許僭用金酒爵其椅桌木器之類並
不許用硃紅金飾
　　　凡寺觀菴院
洪武三年令除殿宇梁棟門窻神座案桌許用紅色其
餘僧道自居房舎並不許起造斗栱彩畫梁棟及僭用
紅色什物牀榻椅子
六年令凡各處僧道寺觀金彩妝飾神佛龍鳯等像除
舊有外不許再造
天順八年詔京城内外寺觀今後不許増修請額
　
　
　
　
　
　
　
　
　
　
　
　禮部志稿卷十八
欽定四庫全書
　禮部志稿卷十九
　　　　　　　　　　　　明　俞汝楫　編
　儀制司職掌
　　冠禮
　按冠禮天子止一加用衮冕太尉設纚太師受冕太
　子皇孫年十二或十五始冠天子自為主擇三公太
　常為賔賛凡三品冠一祝醴成化間始定祝詞醮詞
　勅戒詞其諸王冠祝醮詞皆洪武間定下及官民莫
　不有禮備列於後
　　　皇帝冠禮
洪武三年定　前期太史院奉制筮日工部製冕服翰
林院撰祝文祝辭或用古辭或臨時修撰禮部備儀注
中書省承制命某官攝太師某官攝太尉既筮日遣某
官奏告天地宗廟行一獻禮訖告示文武百官於皇城
守宿侵晨具朝服行禮前一日内使監令陳御冠席於
奉天殿正中設冕服案於御冠席之南香案又於冕服
案南尚寶卿設寶案於香案之南侍儀司設太師太尉
起居位於文樓之南西向設文官起居位於太師太尉
起居位之後設武官起居位於武樓之南設太師太尉
拜位於丹墀内道稍西北向東上設太師太尉侍立位
於殿上御席之西東向設盥洗位於丹陛西陛之下東
向内賛二人位於殿上南楹之左右東西相向設文官
拜位於丹墀内道之東毎等異位重行北面西上設武
官拜位於丹墀内道之西毎等異位重行北面東上設
使客位於文官拜位之東北面西上設殿前班諸執事
起居位於武官起居位之北東向設侍從班諸執事起
居位於文官起居位之北西向設宿衛鎮撫二人位於
東西陛下東西相向䕶衛百户二十四人位於宿衛鎮
撫之南稍後東西相向典牧所官二人位於乘馬之前
東西相向知班二人位於文武官拜位之北東西相向
通賛典禮二人位於知班之北東西相向通賛在西賛
禮在東引太師太尉二人位於太師之北西立東向引
文武班四人位於文武官拜位之北稍後東西相向引
殿前班二人位於引武班之南引使者二人位於引文
班之南設殿前班指揮司官三員侍立位於丹陛上之
西東向光祿寺官三員位於丹陛上之東西向拱衛司
官位於殿門之左右東西相向文官侍從班起居注給
事中殿中侍御史尚寶卿位於殿上之東西向武官侍
從班懸刀指揮位於殿上之西東向䕶位千戸八人位
於殿東西門之左右東西相向典儀二人位於丹陛上
之南東西相向鳴鞭四人位於丹陛上北向將軍二人
位於殿上簾前之左右將軍六人位於殿門之左右將
軍四人位於丹陛上之四隅將軍六人位於奉天門之
左右東西相向是日侵晨金吾衛陳設甲士於午門外
之東西陳五輅於丹墀之南北向典牧所陳仗馬於文
武樓之南東西相向陳虎豹於奉天門外東西相向協
律郎陳樂於丹墀文武官之南皷初嚴催班舍人催文
武百官具朝服皷次嚴引班引文武各官依品從齊班
於午門外以北為上東西相向通班賛禮知班典儀内
賛宿衛鎮撫鳴鞭殿内將軍殿外將軍俱入就位引班
引殿前班指揮光祿卿各依品從序立於起居位東西
相向諸侍衞官俱各服其器服及尚寶卿侍從官入詣
謹身殿候迎皷三嚴引班引文武官以序入就起居位
引使客立於文班之後侍儀版奏外辦御用監令奏請
皇帝服空頂幘雙童髻雙玉導絳紗𫀆御輿出侍御導
從警蹕如常儀皇帝將出仗動和聲郎作樂太常博士
引導至奉天殿即御位樂止捲簾鳴鞭雞唱報時訖拱
御司官繇殿西門出降西階引班引入起居位通班唱
各供事殿前班侍從班及諸執事各就本位引禮引太
師太尉先入就拜位引班引文武官俱入就丹墀拜位
知班唱班齊典儀唱拜賛禮唱鞠躬樂作四拜興平身
樂止引禮引太師先詣盥洗位西向立引禮唱搢笏盥
手太師搢笏盥手引禮唱帨手司巾以巾進太師帨手
訖引禮唱出笏太師出笏引禮引太師繇西陛陞引禮
退就本位太師至殿西門内賛接引至御席西東向立
引禮復引太尉詣盥洗位西向立引禮賛搢笏盥手太
尉搢笏盥手引禮賛帨手司巾者以巾進太尉帨手引
禮賛出笏太尉出笏引禮引太尉繇西陛陞引禮退復
位太尉至殿西門内賛接引入立於太師之南侍儀跪
奏請加元服退復位太尉進就皇帝席前少右跪搢笏
脫空頂幘以授内使内使跪受幘興置於櫛箱櫛畢設
纚出笏興退立於西太師進至御前北向立内使監令
就案取冕立於太師之左太師祝曰令月吉日始加元
服夀考維祺以介景福内使監令捧冕跪授太師太師
搢笏跪受冕加冠加簮纓訖出笏興退立於西内使監
令徹櫛纚箱御用監令跪奏請皇帝著衮服皇帝興著
衮服訖侍儀跪奏請就御座内賛賛進醴樂作太師進
就御座前北面立光祿卿奉酒進授太師太師搢笏受
酒至御前北面祝曰甘醴維厚嘉薦令芳承天之休夀
考不忘祝訖跪授内使内使跪受酒捧進皇帝皇帝受
酒祭少許啐酒訖以虛盞授内使樂止内使受盞降授
太師太師受盞興以授光禄卿光禄卿受盞退太師出
笏退復位内賛引太師太尉出殿西門樂作降自西階
引禮接引就丹墀拜位立定樂止引禮退復位典儀唱
拜賛禮唱鞠躬四拜興平身樂止賛禮唱搢笏鞠躬三
舞蹈賛跪唱山呼百官拱手加額曰萬歲唱山呼曰萬
歳唱再山呼曰萬萬歲典儀唱出笏俯伏興樂作四拜
興平身樂止典儀唱禮畢侍儀奏禮畢皇帝興樂作警
蹕侍從導引入宫樂止引禮引太師太尉及文武百官
以次出皇帝改服通天冠絳紗袍入宫拜謁太后如正旦
儀擇日謁太廟其儀與時祭同見廟之明日百官具公
服稱賀畢賜宴於謹身殿並如正旦冬至朝㑹儀
　　　皇太子冠禮
洪武元年定　前期太史監承制筮日工部製衮冕逺
遊冠折土巾服翰林院撰祝文祝辭禮部備儀注中書
省承制命某官為賔某官為賛既筮日遣官奏告天地
宗廟禮部告示文武百官於皇城守宿至期之前一日
内使監令陳御座香案於奉天殿中侍儀司設皇太子
次於殿之東房賔賛次於午門外皇太子拜位於丹陛
上正中賔賛受制位於皇太子拜位之西北東向承制
官位於御座之東西向宣制官位於皇太子位之東北
西向賔賛拜位於内道之東北面西上餘陳設如朝㑹
儀至日清晨執事官設罍洗於東階東南罍在洗東筐
在洗西内使監官設皇太子冠席於殿上東南西向醴
席於西階上南向張帷幄於東序内設褥席於帷中又
張帷於序外御用監陳服於帷内東領北上衮服九章
逺遊冠絳紗袍折上巾絳紗袍緇纚座簮二物同箱在
服南櫛實於箱又在南司尊實醴於側尊皆勺羃設醴
於席之南設坫於尊東置二爵於坫進饌者實饌設於
尊北諸執事者皆立於其所冕九旒逺遊冠十八梁折
上巾冠冕各一箱盛執事者又執其物立於階之西東
面北土皷初嚴文武百官具朝服次嚴䕶衛等各就位
東宫官導從皇太子至殿門賛禮同太常博士引詣奉
天殿東房侍衛官入詣謹身殿奉迎三嚴文武百官入
就位皇帝服通天冠絳紗袍御輿以出樂作陞座樂止
捲簾鳴鞭報暁訖賔賛就位樂作四拜樂止侍儀司跪
承制降自東階詣賔前稍東西向稱有𠡠賔賛跪侍儀
宣制曰皇太子冠命卿等行禮宣訖賛皆四拜文武侍
從班俱就殿内位賔賛及應行禮官詣東階下位東宫
官大常博士詣殿前東房引皇太子入就冠席樂作皇
太子即席樂止賓賛詣罍洗樂作搢笏盥帨出笏樂止
陞自西階執事上捧折上巾進賔降一等受之右執項
左執前進皇太子席前北面祝祝辭皆隨時撰述祝畢
跪冠樂作興席南北面立賛冠者進席前跪正冠興立
於賔後内使跪進服服訖樂止賔揖皇太子復坐賔賛
降詣罍洗如前儀賛冠者進跪脱折上巾置於箱興以
授内使内使跪受置於席執事者捧逺遊冠進賔降二
等受之樂作進冠如前儀賛冠者進跪簮結紘内使進
服樂止賔揖皇太子復坐詣罍洗脫冠俱如前儀執事
者捧衮冕進賔降三等受之進冠亦如前儀畢太常博
士引皇太子下降自東階樂作繇西陛陛即醴席南向
坐樂止賔詣罍洗樂作盥帨陞自西階樂止賛冠取爵
詣司尊前酌醴授賔跪進爵於皇太子席前祝(云云/)祝
畢皇太子搢圭跪受爵樂作飲訖奠爵執圭進饌者捧
饌設於皇太子席前皇太子搢圭食訖樂止執圭執事
官徹爵與饌太常博士引皇太子降自西階殿東房易
朝服詣丹墀拜位樂作東宫官各就拜位樂止賔賛詣
皇太子位稍東西向賔少進字之辭曰奉勑字某太常
博士啓皇太子再拜跪聽宣𠡠畢復再拜興進前跪奏
曰臣不敏敢不祗奉奏畢復位侍立官並降殿復位在
位官皆四拜禮畢皇帝興樂作還宫樂止内給事導皇
太子入内朝見皇后如朝正旦儀百官以次出明日謁
廟如時享禮陪祭官先赴廟庭皇太子服圭冕執圭太
常博士前導繇南門入至拜位皇太子及陪祭官皆再
拜興皇太子陞殿詣神位前三上香復位及陪祭官皆
再拜畢皇太子還宫明日百官具朝服詣奉天殿稱賀
退易公服詣東宫稱賀賜宴
成化十四年續定　前期二日各執事官先于禮部習
儀次日赴文華殿習儀前期一日遣官具特牲告廟行
一獻禮錦衣衛設幕次于文華殿之東序鴻臚寺設節
案于殿内之北正中設香案于節案之南設冠席於殿
内之東南向設醴席于西上南向内使張帷幄于東序
内設座椅几案裀褥于幄中又張帷于序外陳袍服皮
弁服衮服圭帶舄等物各以箱盛置于帷中案上具翼
善冠皮弁九旒冕各用盤盛以紅袱覆之置于東階之
南案上光禄寺設盥洗所于東階冠案之南稍東設司
尊所于醴席之西南司尊者實醴于側尊加勺羃設坫
于尊東置二爵于坫進饌者實饌設于尊北諸執事者
皆立于其所教坊司設樂是日早上具皮弁服御華盖
殿鴻臚寺奏請陞殿傳制遣官文武百官各具朝服侍
班如常儀制詞曰朕皇太子某冠命卿等持節行禮節
將至禮部官詣東序啓皇太子迎節樂作禮部官導皇
太子出迎于殿門外持節官捧節入置于案退立于節
案之東樂止禮部等官導皇太子詣香案前樂作行四
拜禮畢樂止持節官同賔賛并宣勅戒等官序立于東
南盥洗之次禮部官啟皇太子就冠席樂作禮部等官
導皇太子詣冠席内侍二人夾侍皇太子即席西南向
坐樂止鴻臚寺鳴賛賛行初加冠禮樂作引禮序班引
賔賛皆詣盥洗所賔賛皆搢笏以次盥手訖出笏樂止
鳴賛二人稍南東西向立賔賛官陞自東階稍西向立
内侍掲盖袱樂作以盤捧翼善冠陞賔降階一等受之
樂止賔右手執冠後左手執冠前進皇太子席前北面
立祝曰吉月令辰乃加元服懋敬是承永介景福樂作
賔跪進冠興復位賛者跪正冠興立于賔後樂止禮部
官啓易服皇太子入帷幄易新袍服出禮部官啓復坐
鳴賛賛行再加冠禮樂作内侍揭盖袱以盤捧皮弁陞
賔降階二等受之樂止賔右手執皮弁後左手執皮弁
前進如前儀祝曰冠禮申舉以成令德敬慎威儀維民
之式樂作内侍釋翼善冠賔跪進皮弁興復位賛者跪
正皮弁興立于賔後樂止禮部啟易服皇太子入帷幄
易皮弁服舄出禮部啟復坐鳴賛賛行三加冠禮樂作
内侍揭盖袱以盤捧冕旒陞賔降階三等受之樂止進
如前儀祝曰章服咸加飭敬有䖍永固皇圖于千萬年
樂作内侍釋皮弁冠賔跪進冕旒興復位賛者跪簮結
紘興立于賔後樂止禮部官啟易服皇太子入帷幄易
衮服出禮部官啓復坐鳴賛賛行釂禮禮部官啓皇太
子詣醴席樂作禮部等官引皇太子降自東階繇西階
陞即醴席南向坐樂止光禄寺官舉醴桌樂作引禮序
班引賔賛詣盥洗所賔賛搢笏盥手訖出笏陞西階賛
者取爵詣司尊所酌醴授賔賔執爵詣席前立樂止祝
曰㫖酒孔馨嘉薦載芳受天之福萬世其昌畢賔跪進
爵鳴賛賛皇太子搢圭受爵置于案教坊司啟樂奏喜
千春之曲次啟進酒皇太子舉爵飲訖奠爵于案樂止
光禄寺官進饌樂作饌至案樂止饌訖賛出圭徹桌賔
賛復位鳴賛賛受勅戒禮部官啟請皇太子詣受勅戒
位禮部等官引皇太子降自西階繇東階詣拜位樂作
引禮序班引宣勅戒官詣皇太子拜位稍東西向立樂
止稱有制鳴賛賛跪皇太子跪宣𠡠戒曰孝事君親友
于兄弟親賢愛民居仁由義毋怠毋驕茂隆萬世樂作
賛俯伏興平身樂止禮部官捧節出樂作禮部等官引
皇太子送節至殿門外引還東序内侍引還宫持節及
賔賛宣勅戒等官復命當日皇太子具冕服謁祭奉先
殿用樂行禮如常儀畢詣太皇太后前謝詣皇太后前
謝詣上位前謝詣皇后前謝俱行五拜三叩頭禮俱用
樂次日早上位具皮弁服御華盖殿鴻臚寺奏請陞殿
文武百官具服稱賀詞曰皇太子冠禮既成禮當慶賀
行五拜三叩頭禮畢就詣文華殿行賀皇太子禮錦衣
衛陳設儀仗如常儀𢎞治八年以後同増謁祭奉慈殿
用樂行禮如常儀
嘉靖二十八年定皇太子冠以孝烈皇后几筵未徹先
是遣内命婦告几筵如告廟之禮既冠謁祭几筵行禮
如奉先殿但不用樂謁見所生皇妃行四拜禮亦不用
樂冠之日原遣告廟官及内閣詹事府坊局官儀制司
官俱入侍班錦衣衛掌印官入侍衛餘同前儀
　　　皇太孫冠禮
　按永樂八年命皇孫監國稱皇長孫及行冠禮始稱
　皇太孫云
永樂九年定　前期二日各執事官于禮部習儀次日
赴華盖殿習儀前期錦衣衛設幕次于華盖殿之東序
鴻臚寺設掌賛宣勅戒等官位于殿内道之東北向西
上設應行禮官属位于内道東西上設䕶位武官位于
内道之西東上設諸執事起居位于武官位之東北向
設通賛典禮二人位于殿内東西相向内侍設皇太孫
冠席于殿内東南西向設醴席于西上南向張帷幄于
東序内陳設裀褥于幄中又張帷于序外内侍陳服于
帷内東領北上衮服九章翼善冠絳紗袍緇纚網巾犀
簮三物同箱在服南櫛實于箱又在南司尊實醴于例
尊加勺羃設于醴席之南設坫于尊東置二爵于坫進
饌者實饌設于尊北諸執事者皆立於其所冕九旒翼
善冠緇纚網巾各日箱盛是日早上御奉天殿傳制遣
官制詞曰朕皇太孫某冠命卿等持節行禮傳制畢掌
冠官持節至華盖殿行禮候節至禮部鴻臚寺等官詣
東序啟皇太孫出迎殿門外賛禮導皇太孫迎節至殿
置于中設香案樂作賛禮賛皇太孫行四拜禮畢禮部
等官啓皇太孫詣冠席内侍二人夾侍皇太孫即席正
南向樂止引禮引賔賛以次詣罍洗樂作搢笏盥手帨
手訖出笏樂止陞自西階執緇纚及網巾者陞掌官降
一等受之進皇太孫席前北面立祝(祝詞與/東宫同)畢供奉官
東髮掌冠跪加網巾樂作賔興席南北面立賛冠者北
面跪正之興立于掌官後内侍跪進服訖樂止掌官啓
皇太孫復坐執翼善冠者陞掌冠降二等受之右執項
左執前進皇太孫席前北面立祝(詞亦與/東宫同)畢乃跪冠樂
作掌冠興席南北面立賛冠進席前面北跪正冠興立
于掌冠後皇太孫興内使進絳紗袍服訖樂止掌冠啓
皇太孫復坐賛冠進席前北面跪脫翼善冠置于箱興
内侍跪脫服亦置于席執衮冕者陞賔降三等受之右
執項左執前進皇太孫席前北面立祝(詞亦與/東宫同)畢乃跪
冠樂作掌冠興席南北向立賛冠者進席前北面跪簮
結紘興立于掌冠後内侍跪進衮服訖樂止禮部等官
引皇太孫降自東階樂作繇西階陞即醴席南向坐樂
止引禮引掌冠詣罍洗樂作搢笏盥手訖出笏陞西階
樂止賛冠者取爵詣司尊所酌醴授掌冠掌冠受爵跪
進于皇太孫席前北面祝(詞亦與/東宫同)畢皇太孫搢圭受爵
樂奏喜千春之曲飲訖奠爵進饌者捧饌設于皇太孫
席前皇太孫饌訖出圭執事徹饌樂止禮部等官啟請
引皇太孫降自西階詣拜位樂作就位引禮引宣𠡠戒
官詣皇太孫位稍東西向稱有制賛皇太孫跪樂止聽
宣勅戒詞(詞亦與/東宫同)樂作賛俯伏興四拜興平身樂止禮
部官啓禮畢賛禮畢掌冠官持節出樂作禮部等官引
皇太孫送節至殿門外引還東序内侍引還宮掌冠等
官復命皇太孫當日謁廟畢就詣上位前謝及東宫前
謝次日文武百官具朝服稱賀詞曰皇太孫冠禮既成
禮當慶賀次詣文華殿稱賀次詣皇太孫前行賀禮
　　　親王冠禮
洪武二十六年定　前期三日各執事官于禮部習儀
至日傳制遣官持節行禮前期儀衛司先設王邸在東
序張帷幄設裀褥于序中又張帷于序外儀禮司設掌
賛宣勅戒等官序立位于王邸東稍西向具九旒冕翼
善冠絳紗袍等服并網巾金簮二物各以箱盛候持節
者至禮部儀禮司等官啓王出迎門外賛禮導王行節
入王邸至中庭樂作賛王詣香案前四拜畢禮部等官
啓就冠席西南向内侍二人夾侍樂止引禮引賔賛以
次詣罍洗樂作搢笏盥手樂止通賛典儀二人露䑓東
西向冠席在東序南西向醴席在西南向行禮之時諸
執事官陞自東階稍西向掌冠者執網巾陞賔降一等
受之進王席前稍北面立祝曰惟兹吉日冠以成人克
敦克友福祿來臻畢供奉官束髮掌冠跪進網巾樂作
賛冠者跪正之興立掌冠後内侍跪進服訖樂止掌冠
啓王復坐執翼善冠陞賔降二等受之右手執冠後左
手執冠前進如前儀祝曰冠禮斯舉實繇成德敬慎威
儀惟民之則畢跪進冠興樂作掌冠啟復坐賛冠進跪
脫翼善冠興内使跪脫袍服執衮冕者陞賔降三等受
之進如前儀祝曰冠至三加命服用章敬神事上永固
藩邦跪進服興樂作賛冠跪簮結紘興立掌冠後王興
内侍跪進衮服訖樂止禮部官引王降自東階樂作繇
西階陞醴席南向坐樂止引禮引掌冠詣罍洗樂作搢
笏盥手訖陞西階樂止賛冠者取爵詣司尊所酌醴授
賔賔跪進席前北面祝曰㫖酒嘉薦載芬載芳受兹景
福百世其昌畢王搢圭受爵樂奏喜千春之曲飲訖奠
爵進饌饌訖出圭樂止引禮啓王降自西階詣東序易
服訖請王詣拜位樂作引禮引宣勅戒官至中庭西向
立稱有制王跪樂止宣勅戒曰孝于君親友于兄弟親
賢愛民率繇禮義毋溢毋驕永保冨貴樂作俯伏興四
拜興樂止禮部官啓禮畢樂作引王還樂止掌冠等官
復命王是日謁廟畢就詣父皇及東宫前謝次日百官
稱賀畢詣王府行叩頭禮
成化二十三年更定　前期各執事官于奉天門前東
廡習儀三日鴻臚寺設三冠所於奉天門前東廡左順
門之北設節案香案各一于廡内之北正中設冠席于
東階之上西向設醴席于西階之上東向光禄寺設司
尊所一于東階之下稍南設盥洗所一于司尊所之南
内侍設帷幄于香案之東冠席之後稍北俱西向帷中
設坐椅几案各一别設案于東階之南司尊所之北具
翼善冠及弁九旒冕皆以盤盛紅袱覆之置于案具袍
服皮弁服衮服圭帶舄等物皆以箱盛置于幄中案上
教坊司設樂于南是日早皇上預告奉先殿畢具皮弁
服御華盖殿鴻臚寺奏請陞殿傳制遣官持節行禮文
武百官各具朝服侍班如常儀至期内侍導王先于帷
幄中坐候持節将至禮部官啓王迎節樂作禮部官同
鴻臚寺卿導王出階下節至持節官捧節入置于北正
中案上樂止王隨節入持節官立于節案之東賔及宣
勅戒宣祝等官序立于東南盥洗所之次禮部官鴻臚
寺卿導王詣香案前立樂作行四拜禮畢樂止禮部官
啓王就冠席樂作禮部官同鴻臚寺卿導王詣冠席坐
樂止内侍二人侍立于王左右鴻臚寺鳴賛賛行初加
冠禮樂作引禮序班引賔詣盥洗所搢笏盥手訖樂止
鳴賛二員稍南北向立賔陞自東階稍西向樂作内侍
掲葢袱以盤捧翼善冠陞賔降一等受之樂止賔右手
執冠後左手執冠前詣王席前稍東面立賛宣祝宣祝
官祝曰(祝詞與洪/武年同)祝訖樂作賔跪進冠訖興復位樂止
禮部官啓易服王入帷幄易新袍服出禮部官啓復坐
鳴賛賛行再加冠禮樂作内侍揭葢袱以盤捧皮弁陞
賔降二等受之樂止賔以右手執弁後左手執弁前如
前儀賛宣祝宣一祝官祝曰(詞與/前同)祝訖樂作内侍釋翼善
冠賔跪進皮弁訖興復位樂止禮部官啓易服王入帷
幄易皮弁服舄出禮部官啟復坐鳴賛賛行三加冠禮
樂作内侍掲盖袱以盤捧冕旒陞賔降三等受之樂止
進如前儀賛宣祝宣祝官祝曰(詞與/前同)祝訖樂作内侍釋
皮弁賔跪進冕旒訖興復位樂止禮部官啓易服王入
帷幄易裘服出禮部官啓復坐鳴賛賛行釂禮禮部官
啓王詣醴席樂作禮部官同鴻臚寺卿引王降自東階
由西階陞醴席東向坐樂止光禄寺官舉醴桌置于前
樂作引禮序班引賔詣盥洗所搢笏盥手訖取爵詣司
尊所酌醴由西階陞詣席前立樂止賛宣祝宣祝官祝
曰(詞與/前同)祝訖賔跪進爵鳴賛賛王搢圭受爵置于案教
坊司啓樂奏喜千春之曲次啓進酒王舉爵飲訖奠爵
于案賔興樂止光禄寺官進饌大樂作饌至案樂止饌
訖賛出圭徹桌賔復位鳴賛賛受勅戒禮部官啓王詣
受勅戒位禮部官鴻臚寺卿引王降自西階繇東階詣
拜位立樂作引禮序班引宣勅戒官至庭中西向立樂
止稱有制鳴賛賛王跪宣勅戒(詞與/前同)樂作王俯伏興四
拜興樂止鴻臚寺卿啓禮畢持節官捧節出王送出門
外節行至階下内侍引王還帷中釋衮冕具翼善冠服
囬宫持節及賔賛宣勅戒等官復命是日王具冕服謁
祭奉先殿用樂行禮如常儀仍具冕服謁見皇太后畢
謁見皇上皇后俱行五拜三叩頭禮次謁皇妃東宫及
妃各行四拜禮皆用樂次日早皇上常服陞金䑓百官
常服稱賀致詞云皇子某王冠禮已成禮當稱賀行五
拜三叩頭禮畢是日朝罷司禮監請王具常服詣奉天
門前東廡坐百官常服行四拜禮
嘉靖二十八年裕王景王冠禮萬􁅝五年潞王冠禮儀
俱同但賔自致祝不用宣祝官百官稱賀俱吉服
　　　品官冠禮
洪武三年定　前期擇日主者告于家廟無廟則告于
祠堂北面再拜告云某之子某年漸長成將以某月某
日加冠于其首謹以告乃筮賔主者北面再拜告云卜
以某甲子吉冠某速某賔加冠庶㡬臨之謹告前二日
主者戒賔及賛冠者主者至賔大門外掌次者引之次
儐者受主者之命入告賔曰某之子某將加冠願吾子
教之賔曰某不敏恐不能供事以辱吾子敢辭主者曰
某猶願吾子教之賔曰吾子重有命某敢不從主者再
拜賔荅拜主者還賔拜送主者戒賛冠者亦如之(亦通/使子)
(弟戒/之)前一日掌事者設次于大門外之右南向其日夙
興掌事者設洗于堂阼階東南東西當東霤(六品以下/當東霤)
南北以當深罍水在洗東加勺羃篚在洗西南肆實巾
一于篚加羃席于東房内西牖下無房者張帷為之陳
服于席東領北上莞筵四加藻席四在南側尊甒醴在
服北加勺羃設坫四品以下設篚無坫在尊北饌陳于
坫北設洗于東房迎北罍水在洗西篚在洗西北肆實
以巾質明賔賛至于主者大門外掌次者引之次賔賛
公服諸行事者各服其服無公服者服常服執尊罍篚
者皆就位其冠各一箱各一人執之侍於西階之東東
面北上設主者之席于阼階上西南賔席于西階東面
冠者席于主者東北西面主者公服立于阼階下當東
序西面諸親公服非公服者常服立于罍洗東南西面
北上(尊者在/别室)儐者公服立于門内道東北面將冠者(雙/童)
(髻空頂幘雙玉導金寳餙采桍褶/錦紳烏皮履六品以下導不以玉)立于房内南面主者
賛冠者公服立于房内户東西面賔及賛冠出次立于
門西賛冠者少退俱東面北上儐者進于主者之左北
面受命出立門東西面曰敢請事賔曰某子有嘉禮命
某執事儐者入告主者迎賔于大門外之東西面再拜
賔答拜(凡主賔拜揖皆/賛禮者相導)主者揖賛冠者賛冠者報揖主
者又揖賔賔報揖主者入賔及賛冠者次入及内門行
至階主者立于階東西面賔賛立于階西東面主者請
陞賔曰某備將事敢辭主者固請賔固辭主者終請賔
三辭主者陞自阼階立于席東西向賔陞自西階立于
席西東向賛冠者及庭盥于洗陞自西階入于東房立
于主者賛冠者之南俱西面主者賛冠者引將冠者立
于房外之西南面賔之賛冠者取纚櫛簮跪奠于冠者
筵南端席北稍東西面立賔揖將冠者賔主俱即坐席
將冠者進陞席西南坐賔之賛冠者進筵前東面跪脫
雙童髻置于箱櫛畢設纚興復位立賔主俱興賔降坐
罍洗盥手訖詣西階主者立于席後西面賔立于西階
上東面執緇布冠者陞授賔賔降一等受之右執項左
執前進將冠者筵前東向立祝曰令月吉日始加元服
棄爾㓜志慎爾成徳夀考維祺介爾景福乃跪冠興復
西階上席復東面立賔之賛冠者進筵前東面跪結纓
興復位冠者興賔揖冠者冠者適房賔主俱坐冠者(著/青)
(衣素裳/之服)出房户西南面立賔主俱興賔揖冠者冠者進
陞席西向坐賔之賛冠者跪脫緇布冠置于箱櫛畢設
纚興復位執進賢冠者陞賔降二等受之右執項左執
前進冠者筵前東向立祝曰吉月令辰乃申爾服恭爾
威儀淑慎爾徳眉夀萬年永受遐福乃跪冠興復位賔
之賛冠者跪設簮結纓興復位冠者興賔揖冠者冠者
適房賔主俱坐冠者(著絳/紗服)出自房户西南面立賔主俱
興賔揖冠者冠者進陞席西向坐賔之賛冠者跪脫進
賢冠置于箱櫛畢設纚興復位執爵弁者陞賔降三等
受之右執項左執前進冠者筵前東向立祝曰以歲之
正以月之令咸加爾服兄弟具在以成厥徳黄耉無疆
受天之慶乃跪冠興復位賔之賛冠者跪設簮結纓興
復位冠者興賔揖冠者適房賔主俱坐主者賛冠者徹
纚櫛簪箱及筵入于房又設筵于室户西南向冠者著
爵弁之服出房户西南面立賔主俱興主者賛冠者盥
手洗觶于房酌醴出房南面立賔揖冠者冠者就筵西
南面立賔進受醴進冠者筵前北面立祝曰甘醴維厚
嘉薦芬芳拜受祭之以定爾祥承天之休夀考不忘冠
者筵西拜受觶賔復西階上東西荅拜執饌者奉饌薦
于冠者筵前冠者左執觶右取脯祭于籩豆之間賛冠
者取胏一以授冠者冠者奠觶于薦西以祭冠者坐取
觶祭醴奠觶再拜執觶興賔荅拜賔主俱坐冠者陞筵
跪奠觶于薦東興進北面跪取脯降自西階入見母進
奠脯于席前退再拜以出冠者母不在則使人受脯于
西階下初冠者入見母賔主俱興賔降當西序東面立
主者降當東序西面立冠者既見母出立于西階東南
面賔少進字之曰禮儀既備令月吉日昭告爾字孚字
孔嘉髦士攸宜冝之于嘏永受保之曰伯某甫冠者曰
某雖不敏夙夜祗承賔出主者送于内門外主者西向
請賔曰吾子辱執事詣禮從者賔曰某得將事敢辭主
者固請賔曰某既不得命敢不從賔就次主者入初賔
出冠者東面見諸親諸親拜之冠者答拜冠者西面拜
賔之賛冠者賔之賛冠者答拜訖見諸尊于别室賔主
既釋服改席訖賔興衆賔俱出次立于門西東面主者
出門東西面主者揖賔賔報揖主者先入賔及衆賔從
之至階賔立于西階上賛冠者在北少退俱東面主者
立于東階上西面衆賔降立于西階下東面掌事者以
幣篚陞受主者主者授幣篚于賔賔受之又以幣篚授
賛冠者賛冠者受之俱復位主者還阼階上北面拜送
賔賛降自西階主者送賔于大門外之東西面再拜賔
出主者入孤子則諸父諸兄戒賔冠之日主者紒而迎
賔拜揖譲如冠主冠于阼階之下禮賔拜送皆如上儀
明日見廟冠者朝服質明賛禮者引入廟南門中庭道
西北向賛再拜訖引出
　　　士庶冠禮
洪武三年定　凡男子年十五至二十皆可冠將冠筮
日筮賔于祠堂戒賔俱同品官儀是日夙興張帷為房
于㕔事之東賔主人執事者皆盛服設盥于阼階下東
南陳服于房中西牖下東向北上席二在南酒壺在服
北次盞注置于桌幞頭㡌巾各盛以盤蒙以巾帕執事
者三人捧之立于堂下西階之西南向東上主人立于
阼階下子弟親戚立于盥東儐者立于門外以俟賔將
冠者雙紒袍勒帛素履待于房中賔至主人出迎揖而
入坐定將冠者出于房報事者請行事賔之賛者取櫛
總篦幧頭置于席南端賔揖將冠者將冠者即席西向
坐賔之賛者為櫛合紒施總加幧頭賔主皆降主人立
于阼階下賔盥訖主人揖譲陞自西階皆復位執事者
以巾進賔降西階一等受之詣冠者席前東向祝(云云/)
跪為著巾興復位冠者興賔揖冠者適房易服服深衣
大帶出房即冠席賔盥訖降二等受㡌進祝賛者徹巾
賔跪冠興復位冠者興賔揖冠者入房易服服襴衫腰
帶出房即冠席賔盥訖降三等受幞頭進祝(三祝皆同/品官詞)
賛者徹㡌加幞頭復位冠者興賔揖冠者適房易公服
出房執事者徹冠席入帷中更設醴席于西階南向賛
者酌醴出房立于冠者之南賔揖冠者即醴席西向立
賔受醴詣席前北面(祝同品/官詞)冠者于席西拜受賔答拜
執事者薦饌冠者即席坐飲食訖再拜賔答拜冠者離
席立于西階之東南向(賔字同/品官詞)冠者拜賔答拜冠者拜
父母父母為之起拜諸父之尊者遂出見鄉先生及父
之執友先生執友皆答拜訖賔退主人請禮賔賔辭固
請許諾乃入設酒饌延賔及儐賛者賔退主人酬賔賛
侑以幣乃拜謝禮畢主人以冠者見祠堂告曰某之子
某冠畢敢見冠者北面焚香再拜出
　
　
　
　
　
　
　
　禮部志稿卷十九
欽定四庫全書
　禮部志稿卷二十
　　　　　　　　　　　　明　俞汝楫　編
　儀制司職掌
　　婚禮
　天子納后先遣官祭告天地宗廟天子臨軒命使行
　六禮東宫納妃則先告廟其詳在大明集禮正統中
　英宗納后成化末年孝宗在東宫納妃皆遵用舊儀
　而稍有所損益今備載其親王公主婚禮亦附列焉
　　　皇帝納后儀
正統七年定(萬厯六年新定儀注有/損益者附注本文之下)
　　　納采問名
前期擇日遣官告天地宗廟至期前一日所司設御座
于奉先殿鴻臚寺設制案節案于御座前(新儀改節案/于制案之前)
(下放/此)内官監禮部陳禮物于文樓下教坊司設中和樂
于殿内至期早錦衣衛設鹵簿于丹陛丹墀禮部陳禮
物于丹陛上及文樓下内官監設采輿于奉天門外教
坊司設大樂於奉天門内鼓三嚴鐘止鴻臚寺奏請陞
殿上具冕服導駕奉引如常儀陞座文武官朝服叩頭
訖左右侍班執事引正副使朝服就拜位行四拜禮傳
制官奏傳制訖由東門出執事舉制案節案于中門出
置丹墀中道禮物在丹陛上者隨之傳制官宣制曰兹
選某官某女為皇后命卿等持節行納采問名禮正副
使又行四拜禮鴻臚寺奏禮畢上興(新儀改禮畢上興/在禮物隨出之後)
引禮引制案節案用傘盖遮䕶由奉天門中門出執事
引文樓下禮物隨出至奉天門外正副使取節及制書
置采輿中儀仗大樂前導從中門中道行出大明門外
正副使易吉服乘馬行詣皇后第行禮皇后第前一日
設正副使幕次于大門外左南向設香案于正堂中設
制案節案于香案南别設案于香案之北其日正副使
至大門外儀仗大樂分列置采輿于正中設制案節案
于采輿北引禮引正副使入幕次執事官陳禮物于正
堂正副使出幕次取制書置案上禮官一員先入正堂
立于東主婚者朝服出見立于西禮官曰奉制建后遣
使行納采問名禮引主婚者出迎引禮引正副使捧制
書及節先行主婚者隨行至正堂置制書及節于案正
使立于案左副使立于案右東西相向引禮引主婚者
就拜位行四拜禮詣案前跪正使取納采制宣訖授主
婚者主婚者受之授執事者執事者跪受置于北案上
稍左副使取問名制宣訖授主婚者主婚者受之授執
事者執事者跪受置于北案上稍右主婚者俯伏興平
身執事者舉答問名表案于主婚者後少西取表授主
婚者主婚者受表跪授正使正使受置于案主婚者俯
伏興平身退就拜位又行四拜禮畢正副使出置表采
輿中訖(新儀改正副使持節隨表/案後出各置采輿中訖)主婚者出大門外至
正副使前致詞云請禮從者正副使復入酒饌畢主婚
者捧幣帛以勞正副使正副使出主婚者送至大門外
正副使進發采輿于大門等門左門入至奉天門外以
表節授司禮監官捧入復命　制詞朕承天序欽紹鴻
圖經國之道正家為本夫婦之倫乾坤之義實以相宗
祀之敬協奉養之誠所資維重祗遵聖祖母太皇太后
聖母皇太后命遣使持節以禮采擇(右納/采)朕惟夫婦之
道人倫之本正位乎内必資名家特遣使持節以禮問
名尚佇來聞(右問/名)　附答辭臣某伏承嘉命正使某官
某等重宣制詔問臣名族臣女臣夫婦所生先臣某官
某之𤣥孫先臣某官某之曽孫先臣某官某之孫先臣
某官某之外孫臣女今年若干謹具奏聞
　　　納采問名禮物
𤣥纁紵絲四段(𤣥色二叚纁色二叚/)　金一百兩　花
銀八百兩　珍珠五様　紵絲八十疋　大紅線羅四
疋　白生土紗四疋　各色熟絹八十疋　綿臙脂一
百箇蠟臙脂二兩(用金合兩箇/)　珠兒粉十兩　開合
紵絲六疋　木紅絹六疋　珠翠花一朶　羊八隻
猪四口　酒一百六十瓶　鵝四十隻　末茶二十袋
　圓餅一百六十箇　白熟米四石　白麵八十袋
棗子四合　栗子四合　木弹四合
　　　納吉納徵告期
前一日所司設制案節案禮物中和樂至期早設鹵簿
采輿大樂(新儀改設中和樂/大樂俱在前一日)傳制遣使並同前納采問
名儀但納徵用𤣥纁束帛六馬等物制詞云兹聘某官
某女為皇后命卿等持節行納吉納徵告期禮皇后第
前一日設正副使幕次香案制案節案别設案並同前
受納采問名儀惟更設玉帛案其日正副使至皇后第
于采輿中取節及制書玉帛置案上少候執事先設皇
后冠服諸禮物于正堂六馬陳于堂下禮官一員入正
堂主婚者朝服出見禮官曰奉制聘皇后(新儀無/皇字)遣使
行納吉納徵告期禮主婚者出迎執事舉玉帛案前行
正使于案取納吉納徵制書捧之副使取告期制書及
節捧之次行主婚者後隨(新儀改正使捧節副使/捧納吉納徵告期制書)至正
堂正副使各以制書及節置案上退立案之左右相向
置玉帛案于節案制書案之南引禮引主婚者就拜位
行四拜禮引詣案前跪正使取納吉納徵制書以次宣
訖授主婚者主婚者受制以授執事者執事者跪受置
于北案正使捧圭授主婚者主婚者受圭以授執事者
執事者跪受置于北案副使捧𤣥纁授主婚者主婚者
受以授執事者執事者跪受置于北案副使取告期制
書宣訖授主婚者主婚者受制以授執事者執事者跪
受置于北案主婚者俯伏興平身復位行四拜禮畢正
副使持節出以節置采輿中主婚者出門外請禮從者
及捧幣勞正副使俱同前正副使還至奉天門外以節
授司禮監官捧入復命　制詞大㛰之卜龜筮卿士協
從敬循禮典遣使持節告吉(右納/吉)卿女有貞静之徳稱
母儀之選宜共承天地宗廟特遣使持節以禮納徵(右/納)
(徵/)歲今月良吉日某甲子大婚維宜特遣使持節以禮
告期(右告/期)
　　　納吉納徵告期禮物
𤣥纁紵絲四段(𤣥色二纁色二/)　玉穀圭一枝　金龍
珠翠燕居冠一頂(金簮全/)　燕居服素夾四件紵絲一
件線羅二件銀絲紗一件大帶各色線羅四條　玉革
帶一條(金事件全/)　玉花采結綬一副(金事件全/)　玉
佩玎璫一副(金鈎金事件全/)　玉雲龍霞帔墜頭一個
　金鈒花釧一雙金素釧一雙　金連珠鐲一雙　首
飾一副(天順八年加/)一(副/)　珠面花二副　翠面花二
副　四珠葫蘆環一雙八珠環一雙排環一雙　玉禁
歩一副　青素紵絲滴真珠描金雲龍舄一雙(青羅襪/)
(全/)　珠翠花四朶翠花四朶　珠兒粉十兩　蠟臙脂
二兩(金合二個/)　金鑲合香串一副　金八百兩　花
銀二千六百兩　寶鈔二千錠　白綿五十斤　五様
珍珠二十八兩　紵絲八十疋　銀絲紗八十疋　素
線羅八十疋　大紅素線羅八疋　熟綾八十疋　狀
花絨綿四十段　白生濶土紗八疋　各色熟絹二百
八十疋　各色衣服七十件(紵絲二十件紗十八件羅/)
(二十件綾十二件/)　各色被六床(錦二床紵絲二床綾/)
(二床/)　白絹卧单四條　裁剰紵絲紗羅錦二束　朱
紅漆戧金皮箱三十對　翟服匣一座　朱紅漆栁箱
二對　擎執宫人用衣㡌等件九十六件　紅緑平羅
銷金衣二十四件硬翠竹葉烏紗㡌二十四頂皁麂皮
靴二十四雙鈒花銀束帶二十四條　馬十二匹　大
紅熟絹銷金盖馬袱十二條乘馬四匹囬禮馬八匹金
鞍四副　開合紵絲八疋　木紅熟絹八疋　珠翠花
一朶(抹金銀脚全/)　羊五十二隻　酒三百四十瓶
猪三十二口　鵞六十四隻　末茶六十四袋　圓餅
一千二百個　白麵二百四十袋　膠棗四合　栗子
二合　榛子二合　木弹二合　胡桃二合　響糖四
合　纒椀四合　蓮肉纒四合　杏仁纒四合　􁮓砂
纒四合
　　　發册奉迎
前一日所司設樂儀仗如常儀至期早鴻臚寺設制書
案節案册案寶案于御座前禮部陳鴈及禮物于丹陛
上内官監設采輿于奉天門外陳設皇后鹵簿車輅禮
物于采輿南其傳制遣使並同前納采問名儀但改制
詞云兹册某官某女為皇后命卿等持節奉册寶行奉
迎禮其節及制書册寶用傘盖遮䕶從中門出執事舉
鴈及禮物隨行正副使亦隨行詣皇后第行禮其奉迎
用旗手衛皷吹前導設而不作敎坊司作樂如常是日
内官設皇后幕次于内殿南北向設上與皇后各更服
處于内殿皇后第前一日設正副使幕次于大門外南
向設香案制書案節案册寶案于正門中又設香案制
書案節案于正堂别設案于正堂北(新儀改制案節案/别設案俱設于正)
(堂/北)其日正副使至于采輿中取節及制書册寶至案上
入次少候女官奉皇后首餙禕服入中堂左(新儀改入/中堂右)
内官陳儀仗車輅等物于大門内禮官一員先入主婚
者朝服出見禮官曰奉制册后遣使持節奉册寶行奉
迎禮主婚者出迎執事者舉册寶案前行正副使捧制
書及節次行執事者執鴈及禮物隨入主婚者從行至
正堂正副使置制節于案執事者置册寶案于制案節
案之南册東寶西正使立于案左副使立于案右相向
引禮引主婚者就拜位行四拜禮退立于西南女官以
首飾褘服進皇后内官進皇后儀仗于中堂前設女樂
于堂下作止如常儀司禮監官進前受節册寶正副使
于案取節册寶授之仍前立候内賛二人引捧節册寶
監官入中堂前各置于案皇后具服出閣女官及宫人
擁䕶詣香案前向闕立内賛賛行四拜禮賛宣册賛跪
皇后跪宣册官取册立宣于皇后之左訖賛受册賛搢
圭宣册官以册進授皇后皇后受册以授女官女官跪
受立于西賛宣寶宣寶官取寶立宣于皇后之左訖賛
受寶宣寶官以寶進授皇后皇后受寶以授女官女官
跪受立于西賛出圭賛興又賛四拜禮畢皇后入閤持
節監官由正門出授正副使報受册寶禮畢正使受節
置案上引禮引主婚者詣案前跪正使取奉迎制宣訖
授主婚者主婚者授執事者執事者跪受置于北案執
事者以鴈及禮物進副使以次受之授主婚者主婚者
授執事者執事者皆跪受置于案又賛四拜禮畢正副
使持節出大門外置節采輿中主婚者請禮從者及以
幣勞正副使同前司禮監官嚴整鹵簿復以奉迎禮入
達于女官女官奏請皇后冠服出閤女樂前導宫人擎
執擁䕶自東階下立香案前内執事賛四拜畢請皇后
陞堂南向立主婚者進立于皇后之東西向曰戒之敬
之夙夜無違命畢退立于東階西向母進立于皇后之
西東向施衿結帨曰勉之敬之夙夜無違命畢退立于西
階東向執事奏請乘輿皇后降階陞輿侍從如儀内執
事導從出門奉迎儀仗大樂前行采輿次行正副使隨
行司禮監官擁導皇后鹵簿册寶采輿行宫人乘轎内
官内使䕶衛從大明門中門入文武百官具朝服于承
天門外東西向立班迎候輿入承天門退皇后輿輅至
午門外鳴鐘皷鹵簿止正副使以節授司禮監官先入
復命捧册寶官捧册寶金扇儀仗女樂前導宫人擁䕶
皇后輿由奉天門進内庭幕次捧册寶監官以册寶授
女官皇后出輿由西階進上由東階降迎于庭揖皇后
入内殿内侍請上詣更服處具衮冕女官請皇后詣更
服處更禮服上同皇后詣奉先殿行禮捧册寶女官以
册寶置皇后宫中内官以皇后輿輅鹵簿入午門過御
橋由中右門進皇后宫中
　　　發册奉迎禮物
串五大紅紵絲二疋(天順八年加串五名色紵絲三十/)
(二疋各色熟絹三十二疋花銀四百兩/)　金册一副
金寶一副　冠一頂　首餙一副　翟服一副　大衫
三件紵絲一件羅一件紗一件　鞠衣繡四件紵絲一
件羅二件紗一件　霞帔各色羅繡三副　舄一雙(襪/)
(珍珠全/)　駕一副　鴈一隻(天順八年加一隻/)　羊十
二隻(天順八年加十二隻/)　酒六十瓶(天順八年加六/)
(十瓶/)　膠棗二合(天順八年加二合/)　栗子二合(天順/)
(八年加三合/)　木弹二合(天順八年加二合/)　胡桃二
合(天順八年加二合/)
　　　廟見
是日早内官于奉先殿陳設牲醴祝帛畢候上同皇后
至賛引引就拜位上在東皇后在西行禮如常儀祭畢
還宫
　　　合卺
是日内官先于正宫殿内設上座于東皇后座于西相
向置酒案于正中稍南置四金爵両卺于案上候謁奉
先殿還内侍女官請上與皇后各就更服處上服皮弁
服陞内殿皇后更衣從陞賛請陞座執事者舉饌案于
上與皇后前女官司尊者取金爵酌酒以進飲訖女官
進饌舉饌訖女官再取金爵酌酒以進飲訖進饌舉饌
畢女官以卺盞酌酒合和以進飲訖又進饌舉饌畢内
侍奏禮畢上同皇后興内侍女官執事奏請上與皇后
就更服處易常服皇帝從者餕皇后之饌皇后從者餕
皇帝之饌
　　　朝見兩宫
第二日早上冕服皇后禮服詣某宫俟某宫禮服陞座
賛引引上與皇后詣某宫前宫人以腵脩盤立于皇后
左賛禮賛上與皇后皆四拜執事二人舉案至某宫前
正中宫人以腵脩盤授皇后皇后捧置于案上執事女
官舉案皇后隨案進至某宫前皇后復位賛禮賛上與
皇后皆四拜執事者舉腵脩案徹于西賛禮畢皇后還
宫
　　　謝恩
第三日早上冕服皇后禮服同詣某宫前行八拜禮訖
皇后詣内殿俟上服皮弁服陞座賛引女官引皇后禮
服詣上前就拜位行八拜禮畢皇后還宫陞座引禮引
在内親屬賛八拜禮次引六尚等女官賛八拜禮次引
各監局内官内使行八拜禮畢降座入閣是日上受皇
后謝恩禮畢出具服御奉先殿頒詔布告中外行禮如
常儀
　　　受賀
第四日文武百官具朝服上表慶賀陳設如常儀上具
衮冕御華盖殿親王行八拜禮慶賀次執事官行五拜
三叩頭禮畢鴻臚寺奏請陞殿(新儀改親王行禮畢鴻/臚寺官候王退奏執事)
(官行禮畢/奏請陞殿)導駕官前導百官進表行禮如常儀其親王
行禮畢詣内殿某宫前皇后前俱行慶賀八拜禮出是
日某宫具禮服陞内殿受内外命婦慶賀禮外命婦進
箋如常儀
　　　盥饋
第五日清晨尚膳監具膳羞皇后具禮服詣某宫俟膳
至賛引引皇后詣前賛四拜尚食以膳授皇后皇后捧
膳進于案復位賛四拜賛引引皇后退立于西南俟膳
畢引出還宫
　　　選用宫人
洪武二十九年定　所取女子除富豪不用其餘不問
貧難之家女子年十五二十歳者送進灑埽宫院曬晾
幔褥漿糨衣服造辦飯食許各家父母親送賞銀五十
錠其在京軍民之家有女子及無夫婦人能寫能筭者
不論貧冨醜陋許皆進用賞與前同不許將體氣惡疾
及已曽進到者一概進來
三十五年以補六尚官令禮部出榜不分軍民之家但
有識字婦人年三十至四十願來者有司起送若女子
識字雖容貌醜陋年十七八已上願來者聽一體應付
脚力赴京選用俱本父母親自送來給與賞賜照依所
授品級給俸以厚其家仍免本家雜泛差役其婦人入
宫後年至五十願還鄉者聽女子入宫十數年後有識
字人替用願回鄉及適人者聽從其便女官所管皆宫
中事務不過紀録名數物件而已别無艱難此等識字
婦人若鄉里耆老鄰人舉保出來有賞
嘉靖十三年題准女子選入内庭例應收充女戸者舍
餘于原衞民籍于錦衣衛帶管食粮各止終身不許朦
朧影射差役
　　　皇太子納妃儀
成化二十三年定
　　　納采問名
前期擇日遣官告太廟牲用犢各一用祝文至期前一
日所司設御座于奉先殿鴻臚寺設制案節案于御座
前内官監禮部陳禮物于文樓下敎坊司設中和樂于
殿内至日清晨錦衣衞設鹵簿于丹陛丹墀禮部設采
輿教坊司設大樂俱于奉天門外上具衮冕御華盖殿
鴻臚寺奏執事官行叩頭禮畢請陞殿導駕奉引如常
儀上御奉天殿文武官朝服叩頭訖執事官引正副使
朝服就拜位行四拜禮傳制官奏傳制訖由左門出執
事官舉制案節案亦由左門出傘盖遮䕶置丹墀中道
傳制官宣制曰兹擇某官某女為皇太子妃命卿等持
節行納采問名禮正副使又行四拜禮鴻臚寺奏禮畢
上興引禮引制案節案由奉天門左門出執事官引文
樓下禮物隨出至奉天門外正副使取節制書置采輿
中儀仗大樂前導從二門行出東長安門外正副使易
吉服乘馬隨行詣皇太子妃家行禮皇太子妃家前一
日設正副使幕次于大門外道左南向設香案于正堂
中設制案節案于香案南别設案于香案之北其日正
副使至大門外儀仗大樂分列置采輿于正中設制案
節案于采輿引禮引正副使入幕次執事官陳禮物于
正堂正副使至幕次取節制書置案上禮官一員先入
正堂立于東主婚者朝服出見立于西禮官曰奉制聘
皇太子妃遣使行納采問名禮引禮引主婚者出迎引
禮引正副使捧節及制書先行主婚者隨行至正堂置
節及制書于案正使立于案左副使立于案右引禮引
主婚者就拜位行四拜禮詣案前跪正使取納采制宣
訖授主婚者主婚者受之授執事者置于北案上稍左
副使取問名制宣訖授主婚者主婚者受之授執事者
置于北案上稍右主婚者俯伏興平身執事者舉答問
名表案于主婚者後少西取表授主婚者主婚者受表
跪授正使正使置表于案主婚者俯伏興平身退就拜
位又行四拜禮畢正副使出置表采輿中訖主婚者至
正副使前致詞云請禮從者酒饌畢主婚者奉幣以勞
正副使正副使出主婚者送至大門外正副使進發采
輿于東長安門入至奉天門外以節表授司禮監官奏
聞復命
　　　納采問名禮物
𤣥纁紵絲二疋(𤣥/)一(疋纁一疋用紅緑羅銷金束子六/)
(個/)　金六十兩　珍珠十兩(用紅緑紗銷金袋二個/)
花銀六百兩　各色紵絲四十疋(用紅緑羅銷金束子/)
(一百二十個/)　裏絹四十疋　大紅羅四疋(用紅緑羅/)
(銷金束子十二個/)　生紗四疋(用紅緑銷金束子十二/)
(個/)　綿臙脂一百個金花臙脂二兩(用抹金合一對計/)
(六兩重/)　鉛粉二十袋計一十兩重(用紅緑羅銷金袋/)
(兩個/)　北羊六牽(用紅緑羅銷金盖袱六條并牽羊紅/)
(麻索六條/)　豬四口　鵞二十八隻　酒一百二十瓶
(用紅緑羅銷金小盖袱一百二十條每條墜角銅錢四/)
(個/)　圓餅一百二十個(用紅花紙貼面/)　末茶一十二
袋(用紅緑羅銷金袋一十二個/)　棗二合　栗二合
胡桃二合　木弹二合　白熟米四石(作八合每合上/)
(用/)　染紅米二升　麵六十袋(用紅紙花貼面/)　媒人
紵絲二疋(用紅緑羅銷金束子六個/)　裏絹二疋開合
紵絲二疋(用紅綠羅銷金束子六個/)裏絹二疋　珠翠花一朶
　以上禮物媒人并内官一員送至妃家媒人就引妃
　家囬奉禮物從東華門入如命官則皇帝前復命外
　命婦則皇后前復命
　　　納徵告期册封
先期一日遣官告太廟所司設制案節案册案妃冠服
禮物中和樂至日清晨設鹵簿采輿大樂傳制遣使禮
儀並同前納采問名儀但設妃儀仗車輅于左順門外
候禮物過隨行又改制詞云兹擇某官某女為皇太子
妃命卿等持節行納徵告期册封禮皇太子妃家前一
日設正副使幕次香案制案節案册案玉帛案並同前
受納采問名儀但納徵用𤣥纁束帛穀圭八馬等物其
日正副使至皇太子妃家于采輿中取節制書册玉帛
置于案少候執事先設皇太子妃冠服諸禮物于正堂
八馬陳于堂下禮官一員先入正堂主婚者朝服出見
禮官曰奉制封皇太子妃遣使行納徵告期册封禮主
婚者出迎執事舉玉帛册案前行正使于案取節及納
徵制書副使取告期制書捧之以次行主婚者後隨至
正堂正副使各以節制書置于案退立于案之左右東
西向置玉帛册案于制書案之南引禮引主婚者就拜
位行四拜禮引詣案前跪正使取納徵制書宣訖授主
婚者主婚者受之以授執事者執事者跪受置于北案
正使捧圭授主婚者主婚者受之以授執事者執事者
跪受置于北案副使捧纁授主婚者主婚者受之以授
執事者置于北案畢副使取告期制書宣訖授主婚者
主婚者受之以授執事者置于北案主婚者俯伏興平
身復位行四拜禮畢正副使入次少候女官捧皇太子
妃首餙冠服入中堂左内官陳儀仗車輅等物于大門
之内女官以首飾冠服進皇太子妃内官進皇太子妃
儀仗于中堂前司禮監官進前受節册正副使于案取
節册授之仍前立候内官二人引捧節册監官入中堂
前各置于案皇太子妃具服出閤女官及宫人擁䕶詣
香案前向闕立賛禮女官賛行四拜禮賛宣册賛跪皇
太子妃跪宣册女官取册立宣于妃左訖賛受册賛搢
圭宣册官以册進授皇太子妃妃受册以授女官女官
跪受于右立于西賛出圭興四拜禮畢皇太子妃入閤
持節監官由正門出授正副使報受册禮畢正副使出
大門外置節采輿中主婚者請禮從者及以幣勞正副
使正副使還至奉天門外以節授司禮監官捧入復命
　　　納徵禮物
玉穀圭一枝(裹玉圭錦袋二件盛玉圭創金雲鳯朱紅/)
(木匣一個内錦褥一片/)　𤣥纁紵絲四疋(𤣥二疋纁二/)
(疋用紅緑羅銷金束子一十二個/)　珠翠燕居冠一頂
(冠盖全/)冠上大珠博鬢結子等項全金鳯二個金寶鈿
花二十七個金簮一對冠上珊瑚鳯冠觜一副　大衫
素夾三件大紅紵絲一件大紅線羅一件大紅銀絲紗
一件　燕居服四件大紅紵絲一件大紅線羅一件青
線羅一件大紅素紗一件　大帶四條(内大紅線羅三/)
(條青線羅一條/)　玉革帶一條玉事件九件金事件三
件　玉花采結綬一副紅緑線羅采結大紅線羅繫帶
采結上玉綬花一個綬帶上玉墜珠六顆綬帶上金垂
頭花板四片金葉兒六個　白玉鈎碾鳯文佩一副玉
事件二十件(串珠全/)金鈎二個　紅羅銷金夾袱大小
五件(包燕居服及玉革帶用/)　珠翠面花四副珠翠花
四枝(金脚八錢重/)　金脚四珠環一雙(金脚五錢重/)梅
花環一雙(金脚五錢重/)　金鈒花釧一䨇(二十両重/)金
光素釧一雙(二十両重/)　金龍頭連珠鐲一雙(一十四/)
(両重/)金八寶鐲一雙(八両重外寶石一十四塊/)　金二
百両(九成色一百両八成色一百両/)　花銀一千両
珍珠十六両(用紅緑紗銷金袋二個/)　寶鈔四千貫
乘馬八匹(紅籠頭錦韉八副/)　各色紵絲六十疋(用紅/)
(緑羅銷金束子一百八十個/)　各色綾六十疋(用紅緑/)
(羅銷金束子一百八十個/)　各色紗六十疋(用紅緑羅/)
(銷金束子一百八十個/)　各色羅六十疋(用紅緑羅銷/)
(金束子一百八十個/)　各色錦四十段(用紅緑羅銷金/)
(束子一百二十個/)　大紅羅六疋(用紅緑羅銷金束子/)
(一十八個/)　　生紗六疋(用紅緑羅銷金束子一十八個/)
　各色絹三百疋　白綿三十八斤　各色衣服五十
三件紵絲十八件羅十七件紗八件綾十件　各色被
六牀綿二牀紵絲二牀綾二牀　白絹卧单四條　朱
紅戧金皮箱十五對朱紅漆栁箱二對　臙脂二合二
両重(金合一對一十両重/)　鉛粉二十袋一十両重(用/)
(紅緑羅銷金袋二個/)　北羊四十牽(用紅緑羅銷金盖/)
(袱四十/)個(牽羊紅麻䋲四十條/)　豬二十口　鵞四十
隻　酒二百四十瓶(用紅緑羅銷金盖袱二百四十條/)
(每條墜角折二銅錢四個/)　末茶四十袋(用紅緑羅銷/)
(金袋四十個/)　響糖二合　芝麻纒糖二盒茶纒糖二
盒砂仁纒糖二盒胡桃纒糖二盒　木弹二盒　蜜煎
二盒　棗子二盒　乾葡萄二盒　胡桃二盒　圓餅
六百個(用紅紙花貼面/)　白麵一百二十袋(用紅紙花/)
(貼面/)　紅紗罩盝大小一十二個　開合紵絲八疋(用/)
(紅緑羅銷金束子/)二(十四個/)　紅絹八疋　珠翠花一
朶　媒人紵絲一十二疋(用紅緑羅銷金束子三十六/)
(個/)
　　　發册禮物
金册一副(両葉計足色金一百両重每葉髙一尺二寸/)
(闊五寸周尺/)　藉册錦一片(紅絹裏/)　聨貫册葉用紅
緑縧　墊册錦褥一個(紅絹裏/)　裹册紅羅銷金小夾
袱一條　渾金灑粉雲鳯册盝一個(内用紅紵絲發襯/)
(花銀釘鉸一副一両二錢重嵌金絲鐵鎻鑰一副/)　覆
盝紅羅銷金大夾袱一條　九翬四鳯冠一頂首餙一
副冠上大花九樹小花九樹寶鈿九個翠雲博鬢描金
珠皁羅額珠眉心珠牌環金冠上金鳯四個牌環脚一
雙　翟衣三套(描金雲鳯沉香色木匣一個銅鎻鑰索/)
(扛全/)青紵絲繡翟衣一件青紵絲繡蔽膝一件玉色線
羅中单一件(紅緑襈/)青紗繡翟衣一件青紗繡蔽膝一
件玉色紗中单一件　霞帔三副　青紅線羅銷金大
帶一條上有青紵絲副帶一條　五色綿錦綬一副上
有玉環二個青紅羅采結全　白玉鈎碾鳯文佩一副
玉事件二十件(串珠金/)金鈎子并圏二箇五色綿錦襯
一副　白玉革帶一副(青紵絲裏鞓描金文翟文/)玉事
件一十件金事件五件　青紵絲舄一雙(上有珠六顆/)
　青羅韈一雙　紅羅銷金夾袱大小五條(包裹翟衣/)
(玉佩玉帶等用/)　鳯轎一乘錦坐褥一個錦踏褥一個
紅交牀一把(紅穿縧全/)紅簾一扇(青羅銷金沿邊繡帶/)
(全/)紅羅銷金轎衣一件(瀝水頂罩全/)采結四串抹金銀
香圓寶盖四副(計八件共花銀一十六両/)　紅油絹銷
金雨轎衣一件(瀝小頂罩全/)　女轎夫衣袍一十六領
汗袴一十六副銅束帶一十六條花紗㡌一十六頂紅
錦布䩺鞵一十六雙　儀仗　紅杖二　清道旗二
絳引旛二　㦸氅二　戈繡旛二　□繡旛二　班劒
二(結子絹袋全/)　儀刀二(結千紅絹袋全/)　梧杖二(絹/)
(袋全/)　鐙杖二(絹袋全/)　立𤓰二(絹袋全/)　卧𤓰二(絹/)
(袋全/)　骨朶二(絹袋全/)　斧二　響節四(絹袋全/)　紅
繡傘一把(絹袋全/)　青方傘二把(絹袋襻全/)　紅繡團
扇四把(絹袋全/)　青繡團扇四把(絹袋全/)　紅紗燈籠
四個(竿全/)　拂子二(結子全/)　坐障一(竿全/)　行障二
(竿全/)　抹金交椅脚踏一副(除木外計花銀一百兩重/)
(搭座踏褥結子全/)　抹金銀水罐一個(六十兩重/)　抹
金銀水罐一個(六十兩重/)　抹金銀唾壺一個(一十六/)
(兩重/)　抹金銀唾盂一個(一十六兩重/)　抹金銀香爐
一個(一十六兩重/)　抹金銀香合一個(一十六兩重/)
擎執宫人　銷金羅袍一十四領抹金鈒花銀帶一十
四條翠花紗㡌一十四頂皁麂皮靴一十四雙
　　　催妝禮物
北羊四牽(紅緑絹銷金盖袱四條/)　酒四十瓶(紅緑羅/)
銷(金盖瓶袱四十條毎條墜角折二銅錢四個/)　果四
合(用花八枝/)　以上禮物内官一員送至妃家
　　　醮戒
先期一日所司設皇太子幕次于中左門前丹墀内設
皇太子受醮戒位于御座南北向設皇太子拜位于丹
陛上北向設賛禮二人位于皇太子丹陛上拜位之北
東西相向知班二人位于賛禮之南東西相向設酒饌
案于醮戒位之東稍北設司爵司饌各二人位于案之
南西向執膳内官先備金爵果合以候是日早鴻臚寺
賛引二人具朝服并東宫侍從官先入至文華殿門前
候皇太子出行叩頭禮賛引二人及侍從官導從繇奉
天左門入至幕次具衮冕以候皷三嚴上服通天冠絳
紗袍出鴻臚寺請陞殿上御奉天殿樂作警蹕文武官
盛服行叩頭禮分班列侍如常儀樂止賛引及侍從官
導引皇太子出幕次至東陛下侍從官止賛引導引皇
太子由東階陞至丹陛拜位北向立賛禮賛鞠躬四拜
興平身賛引導引皇太子由奉天殿左門入就醮戒位
北向立司爵斟酒以進導引賛跪皇太子跪賛搢圭賛
受爵司爵者以爵立授皇太子皇太子啐酒訖以爵授
内使内使跪受爵退置于案司饌者以果合跪進皇太
子皇太子取少許食訖司饌者興以果合退置于案賛
出圭賛恭聽戒命上命之曰往迎爾相承我宗事朂帥
以敬皇太子曰臣謹受命賛俯伏興平身賛復位賛引
仍導由左門左至丹陛上拜位立定賛禮賛鞠躬四拜
興平身賛禮畢樂作警蹕上降座還宫樂止賛引導皇
太子由東陛降丹墀東宫内外官皆導從由奉天左門
出午門外幕次易服
　　　妃受醮戒
親迎日妃家先于祠堂陳設祭物妃服燕居冠服妃父
母率妃詣祖宗前行禮奠酒讀祝禮畢執事者具酒饌
于内進妃飲食訖父母坐于正堂女執事引妃詣父母
前各四拜父命之曰爾往大内夙夜勤慎孝敬母違母
命之曰爾父有訓爾當敬承妃聽受訖次詣諸尊長行
禮畢改服翟衣以俟
　　　親迎
是日早先設皇太子幕次及儀仗奠鴈并所乘輅教坊
司大樂及隨侍官舍侍衞官軍俱于午門外妃家先設
皇太子幕次于中門之外南向設香案奠鴈案于中堂
皇太子受醮戒訖賛引導引至午門外幕次易皮弁服
訖賛引跪請陞輅皇太子陞輅執鴈者後隨樂作儀從
先導隨侍官舍官軍導從由東長安門至妃家門外賛
引跪請皇太子降輅導引至幕次禮官一員先入至正
㕔立于東西向主婚者具朝服出見立于西東向禮官
曰皇太子奉制行親迎禮引禮二人具服引主婚者迎
皇太子于幕次之外内官二員具服引皇太子出幕次
主婚者請皇太子入中堂皇太子先行内官具服捧鴈
隨入主婚者後行至中堂主婚者進立于堂中之左妃
母立于堂中之右東西相向皇太子至中堂女執事二
人引妃出房立于妃母之下内官引皇太子至案前内
官捧鴈跪進皇太子皇太子以鴈奠于案内官引皇太
子稍退近東西向立主婚者詣鴈案前行八拜禮退復
位執事者徹案引禮内官導皇太子先行至中門女轎
夫舉鳯轎至于中門之内内官具妃儀仗于中門之外
女執事引妃出内官跪請皇太子詣轎所啟請揭簾妃
陞轎内官啟請皇太子陞輅前行妃具儀仗從後行由
東長安門進至午門外車駕儀仗侍衞官舍官軍俱止
妃儀仗入左順門内候内官跪請皇太子降輅導引入
幕次候妃至轎止内官跪請皇太子揭簾妃降轎皇太
子先行内執事以帷幕擁䕶妃後行俱歩入左順門内
官跪請皇太子乘輿先行女官跪請皇太子妃陞轎後
行至宫門外皇太子降輿候妃至女官跪啓請皇太子
妃降轎入幕次候行合卺禮
　　　親迎禮物
活雁一對
　　　合卺
其日内官先于皇太子内殿外設妃幕次設皇太子座
于殿東西向設妃座于西東向各設拜位于座之南設
酒案于正中稍南置兩爵兩卺于案上皇太子至宫門
外降輿入候于内殿門外之東西向妃降轎女官以帷
幕擁䕶導引入幕次整飾訖導引至内殿門西東向賛
引二人導皇太子前陞殿女官二人導妃隨陞賛請就
拜位皇太子與妃各就拜位賛皇太子兩拜妃四拜賛
請陞座皇太子與妃皆陞座女執事二人舉饌案進于
皇太子及妃之前女官司尊者取金爵酌酒以進皇太
子與妃各受爵飲訖女官進饌皇太子與妃皆舉饌訖
女官再以金爵進酒皇太子與妃飲訖女官進饌皆舉
饌訖女官再以卺盞酌酒合和以進皇太子與妃皆飲
訖又進饌皇太子與妃皆舉饌凡三舉酒饌畢執事者
徹饌案賛皇太子與妃興就拜位相向賛兩拜如前儀
畢皇太子從者餕妃之饌妃從者餕皇太子之饌皇太
子從者導皇太子入宫更禮衣妃從者及女官導妃入
宫易常服
　　　朝見兩宮
第二日清晨皇太子冕服妃翟衣女官賛引各啓請出
宫至某宫門外俟某宫服燕居服陞座賛引引皇太子
及妃自左門入皇太子先入妃從之賛禮賛詣某宫前
皇太子立于東妃立于西宫人以腵脩盤立于妃之右
賛皇太子與妃皆四拜執事二人舉案至某宫前宫人
以腵脩盤授妃妃捧盤置于案執事者舉案妃隨案進
至某宫前妃復位賛皇太子與妃皆四拜興執事者徹
腵脩案于東賛禮畢引皇太子與妃出詣上位宫前俟
上位具常服陞座賛引引皇太子及妃自左門入詣上
位前進棗栗盤行禮同前畢詣皇后宫進腵脩盤行禮
同前畢賛引引皇太子及妃出是日賜皇太子與妃宴
　　　盥饋
第三日清晨妃服翟衣賛引引妃至某宫由左門入俟
膳至賛引引妃至前賛四拜尚食以膳授妃妃捧膳置
于案復位又賛四拜禮賛引引妃退立于西南俟膳畢
引妃出陞轎詣乾清宫門外降轎由左門入俟膳至賛
引引妃詣上位前并皇后前禮俱同
　　　廟見
第四日内官于奉先殿陳設牲醴祝帛賛引二人引皇
太子二人引妃至奉先殿詣德祖𤣥皇帝皇后神御前
賛皇太子與妃皆四拜賛跪皇太子跪妃亦跪賛搢圭
皇太子搢圭賛進帛執事者跪進于皇太子右賛獻帛
皇太子受帛以獻授執事者賛奠帛執事者以帛奠于
神御前賛進爵執事官以爵跪進于右賛獻爵皇太子
受爵以獻授執事者賛奠爵執事者以爵奠于神御前
賛俯伏興皇太子俯伏興妃亦興賛復位賛皇太子與
妃皆兩拜平身次詣各神御禮同前賛詣讀祝位皇太
子與妃詣讀祝位賛跪皇太子跪妃亦跪讀祝訖賛俯
伏興平身皇太子俯伏興平身妃亦興賛復位賛皇太
子與妃皆兩拜平身賛執事者捧祝帛各詣燎所賛詣
燎位賛禮畢引禮引皇太子及妃還宫
　　　慶賀
是日早上具皮弁服御華盖殿執事官行禮奏請陞殿
導駕樂作陳設如常儀文武百官具朝服先行四拜禮
鴻臚寺官詣丹陛上跪致詞曰某官臣某等恭惟皇太
子嘉禮既成益綿宗社隆長之福臣某等不勝欣忭之
至謹當慶賀又四拜禮畢上起易服賜宴羣臣如冬至
正旦之儀其日命婦慶賀皇太后行禮致詞如前但致
詞前稱某夫人妾某氏等末稱妾某氏等禮畢慶皇后
禮同前但改致詞曰皇太子嘉聘禮成益綿景福餘並
同禮畢皇太后賜宴
　　　供用器皿
金器　壺瓶一對(六十兩重/)　酒注一對(六十兩重/)
盂子一對(二十兩重/)　贄禮盤二面(六十兩重/)　盤盞
二副(二十兩重/)　託裏胡桃木椀四個(六十四兩重/)
楞邊胡桃木託四個(五兩重/)　託裏胡桃木鍾子二對
(一十一兩重/)　撒盞一對八(兩重/)　葫蘆盤盞一副一
(十兩重/)　茶匙一雙一(兩重/)　匙一雙(五兩重/)　箸二
雙(五兩重/)
銀器　壺瓶二把(共五十兩重/)　果合一對(一百六十/)
(兩重/)　汁瓶二把(共五十兩重/)　茶瓶一對(五十兩重/)
　湯鼓四個八(十兩重/)　按酒楪一十二個(四十二兩/)
(重/)　果楪一十二個(三十兩重/)　茶楪一十二個(二十/)
(四兩重/)
　　　親王婚禮
洪武二十六年定
　　　納徵
前一日尚寶司陳設御座于奉天殿内官監禮部設冠
服首飾金銀段疋等儀物于文樓下教坊司設中和樂
于殿内其日清晨錦衣衛設儀仗于丹陛丹墀之東西
教坊司設大樂于丹陛之東西北向及設樂于午門外
設䕶衛將軍文武官執事官如常儀儀禮司設百官侍
立位于文武樓南設玉帛案于殿内之東皷三嚴文武
官具朝服至侍立位東西相向鐘聲止儀禮司跪奏請
陞殿皇帝具皮弁服導駕奉引如常儀樂作陞座樂止
鳴鞭訖序班舉玉帛案置殿中引正使副使入就拜位
賛鞠躬樂作賛四拜興平身樂止承制官詣御前跪承
制俯伏興由東門稍東出序班舉玉帛案隨之置丹墀
中道承制官稱有制賛禮賛跪宣制曰今聘某官某女
為某王妃命卿等行納徵禮賛禮賛俯伏興樂作四拜
平身樂止儀禮司奏禮畢駕興樂作鳴鞭樂止引禮引
玉帛案繇奉天門東門及午門東門出置玉圭𤣥纁于
采輿執事官引文樓下儀物繇午門東門出以次陳列
正副使行至御橋外易服乘馬至妃家妃家前一日設
正副使幕次于大門外道左南向設香案于正堂中設
受玉帛案于香案之南其日禮物至妃家引禮捧玉圭
𤣥纁先行正副使隨之至幕次執事者陳禮物及冠服
等物于正堂捧玉帛者俟于幕次東西向禮官一員先
入至正堂立于東西向主婚者出見立于西東向禮官
曰奉制命正使某官某副使某官某為某王行納徵禮
引禮引主婚者出迎引禮引正使捧玉圭副使捧𤣥纁
先行主婚者隨行引禮引至正堂置玉圭𤣥纁于案正
使立于案之左西南向副使立于案之右東南向賛禮
引主婚者就拜位賛鞠躬四拜興平身賛詣前跪賛捧
圭正使捧玉圭授主婚者主婚者受玉圭以授執事者
執事者跪受興置于案賛捧帛副使捧𤣥纁授主婚者
主婚者受𤣥纁以授執事者執事者跪受興置于案賛
主婚者俯伏興平身賛復位賛四拜興平身禮畢正副
使出主婚者至正副使前致詞云請禮從者酒饌畢主
婚者捧帛以勞正副使正副使出主婚者送至門外正
副使詣皇帝前復命妃家囬儀從西華門入内官監監
官奏
　　　定親禮物
金五十兩　珍珠一十兩(用紅緑紗銷金袋二個/)　花
銀四百兩　各色紵絲四十疋(用紅緑羅銷金束子一/)
(百二十個/)　大紅羅二疋(用紅緑羅銷金束子六個/)
生紗二疋(用紅緑羅銷金束子六個/)　裏絹四十疋
綿臙脂一百個金花臙脂二兩(用抹金花銀合一對計/)
(六兩重/)　鉛粉二十袋計一十兩重(用紅緑羅銷金袋/)
(一個/)　北羊四牽(用紅緑絹銷金盖袱四條并牽羊紅/)
(麻索四條/)　豬二口　鵞二十隻　酒八十瓶(用紅緑/)
(羅銷金小盖袱八十條毎條墜角折二銅錢四個/)　圓
餅八十箇(用紅紙花貼面/)　末茶一十袋(用紅緑羅銷/)
(金袋一十個/)　果六合　白熟米二石(作四合毎合上/)
(用染紅米二升/)　麵四十袋(用紅紙花貼面/)　媒人紵
絲二疋(用紅緑羅銷金束子六個/)　裏絹二疋　開合
紵絲一疋(用紅緑羅銷金束子三個/)　裏絹一疋
　以上禮物媒人并内官一員送至妃家媒人就引妃
　家回奉禮物從西華門入如命官則皇帝前復命外
　命婦則皇后前復命
　　　納徵禮物
玉穀圭一枝　裹玉圭錦袋二件盛玉圭戧金雲鳯硃
紅木匣一箇内錦褥一片　𤣥纁紵絲五疋(𤣥三疋纁/)
(二疋用紅緑羅銷金束子十五箇/)　珠翠燕居冠一頂
(冠盝全/)冠上大珠博鬢結子等項全金鳯二個金寶鈿
花二十七箇金簮一對冠上珊瑚鳯冠觜一副　燕居
服四套大紅紵絲一件大紅線羅一件大紅素紗一件
青線羅一件　大帶四條内大紅線羅三條青線羅一
條　玉革帶一副玉事件九件金事件三件　玉花綵
結綬一副(紅緑線羅采結大紅線羅繫帶/)采結上玉綬
花一箇綬帶上玉墜珠六顆綬帶上金垂頭花板四片
金葉兒六箇　白玉鈎碾鳯文佩一副玉事件二十件
(串珠全/)金鈎二箇　紅羅銷金夾袱大小五條(包燕居/)
(服及玉革帶等用/)　珠面花四副珠花四枝(金脚八錢/)
(重/)　金脚四珠環一雙(金脚五錢重/)梅花環一雙(金脚/)
(五錢重/)　鈒金花釧一雙(二十兩重/)金光素釧一雙(二/)
(十兩重/)　金龍頭連珠鐲一雙(一十四兩重/)金八寶鐲
一雙(八兩重外寶石一十四塊/)　金四百兩(九成色二/)
(百兩八成色二百兩/)　花銀一千六百兩　珍珠二十
四兩(用紅緑紗銷金袋二個/)　寶鈔五千貫　乘馬四
匹(紅籠頭錦韀四副/)　各色紵絲六十疋(用紅緑羅銷/)
(金束子一百八十個/)　各色綾六十疋(用紅緑羅銷金/)
(束子一百八十個/)　各色紗六十疋(用紅緑羅銷金束/)
(子一百八十個/)　各色羅六十疋(用紅緑羅銷金束子/)
(一百八十個/)　　各色錦六十疋(用紅緑羅銷金束子一/)
(百八十個/)　大紅羅四疋(用紅緑羅銷金束子一十二/)
(個/)　生紗四疋(用紅緑羅銷金束子一十二個/)　各色
絹三百疋　白綿二十斤　臙脂二合二兩重(金胭脂/)
(合一對一十兩重/)　鉛粉二十袋一十兩重(用紅緑羅/)
(銷金袋二個/)　北羊三十二隻(用紅緑絹銷金盖袱三/)
(十二條牽羊紅麻索三十二條/)　豬一十六口　鵞三
十二隻　酒二百瓶(用紅緑羅銷金盖袱二百條毎條/)
(墜角折二銅錢四個/)　末茶三十二袋(用紅緑羅銷金/)
(袋三十二個/)　栗二十合　響糖二合　芝麻纒糖二
合　茶纒糖二合　砂仁糖二合　胡桃纒糖二合
木弹二合　蜜煎二合　棗子二合　乾葡萄二合
胡桃二合　圓餅六百箇(用紅紙花貼面/)　白麵一百
二十袋(用紅紙花貼面/)　紅紗罩盝大小一十二箇
媒人紵絲一十二疋(用紅緑羅銷金束子三十六個/)
開合紵絲八疋(用紅緑羅銷金束子二十四箇/)
　　　發册命使
其日清晨内官監錦衣衛尚寶司教坊司文武執事等
官于奉天殿陳設如納徵儀儀禮司設册案于殿内之
東承制官持節官位于殿内之東西向設正使副使拜
位于丹墀正使在東副使在西錦衣衛設盖册黄傘一
于殿門外禮部陳設采輿于午門外内官陳王妃鳯轎
儀仗于采輿之南鼓三嚴引禮引文武官入就侍立位
鐘聲止儀禮司跪奏請陞殿皇帝服皮弁服導駕官奏
引如常儀樂作陞座樂止捲簾鳴鞭訖引禮引正副使
各就拜位賛禮賛鞠躬樂作賛四拜興平身樂止承制
官詣御前跪承制俯伏興繇東門稍東出持節官舉節
舉册官舉案隨行亦由東門稍東出校尉擎傘遮䕶册
行至丹墀御道中持節官立于案東西向傳制官稱有
制賛禮唱跪宣制曰今册某官某女為某王妃命卿等
持節行禮賛禮賛俯伏興鞠躬四拜興平身樂止持節
官以節授正使引禮引節册及正副使繇東道至奉天
門東門出至午門外置册于采輿儀禮司官奏禮畢駕
興樂作百官捲班以次出儀仗鳯轎前行引禮引節及
采輿正副使隨行過御橋易服持節正副使俱上馬至
妃家行册禮
　　　册至妃家
是日妃家先設幕次于大門之外南向設香案于正㕔
册使至引禮引正副使至幕次禮官先入見主婚者禮
官曰奉制命正使某官某副使某官某持節行册禮主
婚者出迎引禮引正使持節副使捧册入主婚者隨行
至正㕔正副使立于香案東南向引禮引主婚者至拜
位賛禮賛鞠躬四拜興平身退立于西南引禮引接册
内官詣前賛禮賛舉册副使以册授内官内官跪受訖
賛禮賛請詣中堂行禮内使二人引捧册内官入中堂
正副使仍前立候内官出告行禮畢正使副使以節出
主婚者請禮正副使如納徵儀其日妃家陳設香案于
中堂設册案于香案之南設妃拜位于册案之南妃服
翟衣訖俟内官捧册入置于案賛禮女官一員居東一
員居西在妃拜位前相向立宣册女官展册女官立于
東引禮女官二員分左右引妃出房至册案前拜位女
使執事者立于西賛禮女官賛四拜興宣册女官稱有
制女官賛跪妃跪賛宣册宣册女官詣册案前取册立
宣于香案東女官宣册訖以册入于盝賛受册宣册官
捧册立授妃妃受册女官賛以册授執事者妃以册授
女使女使跪受興置于案女官賛妃興又賛四拜禮畢
内官出告正副使行禮畢執事者徹香案册案設妃座
引禮請妃陞座衆命婦及應賀者序立于庭北向賛四
拜禮畢妃降座
　　　發册禮物
金册一副(兩葉計足色金一百兩重毎葉髙一尺二寸/)
(濶五寸周尺/)　籍册錦一片(紅絹裏/)　聨貫册葉用紅
絲縧裹墊册錦褥一箇(紅絹裏/)　裹册紅羅銷金小夾
袱一條　渾金瀝粉雲鳯册盝一箇(内用紅紵絲發襯/)
(花銀/)釘鉸一(副一兩二錢重嵌金緑鐵鎻鑰一副/)　覆
盝紅羅銷金大夾袱一條　九翬四鳯冠一頂　冠上
大花九樹小花九樹寶鈿九箇翠雲博鬢描金珠皁羅
額珠眉心珠牌環金冠上金鳯四箇牌環脚一雙　翟
衣三套(描金雲鳯沉香色木匣一箇銅鎻鑰索扛全/)
青紵絲繡翟衣一件青紵絲繡蔽膝一件玉色線羅中
單一件(紅緑襈/)　青線羅繡翟衣一件青線羅繡蔽膝
一件玉色線羅中單一件(紅緑襈/)　青紗繡翟衣一件
青紗繡蔽膝一件玉色紗中單一件(紅緑襈/)　青紅線
羅銷金大帶一條上有青紵絲副帶一條　五色線錦
綬一副上有玉環二箇青紅羅采結全　白玉鈎碾鳯
文珮一副玉事件二十件(串珠全/)金鈎子并圏二箇五
色線錦襯一副　白玉革帶一副(青紵絲裹鞓描金文/)
(翟文/)玉事件一十件金事件五件　青紵絲舄一雙(上/)
(有珠六顆/)　青羅韈一雙　紅羅銷金夾袱大小五條
(包裹翟衣玉佩玉帶等用/)　鳯轎一乗　錦坐褥一箇
　錦踏褥一箇　紅交牀一把(紅穿絛全/)　紅簾一扇
(青羅銷金沿邊繡帶全/)　紅羅銷金轎衣一件(瀝水頂/)
(罩全/)　紅油絹銷金雨轎衣一件(瀝水頂罩全/)　采結
四串抺金銀香圓寶盖四副(計八件共花銀一十六兩/)
　女轎夫衣袍一十六領汗袴一十六副銅束帶一十
六條花紗㡌一十六頂紅綿布䩺鞵一十六雙　儀仗
　紅杖二　清道旗二　絳引旛二　㦸氅二　班劒
二(結子絹袋全/)　儀刀二(結子絹袋全/)　梧杖二(絹袋/)
(全/)　鐙杖二(絹袋全/)　立𤓰二(絹袋全/)　卧𤓰二(絹袋/)
(全/)　骨朶二(絹袋全/)　嚮節四(絹袋全/)　紅繡傘一把
(絹袋全/)　青方傘二把(絹袋襻全/)　紅繡團扇四把(絹/)
(袋全/)　青繡團扇四把(絹袋全/)　紅紗燈籠四箇(竿全/)
　拂子二箇(結子全/)　坐障一(竿全/)　行障二(竿全/)
抹金交椅脚踏一副(除木外計花銀一百兩重搭座踏/)
(蓐結子全/)　抹金銀水鑵一箇(六十兩重/)　抹金銀水
盆二箇(六十兩重/)　抹金銀唾壼一箇(一十六兩重/)
抺金銀唾盂一箇(一十六兩重/)　抺金銀香爐一箇(一/)
(十六兩重/)　抹金銀香合一箇(一十六兩重/)　擎執宫
人銷金羅袍一十四領抺金鈒花銀帶一十四條翠花
紗㡌一十四頂皁麂皮靴一十四雙
　　　催妝禮物
北羊二隻(紅緑絹銷金葢袱二條/)　酒二十瓶(紅緑羅/)
(銷金盖瓶袱二十條毎條墜角折二銅錢四箇/)　果二
合(用花四枝/)　以上禮物内官一員送至妃家
　　　鋪房
妃家于親迎前擇日將房奩牀帳等物至王府鋪房禮
部預先奏知至日妃家備皷樂迎引從午門東角門入
鼓樂至于闕西妃母或親戚入内陳設
　　　醮戒
其日内官監設上位中宫御座于宫中設大樂儀仗于
丹陛之東西執膳内官先備酒金爵果合以俟上位服
皮弁服中宫燕居服出樂作陞座樂止王服衮冕賛引
引王由殿東門入詣上位前賛禮賛鞠躬樂作賛四拜
興平身樂止執事者以爵斟酒立于御前之東賛禮賛
王詣前跪賛搢圭賛受爵執事者以爵立授王王受爵
飲訖以爵授執事者執事者跪受以退賛禮賛出圭恭
聽戒命隨㫖意致戒辭王聽戒辭訖賛俯伏興平身復
位賛鞠躬樂作賛四拜興平身樂止賛禮引王詣中宫
前禮同賛禮畢引禮引王出釋衮冕具皮弁服行親迎
禮
　　　妃家醮戒
親迎日妃家先于祠堂陳設祭物妃服燕居冠服妃父
母同妃詣祖宗前奠酒讀祝禮畢執事者具酒饌命妃
飲食訖父母坐于正堂女執事引妃詣父母前各四拜
父母隨意致戒辭妃聽受訖次辭諸尊長禮畢改服翟
衣以俟
　　　親迎
其日儀衛司先設王儀仗象輅于承天門外妃家先設
王幕次于中門之外設香案帛案于正堂之中是日王
受命訖引禮引王繇午門東門出典儀具服跪請陞輅
王陞輅儀從前導過御橋樂作至妃家門外引禮跪請
王降輅導引至幕次禮官一員先入至正㕔立于東西
向主婚者出見立于西東向禮官曰某王奉制行親迎
禮引禮二人具服引主婚者迎王于幕次之外内官二
員具服引王出幕次主婚者請王入中堂王先行主婚
者後隨内官具服捧禮物入至于中堂主婚者進立于
堂中之左妃母立于堂中之右東西相向王至中堂女
執事二人引妃出房立于妃母之下内官引王至案前
内官捧帛進王王以帛置于案内官引王稍退近東西
向立賛禮引主婚者詣帛案前行八拜禮退復位執事
者徹案引禮内官導王先出女轎夫舉鳯轎至于中門
之内内官具妃儀仗于中門之外女執事引妃出内官
跪啓請王詣轎所啓請掲簾妃陞轎内官啓請王陞輅
前行妃具儀從後行王至承天門外降輅候妃至内官
跪啓請王揭簾妃降轎王先行至内釋皮弁服具衮冕
至奉天殿前候妃入午門陞轎將至奉先殿降轎行廟
見禮
　　　廟見
是日内官于奉先殿陳設牲醴祝帛訖毎廟豬一羊一
帛二共一篚祝共一賛引二人引王二人引妃至奉先
殿詣德祖𤣥皇帝皇后神御前王在東妃在西賛王與
妃皆兩拜賛跪王跪妃亦跪賛搢圭王搢圭賛進帛執
事者以帛跪進于王右賛受帛王受帛以授執事者賛
奠帛執事者以帛奠神御前賛進爵執事者以爵跪進
于王右賛受爵王受爵以授執事者賛獻爵執事者以
爵奠于𤣥皇帝皇后前賛再進爵執事者以爵進賛受
爵王受爵以授執事者賛獻爵執事者以爵奠于𤣥皇
帝皇后前賛俯伏興王俯伏興妃亦興賛王復位賛王
與妃皆兩拜平身次詣懿祖皇帝皇后熈祖皇帝皇后
仁祖皇帝皇后儀同上賛詣讀祝位王詣讀祝位賛跪
王跪妃亦跪讀祝訖賛俯伏興平身王俯伏興平身妃
亦興賛王復位賛王與妃皆兩拜平身賛執事者捧祝
帛各詣燎所賛詣燎位王與妃詣燎位賛禮畢引禮引
王及妃還宫行合卺禮
　　　合卺
其日内官先于王宫設王座于東西向設妃座于西東
向各設拜位于座之南設酒案于正中稍南置兩爵兩
卺于案上執事者啟請王具皮弁服訖賛引導王與妃
至宫門賛引二人導王前陞二人導妃後陞賛請就拜
位王與妃各就拜位賛兩拜王與妃皆兩拜訖賛請陞
座王與妃皆陞座執事者二人舉饌案進于王及妃之
前女官司尊者取金爵酌酒以進王與妃各受爵飲訖
女官進饌王與妃皆舉饌訖女官再以金爵進酒王與
妃皆飲訖女官進饌王與妃皆舉饌訖女官再以卺盞
酌酒合和以進王與妃皆飲訖又進饌王與妃皆舉饌
凡三舉酒饌畢執事者徹饌案賛王與妃興就拜位相
向賛兩拜禮畢王從者餕妃之饌妃從者餕王之饌
　　　朝見
第二日清晨王冕服妃翟衣賛引各啓請出宫至宫門
外以俟皇帝服皮弁服皇后服燕居服陞座賛引引王
及妃自東門入王先入妃從之賛禮賛詣皇帝前王立
于東妃立于西宫人以棗栗盤立于妃之右賛王與妃
皆四拜執事者二人舉案至皇帝前正中宫人以棗栗
盤授妃妃捧棗栗盤置于案上執事者舉案妃隨捧進
至皇帝前妃復位賛禮賛王與妃皆四拜興賛引引王
及妃詣皇后前宫人以腵脩盤立于妃左賛王與妃皆
四拜興執事者二人舉案至皇后前正中宫人以腵修
盤授妃妃捧腵脩盤置于案上執事者舉案妃隨案進
至皇后前妃復位賛四拜王與妃皆四拜興執事者以
皇帝前棗栗案徹于東皇后前腵脩案徹于西賛禮畢
賛引引王及妃出是日賜王與妃宴
　　　盥饋
第三日清晨妃服翟衣賛引引妃出陞輿將至宫内門
降輿由東門入俟膳至賛引引妃詣皇帝前賛四拜尚
食以膳授妃妃捧膳置于案復位又賛四拜賛引引妃
詣皇后前禮同賛引引妃退立于西南俟膳畢賛引引
妃出
　　　王與妃見東宫
是日王與妃朝見訖王具皮弁服妃服翟衣詣東宫前
行四拜禮東宫皮弁服坐受東宫妃翟衣立受兩拜答
兩拜
　　　回門
其日内官先將禮物至妃家王與妃儀狀導從如常儀
王先行至妃家妃父出迎王先入妃父從之至正㕔王
立東西向妃父立于西東向王于妃父母前行四拜禮
妃父母立受兩拜答兩拜禮畢王中坐其餘親屬見王
行四拜禮王皆坐受妃至入中堂于父母前行四拜禮
父母正面坐受其餘親屬見妃各序家常禮
　　　囬門禮物
花銀三百兩　雜色紵絲三十二疋(紅緑羅銷金束子/)
(九十六箇/)　北羊四隻(紅緑絹銷金盖袱四條紅麻索/)
(四條/)　酒四十瓶(紅線羅銷金盖袱四條/)　果四合
　　　供用器皿
金器　壺瓶一對(六十兩重/)　酒注一對(六十兩重/)
盂子一對(二十兩重/)　贄禮盤二面(六十兩重/)　盤盞
二副(二十兩重/)　託裏胡桃木碗四箇(六十四兩重/)
楞邊胡桃木託子四箇(五兩重/)　託裏胡桃木鍾子一
對(一十兩重/)　撒盞一對(八兩重/)　葫蘆盤盞一副(一/)
(十兩重/)　茶匙一雙(一兩重/)　匙一雙(五兩重/)　箸二
雙(五兩重/)
銀器　果合一對(一百六十兩重/)　汁瓶二對(一百兩/)
(重/)　茶瓶一對(五十兩重/)　湯鼓四箇(八十兩重/)　按
酒楪一十二箇(四十二兩重/)　果楪一十二箇(三十兩/)
(重/)　菜楪一十二箇(二十四兩重/)
漆器　朱紅戧金大托盤二面(紅紗罩二/)　朱紅戧金
饅頭肉盤四箇(紅紗罩四/)　小車子一乘(貼金釘鉸全/)
(并頂上抹金銅火珠一箇四角銅鳯四箇/)　紅紵絲車
衣一副(頂裙瀝水頂裏紫羅帶全/)　錦坐褥一箇(黄綿/)
(布骨子黄絹裏綿花装/)　紅平羅車衣一副(頂裙瀝水/)
(頂裏絹紫羅帶全/)　錦靠褥二箇(緑紵絲邉黄綿布骨/)
(子黄絹裏綿花装/)　紅素油絹雨衣一副　紅油儀仗
木架二座
二十七年更定　凡親王納妃預擇親迎日期别擇日
行定親納徵發册催粧等禮其禮物仍依節次名數同
　
　　　納徵發册催妝
前期一日内官監禮部儀制司設冠服首飾金銀緞疋
等儀物于文楼下設玉帛案册案并節于奉天殿内至
日早禮部設采輿教坊司設樂于午門外内官設王妃
鳯轎儀仗于采輿之南皇帝具皮弁服陞殿百官班正
副使先行四拜禮執事官舉節及玉帛案册案至丹墀
置案于中道持節俟立傳制官由殿東門出稱有制賛
跪傳制官宣制曰今聘某官某女為某王妃命卿等持
節行納徵發册等禮正副使又四拜禮畢執事官以節
授正使引禮引節并玉帛案册案冠服等物至午門外
置册及玉帛于采輿冠服等物以次陳列而行
　　　妃家受聘
前期一日妃家設香案節案于正堂中玉帛案册案相
向至日禮物至妃家主婚者出迎引禮引正使持節副
使捧册執事者捧玉帛至正堂各置于案正副使立于
案左右冠服等物以次陳列禮官一員立于左主婚者
立于右禮官曰奉制命正使某官某副使某官某為某
王行納徵發册等禮引禮引主婚者詣香案前行四拜
禮執事官捧玉圭𤣥纁主婚者先受玉帛次受𤣥纁各
授執事再行四拜禮畢内官先以冠服進于妃具服訖
内官詣册案跪捧册入中堂置于案引禮女官引妃出
至册案前行四拜禮跪女官宣册訖妃受册以授執事
者再行四拜禮畢執事者設妃座引禮請妃陞座妃家
應賀者行四拜禮正副使俟内官出告行禮畢持節出
主婚者送至門外正副使回朝復命妃家回奉禮物從
午門入内官監官奏聞其復醮戒親迎謁見合卺朝見
回門禮俱同二十六年
　　　納徵
𢎞治中續定　上先具衮冕詣奉先殿用樂祭告禮畢
然後易皮弁服傳制
　　　王受醮戒
是日内執事設太皇太后皇太后御座于宫中設大樂
儀仗于丹陛之東西執膳内官先備酒金爵果合以候
太皇太后具燕居服樂作陞座樂止王服衮冕賛引引
王繇東門入詣太皇太后前賛鞠躬樂作賛四拜興平
身樂止執事者以爵斟酒立于東賛禮賛王詣前跪賛
搢圭賛受爵執事者以爵立授王王受爵飲訖以爵授
執亊者執事者跪受以退賛出圭恭聽戒命曰往迎爾
相用成厥家勉率以敬為國之光王聽戒辭訖賛俯伏
興平身賛復位賛鞠躬樂作賛四拜興平身樂止賛禮
畢賛禮引王詣皇太后宫門外繇東門入詣皇太后前
賛鞠躬樂作賛四拜興平身樂止執事者以爵斟酒立
于東賛禮賛王詣前跪賛搢圭賛受爵執事者以爵立
授王王受爵飲訖以爵授執事者執亊者跪受以退賛
禮賛出圭恭聽戒命曰往迎爾相承厥家事勉率以敬
無忝戒命王聽訖賛俯伏興平身賛復位賛鞠躬樂作
賛四拜興平身樂止賛禮畢賛禮引王詣上位宫門外
候上具常服皇后具燕居服陞座賛禮引王詣上位前
行五拜三叩頭禮畢引王出釋衮冕具皮弁服行親迎
禮(妃受醮戒/禮同前)
　　　朝見
第二日清晨王冕服妃翟衣賛引各啓請出宫至皇城
内宫門外以候太皇太后服燕居服陞座賛引引王及
妃自東門入王先入妃從之賛禮賛詣太皇太后前王立
于東妃立于西宫人以腵修盤立于妃之左賛王與妃
皆四拜執事二人舉案至太皇太后前宫人以腵脩盤
授妃妃捧腵脩盤置于案執亊者舉案妃隨案進至大
皇太后前妃復位賛王與妃皆四拜興執事者徹腵脩
盤案于東賛禮畢引王與妃出詣皇太后宫前候皇太
后服燕居服陞座引禮引王及妃自東門入詣皇太后前
進腵脩盤行禮同前畢出詣上位宫前俟上具常服陞
座賛引引王及妃自東門入詣上位前進棗栗盤皇后
前進腵脩盤行禮同前畢賛引引王及妃出是日賜王
與妃宴(王與妃見東/宫禮同前)
　　　盥饋
第三日清晨妃服翟衣賛引引妃出陞輿將至宫内門
降輿由東門入候膳至賛引引妃詣太皇太皇前賛四
拜尚食以膳授妃妃捧膳置于案復位又賛四拜賛引
引妃退立于西南候膳畢引妃出詣皇太后前行禮同
復請上位前皇后前行禮同
　　　公主婚禮選擇(駙馬教習駙馬附/)
洪武二十六年定
　　　謁廟
受册次日引禮引公主謁奉先殿(用香燭/)
　　　公主受醮戒
其日早公主具禮服辭奉先殿申時内官陳設儀仗于
正宫内丹陛之東西大樂設于丹墀執事女官備金爵
酒壺果盒以候内賛女官二員列于殿之東西皇帝常
服皇后燕居服陞座公主具禮服引禮女官引詣皇帝
前賛拜樂作四拜興樂止賛跪賛受爵女官以爵斟酒
立授公主公主受酒飲訖以虛爵授執事者執事者跪
受退復位賛恭聽戒命(隨意/訓戒)公主聽受訖賛興賛復位
賛拜樂作四拜興樂止引禮女官又引詣皇后前賛拜
樂作四拜興樂止賛跪賛受爵執事女官斟酒立授公
主公主受酒飲訖以虛爵授執事者執事者跪受退復
位賛恭聽戒命(隨意/訓戒)公主聽受訖賛興賛復位賛拜樂
止四拜興樂止禮畢公主易燕居冠服命婦送至宫門
引禮引公主繇宫門東門出過宫門西上陞輦至右門
内公主降輦駙馬揭簾公主陞轎内使備儀仗鼓樂前
導合女樂三十六人接引王府公侯百官命婦送至府
各回家
　　　駙馬受醮戒
其日早駙馬父與駙馬具家用祭服告祠堂畢至午後
駙馬父坐于正堂駙馬具見尊長服引禮引駙馬至拜
位賛鞠躬兩拜興平身賛跪賛搢笏賛受爵執事者斟
酒授駙馬駙馬受酒飲訖以爵授執事者賛聽訓戒(駙/馬)
(父隨意/致戒辭)駙馬聽訖賛出笏俯伏興賛復位賛鞠躬兩拜
興平身禮畢駙馬使服上馬行親迎禮(若駙馬父母俱/存則父母同坐)
(于正堂行/禮如前儀)
　　　親迎
其日駙馬受醮戒訖具儀從鼓樂前導至于門西下馬
至朝房具朝服候申時序班二人具服引駙馬繇午門
西角門入至右紅門内官二員具服接引駙馬至内使
監前候報公主醮戒將畢引駙馬至右門西東向立公
主至駙馬揭簾公主陞轎駙馬先繇午門西角出至上
馬處上馬先至府候公主至揭簾公主降轎同謁祠堂
　　　謁祠堂
執事者先于祠堂設祭物畢引禮女使引駙馬及公主
至祠堂拜位駙馬立于東公主立于西賛禮賛鞠躬拜
駙馬公主皆兩拜引禮引駙馬詣高祖考妣神位前公
主仍立于拜位賛跪駙馬跪公主亦跪賛搢笏駙馬搢
笏賛進爵執事者以爵跪進于駙馬右賛受爵駙馬受
爵以授執事者賛獻爵執事者以爵奠于高祖考神位
前賛再進爵執事者以爵進賛受爵駙馬受爵以授執
事者賛獻爵執事者以爵奠于髙祖妣神位前賛出笏
俯伏興公主亦興引禮又引駙馬詣曽祖考妣祖考妣
各神位前如前儀訖賛詣讀祝位駙馬至讀祝位賛跪
駙馬跪公主亦跪讀祝訖俯伏興公主亦興賛復拜位
賛拜駙馬公主俱兩拜禮畢導還府行合卺禮
　　　合巹
其日女使陳設駙馬座于室東西向公主座于室西東
向各設拜位于座之南設酒案于室中稍南置南盞兩
卺(即葫蘆盞/)于案上饌案二于室中賛引二人導駙馬
二人導公主就拜位賛兩拜駙馬公主相向皆兩拜詣
就位駙馬公主各就位執事者奉饌案置于駙馬公主
前執事者二人以二盞斟酒以進駙馬公主皆飲酒執
事者進饌駙馬公主皆舉箸執事者再斟酒駙馬公主
皆飲酒執事者再進饌駙馬公主皆舉箸執事者以兩
卺盞斟酒令和以進駙馬公主皆飲訖執事者又進饌
駙馬公主皆舉箸執事者徹饌案賛駙馬公主興就拜
位駙馬公主相向皆兩拜禮畢
　　　見舅姑
公主見舅姑舅姑坐于東西向公主立于西東向行四
拜禮舅姑答兩拜
　　　賜駙馬冠帶衣服
紗㡌一金帶一後以玉帶紵絲羅衣各一襲斜皮靴一
雙鞍馬二
　　　選擇駙馬
累朝定例凡遇公主長成當擇婚配聖㫖下禮部榜諭
在京官員軍民人等有子弟年若干歳(或十五十六或/)
(十四臨時定/)容貎齊整行止端莊父母有家教者許于
部報名赴内府選擇本部先將報到子弟揀選請㫖命
司禮監于諸王館㑹選如初選不中或再行五城訪報
或差司官于順天等八府或行山東河南㑹同廵撫御
史選擇到日赴館㑹選如初選中三人送春曹作養仍
題請吉日赴御前欽定一人為駙馬陪選二人送本處
儒學充廪挨貢其與選不中者先年或准充附萬歷八
年俱不准十三年准分别地方逺近行順天府給賞
　　　教習駙馬
宣德三年詔駙馬不務詩書通古今曉忠孝仁義之道
必至怠惰驕縱何以保冨貴須使之親近儒生先朝駙
馬家有學錄可擇端重儒者一人命之教習
正統以後凡駙馬初受者俱令赴監習禮讀書祭酒一
依學規教之不率者奏聞
成化十一年令駙馬年二十五以下者送監讀書
𢎞治六年奏准駙馬將兵家諸書及五倫等書毎季送
祭酒司業處毎日兼授二本各定起止令在家誦讀季
終赴監驗試如果讀熟而大義或未通曉即與講解又
復授書還家誦讀季終考驗如初必至三十歳方免拘
束　十五年奏准駙馬家教書訓導按月備將功課送
監考校九年到部行查違者究治
嘉靖六年令吏部㑹同禮部查照先朝勲戚之家訓導
教書事例于國子監博士助教等官或見在部及附近
教官内推選行止端莊年力英鋭文學優長義理精明
者一員在駙馬府教讀經書習字使知忠孝仁義之訓
及通曉禮樂名物古今事類庶㡬德器有成仍聽禮部
堂上官提調稽考教書官三年六年考滿若教有成效
不拘年分奏薦擢用自後遇選駙馬本部移咨吏部推
陞禮部主事一員專在駙馬府教習
　　　品官納婦
洪武三年定　凡品官婚娶或為子聘婦先遣媒氏通
書次遣使及媒氏行六禮婦至壻家主人饗宴送者明
日謁見祖禰訖使見舅姑行盥饋之禮舅姑饗婦如家
人之儀
　　　納采
前一日主婚者設賔次于大門外賔席于㕔事至日設
鴈及禮物于㕔及庭媒氏省視訖執事者舉禮物進賔
及媒氏從其後質明主婚者具祝版告廟以行賔至女
第媒氏入告賛者延賔入次執事者各陳禮物于大門
内女氏主婚者公服出迎于大門外賛者引賔出次主
婚者揖賔入賔及媒氏陞自東階主婚者陞自西階至
㕔賔立于左主婚者立于右媒氏立于賔之南執事者
各陳其物于㕔及庭賔及主婚者皆再拜賔詣主人曰
某官以伉儷之重施于某某率循禮典謹使某納采主
婚者曰某之子弗閑姆訓既辱采擇敢不拜嘉主婚者
揖賔就西向坐主婚者東向坐執事者徹禮物訖賔復
入陳鴈及禮物于㕔賔詣主婚者曰某官慎重婚禮將
加卜筮請問名主婚者進曰某第幾女妻某氏出或以
紅羅或以銷金紙書女苐行年歳賔辭將降出主婚者
曰請禮從者賔復就坐遂行飲食之禮畢賔降自東階
出主婚者送至大門外
　　　納吉
禮如納采儀賔致詞曰某官承嘉命稽諸卜筮龜筮恊
從使某告吉主婚者曰某未教之如既以吉告其何敢
辭
　　　納徵
禮如納吉儀加𤣥纁束帛函書賔致辭曰某官以伉儷
之重加惠某官率循典禮有不腆之幣敢請納徵主婚
者曰某官貺某以重禮某敢不拜受辭畢賔即圅書授
主婚者主婚者受書以授執事者主婚者之從者亦以
圅書進授主婚者主婚者受以授賔賔受書以授左右
訖主婚者揖就席主婚者之執事者各徹禮物請期亦
與納吉同
　　　親迎
前一日主婚者設次于大門外其日壻父公服告于禰
廟質明壻具公服親迎執事者設壻父位于㕔之正中
壻父即座賛者引壻陞自西階至父座前北面再拜進
立父位前父命之曰躬迎嘉偶釐爾内治壻進曰敢不
奉命退復位再拜媒氏導壻之女家其日女氏主婚者
公服告廟訖宴㑹親戚醴女如家人禮壻至門外下馬
媒氏入告賛者引壻就次女從者請女盛服就寢門内
南坐賛者引壻出次主婚者出迎壻于大門之東西面
揖壻入主婚者入門而右壻入門而左執鴈者從壻後
至寢户前北面立主婚者立于寢戸之東西向執鴈者
陳鴈于庭壻再拜壻出就次主婚者不降送壻既出女
父母就正㕔南向坐保姆引女就父母座前北面四拜
父命之曰往之女家以順為正無忘肅恭母命之曰必
恭必戒毋違舅姑之命庶母申之曰爾恱聽于訓言毋
作父母羞保姆及侍女導從女出門陞車儀衛導前應
送者乗車從後壻先還以俟
　　　同牢
女將至壻家執事者設座于寢室内壻東婦西設壻洗
一于室之東南婦洗一于西北酒案于室之南楹正中
設四爵兩卺于酒尊之北食案二于酒案之北初昏婦
車至門保姆請下車賛者引壻出迎于大門内壻婦同
入及寢門壻先陞階保姆等導婦後陞入室壻盥于南
洗婦從者執巾進水以沃之婦盥于北洗壻從者執巾
進水以沃之盥畢從者請壻婦各就座執事者各舉食
案于壻婦之前司尊者注酒侍女以酒置于案上壻婦
飲訖徹盞司饌者進饌侍女供饌于案壻婦饌訖徹饌
再飲再饌如初侍女以卺注酒進于壻婦前各飲畢賛
者請皆興立于座南東西相向賛拜壻婦皆再拜侍從
引壻婦入室易服壻從者餕婦之餘婦從者餕壻之餘
　　　廟見
婦至之明日見宗廟設主婚者拜位于東階下婿拜位
于其後主婦拜位于西階下婦拜位于其後諸親拜位
男女各于主婚者及主婦後其日婦夙興沭浴盛服主
婚者及主婦皆盛服各就位再拜賛者引婦進詣庭中
北面立主婚者陞自西階詣神位前跪三上香三祭酒
讀祝興主婚者立于神位前西婦四拜退復位主婚者
降自東階就拜位主婚者以下皆再拜禮畢
　　　見舅姑
婦既謁廟見舅姑執事者先設舅姑位于堂上舅在東
姑在西婦沭浴盛服立于堂下俟舅姑即座賛者引婦
就拜位四拜保姆引自西階至舅前侍女奉棗栗授于
婦婦受之置位前案上降階復四拜訖詣姑前奉腵脩
如舅前儀執事者各徹訖婦退降自西階至庭下行四
拜禮畢婦退舅姑醴婦如家人禮
　　　盥饋
婦見舅姑之明日行盥饋禮其日婦家備盛饌至婿家
婦從者設舅姑位于堂上食案于堂中婦夙興沭浴盛
服立于庭下舅姑即座婦四拜保姆引婦陞自西階至
舅位之南婦從者舉食案于舅前執事者以饌授婦婦
奉饌置于舅前執事者加匕箸進饌于姑亦如之食訖
婦從者徹饌婦降階就拜位四拜禮畢舅姑醴婦如初
見禮
　　　舅饗丈夫送者
其日質明主婚者命執事者設賔席于正㕔東西相向
其席位從其賔之數設酒案于㕔之南楹設食案于酒
案之北賔至掌次者引賔先就次主婚者出迎于大門
之外引禮者引賔出次主婚者揖賔入賔陞東階主婚
者陞西階至㕔分東西相向立賛禮唱鞠躬再拜賔主
皆再拜平身主婚者揖賔各就座執事者舉食案進供
于賔客主婚者之前進酒進饌如常儀㑹畢賔主俱興
賔立于東階上西向主婚者立于西階上東向執事者
奉幣以授主婚者主婚者以授賔賔受以授從者降自
東階從者奉幣以從賔出主婚者送于大門外
　　　姑饗婦人送者
其日主婚者之執事者設女賔次于中門之内設女賔
席于後堂東西相向設女賔親黨位于女賔之南西向
設主婦親黨位于主婦之南東向設酒案于堂之南楹
設食案于酒案之北女賔至掌次者引就次主婦出迎
于次外女賛引女賔出次主婦接女賔同入女賔陞東
階主婦陞西階至㕔分東西相向立女賛唱再拜女賔
及主婦皆再拜主婦請女賔皆就位坐侍女舉食案進
供于女賔主婦之前進酒進饌如常儀㑹畢女賔及主
婦皆興執事者奉幣以授主婦主婦受幣以授女賔女
賔受幣降自西階以授從者從者奉幣以從女賔出主
婦送于門外
　　　庶人納婦
洪武元年令凡民間嫁娶並依朱文公家禮行又令男
女婚姻各有其時或有指腹割衫襟為親者並行禁止
三年定　凡男年十六女年十四以上並聽婚娶先遣
媒氏通言女氏許之次命媒氏納采納幣至期婿盛服
親迎主婚者禮賔明日婦見祖禰畢次見舅姑婿往見
婦之父母
　　　納采
是日夙興主婚者告于祠堂云某之子某年已長成未
有伉儷已議娶某郡某之女今日納采不勝感愴(若宗/)
(子自婚則自告/)媒氏奉書及禮物往女家至大門外主
婚者出迎媒氏媒氏入門而右主婚者入門而左陞堂
東西相向立執事陳禮物于堂上及庭中媒氏進詣主
婚者曰吾子有惠貺室于某某親某有先人之禮使某
請納采主婚者對曰某之子蠢愚又弗能教吾子命之
某不敢辭從者以書進授媒氏媒氏奉書以授主婚者
主婚者受書以授左右訖延媒氏就次執事者各徹禮
物主婚者遂奉書告于祠堂訖出迎媒氏陞堂從者以
復書進授主婚者主婚者以授媒氏媒氏受書以授執
事訖請退主人請媒氏以酒饌請從者于别室皆酧以
幣使者復命婿家婿家復告祠堂
　　　納幣請期(古有問名納吉朱子家禮止用納采/)
　　　(納幣以從簡便/)
其日媒氏主婚者備書及禮物于庭媒氏省視訖遂奉
書及禮物至女家主婚者出迎媒氏入門而右主婚者
入門而左陞堂東西相向立從者陳禮物于堂及庭中
媒氏進詣主婚者前曰吾子既修好于某某使某來成
禮主婚者曰備禮有加敢不重拜從者以圅書授媒氏
媒氏以授主婚者主婚者受書以授左右訖左右以復
書進授主婚者主婚者以授媒氏媒氏受書復致命曰
某使某請吉日主婚者曰某固聽命媒氏曰請以某甲
子主婚者曰敢不承命媒氏請退主婚者留媒氏宴饗
如納采之儀
　　　親迎(有故聽以媒氏往迎/)
前期一日女氏使人張陳其婿之寢室(俗謂之鋪房/)其
日質明婿父盛服以祝告廟訖父坐于正㕔中間南向
子盛服(品官子孫假九品服餘皁衫折上巾/)立于父位
之西少南東向賛禮唱鞠躬拜興拜興平身婿鞠躬拜
興拜興平身執事者以盞注酒授婿婿祭酒少許訖啐
酒以盞授從者訖興平身進立于父位前父命之曰釐
爾内治往求爾匹婿進曰敢不奉命賛禮唱鞠躬拜興
拜興平身婿鞠躬拜興拜興平身降出乘馬以二燭前
導至女家司賔延入次是日女父母請親戚宴女如家
人之儀婿至主婚者以祝告于祠堂曰某之第幾女將
以今日歸于某不勝感愴告祝訖出迎婿于中門之外
揖婿入主婚者陞東階西向婿陞西階進當寢户之前
北面執鴈者陳鴈于階庭(無鴈以他物代/)婿曰某受命
于父以兹嘉禮恭聽戒命主婚者曰某固願從命賛禮
唱鞠躬再拜平身婿鞠躬再拜平身賛禮引婿降階出
至次以俟主婚者不降送婿既出就次女父母盛服南
向坐侍女導從女至堂上詣父母前北面立賛者唱四
拜女四拜父戒之曰往之爾家毋忘肅恭母戒之曰夙
夜以思無有違命諸母申之曰無違爾父母之訓賛者
又賛四拜女四拜興訖侍女導從出門陞輿二燭導行
婿先乘馬還俟于門外婦至門外賛者請降輿婦降輿
入門北面立婿出至中門外南面揖婦同入室婦從者
布婿席于室東婿從者布婦席于室西賛者引壻婦至
席所東西相向賛禮唱拜興拜興壻婦皆再拜壻揖婦
就坐婦從者舉食案置于壻前壻從者舉食案置于婦
前婦從者斟酒進供于壻壻受盞飲酒壻從者斟酒進
供于婦婦受盞飲酒畢從者以饌進壻婦皆饌再飲再
饌畢婦從者以卺斟酒進授壻壻受卺壻從者以卺斟
酒進授婦婦受卺同飲畢壻婦皆興入寢室壻脫服婦
從者受之婦脫服壻從者受之壻從者餕婦之餘婦從
者餕壻之餘主婚者禮男送者于外㕔主婦禮女送者
于中堂各如儀
　　　見舅姑
婦至之明日謁見舅姑其日夙興盛服立于堂下舅姑
坐于堂上舅位在東姑位在西置桌子于舅姑之前家
人男女少于舅姑者立于西序侍女引婦立于東階下
賛禮唱四拜婦四拜侍女引婦陞東階至舅位前侍女
以贄幣進授于婦婦受贄幣奠于棹子上舅撫之侍女
引婦降階北面立賛禮唱四拜婦四拜侍女引婦就西
階下立賛禮唱四拜婦四拜侍女引婦陞西階至姑位
前侍女以贄幣進授于婦婦受贄幣進奠于棹子上姑
撫之侍女引婦降階北面立賛禮唱四拜婦四拜賛禮
唱禮畢舅姑醴婦如家人之儀
　　　見祖禰(古者三月而廟見朱子家禮以其太逺/)
　　　(改用三日/)
婦至之明日見于祖禰(無廟者設神位于㕔事中/)設主
婚者拜位于東階下北面壻拜位于後設主婦拜位于
西階下婦拜位于其後親屬拜位各以序分立于主婚
者主婦之後其日婦夙興沐浴盛服主婚者及主婦皆
盛服賛禮引主婚者就東階下位次引主婦就西階下
位次引諸親及壻婦各就位立定賛禮唱再拜平身主
婚者以下皆再拜平身賛禮引婦進詣庭中北面立引
禮引主婚者陞自東階詣神位前引禮唱跪主婚者跪
引禮唱上香上香三上香司香者奉香進于主婚者左
主婚者三上香訖引禮唱祭酒祭酒三祭酒司尊者以
酒進于主婚者之左主婚者祭酒畢引禮唱讀祝讀訖
引禮唱俯伏興平身主婚者俯伏興平身引禮引主婚
者立于神位之西賛禮唱四拜婦四拜訖退復位引禮
引主婚者降自東階就拜位賛禮唱鞠躬再拜平身主
婚者以下皆鞠躬再拜平身賛禮唱禮畢主婚者以下
皆退
　　　壻見婦之父
婦至之明日壻盛服往見婦之父母至大門外立俟賛
禮者先入告婦父出迎于大門外揖壻入從者執幣從
其後婦父陞自西階壻陞自東階至㕔東西相向婦父
在西壻在東賛禮唱鞠躬四拜平身壻四拜興平身婦
父扶壻興從者以幣進授壻壻受幣進于婦父婦父受
幣以授左右賛禮引壻入至後堂門外少俟從者執幣
以從婦母盛服出後堂南向立賛禮引壻入堂前楹北
向立賛禮唱鞠躬四拜平身壻鞠躬四拜興平身婦母
答拜訖從者以幣授壻壻受幣進授婦母之左右訖賛
禮引壻出次見婦黨諸親皆如賔客相見之禮婦家設
酒饌禮壻各隨貧冨之儀
　　　饗送者
其禮如品官饗送者之儀
洪武五年詔古之婚禮結兩姓之好以重人倫近代以
來專論聘財習染奢侈冝令中書省集議定制頒行遵
守務在崇尚節儉以厚風俗違者論罪如律
嘉靖八年題准士庶婚禮如問名納吉不行已久止做
家禮納采納幣親迎等禮行之所有儀物二家俱毋過
求
　
　
　
　
　
　
　
　
　
　
　
　
　禮部志稿卷二十
欽定四庫全書
　禮部志稿卷二十一
　　　　　　　　　　　　明　俞汝楫　編
　儀制司職掌
　　宴禮
　宴有大宴中宴常宴小宴洪武永樂間兩定禮少異
　而樂半不同至嘉靖間有宮殿落成書成之宴今具
　列之而歴朝各例附于後
　大宴儀(中宴常宴附/)
　　洪武二十六年定
是日尚寳司設御座於奉天殿錦衣衞設黄麾於殿外
之東西金吾等衞設䕶衞官二十四員于殿東西教坊
司設九奏樂歌于殿内設大樂于殿外立三舞雜隊于
殿下光禄司官設酒亭于御座下之西膳亭于御座下
之東珍羞醯醢亭于酒膳亭之東西設御筵于御座之
東西設羣臣四品以上位于殿内之東西設羣臣酒尊
食桌于殿外設五品以下位桌于東西兩廊司壺尚食
各供乃事引禮引羣臣殿外東西相向立儀禮司跪奏
請陞座駕興大樂作陞座鳴鞭樂止鳴賛引文武官四
品以上由東西門入殿中横班北向立五品以下官列
于殿外丹墀北向立樂作賛四拜樂止光禄司官進御
筵大樂作捧案至御前樂止進花樂作進訖樂止光禄
司至開爵注酒捧詣御前進第一爵酒教坊司跪奏一
奏炎精開運之曲賛内外官皆跪教坊司跪奏進酒飲
畢賛衆内外官俯伏興樂作賛四拜平身樂止賛各就
位序班隨進羣臣桌㪚花樂作散訖樂止序班即進羣
臣盞第二爵酒教坊司跪奏二奏皇風之曲樂作光禄
司官斟酒御前序班隨斟羣臣酒教坊司跪奏進酒候
皇帝舉酒羣臣以次舉飲訖樂止光禄司官進湯鼓吹
饗節前𨗳至殿外鼓吹止殿上樂作羣臣起立光禄司
官進湯御前羣臣復位序班即供羣臣湯樂止教坊司
跪奏進湯樂作候皇帝舉箸羣臣次舉皇帝進湯訖賛
饌成樂止武舞入教坊司跪奏平定天下之舞舞畢出
第三爵酒教坊司跪奏三奏眷明皇之曲樂作進酒如
前儀樂止教坊司跪奏撫安四夷之舞舞畢出第四爵
酒教坊司跪奏四奏天道傳之曲樂作進湯如前儀食
畢教坊司跪奏車書㑹同之舞舞畢第五爵酒教坊司
跪奏五奏振皇綱之曲進酒如前儀飲畢教坊司跪奏
百戲承應舞畢出第六爵酒教坊司跪奏六奏金陵之
曲進酒進湯如前儀教坊司跪奏八蠻獻寳進呈舞畢
出第七爵酒教坊司跪奏七跪長楊之曲進酒如前儀
教坊司跪奏採蓮隊子承應畢出第八爵酒教坊司跪
奏八奏芳醴之曲進酒進湯如前儀食畢教坊司跪奏
魚躍于淵承應畢出第九爵酒教坊司跪奏九奏駕六
龍之曲進酒如前儀飲訖光禄司官収御前爵序班隨
収羣臣盞光禄司官進湯進大膳大樂作羣臣起立進
訖復坐序班隨供羣臣飲教坊司跪奏進膳食訖賛膳
成樂止光禄司官収膳訖教坊司跪奏百花隊舞承應
舞畢出鳴賛唱撤案序班撤羣臣桌訖光禄司官即撤
御案賛宴成羣臣皆出席北向立序班即撤羣臣座殿
外官皆詣丹墀北向立賛鞠躬樂作賛四拜興平身樂
止羣臣分東西立儀禮司跪奏禮畢駕興大樂作鳴鞭
百官以㳄出
　　續定大宴儀
是日陳設如前儀駕自右順門至奉天門丹墀大樂作
陞座鴻臚寺官賛拜百官四拜興平身樂止光禄寺官
進御筵内官捧案進膳樂作設案畢樂止内官進花進
膳樂作進訖樂止教坊司跪奏一奏上萬夀之曲侑食
樂作内官斟酒捧爵至御案前鴻臚寺賛跪文武百官
皆跪教坊司跪奏進酒鴻臚寺官賛俯伏興平身樂止
賛各就位百官就位簮花訖教坊司跪奏平定天下之
舞舞畢出教坊司跪奏二奏仰天恩之曲樂作内官斟
酒捧爵至御案前教坊司奏進酒進酒畢樂止殿外𨗳
湯樂作至殿内迎湯樂作内官捧湯至御案前教坊司
奏進湯樂作鴻臚寺官賛饌成内官撤湯樂止教坊司
奏黄童白叟鼓腹謳歌承應舞畢奏撫安四夷之舞舞
畢教坊司跪奏三奏感地徳之曲樂作進酒如前儀樂
止教坊司跪奏車書㑹同之舞舞畢教坊司跪奏四奏
民樂生之曲樂作進酒如前儀樂止殿外𨗳湯樂作至
殿内迎湯樂作内官捧湯至御案前教坊司奏進湯樂
作鴻臚寺官奏饌成内内撤湯樂止教坊司跪奏表正
萬邦之舞舞畢教坊司跪奏五奏感皇恩之曲樂作進
酒如前儀樂止殿外導湯膳樂作至殿内迎湯膳樂作
内官捧湯膳至御案前教坊司奏進膳樂作鴻臚寺官
賛饌成内官撤湯膳并御筵樂止教坊司跪奏天命有
徳之舞舞畢奏纓鞭徳勝蠻夷隊舞承應畢教坊司更
進致語畢鴻臚寺官復賛四拜興平身樂止鴻臚寺官
跪奏禮畢
　中宴常宴
　　洪武六年定
凡中宴禮儀同大宴但進酒七爵
凡常宴同中宴但百官一拜三叩頭進酒或三爵或五
爵而止
　　嘉靖十年西苑仁夀宮落成宴儀
是日駕詣無逸殿暫駐尚膳監設御幄于仁夀宮丹墀
内光禄寺設各官宴桌于仁夀宮殿門内外東西相向
教坊司設小宴樂舞如儀上乘板輿至仁夀宮各官及
侍衛等官于殿門外東西序立迎候上降輿陞座鴻臚
寺官賛各官于殿内行一拜三叩頭禮畢尚膳監設御
筵訖鴻臚寺光禄寺堂上官侍儀給事中御史序班各
依次立尚膳監進第一爵酒賛各官皆跪教坊司官跪
奏進酒上飲畢各官俯伏興樂作賛行四拜禮畢樂止
賛各就位鴻臚寺官拱聽綸音承㫖如常儀尚膳監官
進第二爵酒樂作教坊司官跪奏進酒候上舉酒各官
以次舉飲訖樂止尚膳監進湯鼓吹響節前導至殿門
外鼓吹止樂作各官起立尚膳監官捧湯進御前各官
復位樂止教坊司跪奏進湯樂作候上舉箸各官舉訖
賛饌成樂止尚膳監進第三爵酒樂作教坊司跪奏進
酒上飲訖樂止其第四爵第五爵俱如第三爵之儀尚
膳監進膳鼓吹響節前導至殿外鼔吹止樂作各官起
立尚膳監捧膳進御前各官復位教坊司跪奏進膳樂
作候上舉箸各官以次舉訖樂止鴻臚寺官唱撤案尚
膳監撤御案訖賛宴成各官入班賛行四拜禮畢分東
西立鴻臚寺奏禮畢上乘輿還宮大樂作各官以次出
　　豳風亭宴講官儀
右與仁夀宮宴儀同
　　嘉靖十五年進呈重書寳訓實録宴監録等官于
　　　謹身殿儀
是日監録等官各具吉服于華盖殿東西門外候上陞
殿樂作陞座樂止衆官入鴻臚寺官賛衆官入班樂作
四拜興平身樂止内官捧御案樂作設宴畢樂止簮花
教坊司官跪奏一奏本太初之曲管絃樂作内官斟酒
捧爵至御案前鴻臚寺官賛跪監録等官跪教坊司官
跪奏進酒鴻臚寺官賛俯伏興平身樂止賛各就坐衆
官各就坐教坊司跪奏聖喜功臣慶賀之舞舞畢教坊
司跪奏二奏仰大明之曲樂作内官斟酒捧爵至御案
前教坊司跪奏進酒畢樂止殿外導湯樂作至殿内迎
湯樂作内官捧湯至御案前教坊司跪奏進湯樂作鴻
臚寺官賛饌成内官撤湯樂止教坊司跪奏賓鴻翺翔
之舞舞畢羣仙朝聖隊舞承應教坊司跪奏三奏民初
生之曲樂作進酒如前儀樂止教坊司跪奏二十八將
封侯之舞舞畢教坊司跪奏四奏品物亨之曲樂作進
酒如前儀樂止殿外導湯樂作至殿内迎湯樂作内官
捧湯至御案前教坊司跪奏進湯樂作鴻臚寺官賛饌
成内官撤湯樂止教坊司跪奏感洪恩之舞舞畢教坊
司跪奏五奏御六龍之曲樂作進酒如前儀樂止殿外
導湯樂作至殿内迎湯膳樂作内官捧湯膳至御案前
教坊司跪奏進膳鴻臚寺官賛饌成内官撤湯并御案
前樂止教坊司跪奏金安之舞舞畢朝聖隊舞承應隨
奏賛語畢鴻臚寺官復賛四拜興平身樂止鴻臚寺官
跪奏禮畢上還宮
　　諸宴通例
凡大祀天地次日慶成大宴文武百官及四夷使臣土
官人等共位次公侯駙馬伯文職四品以上及學士武
職都指揮使以上陞殿東西侍坐學士坐于文職四品
官之上翰林院左右春坊經筵官六科都給事中左右
給事中尚寳司卿少卿司丞通政司叅議大理寺寺丞
國子監司業翰林院帶俸叅議太常寺寺丞鴻臚寺少
卿寺丞順天府治中欽天監監正監副太醫院院使院
判神樂觀提㸃道録司知觀等官中左門序坐皇親都
指揮同知僉事等官都指揮同知僉事署都指揮僉事
皇親正副千户百户所鎮撫兵馬副指揮外國副使尼
嚕罕等都指揮使等官中右門序坐翰林院修撰等官六
科給事中監察御史中書舍人陪祀郎中員外五府經
歴都察院經歴都事照磨檢校司務翰林院帶俸官太
常寺典簿博士等官犧牲所千百户詹事府主簿通事
舍人鴻臚寺署丞主簿序班欽天監五官等官太醫院
御醫等官指揮使同知僉事正千户副千户百户所鎮
撫外國四夷人等丹墀東序坐指揮使指揮同知陪祀
指揮同知僉事外國四夷人等丹墀西序坐其遇朝覲
各布政司方面行太僕寺卿運使知府官員陪祀者與
宴方面官列于中左門班次卿運使知府列于東丹墀
班次衍聖公張真人與宴列于二品文武班次其餘真
人領宴及以事故者亦領宴其法王佛子國師禪師僧
官喇嘛俱于大慈恩寺宴内官一員侍宴先期禮部行
各衙門開與宴官員職名畫位次進呈仍懸長安門示
衆宴之日紏儀御史四人二人立于殿東西二人立于
丹墀錦衣衞鴻臚寺禮科亦合委官紏舉
宣徳八年命朝鮮黑婁琉球陪臣列于殿内東西班後
侍坐
天順三年令真人不必與宴賜饌與之　四年尼嚕罕都
督列于殿内西班後侍坐　六年令安南陪臣迤北使臣
列于殿内東西班後侍坐
成化四年令修撰等官給事中御史中舍書人及錦衣
衞堂上官凡近侍風憲者另列于丹陛下之東西稍北
其陪侍官郎中員外郎以下及各衙門官分列于丹陛
下之南
嘉靖十年奏準行取坐營在外都指揮許與宴　二十
五年奏準進呈慶成宴圖掲帖紙劄工費于列部支取
凡正旦冬至萬夀聖節洪武永樂間大宴並如慶成儀
宣徳正統間朝官不與宴者給賜節錢鈔錠各處進表
官亦令與宴免宴則通賜節錢
凡立春元宵四月八日端陽重陽臘八等節永樂間俱
于奉天門通賜百官宴用樂其後賜宴日早朝畢光禄
寺面奏百官入班行叩頭禮駕還宮百官出宴于午門
外不用樂宴畢復向闕行叩頭禮乃退
凡皇太后夀旦正統四年賜百官宴于午門外
凡東宮千秋節永樂間賜五府六部等衙門堂上官左
右春坊科道近侍錦衣衞隨駕帶刀指揮千户等官及
天下進箋官宴于文華殿并文華門東西廊王府進箋
官并外國使臣宴于禮部宣徳以後宴于午門外
纂修校勘書籍總裁等官嘉靖八年奏準以門館前一
日賜宴于禮部命勲臣一員主席
凡纂修書籍進呈賜宴于禮部嘉靖十五年題準纂修
官雖已陞遷去任許一體與宴
凡内閣大臣一品九年考滿賜宴于禮部命六部尚書
侍郎都察院都御史侍宴
凡進士賜恩榮宴于禮部命勲臣一員侍宴(嘉靖間内/閣四品特)
(賜坐于二/品之末)
凡武舉賜㑹武宴于中府命内閣大臣一員主席
凡午門外欽賜筵宴嘉靖二十五年題準光禄寺將與
宴官員各照衙門官品開寫職銜姓名貼主席上務于
候朝處所整齊班行俟叩頭畢候大臣就坐方許以次
照名就席不得預先入坐及越次失儀其各官宴餘桌
面許令量帶一二人収領不得帶領多人跟隨有紊朝
儀違者聽糾儀御史及鴻臚寺指名糾奏跟隨人役混
擠者緝事衙門官校拿問
凡文武官遇筵宴洪武初令四品以上官文東武西各
照品級上殿侍坐五品以下于殿下丹墀内文東武西
各照品級序坐其奉特㫖賜殿内坐者不在此限如在
奉天門則四品以上官坐于門上五品以下官坐于丹
墀内務要容止恭肅不許攙越喧嘩　二十年令百官于
奉天華盖謹身武英等殿筵宴奏事須穿履鞋方許上
殿違者從禮部官監察御史儀禮司紏舉送法司如律
嘉靖二十五年題准光禄寺專掌貼註該宴職名鴻臚
寺專掌序列貼註班次每遇筵宴先期三日光禄寺行
鴻臚寺查取與宴官班次貼註若貼註不明品物不備
責在光禄寺若班次或混禮度有乖責在鴻臚寺
　大宴樂
　　洪武間定
　殿内侑食樂
　　樂器
　　　麾竿一　　　　　　柷一
　　　敔一　　　　　　　搏拊一
　　　琴四　　　　　　　瑟四
　　　簫四　　　　　　　笙四
　　　笛四　　　　　　　塤四
　　　箎四　　　　　　　排簫一
　　　鐘一　　　　　　　磬一
　　　應鐘一
　　樂章
一奏炎精開運之曲炎精開運篤生聖皇大明御極逺
紹虞唐河清海宴物阜民康威加夷獠徳被戎羌八珍
有薦九鼎馨香鐘鼔鐄鐄宮徵洋洋怡神養夀理陰順
陽保兹遐福地久天長
二奏皇風之曲皇風被八表熈熈聲教宣時和景象明
紫宸開繡筵龍衮曜朝日金爐裊祥煙濟濟公與侯被
服麗且鮮列座侍丹扆磬折在周旋羔豚升華俎玉饌
充方圓初筵奏南風繼歌𢋫載篇瑶觴欣再舉拜俯禮
無愆同樂及斯辰於皇千萬年
奏平定天下之舞　舞士三十二人皆左執干干長三
尺五寸上濶一尺下廣六寸朱質上畫雉羽中畫升龍
雲氣右秉戚戚長二尺五寸硃紅漆柄金妝戚斧分為
四行每行八人舞作發揚蹈厲坐作擊刺之狀皆冠黄
金束髪冠紫紛纓青羅生色畫舞鶴花窄袖衫白生絹
襯衫錦領紅羅銷金大袖窄袍紅羅銷金裙皁生色畫
衣沿襈白羅銷金汗袴藍青羅銷金沿紅絹擁項紅結
子紅絹束腰塗金束帶青絲大縧錦臂鞲緑雲頭皂靴
舞師二人執旌以引之旌長七尺五寸硃紅漆柄金龍
吞口懸五色羽九層每層用塗金寳盖紅絲縧穿末垂
絲結子皆冠黄金束髪冠紫紛纓青羅大袖衫白絹襯
衫錦領塗金束帶緑雲頭皂靴　樂章清海宇　拔劍
起淮土策馬定寰區王氣開天統寳厯應乾符武畧文
謨龍虎風雲剏業初將軍星繞弁勇士月彎弧選騎平
南楚結陣下東吳跨蜀驅越萬里山河壯帝居
三奏眷明皇之曲　赫赫上帝眷我皇明大命既集本
固支榮厥本伊何育徳春宮厥支伊何藩邦以寧慶延
百世澤被羣生及時為樂天禄是膺千秋萬嵗永觀厥
成
奏撫安四夷之舞　舞士十六人東夷四人椎髻于後
繫紅銷金頭繩紅羅銷金抺額中綴塗金博山兩傍綴
塗金環明金耳環青羅生色畫衣大袖衫紅生色領袖
紅羅銷金裙青銷金裙沿紅生絹襯衫錦領塗金束帶
烏皮鞋西戎四人間道錦纒頭明金耳環紅紵絲細褶
襖子大紅羅生色雲肩緑生色沿藍青羅銷汗袴紅銷
金沿繋腰合鉢十字泥金數珠五色銷金羅香囊紅絹
擁項紅結子赤皮靴南蠻四人綰朝天髻繫紅羅生色
銀錠紅銷金抺額明金耳環紅織金短襖子緑織金細
褶短裙絨綿袴子間道紵絲手巾泥金項牌金珠纓絡
綴小金鈴錦行纒泥金獅蠻帶緑銷金擁項紅結子赤
皮靴北狄四人戴單于冠貂䑕皮簷雙垂髻紅銷金頭
繩紅羅銷金抹額諸色細褶襖子藍青生色雲肩紅結
子紅銷金汗袴繫腰合鉢皂皮靴四夷各為一行舞作
拜跪朝謁喜躍俯伏之狀舞師二人執幢以引之幢長
七尺五寸硃紅漆柄金龍吞口懸五綵羅幢五層每層
綴五色銷金吹帶末垂紅粉結子皆戴白捲簷氊㡌塗
金㡌頂一撒紅纓紫羅㡌襻紅緑金繡襖子白銷金汗
袴藍青銷金沿塗金束帶緑擁項紅結子赤皮靴　樂
章小將軍　大明君定宇寰聖恩寛掌江山東夷西戎
北狄南蠻手髙擎寳貝盤　殿前歡五雲宮闕連霄漢
金光明照眼玉溝金水聲潺潺頫𩕄觀趨蹌看儀鑾嚴
肅百千般威人心膽寒　慶新年虎豹闗文武班五綵
間慶雲朝霞燦黄金殿喜氣増丹墀内仰聖顔翠遶紅
圍錦繡班髙樓十二欄笙簫趂紫壇仙音韻瑶􁐼按拜
舞齊歌謡讃吾皇萬夀安　過門子定宇寰定宇寰掌
江山撫百蠻謳歌拜舞仰祝讃萬萬年帝業安
四奏天道傳之曲　馬負圖兮天道傳龜載書兮人文
宣羲畫卦兮禹疇叙皇極建兮合自然綿綿厯數歸明
主祥麟在郊威鳯舞九夷入貢康衢謡聖子神孫繼祖
武垂拱無為邁前古
奏車書㑹同之舞　舞士三十二人左執籥籥長一尺
五寸硃紅漆筀竹為之上開三竅右秉翟翟長三尺五
寸硃紅漆柄金龍吞口上綴雉羽五層每層用塗金寳
盖紅絲縧穿末用紅緑結子分為四行每行八人舞坐
作進退舒徐揖讓升降之狀皆冠黒光描金方山冠青
紛纓衣素紅羅大袖衫生紅絹襯衫錦領紅羅擁項紅
結子塗金束帶白絹大口袴白布襪荼褐鞋舞師二人
執翿以引之翿長七尺五寸硃紅漆柄金龍吞口懸白
鷺羽九層用塗金寳盖緑絲縧穿末垂紅絲結子冠服
與舞士同惟大袖衫用青不用紅羅項紅結子　樂章
泰階平　乾坤清寧治功告成禍亂文致太平郊則致
其禮廟則盡其誠卿雲在天甘露零風雨時若百榖登
禮樂雍和政刑肅清儲嗣既立封建乃行讒佞屏四海
賢俊立朝廷玉帛鐘鼓陳兩楹君臣𢋫歌揚頌聲
五奏振皇綱之曲　周南詠麟趾卷阿歌鳯凰藹藹稱
多士為楨振皇綱赫赫我大明徳尊踰漢唐百揆修庶
績公輔理陰陽峩冠正襟佩都俞在髙堂坐令八紘内
熈熈民樂康氣和風雨時田疇見豊穰獻禮過三爵歡
娛良未央
奏百戲承應
六奏金陵之曲　鍾山蟠蒼龍石城踞金虎千年王氣
都于今歸聖主六代繁華經幾秋江流東去無時休誰
言天塹分南北英雄豈但嗤曹劉我皇昔住濠梁屋神
逰天錫真人服提兵乘勢渡江來詞臣早獻金陵曲歌
金陵進珍饌諧八音繼三歎請觀漢祖用兵時為嘗馮
異滹沱飯
奏百戲承應
七奏長揚之曲　長楊曳緑黄鳥和鳴䓿蓞呈鮮紫燕
輕盈千花浥露日麗風清及時為樂芳尊在庭管音嘒
嘒絲韻泠泠玉振金聲各奏爾能皤皤國老載勸載懲
明徳惟馨垂之聖經唐風示戒永保嘉名無已太康哲
人是聴
奏百戲承應
八奏芳醴之曲　夏王厭芳醴商湯逺色聲聖人示深
戒千春垂令名惟皇登九五玉食保尊榮日昃不遑餐
布徳延羣生天庖具豐膳鼎鼐事調烹豈但資肥甘亦
足養遐齡逹人悟兹理恒令五氣平隨時知有節昭哉
天道行
奏隊舞承應
九奏駕六龍之曲　日麗中天漏下遲公卿侍宴多令
儀簫韶九奏觴九獻爐煙細逐祥風吹羣臣舞蹈天顔
喜嵗熟民康長若此六龍廻駕鳯樓深寳扇齊開扶玉
几景星呈瑞慶雲多兩曜増暉四序和聖人道大如天
地嵗嵗年年奈樂何
奏隊舞承應
　進膳樂
　　樂器
　　　笙二　　　　　　　笛二
　　　鼓二　　　　　　　板一
　　　杖鼓八
　　樂章
水龍吟　寳殿祥雲紫氣濛聖明君龍徳宮氤氲霧靄
檜柏間青松龍樓鳯閣雕梁畫棟此是蓬萊洞
　太平清樂
　　樂器
　　　笙四　　　　　　　笛四
　　　頭管二　　　　　　􁐼四
　　　板一　　　　　　　杖鼓八
　　　小鼓一　　　　　　方響一
　　樂章
太清歌　萬國來朝進貢仰賀聖明主一統華夷普天
下八方四海南北東西託聖徳勝堯王保䕶家國太平
天下都歸一將兵器銷為農器旌旗不動酒旗招仰荷
天地　上清歌　一願四時風調雨順民心喜攝外國
將寳貝攝外國將寳貝見君王來朝寳殿裏珊瑚瑪瑙
玻璃在丹墀　開天門　託長生日月光天徳萬萬嵗
永固皇基公卿文武來朝㑹開玳筵捧金杯
　設立大樂
　　樂器
　　　戲竹二　　　　　　簫四
　　　笙四　　　　　　　笛二
　　　􁐼二　　　　　　　頭管二
　　　琵琶二　　　　　　二十絃二
　　　方響二　　　　　　鼓一
　　　板一　　　　　　　杖鼓八
　陞座　還宮　百官行禮樂章萬嵗樂朝天子見朝
　儀
　迎膳樂
　　樂器
　　　戲竹二　　　　　　笙二
　　　笛四　　　　　　　頭管二
　　　􁐼二　　　　　　　鼓一
　　　板一　　　　　　　杖鼔十
　　樂章
水龍吟(同前/)
　大祀慶成大宴用萬國來朝隊舞纓鞭得勝隊舞
　萬夀聖節大宴用九夷進寳隊舞夀星隊舞
　冬至大宴用讃聖喜隊舞百花聖朝隊舞
　正旦大宴用百戲蓮花盆隊舞勝鼓采蓮隊舞
　　永樂間定
　殿内侑食樂
　　樂器
　　　麾一　　　　　　　簫四
　　　笙四　　　　　　　笛四
　　　塤二　　　　　　　箎二
　　　排簫二　　　　　　琴四
　　　編鐘一　　　　　　編磬一
　　　柷一　　　　　　　敔一
　　　摶拊一　　　　　　應鼓一
　　樂章
一奏上萬夀之曲　龍飛定萬方受天命振紀綱彛倫
攸叙四海康普天率土盡來王臣民舞蹈嵩呼載揚稱
觴奉吾皇聖夀天長
奏平定天下之舞　引舞二人皆服青羅包巾青紅羅
玉色羅銷金胸背襖子渾金銅帶紅羅褡䙏皂雲頭靴
青緑羅銷金包臀舞人三十二人服色與引舞樂工同
　樂章四邉静　威伏千邦四夷來賓納表章顯禎祥
承乾象皇基永昌萬載山河壯　刮地風聖主過堯勝
禹湯立五常三綱八蠻進貢朝今上頓首誠惶朝中宰
相爕理陰陽五榖収成萬民歡暢賀吾皇齊讃揚萬國
來降
二奏仰天恩之曲　皇天眷聖明五辰順四海寧風調
雨順百榖登臣民歌舞樂太平賢良在位邦家永禎吾
皇仰洪恩夙夜存誠
奏黄童白叟鼓腹謳歌承應　樂器笛四大鼓一小鼓
一韸子二拍板二酒壺一酒鍾一杖鼓二　樂章豆葉
黄　雨順風調五榖収成倉廪豊盈大利民生託賴著
皇恩四海清鼔腹謳歌白叟黄童共樂咸寧
奏撫安四夷之舞　引舞樂工二人皆服紅氊㡌紅羅
銷金項帕紅青緑羅銷金襖子紅羅褡䙏紅青緑羅銷
金包臀皂雲頭靴□綴　樂器笛二頭管三􁐼二琵琶
二水盞一韸子二拍板二二十絃二　髙麗舞四人皆
服笠子青羅銷金胷背襖子銅帶皂靴琉璃舞四人皆
服綿布花手巾青羅大䄂襖子銅帶白碾光絹間道踢
袴皂皮靴北畨舞四人皆服狐㡌青羅紵絲銷金襖子
銅帶伍魯速囬囬舞四人皆服青羅㡌比里罕綿布花
手巾銅帶皂靴　樂章小將軍　順天心聖徳誠化畨
邦盡朝京逺人歸伏舞于龍廷貢皇明寳貝擎　殿前
歡四夷率土歸王命都來仰大明萬邦千國皆歸正現
帝庭朝仁聖天階班列衆公卿齊聲歌太平　慶豊年
和氣増鸞鳯鳴紫霧生祥雲朝霞映爇金爐香味馨列
丹墀御駕盈絃管簫韶五音應龍笛間鳯笙　渤海令
金盃中酒滿盛御案前列羣英君徳成皇圖慶嵩呼萬
嵗聲　過門子聖主興聖主興顯威靈蠻夷静至仁至
徳至聖明萬萬年帝業成
三奏感地徳之曲　皇心感地靈順天時徳厚生含𢎞
光大品物亨鍾竒毓秀産俊英河清海晏麟來鳯鳴陰
陽永和平相我文明
奏車書㑹同之舞　舞人三十四人皆服皂羅頭巾青
緑玉色皂沿邉襴茶褐線縧皂皮四縫靴　樂章新水
令　錦衣花㡌設丹墀具公服百司同㑹麟至舞鳯來
儀文武班齊朝賀聖明帝　水仙子八方四面錦華夷
天下蒼生仰聖徳風調雨順昇平世遍乾坤皆讃禮託
君恩民樂雍熙萬萬年皇基堅固萬萬載江山定體萬萬
嵗洪福天齊
四奏民樂生之曲　世間的萬民荷天地感聖恩乾坤
定位四海春君臣父子正大倫皇風浩蕩人心載醇熈
熈樂天真永載明君
奏表正萬邦之舞　引舞二人皆執紅纓纛服青羅包
巾紅羅銷金項帕紅生絹錦領中单紅生絹銷金通袖
襖子青綿縧銅帶織錦臂鞲皂雲頭靴各色羅銷金包
臀紅羅褡䙏舞人樂工六十四人皆執干一小鉞斧一
服色與引舞同　樂章慶太平　姦邪濁亂朝綱構禍
難煽動干斨赫怒吾皇親征灞上指天戈敵皆降　武
士歡白溝戰塲旌旗雲合迷日光令嚴氣張三軍踴躍
齊奮揚掃除殘甲如風蕩凱歌傳四方仁聖不殺降望
河南失欃槍　滚繡毬肆旅拒恃力强一心構殃築滄
洲百尺城隍騁蠆毒恣虎狼孰能禦當順天心有徳隆
昌倒戈歛甲齊歸降撫將生還逹故鄉自此仁聞愈彰
　陣陣嬴不數孫吳兵法良神謀睿算合陰陽八陣堂
堂行天上虎畧龍韜孰敢當俘囚十萬皆疎放感荷仁
恩戴上蒼　得勝回兩傍四方展鳥翼風雲雁行出竒
兵敵難量士强馬强遍百里眠旗卧鎗勝兵囘樂洋洋
　小梁州敵兵戰敗神魂喪擁貎貅渡長江開市門肆
不移宣聖恩如天曠綸音頒降普天下仰吾皇
五奏感皇恩之曲　當今四海寧頌聲作禮樂興君臣
慶㑹躋太平衣冠濟濟宴彤庭文臣武將共荷恩榮忠
心盡微誠仰答皇明
奏天命有徳之舞　引舞二人俱執紅纓纛服青幪紗
如意冠紅生絹錦領中單紅生絹大袖袍各色絹綵畫
直纒黑角偏帶藍絹綵皂雲頭皮靴白布韈舞人樂工
六十四人皆執紅漆羽籥雉雞尾服色與引舞樂工同
　樂章慶宣和　雨順風調萬物熈一統華夷四野嘉
禾感和氣一榦百穗一榦百穗　窄甎兒梯航萬國來
丹墀太平年永固洪基正東西南北來朝㑹洽寰宇布
春暉四裔咸賓聲教美自古明王在慎徳不須威武服
戎狄祥瑞集鳯來儀佳期萬萬嵗聖明君主華夷
六奏慶豐年之曲　萬方仰聖君大一統撫萬民豐年
時序雨露均穰穰五榖貨財殷酣歌擊壤風清俗淳四
夷悉來賓正統皇仁
七奏集禎應之曲　皇天眷大明五星聚兆太平騶虞
出現甘露零野蠶成繭嘉禾生醴泉湧地河水清乾坤
萬萬年四海永寧
八奏永皇圖之曲　天心眷聖皇正天位撫萬邦仁風
宣布禮樂張戎夷稽首朝明堂皇圖鞏固賢臣賛襄太
平日月光地久天長
九奏樂太平之曲　皇恩被八紘三光明四海清人康
物阜嵗屢登含哺鼓腹皆歡聲民歌帝力唐堯至仁乾
坤永清共樂太平
　丹墀大樂
　　樂器
　　　戲竹二　　　　　　簫十二
　　　笙十二　　　　　　笛十二
　　　頭管十二　　　　　􁐼八
　　　琵琶八　　　　　　二十絃八
　　　方響二　　　　　　鼓一
　　　拍板六　　　　　　杖鼓十二
　陞座　還宮
　　樂章
萬嵗樂與洪武間同
　百官行禮
　　樂章
朝天子與洪武間同
　導膳樂
　　樂器
　　　戲竹二　　　　　　笙六
　　　笛六　　　　　　　頭管六
　　　􁐼四　　　　　　　鼓一
　　　拍板一　　　　　　杖鼔八
　　樂章
水龍吟與洪武間同
　迎膳樂
　　樂器
　　　笙四　　　　　　　笛四
　　　頭管四　　　　　　􁐼二
　　　方響一　　　　　　大鼓一
　　　拍板一　　　　　　杖鼓四
　　樂章
與導膳同
　進膳樂
　　樂器
　　　笙四　　　　　　　笛四
　　　頭管四　　　　　　􁐼二
　　　鼓一　　　　　　　方響一
　　　拍板一　　　　　　杖鼓四
　　樂章
太清歌上清歌開天門俱與洪武間同
　大祀慶成纓鞭得勝蠻夷隊舞
　萬夀聖節九夷進寳隊舞
　冬至節讃聖喜隊舞
　正旦節百戲蓮盆隊舞
　　嘉靖間續定慶成宴樂章
陞座　萬嵗樂　五百昌期嘉慶㑹啟聖皇龍飛天位
九州四海重華曰大明朝萬萬世
百官行禮　朝天子　滿前瑞烟香遶蓬萊殿風回韶
律鼓淵淵列陛上旌旗絢日至朱躔陽生赤甸氣和融
徹至上𤣥歴年萬千長慶天宮宴
上䕶衣上花　水龍吟　寳殿金爐瑞靄浮陳玉案列
珍羞天花炫彩照耀翠雲裘鸞歌鳯舞虞庭樂奏萬嵗
君王夀
一奏上萬嵗之曲　聖主垂衣裳興禮樂邁虞唐簫韶
九成儀鳯凰日月中天照八荒民安物阜時和嵗康上
奉萬年觴𦙍祚無疆
奏平定天下之舞　四邉静天啟嘉祥聖主中興振紀
綱頌洋洋功蕩蕩國運隆昌萬嵗皇圖壯　鳯鸞吟
維皇上天佑聖明景命宣五雲輝三台潤七緯光懸協
氣生嘉祥見正萬民用羣賢垂衮御經筵宵衣勤政殿
禮圜邱大祀精䖍明水潔蒼璧圓秉周文承殷薦眷皇
家億萬斯年
二奏仰天恩之曲　皇穹啟聖神欽乾運祗郊禋一陽
初動靄先春萬福來同仰至仁祥開日月瑞見星辰禮
樂協神人宇宙咸新　迎膳　水龍吟　春滿雕盤獻
玉桃葭管動日輪髙熹微齎色遥映兖龍袍千官舞蹈
鈞韶迭奏曲度昇平調　進膳　水龍吟　紫禁瓊筵
煖應冬驂八螭乗六龍玉巵瓊斚黻座獻重瞳堯天廣
運舜雲飛動喜聴𢋫歌頌　進湯　太清歌　長至日
開黄道喜乾坤佳氣陽長陰消奏鈞韶音調鳯軫律協
鸞簫仰龍顔天日表如舜如堯金爐烟煖御香飄玉墀
晴霽祥光遶宮梅苑栁迎春好燕樂蓬萊島　上清歌
　雲捧宸居五星光映三台麗仰日月層霄霽仰日月
層霄霽中興重見唐虞際太和元氣自陽囘兆姓歡愉
　開天門　九重霄日轉皇州曉燕天家共歌魚藻龍
鱗雉尾髙祝聖夀慶清朝
奏黄童白叟鼓腹謳歌承應　御鑾歌　雅奏樂昇平
瞻綘闕集瑶京黄童白叟喜氣盈謳歌鼓舞四海寧金
枝結秀玉樹含英聽康衢擊壤聲帝力難名
三奏感昊徳之曲　帝徳運光明一陽動萬物生升中
大報蒼璧陳禮崇樂暢歆太清星懸紫極日麗璇庭乾
坤瑞氣盈海宇安寧
奏撫安四夷之舞　賀聖朝　華夷一統萬國來同獻
方物脩庭貢逺慕皇風自南自北自西自東望天宮佳
氣鬱重重四靈畢至麟鳯龜龍　殿前歡　瑞雲晴靄
浮宮殿一脉陽和轉禮成交泰開周宴鳯笙調龍幄展
天心感格人歡忭四海謳歌徧　慶豐年　賴皇天錫
豐年勤禹稼力舜田喜慰三農願嘉禾秀瑞麥鮮賦九
州貢八埏神倉御廪咸充滿養民以養賢　新水令
聖徳精禋格昊穹大一統四夷來貢玉帛捧文軌同世
際昌隆共聴輿人頌　太平令　誕明禋天監元后光
四表惠澤周流來四裔趨前擁後獻萬寳充庭滿囿稽
首頓首天髙地厚祝聖人多男福夀
四奏民樂生之曲　大報禮初成象乾徳運皇誠神州
赤縣永清寧靈雨和風樂太平陰陽交暢品物咸亨元
化自流行允殖羣生　迎膳　水龍吟　五色祥雲捧
玉皇開閶闔坐明光鈞天樂奏冬日御筵張文恬武熈
太平氣象人在唐虞上　進膳　水龍吟　玉律陽囘
景運新燕鎬京藹皇仁光昭雲漢一氣沸韶韺錦瑟和
聲瑶琴清韻瞻仰天顔近　進湯　太清歌　萬方民
樂時雍鼔舞荷天工雷行風動喜今逢南蠻北貊東夷
西戎來朝貢大明宮星羅斗拱九重天上六飛龍五色
雲開雙彩鳯普天率土效華封允協河清頌
奏車書㑹同之舞　新水令　五雲深䕶九重城感洪
恩一人有慶陽初長禮方行帝徳文明表率邦家正
水仙子　萬方安堵樂康寧九域同仁荷聖明千年撫
運承天命露垂甘河獻清見雙岐秀麥連莖喜靈雪隨
冬應覩祥雲拂曙生神與化並運同行
五奏感皇恩之曲　雙闕五星光霓旌樹紫盖張璇臺
玉厯轉焕陽鈞天廣樂諧宮商恩深露湛喜溢霞觴日
月新龍章地久天長
奏表正萬邦之舞　慶太平　維天眷我聖明禮圜丘
至徳精誠乾元永清洪膺景命休徵應泰階平　千秋
嵗　聖主乗龍御萬邦慶雲翔化日重光羣臣拜舞稱
夀觴載歌天保章　滚繡毬　五雲車度九重利見飛
龍耀衮章火藻華蟲擊虎敔考鳬鐘鼉鼓逢逢八珍列
九鼎豐隆堯眉揚彩舜重瞳萬國咸熈四海雍齊歌頌
聖徳神功　殿前歡　萬年禮樂中興日大化覩重熈
河清海晏臻祥瑞五行順七政齊超三邁五貞元㑹既
醉頌鳬鷖　天下樂　萬靈朝拱接清都享南郊欽天
法祖願聖人承乾納祜中和位育龜獻範馬陳圖　醉
太平　禮樂萬年規謳歌四海熈衣冠蹈舞九龍墀麗
正仰南離紫雲髙捧唐虞帝垂衣天下文明治鎬烏岐
鳯呈嘉瑞真個是人在成周世
六奏慶豐年之曲　聖人懋承乾綏萬邦屢豐年神倉
御廪登天田明粢鬱鬯祀孔䖍輿情咸豫協氣用宣萬
古帝圖傳璧合珠聨
七奏集禎應之曲　天保泰階平寳露降渾河清嘉禾
秀麥集休禎遐陬絶域喜氣盈一人有慶百度惟貞萬
國頌咸寧麗正重明
八奏永皇圖之曲　鎬燕集天京頌魚藻歌鹿鳴邉陲
安堵萬國寧重譯來庭四海清咸池日曙昩谷雲征帝
座仰前星豫大豐亨
九奏樂太平之曲　皇極永登祥乾符啟泰運昌玉管
囘春動一陽金鑾錫燕歌九章虞庭獸舞岐山鳯翔日
麗衮龍裳主聖臣良
迎膳　水龍吟　香霧氤氲紫閣重仰天徳瞻帝容星
輝海潤甘雨間和風樂比鳶魚瑞呈麟鳯永獻卷阿頌
進膳　水龍吟　萬户千門啟建章台階峻帝座張三
垣九道北斗玉衡光元氣調和雅韻鏗鏘昭代慶明良
　太清歌　萬方國盡來庭稽首歌帝仁仰荷生成振
乾綱陰陽順序民物樂生逢明聖萬年春永膺休命華
夷蠻獠咸歸正蒼生至老不知兵鼔腹含哺囿太平九
有享清寧
奏天命有徳之舞　萬嵗樂　太平天子興隆日履初
長陽囘元吉醴泉芝草休徵集曽聞道五星聚室　賀
聖朝　一人元良百度維新握赤符凝𤣥應享太清大
禮方行祀事孔明感天心億載恒承慶明王慎徳四夷
咸賓
奏纓鞭得勝蠻夷隊舞承應　醉太平　星華紫殿髙
雲氣彤樓遶九夷重譯梯航到皇圖光八表玉宇無塵
明月皎銀河自轉扶桑曉平平蕩蕩歸王道百獸舞鳯
鳴簫韶　看花㑹　普天下都賴吾皇至聖看玉關頻
款天山已定四夷效順歸王命天保歌羣黎百姓　天
下樂　九重樂奏萬花開望龍樓雲蒸霧靄仰天工雍
熈帝載臣民歡戴溥仁恩遍九垓　清江引　黄鍾既
奏陽和長徳盛天心貺人文日月明國勢山河壯衢室
民謡頻擊壤
奏致語萬民安樂天下太平嵩呼萬嵗再動樂聲　清
江引　鈞天畢奏日方中既醉歡聲動雲章傍衮龍颷
勢翔威鳯萬方安樂興嘉頌　千秋嵗　上下交歡燕
禮成一陽奮萬彚咸亨風雲㑹合開明運紫極轉璇衡
宴畢百官行禮　朝天子文班武班歡動承明殿禮成
樂備頌聲喧真咫尺仰天顔日照龍筵囘雉扇翠㽔旋
奉仙鑾雲間斗間五色金章燦
還宮　萬嵗樂　天囘北極雲成瑞望層霄重華日麗
九垓八極樂雍熈祝聖夀萬萬嵗
　小宴樂
　　永樂間定
　侑食樂
　　樂器
　　　簫二　　　　　　　笙二
　　　􁐼二
　　樂章
一奏本太初之曲　朝天子　混兮沌兮水土成元龍
不分南北與東西未辨天和地萬象包涵其中秘密難
窮造化機是陰陽本體乃為之太極兩儀因而立
二奏仰大明之曲　歸朝歡　太極分混然方始見儀
形清浮濁偃乾坤定日月齊興照青霄萬象明陽湏動
陰須静陰與陽皆相應流行二氣萬物俱生
奏百戲承應
三奏民初生之曲　沽美酒　乾坤清宇宙寧六合凈
四維正萬象原來一氣生定三才五行民與物共成羣
　太平令　為一類不分人品竟生食豈曉庖烹避寒
暑巢居穴遁披樹葉相尋趂如何是愛親世情治生雖
混然安其性
奏百戲承應
四奏品物亨之曲　醉大平　黎民生世間萬物長塵
寰陰陽交運轉循環久逺時庶繁相傳氣候應無間品
物交錯慿誰鑒望聖人出世整江山主萬民得安
奏百戲承應
五奏御六龍之曲　清江引　人生久仰生聖君天使
人生聖聖人受天機體天居中正御六龍聖明登九重
　碧玉簫　君坐神京海嶽共從新民仰君恩聖治有
人倫人品分萬物増聖承乾百福臻垂法明尊天命興
後朝皆從正
奏百戲承應
六奏泰階平之曲　十二月　聖乃有言天天是無言
聖聖人臨正萬物亨通恩威盛社稷安仁徳感江山定
選用英賢興王政分善惡賞罰均平三公九卿左右股
肱庶事康寧
奏百戲承應
七奏君徳成之曲　十二月　皇基以興聖帝修身奉
天體道聖徳愈明敬天地勤勞萬民立法度上下咸寧
　堯民歌　風俗禮樂厚彛倫爰興學校進儒經賢臣
良將保朝廷四野人民頌歡聲用的是賢英賢英定太
平寰海皆歸正
奏百戲承應
八奏聖道行之曲　金殿萬年歡　三綱既定九疇復
興聖道如天嘉禾齊秀寒暑和平聖威無邉皇基穏勝
磐石慶雲生景星長現三光輝耀百榖収成萬姓安寧
　得勝令　聖徳感皇乾甘露降山川萬邦來朝貢竒
珍擺布金玉階下鳴鞭仰聖主陞金殿丹墀列英賢讃
吾皇豐稔年
奏百戲承應
九奏樂清寧之曲　普天樂　萬邦寧皇圖正父君母
后天下咸欽君治外永聖明后治内長安静後聖承乾
皆從正徳相傳聖子神孫天威浩蕩江山永固洪福無
窮　沽美酒　和氣生滿玉京祥禋起映皇宮明聖開
基整萬民風雲㑹帝庭奏簫韶九韻成　太平令　紫
霧隠金鑾彩鳯祥光罩良將賢臣玉案列珍羞美醖寳
鼎爇龍涎香噴至尊永寧儲嗣守成賀萬萬嵗一人有
慶
奏魚躍于淵承應
　設立大樂
　　樂器
　　　笙一　　　　　　　笛二
　　　頭管二　　　　　　􁐼二
　　　鼔一　　　　　　　板一
　　　杖鼓八
　陞殿還宮百官行禮
　　樂章
萬嵗樂朝天子與前同
　進膳
　　樂章
水龍吟與前同
　奉天門宴百官止用本太初仰大明民初生三奏樂
　章進酒進膳樂同惟百官行叩頭禮用天子樂章宴
　畢導駕還宮用御鑾歌
　　嘉靖間　仁夀宮落成宴樂章　侑食
一奏本太初之曲　朝天子　帝誠帝明寳位基昌命
仙苑開筵歌鹿鳴亭殿天章映我有嘉賓鼓瑟吹笙示
周行昭徳音日升月恒萬載皇圖正
二奏仰大明之曲　殿前歡　天保定聖人多夀多男
慶修和禮樂協中興麗正重明如山阜如岡陵如川方
至莫不増協氣生禎禎應百神受命萬國來庭
三奏民初生之曲　沽美酒　黄河清寳露凝瑞麥呈
靈鵲鳴諸福來同仰聖明喜萬寳告成占景緯泰階平
　太平令　念農桑衣食之本仰君徳獨厚民生事耕
鑿羣黎百姓歌鹿鳴神人胥慶明主燕嘉賓承筐鼓瑟
吹笙繼自今福増天定
四奏品物亨之曲　醉太平　瑶宮怡聖顔閬苑隔人
寰吹笙鼓瑟賓㫖酒天開宴鹿鳴歌舞黄金殿賴吾皇
錫福萬民安醉歌天保歡
五奏御六龍之曲　清江引　聖王有道樂昇平燕㑹
延休慶務本軫民生𢎞化凝天命忻落成萬載開鴻運
　碧玉簫　帝重農桑法駕起明光麟㳺鳯翔宴陳天
保章開玳筵薦瑶觴既醉頌洋洋聖徳巍皇恩蕩世際
唐虞上
進膳　水龍吟　寳瑟瑶笙鼔吹喧　聖天子御華筵
南山萬夀瑞日正中天百榖豐年八方珍膳人樂昇平
宴　太清歌　瑞麥嘉禾臻瑞仰荷堯舜主愛育羣黎
感天意五風十雨秋報春祈徧爾徳歡農桑日用衣食
嘉賓和樂開筵地紅雲捧雕盤珍味山呼萬嵗福無疆
日升川至　上清歌　仰賴吾皇叅天兩地凝和氣四
三王六五帝國家興賢才為上瑞養萬民九域熈百禄
咸宜　開天門　寳殿輝龍虎風雲㑹瞻丹墀覲紫微
周詩歌既醉螽斯麟趾開祥瑞仰飛龍在天位
　　幽風亭宴講官樂章　侑食
一奏本太初之曲　朝天子　九重詔傳殿閣門秋宴
授衣時節肅霜天禾稼登塲徧鼓瑟吹笙昇平重見工
歌七月篇春酒當筵獻願吾皇萬年嵗嵗臨西苑
二奏仰大明之曲　殿前歡　鳯苑御筵開黄花映玉
階鹿鳴天保歌三代古調新裁奉君王萬夀杯日月明
乾坤大看年年秋報𢋫太平有象元首明哉
三奏民初生之曲　沽美酒　熈春陽化日長執懿筐
采柔桑拾繭繰絲有萬箱染紅黄孔陽為公子翟衣裳
　太平歌　勤樹藝嵗年豐穰九十月禾黍登塲為春
酒甕浮新釀耕田樂齊歌齊唱饗公堂殺牛舉觴繼進
著兕觥祝聖夀萬靈扶相
四奏品物亨之曲　醉太平　納嘉禾滿場釀御酒盈
缸公桑蠶績製𤣥黄服龍衣衮裳螽斯蟋蟀諧清唱水
光山色明仙仗豳風亭殿進霞觴祝　聖夀無疆
五奏御六龍之曲　清江引　九月風光何處有鳯苑
在龍池右農夫稼已登公子衣方授萬嵗君王頻進酒
　碧玉簫　凡我生民農桑最苦辛終嵗經營氣候變
冬春田畯欣婦子勤詠豳詩仰化鈞場圃新風雨順宴
御丹墀龍顔近
進膳　水龍吟　養老休農敞御筵㵼春酒介耆年刲
羊剪韭社鼔正闐闐香粳米顆升堂拜獻此樂真堪羨
　太清歌　九月天開西苑宸居無逸殿講幄張筵集
儒流雲蒸星炫璧緯珠纒暏御製焕文章照囘雲漢堯
天舜日民安宴御廩神倉百榖登金輝玉燦休徵見大
有豐年　上清歌　鳯苑宸居公桑帝籍今方舉躬耕
蠶勸士女獻羊羔升堂奏樂舞葵菽棗壺上珍厨萬夀
山呼　開天門　豳風亭共仰吾皇聖百榖登萬國咸
寧民康物阜禎祥應仰乾運俯坤靈
　　皇后親蠶宴内外命婦樂章
陞座天香鳯韶之曲　春雲繚繞芳郊曙喜乾坤萬象
咸舒蘭皋蕙圃迎仙馭采柔條攀茂樹蠶宮繭館親臨
御璧月珠星照太虚開筵還駐翠銷旟萬載垂貞譽
進膳　沽美酒　蠶禮成鳯輦停薦霞觴列雲屏宮妃
世婦仰坤寧祥雲映紫㝠同頌耀前星
囘宮　御鑾歌　維天啟聖皇君耕籍后躬桑身先田
織率萬邦天清地寧民康物阜百榖用成四夷來王治
化登唐虞世發禎祥
　東宮宴樂
　　永樂間定
　　樂器
　　　簫四　　　　　　　笙四
　　　􁐼四
　　樂章
一奏喜千春之曲　賀聖朝　開國承天聖感極多總
一統封疆濶百姓快活萬物榮光共沐恩波仙音韻合
讚昇平詠歌齊朝拜千千嵗東宮滿國春和
二奏永南山之曲　水仙子　洪基永固海波清盛世
明時禮樂興華夷一統江山静民通和樂太平讃東宮
仁孝賢明秉鈞衡端正順乾坤泰亨坐中華萬世昌寧
奏百戲承應
三奏桂枝香之曲　蟾宮曲　曉光融燕享春宮日朗
風和氣喜葱葱鎮領台樞規宏綱憲禮節正公事聖上
柔聲婉容問安寧勤孝䖍恭果斷寛洪剛健文明聖徳
合同
奏百戲
四奏初春曉之曲　小梁州　端拱嚴宸事紫微秉運
璇璣四時百物總相宜仰賴明君徳大業勝磐石皇儲
仁孝明忠義美遐方順化朝儀孝能歡慈愛心敬篤上
尊卑意禮上和下睦民鼓舞樂雍熈
奏百戲承應
五奏乾坤泰之曲　滿庭芳　春和玳筵安邦興國欽
聖尊賢文英武烈于民便禮樂成全亨大業中庸不偏
順天常節儉為先逹文獻嚴儀訓典孝敬億千年
奏百戲承應
六奏昌運頌之曲　喜秋風　文武安軍民樂宴文華
㑹班僚五雲齊動鈞天樂賀春宮讃皇朝
奏百戲承應
七奏泰道開之曲　沽美酒　布春風滿畫樓對嘉景
鳯凰洲髙捧金波碧玉甌設威儀左右分品從列公侯
　太平令　效聖上誠心勤厚主宗器嚴備春秋諧律
呂仙音齊奏欽王政皇天保佑拜舞頓首讃祝進酒千
千嵗康寧福夀
　迎膳樂
　　樂器
　　　戲竹二　　　　　　笙四
　　　笛四　　　　　　　頭管四
　　　􁐼二　　　　　　　琵琶二
　　　鼓三　　　　　　　拍板二
　　　杖鼓四
　　樂章
水龍吟　方響笙􁐼鼔樂喧排寳器開玳筵鸞儀旌節
錦繡景相連簮纓趨進皆來朝春滿文華殿
　陞座還宮
　　樂章
千秋嵗與前同
　
　
　
　
　
　
　
　
　
　
　禮部志稿卷二十一
欽定四庫全書
　禮部志稿卷二十二
　　　　　　　　　　　　明　俞汝楫　編
　儀制司職掌
　　傳制儀
　國初大祀天地前三日誓戒百官及遣官攝祭皆御
　殿傳制具儀如左
　誓戒儀
　　洪武二十六年定
凡大祀前三日陳設如常儀文武官各具朝服詣丹墀
拜位鍾聲止儀禮司跪奏請陞殿樂作皇帝御華盖殿
具皮弁服出陞座樂止鳴鞭訖賛四拜傳制官詣御前
跪傳制由東門出至傳制位稱有制賛跪宣制云洪武
某年正月某日大祀天地於南郊爾文武百官自某日
為始致齋三日當敬慎之傳訖賛俯伏興樂作又四拜
平身樂止奏禮畢
　　嘉靖九年續定
制曰某年十一月某日祗行大祀皇天禮于圜丘爾文
武百官自今日為始致齋三日其宜精白乃心益加敬
慎之哉
　遣祭儀
　　洪武二十六年定
凡遣官祭祀前一日陳設如常儀次日各官具朝服丹
墀北向立皇帝御華盖殿具皮弁服鐘聲止執事官行
一拜叩頭禮訖儀禮司跪奏請陞殿樂作陞殿樂止􁂼
簾鳴鞭訖唱排班班齊百官一拜叩頭畢分東西立引
禮引獻官詣拜位賛四拜平身傳制官詣御前跪奏傳
制俯伏興由東門靠東出至丹墀東西向立稱有制唱
跪宣制(祭孔子則曰某年月日祭先師孔子大成至聖/文宣王祭帝王則曰先聖歴代帝王命卿行禮)
賛俯伏興樂作四拜樂止禮卑
凡傳制遣官代祀歴代帝王并旗纛孔子等廟前一日
沐浴更衣處于齋宮次日還宮
　　嘉靖間更定
祭孔子制云某年某月某日祭至聖先師孔子命卿行
禮每三年遣道士齎祝文香帛詣所在陵寢致祭制云
某年某月某日祭先聖歴代帝王遣爾等齎捧祝文香
帛詣陵寢致祭命所在有司行禮
　傳制樂(與朝賀同/)
　　樂章
典祀之曲　氤氲滿庭香八音絲竹弄笙簧金石音韻
彰匏土革木度鏗鏘髙捧降明香吾皇誠念詣神方神
不佞禍淫福善理之常
　進春儀(有司鞭春儀附/)
　凡進春先期數日奏聞欽天監遣官至順天府候氣
　屆期奏進舊儀與見行微有不同備列于左
　　洪武二十六年定
是日早文武百官各具朝服于丹墀北向立應天府官
置春案于丹墀中道之東引禮引府縣官就拜位賛鞠
躬樂作四拜平身樂止典儀唱進春引府縣官舉春案
樂作由東堦陞跪置于丹墀中道俯伏興平身樂作又
四拜禮畢鳴賛唱排班引禮引文武官北向立賛班齊
致詞官詣中道之東跪奏云新春吉辰禮當慶賀賛鞠
躬樂作賛五拜三叩頭訖樂止儀禮司奏禮畢
萬厯八年定
先一日鴻臚寺執事官設春案一張于皇極殿外東王
門簷下是日文武百官各具朝服侍班執事官先諧中
極殿行禮如常鴻臚寺堂上官跪奏請陞殿導駕官前
導教坊司樂作上御皇極殿陞座樂止錦衣衛傳鳴鞭
引入序班引順天府等官先就拜位鳴賛賛鞠躬樂作
四拜興平身樂止内賛立于東王門外賛進春引入序
班引順天府府尹至東王門外鴻臚寺堂上官招呼起
案樂作擡案序班舉春案至正門外簷下置定樂止引
入序班引府尹至案前立内賛隨至簷下立賛跪鴻臚
寺堂上官傳跪外賛亦賛跪内賛賛進春府引賛臣某
等謹進某年春又奏皇太后陛下春中宮殿下春某王
殿下春俱在午門外伺候請命司禮監官捧進請㫖承
㫖畢内賛賛俯伏鴻臚寺堂上官傳俯伏外贊亦贊俯
伏樂作興平身樂止引入序班將府尹引下鴻臚寺堂
上官招呼起案擡案序班舉春案至原處置定府尹仍
入原班立外賛賛鞠躬樂作四拜興平身樂止順天府
等官退下侍立對賛賛排班班齊文武百官入班立定
鳴賛賛跪鴻臚寺堂上官一員于丹陛中道跪致詞云
新春吉辰禮當慶賀致畢起身一躬由東邉門入殿内
侍立鳴賛賛俯伏樂作興平身五拜叩頭興樂止鴻臚
寺堂上官殿内跪奏禮畢傳賛禮畢鳴鞭駕興百官退
　進春樂(與朝賀同/)
　有司鞭春儀
　　永樂中定
每嵗有司預期塑造春牛并芒神立春前一日各官常
服輿迎至府州縣門外土牛南向芒神在東西向至日
清晨陳設香燭酒果各官俱朝服賛排班班齊賛鞠躬
四拜興平身班首詣前跪衆官皆跪賛奠酒三奠酒訖
賛俯伏興復位又四拜畢各官執采杖排立于土牛兩
傍賛長官擊鼓三聲擂鼔賛鞭春各官環擊土牛者三
賛禮畢
　頒誥勅(官員受誥封贈并焚黄儀附/)
　近制文武官誥勅于常朝日皇極門頒給領誥勅官
　具朝服行五拜三叩頭禮與洪武間所定不同今仍
　載舊儀備考
　　洪武二十六年定
陳設如常儀至日皇帝陞殿鳴鞭百官一拜叩頭畢引
禮引受誥官詣拜位執事官舉誥案于丹墀中道或吏
部或兵部官奏訖賛鞠躬樂作四拜平身樂止執事官
舉誥案置于丹墀中道賛跪俯伏興樂作又四拜樂止
禮畢
　頒誥樂(與朝賀同/)
　官員受誥封贈并焚黄儀
　　洪武中定
凡受誥前一日本家設誥案于正㕔中設香案于誥案
之南其日綵亭鼔樂送(如無綵亭用盤/袱一人捧前行)受誥官前行誥
將至受封者即出大門外迎接命婦服冠服迎于門内
候誥輿即綵亭入門隨至㕔前各就拜位執事者于輿
内捧誥置于案賛禮者賛鞠躬五拜三叩頭如命婦則
不必叩頭捧誥入受封贈并受誥官具香燭等物詣家
廟或祠堂告知四拜訖受誥官并命婦于父母前行四
拜禮　八年令官員祖父母父母受封迎誥至家祖父
母父母則與子孫各具服拜受男子受於正㕔婦人受
于中堂如不存者子孫拜受擇日焚黄
凡焚黄前一日受誥于本家祠堂中設案桌一于中間
設香燭桌一于案前置祝文于案至日清晨孝子捧封
贈誥命置祠堂中案上著能冩人以黄紙一副依誥命
一般謄抄置于案桌執事者陳設祭物于案前孝子等
各就拜位從祭子女列于後賛禮者賛鞠躬拜興拜興
平身至香案前賛跪上香祭酒亞祭酒三祭酒讀祝執
事者取祝文跪于右讀訖賛宣誥宣誥者立于東宣訖
賛俯伏興平身賛焚黄讀祝者取祝文宣誥者取黄俱
至焚所焚燒孝子酹酒禮畢
祝文式　維洪武某年嵗次某甲子某月某朔某日孝
(子/孫)致祭顯(某考散官之靈除某妣夫人之靈若靈/在寫之靈若已  靈入伺堂則寫神主)追念
音容不勝感慕兹者欽䝉聖恩追封顯(某考㪚官/某妣夫人)謹于
今日行焚黄禮特備牲醴告祭尚享
　開讀儀
　朝廷頒命四方有詔書有赦書有勅符丹符有
　制諭手詔詔赦先于闕廷宣讀然後頒行勅符
　等項則使者齎付所授官員秘不敢發開讀迎接儀
　各不同具列于後
　　洪武二十六年定
前期一日尚寳司設御座于奉天殿設寳案于殿東錦
衣衛設雲盖于奉天門教坊司陳中和韶樂于殿内禮
部設宣讀案于承天門上西南向其日清晨陳設如常
儀教坊司設大樂于午門外承天門外東西相向儀禮
司設百官拜位于承天門外橋南校尉四人擎雲盖于
殿内簾前鼔初嚴文武百官各具朝服鼓吹嚴引禮引
公侯侍班于午門外東西相向鐘聲止儀禮司跪奏請
陞殿皇帝服皮弁服導駕官前導中和樂作陞座樂止
鳴鞭捲簾禮部官捧詔書詣寳案前用寳訖捧置雲盖
中校尉擎執雲盖由殿東門出大樂作自東陛降由奉
天門至金水橋南午門外樂作公侯前導迎至承天門
上鳴賛唱排班引禮引文武官就拜位唱班齊鞠躬樂
作賛四拜樂止宣讀展讀官陞案稱有制賛衆官皆跪
禮部官捧詔書授宣讀官宣讀官受詔書唱宣讀宣讀
官宣訖禮部官捧詔置雲盖中賛禮唱俯伏興樂作四
拜樂止唱搢笏鞠躬三舞蹈唱山呼百官拱手加額曰
萬嵗唱山呼百官拱手加額曰萬嵗唱再山呼百官拱
手加額曰萬萬嵗凡呼萬嵗樂工軍校擊鼓齊聲應之
唱出笏俯伏興樂作四拜興平身樂止序班即報儀禮
司跪奏禮畢禮部官捧詔書分授使者畢駕輿中和樂
作鳴鞭樂止百官以次退
　　嘉靖六年續定
前期一日鴻臚寺官設詔案錦衣衛設雲盖雲盤于奉
天殿内東别設雲盤于承天門上設綵輿于午門外鴻
臚寺官設宣讀案于承天門上西南向教坊司設中和
樂及設大樂如常儀鴻臚寺官列百官班次于承天門
外橋南是日錦衣衞設鹵簿駕百官各具朝服入丹墀
内侍立上具冕服御華盖殿鴻臚寺官引執事官進至
華盖殿就次行五拜三叩頭禮賛各供事鴻臚寺官奏
請陞殿樂作導駕官導上陞座翰林院官先捧詔書于
華盖殿從至御座前東立西向樂止鳴鞭報時鷄唱定
時鼔訖唱排班文武百官入班鴻臚寺賛四拜樂作興
樂止百官出至承天門外伺候鴻臚寺官舉詔案于殿
中賛頒詔翰林院官捧詔書授禮部官禮部官捧詔書
置于雲盤案上校尉擎雲盖俱從殿左門出(隆慶六年/儀注詔從)
(殿左門出至皇極門鴻/臚寺即奏禮畢駕興)至午門外禮部官捧詔置綵輿
内樂作公侯伯三品以上官前導引至承天門上樂止
鳴賛唱排班引禮引文武百官就拜位樂作賛四拜樂
止唱宣讀展詔官陞案稱有制賛衆官皆跪禮部官捧
詔書授宣讀官宣讀訖禮部官捧詔書置雲盤中賛俯
伏興平身四拜樂止搢笏鞠躬三舞蹈唱山呼萬嵗者
三唱出笏俯伏興樂作四拜興平身樂止序班報鴻臚
寺官跪奏禮畢駕興百官以次出禮部官捧詔書授錦
衣衛官置雲匣中以綵索繫于龍竿頒降禮部官捧詔
書置于龍亭内鼓樂迎至禮部授使者頒行天下
　開讀樂(與朝賀同/)
　迎接詔赦儀
　　洪武中定
凡朝廷遣使各處開讀詔赦如至開讀所本處官員具
龍亭綵輿儀仗鼔樂出郭迎接朝使下馬取詔書置龍
亭中南向朝使立于龍亭之東本處官具朝服北面行
五拜禮衆官及鼓樂前導引朝使上馬在龍亭後行至
公廨門外衆官先入文武官分東西序立候龍亭至公
庭中朝使立于龍亭之東西向如有出使官員賛者先
唱曰出使官行禮禮生引出使官于公庭露臺上行五
拜禮畢於露臺之上東向立賛衆官排班有武官處文
東武西排班如有武官處文官依次左右排班班齊樂
作賛四拜禮朝使捧詔授展讀官展讀官跪受詣開讀
案宣讀出使官于露臺北向跪衆官皆跪宣讀訖開讀
官捧詔授朝使朝使捧詔置龍亭中衆官俯伏興四拜
三舞蹈跪山呼者三俯伏興四拜禮畢本處官班首詣
龍亭前跪問聖躬萬福朝使鞠躬答曰聖躬萬福衆官
乃退易服而見朝使行兩拜禮朝使答禮禮畢本處官
復具鼔樂送詔于官亭
凡遇有詔書禮部差人齎往各處開讀所差人員必預
先教其捧詔進退禮儀
凡使者欽齎詔書至各處開讀預期一日執知本處官
司照依已降儀式迎接行禮
凡使者欽齎詔書至總兵官處近營十里先令人報知
總兵官設香案於營内南向立金鼓旗仗率領諸將出
營迎接見使者下馬立于道傍俟詔書過總兵官并衆
官上馬從後至營門外各下馬使者前行總兵官并衆
官後從至營内使者捧詔書以授宣讀官衆官皆跪宣
讀畢以授使者復置于案衆官皆俯伏興平身行四拜
禮禮畢使者東立西向總兵官西立東向行兩拜禮相
見禮畢使者居東總兵官居西相向叙坐
凡遇詔赦經過道路官員軍民人等即于道傍俯伏候
詔赦過畢方起
凡出使在途如遇詔赦到各處出迎郊外與本處官一
同隨班行五拜三叩頭禮有職者隨品序列無職差使
人使服隨具服班之後不許攙越行禮畢同本處官導
龍亭至衙門中隨大班依上項班次行禮
　迎接詔赦官班儀仗行次圖
横𤓰鉞斧𤓰槌劍令旗鼔樂文官耆儒甲士鼓角金鼓旗
(四/人)　　天丁　　　天丁　　　天丁　　　天丁
　龍亭　　　香案
(士/甲)　　天丁　　　天丁　　天丁　　　天丁
横𤓰鉞斧𤓰槌劍令旗鼓樂舞官耆儒甲士鼓角金鼓
旗開讀詔赦文武官拜位圖式
　　　横𤓰鉞斧𤓰槌劍令旗鼓樂丹墀(位鼔角金鼔旗/拜儒僧道甲士)
傘　(禮/賛)旗　　　　　　　　　　　　(官生員吏典耆/文)
龍亭(賛/禮)　　　　　　　　　　　　　(武千百户縂小/官)
　　　横爪鉞斧𤓰槌劍令旗鼓樂丹墀(拜旗甲士鼓旗/位鼓角金)
　迎接勅符制諭儀
　　洪武間定
凡使者欽齎勅符丹符到處多係機密重事不許先期
報知亦不許本處官司迎接使者與衆官直至衙門開
看置勅符于案使者立于案東衆四拜使者取符宣讀
訖復置于案衆官再行四拜禮畢本處官遂與使者行
禮若與一二人止於本家接符從便安放使者以符授
本官本官叩頭開看畢乃與使者行禮
凡使者欽齎制諭勅符手詔至總兵官處干係機密軍
務經過去處不許報知本處官司亦不許迎接徑至總
兵官營外先密遣人報知總兵官設香案于兵幕南向
總兵官親出營迎接使者下馬捧制諭勅符前行總兵
官後從至兵幕使者取制諭勅符置于案使者立于案
東西向總兵官行五拜禮禮畢悉令屏去左右使者取
制諭勅符親授總兵官開看畢即収卷復置于案使者
東立西向總兵官西立東向行兩拜相見禮畢使者居
東總兵官居西相向叙坐
凡總兵官奉命征討遇使者齎到制諭勅符手詔依儀
行禮即便依㫖奉行如有應合復奏事理隨時具禮奏
請㫖不許遅延方命違則如律
　進書儀
　進書儀惟寳録最重上具衮冕百官朝服進表稱賀
　其餘纂修書成則以表進重録書及玉牒止捧進儀
　各列于後
　進實録儀
　　永樂元年定
前一日設香案于奉天殿丹陛之中表案于丹陛之東
錦衣衞設鹵簿駕教坊司設中和韶樂及大樂如常儀
設寳輿于奉天門是日早史官捧實録置其中上御華
盖殿具兖冕鴻臚寺官奏執事官行禮賛五拜奏請陞
殿導駕官前導樂作上御奉天殿樂止文武官各具朝
服詣丹墀分左右侍班鴻臚寺官導引寳輿至丹墀上
史官舉實録置于案史官入班鴻臚寺官奏進實録序
班舉實録案以次由殿中門入班首由左門入上興序
班以實録案置于殿中班首跪于案前賛史官皆跪序
班并内侍官舉實録案入謹身殿置于中上復座賛俯
伏班首俯伏興復位賛四拜賛進表序班舉表案由左
門入置于殿中賛宣表賛衆官皆跪宣訖賛俯伏興賛
四拜興進實録官退于東班侍立文武百官入班鴻臚
寺官奏某官臣某同文武百官恭遇太祖聖神文武欽明
啟運俊徳成功統天大孝髙皇帝孝慈昭憲至仁文徳
承天順聖髙皇后實録纂成羣臣懽忻禮當慶賀宣訖
各官四拜興賛有制史官仍入班賛跪宣制云太祖聖
神文武欽明啟運俊徳成功統天大孝髙皇帝孝慈昭
憲至仁文徳承天順聖髙皇后功徳光華纂述詳實朕
心懽慶與卿等同之宣訖俯伏興三舞蹈山呼又四拜
禮畢
　　萬厯五年續定
前一日設表案于皇極殿丹陛之東設實録案于丹墀
中教坊司設中和韶樂及大樂如常儀設寳輿香亭表
亭于史館前是日早錦衣衞設鹵簿駕上御中極殿具
衮冕服文武百官具朝服侍班監修總裁纂修等官具
朝服至館前監修官捧表置表亭中纂修官捧實録置
寳輿中鴻臚寺官導迎實録寳輿香亭用鼔樂繖葢由
㑹極門下堦至橋南由中道行表亭監修總裁等官後
隨由二橋行至皇極門實録寳輿香亭由中門入表亭
監修總裁等官由左門入至丹墀案前監修官捧表由
東王陞置于表案由東北邉下纂修官捧實録置于案
樂作寳輿香亭鼓樂繖葢俱退監修總裁等官侍立于
丹墀東内殿鴻臚寺官奏執事官行禮賛五拜三叩頭
訖奏請陞殿導駕官前導樂作上御皇極殿樂止鳴鞭
監修總裁等官入班班列石墀上鴻臚寺官奏進實録
樂作序班舉實錄案以次由中道陞至殿門外上興序
班舉實録案由中門入置于殿中樂止序首由東北邉
階陞自東邉門入跪于案前賛總裁等官皆跪樂作内
官侍舉實録案入内殿置于中上復座樂止賛俯伏班
首及總裁等官皆俯伏樂作興平身樂止班首復位賛
鞠躬樂作賛四拜興平身樂止賛進表樂作序班舉表
案置于殿中樂止賛宣表賛衆官皆跪鴻臚寺官展表
宣訖賛俯伏興樂作賛鞠躬四拜平身樂止進實録官
退于石墀東侍立賛排班文武百官入班賛班齊賛跪
鴻臚寺官致詞云文武百官某官臣某等恭惟世宗肅
皇帝神功聖徳纂述成書光華萬世羣臣懽忭禮當慶
賀賛俯伏興賛鞠躬樂作賛四拜興平身樂止賛有制
進實録官仍入百官班賛跪宣制云世宗肅皇帝功徳
配天紀述詳實朕心懽慶與卿等同之宣訖賛俯伏樂
作興平身樂止賛搢笏鞠躬三舞蹈賛跪山呼萬嵗三
賛出笏賛俯伏興樂作賛鞠躬四拜興平身樂止禮畢
次日司禮監官自内殿送實録下殿仍置寳輿中用􁍐
葢與監修總裁副總裁官同送至皇史宬尊藏
　進重書訓録儀
　　嘉靖十五年定
前一日鴻臚寺設寳訓實録案于丹墀中設寳輿香案
於史館前教坊司設中和韶樂及大樂如常儀是日早
錦衣衞設鹵簿駕史官具朝服至館捧寳訓實録置寳
輿中鴻臚寺官導迎寳訓實録寳輿用鼓樂繖葢從東
廊北行由左順門外引由橋南中道行史官後隨由二
橋行至奉天門階下由左門入至丹墀案前捧寳訓實
録置于案樂作候香案寳輿退上御華盖殿鴻臚寺官
奏執事官行禮賛五拜奏請陞殿導駕官前導樂作上
御奉天殿樂止鳴鞭文武百官各具朝服侍班史官入
班賛四拜樂作興平身樂止鴻臚寺官奏進寳訓實録
樂作序班舉寳訓實録案以次由中道陞班首官由左
階陞至殿門外上興序班以寳訓實録案置于殿中樂
止班首官跪于案前賛史官皆跪樂作内侍官舉寳訓
實録案入華葢殿上復座賛俯伏班首及史官皆俯伏
興平身樂止班首復位賛鞠躬樂作賛四拜興平身樂
止史官退于東班侍立文武百官入班賛五拜三叩頭
興平身樂止禮畢次日早鴻臚寺官詣華盖殿請寳訓
實録于寳輿内執事者舉輿由殿中門出鼓樂前導監
錄等官并司禮監及各監内侍官後從由奉天門左順
門東華門至皇史宬門外欽遣官以次捧太祖髙皇帝
訓録及捧列聖訓録各尊藏于金櫃内不掩恭候上親
臨閲視闔固畢各官以次列階下行叩頭禮
　進玉牒儀
　　𢎞治三年定
前一日内執事官設御案于文華殿内稍東是日早朝
退上御文華殿鴻臚寺設玉牒案于左順門内當中翰
林院官捧玉牒置于案序班二員舉案鳴賛二員前導
錦衣衛官設傘盖隨案行由文華門中門入翰林院進
玉牒官後隨從二門入至丹陛上進玉牒官序列于前
序班舉玉牒案由殿中門入置于殿中出鳴賛賛四拜
畢序班從左門入舉御案進上前出進玉牒官一員從
右門入捧玉牒展于御案俟上覽畢仍捧玉牒置于前
案出就班序班由左門入徹御案仍置殿内稍東出鳴
賛賛四拜禮畢退内執事官収所進玉牒　修玉牒起
于正統年進玉牒舊于文華殿至正徳以後改於奉天
殿萬厯四年仍復舊制云
　纂修書籍進呈儀
前一日内執亊官設御案于文華殿内稍東至日早朝
退上御文華殿鴻臚寺官設表案一書案一于左順門
内當中纂修官捧表并書各置于案鴻臚寺官四員舉
案二員前導錦衣衛設傘葢二俱隨案行由文華門中
門入纂修官後隨從二門入至丹陛上鴻臚寺官舉表
與書案由中門入置于殿内正中出賛四拜禮畢鴻臚
寺官二員從左門入舉御案進上前出賛進表纂修官
一員從右門入取表進上前展表俟上覽畢収表置于
前案賛進書纂修官取書進上前展書俟上覽畢収書
置于前案出就班鴻臚寺官六員由左門入二員徹御
案四員徹表與書案各置于殿内東西賛四拜禮畢退
内執事官収所進表并書
　表箋儀式
　國初定制凡進賀表箋親王于天子前自稱曰第幾
　子某王某稱天子曰父皇陛下稱皇后曰母后殿下
　若孫則自稱曰第幾孫某封某稱天子曰祖父皇帝
　陛下稱皇后曰祖母皇后陛下若天子之弟則自稱
　曰第幾弟某封某稱天子曰大兄皇帝陛下稱皇后
　曰尊嫂皇后殿下若天子之姪則自稱曰第幾姪某
　封某稱天子曰伯父皇帝陛下叔父皇帝陛下稱皇
　后曰伯母皇后殿下叔母皇后殿下若封王者其分
　居伯叔及伯叔祖之尊則自稱曰某封臣某稱天子
　曰皇帝陛下皇后曰皇后殿下若從孫再從孫三從
　孫自稱曰從孫某封某再從孫某封某三從孫某封
　某稱皇帝曰伯祖皇帝陛下叔祖皇帝陛下稱皇后
　曰伯祖母皇后殿下叔祖母皇后殿下至嘉靖間始
　令各王府進賀表箋但用聖號不許用家人禮至今
　遵行凡表箋有定式進表箋有儀具列于後
　進表箋儀(王府進表/)
　　洪武間定
凡在外衙門進賀表箋前期一日結綵於公廨及街衢
文武官各齋沐于本衙門内宿歇其日清晨設龍亭於
庭中設儀仗于庭外露臺上之東西設鼔樂於露臺南
之東西北向設表箋案于龍亭前設香案于表箋案前
設進表箋官位于龍亭之東鼓初嚴各官具服鼓次嚴
引禮引班首具服詣香案前滌印用印訖以表箋置于
案班首退于幕次鼓三嚴各官入班賛禮唱班齊鞠躬
樂作四拜平身樂止唱進表引禮引班首由東階陞詣
香案前賛跪傳賛衆官皆跪唱搢笏班首搢笏執事者
以表箋跪授班首班首跪授進表箋官進表箋官跪授
表箋置龍亭中賛内外官俯伏興班首復位賛禮唱鞠
躬樂作四拜平身樂止唱搢笏鞠躬三舞蹈跪山呼者
三唱出笏俯㐲興樂作四拜平身樂止金鼓儀仗鼔樂
百官具服前導進表箋官在龍亭後靠東行至郊外置
龍亭南向儀仗鼓樂陳列如前儀文武官東西侍立班
首取表箋授進表官進表官就于馬上受表即行百官
以次退
　進表箋
　　洪武二十六年定
天夀聖節在外五品以上衙門止進表文一通正旦冬
至拜進皇帝表文中宮箋文東宮箋文各一通在外各
王府并各布政司按察司及直𨽻府州箋表俱各差官
齎進禮部各州表箋進于各府各府進于布政司其餘
五品以上衙門𨽻布政司者亦進于布政司布政司差
官類進禮部其各都司及直𨽻衞所差官齎進五軍都
督府至日禮部官以各處所進表箋目通類奏聞
　　正統間定
天下諸司進賀表箋非職官不得遣萬夀聖節三司堂
上官自進冬至等節許差本司首領官及所屬府州衛
所佐貳官進𢎞治十七年奏准今後天下都布按三司
慶賀表箋除萬夀聖節照例差委堂上官齎進外其餘
冬至等節如果堂上官差占照例于本司首領官及所
屬府縣衞所佐貳官員内差委不許濫差雜職官員齎
進
嘉靖四年奏准遼東苑馬寺係裁減衙門萬夀聖節等
表文只差主簿等官齎進
　表箋式
　　聖節正旦冬至親王上表洪武間定
第某子某王某今作某王臣某誠懽誠忭稽首頓首上
言伏以皇天眷命統馭萬方聖治神功臣民懽戴恭惟
皇帝陛下纘承列聖奉天勤民是以本支繁盛而宗社
永安也臣某恪守藩邦忻逢聖旦(正旦/長至)心馳遥賀敬仰
紫宸祝聖夀于萬年同天長而地久無任瞻天仰聖激
切屏營之至謹奉表稱賀以聞
　　太皇太后夀旦冬至親王上表𢎞治初定
伏以天佑皇明衍慶源于萬世位髙宸極漙徳澤于八
紘臣庶懽忻華夷仰戴恭惟聖慈仁夀太皇太后陛下
睿智聰明齊莊中正同任姒之至聖輔文武之治功徳
化昭明謀謨廣大是以宗社奠安本支隆盛而建家國
天下悠久之福也臣某叨守外邦兹逢聖旦(正旦/長至)謹秉
誠心馳遥賀于九重祝齊天之萬夀無任瞻天仰聖激
切屏營之至謹奉表稱賀以聞
　　皇太后夀旦正旦冬至親王上表羣臣同𢎞治初
　　定
伏以景運𢎞開重熈累洽實資坤徳之懿允開邦本之
隆海内民臣不勝懽戴恭惟皇太后陛下聰明端淑恭
儉慈祥夙賛理于宮闈克迓承于天眷遂啟嗣統之瑞聿
興致治之光是以誕膺徽號而亨盛福于悠久也臣某
(親王叨守外邦/羣臣職守藩維)忻逢令旦(冬至/長至)仰九重而拜賀祝萬夀
以維期無任瞻仰激切屏營之至謹奉表稱賀以聞
　　聖節正旦冬至羣臣上表洪武間定
某衙門某官某等誠懽誠忭稽首頓首上言伏以天佑
下民四時序而風雨時五榖熟而民人育恭惟皇帝陛
下承天受命君師宇内相以奠之和以安之是以克享
天心永膺寳厯大一統文明之治開萬載太平之基(後/改)
(為溥仁恩於四海建/太平於萬年臣某)等幸遇時忻逢聖旦(正旦長至布/政司用職守)
(承宣府州職在牧民按察使職守憲綱鹽運司職在鹽/司都司職總戎師腹裏衞所職典戎行邉境衛所職守)
(藩維土官衙/門職守邉夷)心馳遥賀仰紫宸而三祝祈聖夀以齊天
無任瞻天仰聖激切屏營之至謹奉表稱賀以聞
　　太皇太后夀旦正旦冬至羣臣上表成化間定
伏以運啟皇明徳隆坤載茂衍慶源之序昭宣化理之
基中外騰懽臣民仰戴恭惟聖慈仁夀太皇太后陛下
齊莊貞静中正仁慈克相先皇而續後之功益大用興
聖嗣而治平之道維新光被八紘祥開萬世是以誕膺天
下之至養而安享尊榮之多福也臣某(叨守外邦/職守藩維)忻逢
聖旦(正旦/長至)仰宮闈之深逺祝聖夀于久長無任瞻仰激
切屏營之至謹奉表稱賀以聞
　　羣臣謝恩表洪武間定
某衙門某官臣某某年月日欽䝉(給賜某物/陞授某職)謹奉表稱
謝者臣某誠懽誠忭稽首頓首上言伏以聖恩敷布廣
大如天凡在臣民均沾雨露恭惟皇帝陛下聖神文武
治同百王春育海涵兆民忻戴是以天心永眷而基業
愈昌也臣某等深䝉恩寵補報是圖惟堅葵藿之誠上
祝萬年之夀無任瞻天仰聖激切屏營之至謹奉表稱
謝以聞
以上并用小字真書其署名加小表文前上面貼黄帖
一方如印大帖下用印黄帖上所書如聖夀冩進賀聖
夀表文正旦寫進賀正旦表文冬至寫進賀冬至表文
謝恩寫進上謝恩表文末後年月日上亦用印封皮上
用黄帖上所書如前黄帖下用印印下寫具官臣某上
進謹封于上進謹封字上用印副本用手本小字真書
後年月日上用印黄綾表□袱匣
　　中宮夀旦正旦冬至親王箋上羣臣同宣徳間定
伏以天眷聖明萬年盛業中宮正治協相洪猷敬惟皇
后殿下𢡟嗣徽音𢎞昭令範仁慈施于宮壼懿徳著于
邦家是以宗廟奠安而本支蕃衍也臣某(宗室屬藉親/藩羣臣見前)
忻逢夀旦(正旦/長至)肅班行而敬拜祝寳算以齊天無任瞻
仰激切屏營之至謹奉箋稱賀以聞
　　東宮千秋節正旦冬至親王上箋
伏以天眷皇家茂隆大本前星恊應四海歸心敬惟皇
太子殿下天賜英姿日新聖學𢡟徳祗承于謨烈重明
翊賛于治平是以宗社奠安臣民咸戴也臣某奉守藩
邦忻逢誕辰(正旦/長至)仰春宮而稱頌祝夀算于千秋無任
瞻仰激切屏營之至謹奉箋稱賀以聞
　　東宮千秋節正旦冬至羣臣上箋
伏以皇天眷佑景運𢎞開大本益隆臣民忻戴敬惟皇
太子殿下寛仁毓徳敬謹存心嗣承萬世之洪圖寅奉
重熈之寳厯是以貞符協應萬邦永寧也臣某等職守
藩維忻逢令旦(正旦/長至)仰望前星敬祝千秋之夀無任瞻
仰激切屏營之至謹奉箋稱賀以聞
以上書冩署名印封皆與表同但易箋文并紅帖紅綾
袱匣
凡表箋洪武間令止作㪚文不許循習四六舊體務要
言詞典雅不犯應合迴避凶惡字様仍用朱筆圏㸃句
讀表用黄紙箋用紅紙為函外用夾板夾䕶拜進并依
見行儀式　又令進表箋及一應文字若有御名廟諱
合依古二名不偏諱嫌名不諱若有二字相連者必須
迴避冩字之際不必缺其㸃畫　二十九年以天下諸
司所進表箋多務竒巧詞體駢儷令翰林院撰慶賀謝
恩表箋成式頒于天下諸司令如式録進正統間奏准
凡表箋字畫俱用洪武正韻冩進
　奏啟題本格式
　國初定制臣民具疏上于朝廷者為奏本東宮者為
　啟本皆細字後以在京諸司奏本不便凡公事用題
　本其制比奏啟本畧小而字稍大皆有格式列後
　奏本式
　　洪武間定
某衙門某官臣姓某等謹奏為某事備由云云今將原
發事由照行事理備細開坐謹具奏聞某事云云縁由
畢前件事理擬議依某律科斷施行某事云云縁由畢
前件云云伏候勅㫖右謹奏聞如有勾問職官或支撥
錢糧之類則依此式冩如一事奏請則于此下冩伏候勅
㫖謹奏以上某字起至某字止計字若干紙幾張洪武
印年月日某衙門某官臣姓某某官臣姓某年月日下
止列見在某官臣姓僉名不得于背後書冩或有差故
缺員者不必列銜
某衙門某官臣姓某謹奏為雨澤事據某人狀呈洪武
幾年幾月幾日某時幾刻下雨至某時幾刻止入土幾
分謹具奏聞以上為雨澤事起至入土幾分止計字若
干箇紙幾張右謹奏聞洪武(印/)年月日列銜如前式啟
本同此式但奏字冩作啟字若有請則勅㫖字冩作令
㫖餘皆同
　題本式
某衙門某官等官臣某等謹題為某事備事由云云謹
題請㫖如不用請㫖止用謹具題知餘同
　凡啟奏題本事例
　　洪武十五年定
凡奏啟本内官員正面真謹僉名當該吏典於紙背書
名畫字如有事故官員不許冩列空銜年月及正面上
俱用印信毋致漏使　又六部等衙門凡差人有事公
幹所在府州縣止是具奏啟本付差去人囘還復命赴
當該衙門發落批解官物者令承批人齎批徑赴該部
交納不許泛濫徑申
　　永樂十年定
凡諸衙門于皇太子前具啟或敬奉過事件其本内及
行移文書内止許冩啟本敬奉令㫖或止云敬依敬䝉
及啟准具啟外字様二十二年令諸司有急切機務不
得面陳者許具題本投進若訴私事丐私恩者不許
嘉靖八年奏准本式遵照大明律後附冩尺寸參以近
年適中式様題本每幅六行一行二十格擡頭二字平
行冩十八字頭行衙門官銜姓名疎密俱作一行書冩
不限字數年月下疎密同若有連名挨次俱照六行書
冩奏本每幅六行一行二十四格擡頭二字平行冩二
十二字頭行衙門官銜或生儒吏典軍民竈匠籍貫姓
名疎密俱作一行書冩不限字數右謹奏聞四字右字
平行謹字奏字各隔二字聞字過幅第一擡頭計紙字
在右謹奏前一行與謹字平行差小年月下疎密同前
若有連名挨次俱照六行書冩
　行移署押體式
　各衙門移行有式署押有式至今遵行今備書之而
　附事列于後
　　洪武間定
　　　在京
一五軍都督府照㑹六部劄付各都指揮使司承宣布
政使司并金吾前後羽林左右虎賁左府軍衛及府軍
左右前後十衞經歴司各䕶衞經歴司各外衞指揮使
司提刑按察司應天府各長史司兵馬指揮守禦千户
所其察院磨勘司凡有事務各府經歴司令典吏抄案
本司呈府施行事畢經歴司囬牒監察御史并磨勘司
一六部咨呈五軍都督府平咨各都指揮使司照㑹承
宣布政使司劄付太常寺欽天監太醫院翰林院光禄
寺太僕寺提刑按察司應天府鹽運司各外衞指揮使
司金吾前後羽林左右虎賁左府軍衞前後左右十衞
經歴司各䕶衞經歴司直𨽻府州各長史司兵馬指揮
司國子監典簿其察院事務六部都吏赴院抄案磨勘
司事六部令史赴司抄案呈部施行事畢主事囘牒監
察御史并磨勘司
一金吾前後羽林左右虎賁左并府軍衞府軍左右前
後十衞俱係經歴司呈五軍都督府并六部各布政司
平闗各外衞并提刑按察司及在京三品衙門故牒兵
馬指揮司其察院事務各衞經歴司令典吏抄案本司
呈衛磨勘司事務各衛令史抄案呈衛施行亊畢經歴
司囘闗監察御史并磨勘司
一在京并直𨽻外州衛指揮使司申五軍都督府呈六
部平闗各衛并提刑按察司及在京三品衙門故牒兵
馬指揮司其察院磨勘司事務俱係令史抄案呈衛施
行事畢經歴司囘闗監察御史并磨勘司
一太常寺欽天監太醫院翰林院光禄寺太僕寺呈部
平闗提刑按察司并三品衙門其察院磨勘司事務俱
係令史抄案呈本衙門施行事畢首領官囘報監察御
史并磨勘司品級相等者平闗七品以下者牒上囘報
一國子學凡有行移本學典簿呈六部平闗應天府其
察院事務典簿抄案呈學磨勘司事務令史抄案呈學
施行事畢典簿牒呈監察御史并磨勘司(十五年改國/子學為國子)
(監其行移六部劄付國/子監國子監徑呈六部)
一應天府申五軍都督府呈六部牒呈各都指揮使司
布政使司平闗提刑按察司并國子學故牒在外各府
兵馬指揮司帖下州縣其察院磨勘司事務本府令史
抄案呈府施行事畢經歴司牒呈監察御史并磨勘司
一察院故牒各道提刑按察司經歴司其磨勘司事務
察院書吏赴司抄案呈院施行事畢監察御史回闗磨
勘司
一兵馬指揮司申五軍都督府六部牒呈金吾羽林府
軍等衞并外衛指揮使司應天府牒上在外各府平闗
各州帖下各縣其察院事務本司首領官抄案呈司施
行事畢本司囘牒監察御史
　　　在外
一各都指揮司使呈五軍都督府平咨六部各布政使
司照㑹提刑按察司故牒各衞并䕶衞指揮使司應天
府劄付長史司各府州
一各處承宣布政使司呈五軍都督府咨呈六部平咨
各都指揮使司照㑹提刑按察司應天府劄付金吾羽
林府軍等十衞經歴司長史司并所屬鹽運司各府州
一各䕶衛指揮使司凡有事務行移本衛經歴司轉呈
五軍都督府六部并長史司平闗提刑按察司并内外
三品衙門及各衛故牒各府帖下州縣并所屬千百户
所
一各外衛指揮使司申五軍都督府呈六部牒呈都指
揮使司平闗提刑按察司故牒各府帖下州縣并所屬
千百户所
一各處提刑按察司呈五軍都督府六部牒呈都司布
政司平闗在京三品衙門并在外各衛指揮使司鹽運
司故牒在内四品衙門及在外各府長史司帖下内外
五品至七品衙門其察院事務本司經歴司牒呈囘報
一各鹽運司申六部呈各布政司平闗按察司并三品
衙門故牒各府帖下州縣
一直𨽻各府申六部在外各府申都指揮使司布政使
司牒呈按察司各衛并䕶衛指揮使司鹽運司牒長史
司故牒守禦千户所兵馬指揮帖下所屬各州縣
一各王府長史司呈五軍都督府六部及布政使司都
指揮使司牒呈提刑按察司牒呈各府帖下各䕶衛經
歴司故牒審理所
一各處守禦千户所直𨽻申五軍都督府在外申都指
揮使司呈各衛牒呈按察司牒上各府故牒各州帖下
各縣所屬百户
一直𨽻各州申六部在外各州直𨽻布政司統屬申本
司係各府所屬止申本府并按察司各衛并䕶衛指揮
使司平闗兵馬指揮司帖下屬縣
一各縣申府并按察司各衛并䕶衞指揮使司各在京
兵馬指揮司若係各州所屬申州故牒倉庫稅課司局
逓運河泊所驛壩等雜職衙門
一各處倉庫司獄巡檢税課司局逓運河泊所驛壩等
雜職衙門申府如内有各州所屬申州俱牒呈各縣各
處雜職衙門往復平闗
　　照㑹式
某軍都督府為某事云云合行照㑹可照驗施行須至
照㑹者(照㑹/某部)洪武(印事/某)年月日　照㑹(左都督押/右都督押)
(同知都督押/同知都督押)　(僉都督押/僉都督押)
六部照㑹各布政使司文移同　照㑹尚書押(侍郎押/侍郎押)
都指揮使司照㑹按察司文移同　照㑹都指揮司押
各布政使司照㑹按察司同　照㑹(左布政使押/右布政使押)
(左叅政押/右叅政押)　　(左叅議押/右叅議押)
　　咨呈式
某部為某事云云合行咨呈伏請照驗施行須至咨呈
者(右軍咨督呈/某  都  府)洪武(印事/某)年月日(尚書姓名押/侍郎押)
各布政使司咨呈六部文移同　洪武(印事/某)年月日
(左布政使姓名押/右布政使姓名押)　(左叅政姓名押/右叅政姓名押)　(左叅議姓名押/右叅議姓名押)
　　平咨式
某部為某事云云合行移咨請照驗施行須至咨者
(右都指揮使咨/某        司)洪武(印事/某)年月日　咨尚書押　(侍郎押/侍郎押)
都指揮使司咨各處文移同　咨都指揮使押各布政
司咨各處文移同　咨(左布政使押/右布政使押)　(左叅政押/右叅政押)
(左叅議押/右叅議押)
　　劄付式
某軍都督府為某事云云合下仰照驗云云須至劄付
者(右劄付衛指/揮使司准此)洪武(印事/某)年月日　劄付(左都督押/右都督押)
(同知都督押/同知都督押)　(僉都督押/僉都督押)
六部劄付各衙門文移同　劄付　尚書押　(侍郎押/侍郎押)
各都指揮使司劄付各衙門文移同　劄付都指揮使
押
各布政使司劄付所屬衙門文移同　劄付(左布政使押/右布政使押)
　(左叅政押/右叅政押)　(左叅議押/右叅議押)
　　呈狀式
某衛親軍指揮使司經歴司承奉本衛某文為某事云
云奉此合行具呈狀乞照驗施行須至呈者(右軍都督呈/某      府)
洪武(印事/某)年月日(經歴姓名/知事姓名)各䕶衛經歴司呈各衙門
文移同　應天府為某事云云合行具呈伏乞照驗施行
須至呈者(右呈/某部)洪武(印事/某)年月(日/)府尹姓名(府丞姓名/治中姓名)
(通判姓名/推官姓名)
太常寺欽天監太醫院翰林院光禄寺太僕寺呈部文
移同
提刑按察司呈五軍都督府六部文移同　洪武(印事/某)
年月日按察使姓名　(副使姓名/僉事姓名)
各都司布政使司呈五軍都督府外衛呈六部　鹽運
司呈布政司守禦千户所呈各衛同
長史司呈都府六部等衙門文移同　洪武(印事/某)年月
日長史姓名
　　申狀式
某府為某事云云合行申覆伏乞照騐施行須至申者
(右處承宣布政使申/某            司)洪武(印事/某)年月日知府姓名
(同知姓名/通判姓名)　推官姓名
直𨽻府州申六部在外申侍官都司應天府申五軍都
督府同外衛指揮使司申五軍都督府鹽運司申部文
移同　洪武(印事/某)年月日指揮使姓名　(同知姓名/僉事姓名)
兵馬指揮司申都府六部同　守禦千户所申都府都
指揮使司文移同　洪武(印事/某)年月日(正千户姓名/副千户姓名)
各州申府按察司各衛等衙門文移同　洪武(印事/某)年
月日知州姓名(同知姓名/判官姓名)
各縣申府州等衙門文移同　洪武(卬事/某)年月日知縣
姓名　(縣丞姓名/主簿姓名)
　　平闗式
某衛親軍指揮使司為某事云云合行移闗請照驗施
行須至闗者(右衛指揮使闗/某        司)洪武(印事/某)年月日　闗指
揮使押　(同知押/同知押)　(僉事押/僉事押)　各府平闗各衙門文移
同　闗知府押　(同知押/通判押)　推官押
各州平闗各衙門文移同　闗知州押　(同知押/判官押)
各縣平闗各衙門文移同　闗知縣押　(縣丞押/主簿押)
　　牒呈式
某府為某事云云合行牒呈伏請照驗施行須至牒呈
者(右處提牒按察呈/某    刑    司)洪武(印事/某)年月日知府姓名押
(同知姓名押/通判姓名押)　推官姓名押
應天府牒呈都司布政司各府牒呈各衛指揮使司鹽
運司兵馬指揮司牒呈各衛指揮使司應天府
按察司牒呈都指揮使司布政使司文移同洪武(印事/某)
年月日按察使姓名押　副使姓名押　僉事姓名押
長史司及守禦千户所牒呈按察司應天府經歴司國
子監典簿牒呈察院磨勘司同
　　平牒式
某府長史司為某事云云合行移牒請照驗施行須至
牒者(右牒/某府)洪武(印事/某)年月日　牒長史押
　各府牒長史司文移同
　　牒上式
某處守禦千户所為某事云云合行牒上請照驗施行
須至牒者(右牒上/某  府)洪武(印事/某)年月日　牒正千户押
(副千户押/副千户押)
兵馬指揮司牒上各外府同
　　故牒式
某衛指揮使司為某事云云合行故牒可照驗施行須
至故牒者(右故牒/某  府)洪武(印事/某)年月日　牒指揮使押
(同知押/同知押)　(僉事押/僉事押)
都指揮使司故牒各衛及應天府鹽運司故牒各府應
天府故牒外府并兵馬指揮司俱同
　　下帖式
某府為某事云云合下仰照驗云云須至帖者(右下某/縣准此)
洪武(印事/某)年月日　帖知府押(同知押/通判押)　推官押
某州為某事云云合下仰照驗云云須至帖者(右下某/倉庫准)
(此/)洪武(印事/某)年月日　帖知州押(同知押/判官押)
　行移往來事例
　　洪武十五年定
一通政司職掌出納帝命與諸司無行有徑行通政司
者以違制論
一各王府長史凡有行移具牒宗人府經歴司案呈本
府事畢抄案囘牒長史司
一五軍都督府凡有行移令經歴司具牒宗人府經歴
司案呈本府事畢抄案囘報五軍都督府經歴司其在
京衛所及在外各都司各該衛所并直𨽻衛所若有行
移俱有該府轉行
一六部凡有行移令主事㕔牒呈宗人府經歴司案呈
本府事畢抄案故牒六部主事㕔其太常寺應天府光
祿寺太僕寺國子監欽天監翰林院太醫院南北兵馬
指揮司儀禮司行人司等衙門及在外各布政司并直
𨽻府州應有行移俱有該部轉行
一都察院凡有行移令經歴司牒呈宗人府經歴司案
呈本府事畢抄案故牒都察院經歴司其各道監察御
史并在外按察司遇有行移俱出都察院轉行
一通政司凡有行移令經歴司呈宗人府經歴司案呈
本府事畢抄案帖下各衞經歴司
一五軍都督府有事于都察院止令經歴司互相文移
轉呈本院如行六部則經歴司與主事㕔互牒其在京
秩三品者則與本院並行仍故牒在京四品在外按察
司牒呈本院及在京五品以下衙門行移本院俱稱具
呈惟大理審刑磨勘司止與本院經歴司行移各道監
察御史亦止由本院行移與諸司無行
一通政使與在外諸司衙門别無行移今後不許申禀
一儀禮司并内府六科俱係近侍官員與内外衙門並
無行移今後不許申呈
一六部有事務各處必須縣申州州申府府申布政使
司轉逹六部不許驀越
一五軍都督府并在京各衛與在外各衛所及有司衙
門勘合拘定難以互相行移除直𨽻衛所申都督府其
在外衛所必經本處都司轉呈該府若有司與在京衛
所軍民相干事理俱由合干上司轉逹該部定奪不許
徑自行移
一六部凡受五軍都督府照㑹不問有施行無施行事
理俱于堂上立案官吏于年月下小字依次列銜尚書
侍郎僉押郎中以下至該吏俱僉名如是錢糧刑名合
送該部磨算問擬者則從堂上正官批冩送某部磨算
或問擬不必判押其該部推算問擬畢官吏亦于年月
下小字列銜僉名連案呈堂施行
一六部凡准各部咨文并布政司咨呈及據各衙門申
呈來文其有係干具奏及應照勘囘答即行在京各衙
門者俱係堂上立案施行不必送該部若係類勘合囘
答各布政司直𨽻府州事理則從堂上立案判押連送
該部移付類勘合科施行其有錢糧官物磨算収支刑
名應合問擬印信闗領人材候到及雖施行而不係出
事公文者俱係正官于來文批冩送該部承行不必判
押其該部立案則冩奉本部連送某連文云云當該官
吏于年月下小字列銜僉名其無施行止是立案備照
如有施行者連案呈堂施行
一凡有創行事務合行各屬部遵守者則從堂上劄付
各部若屬部該行事理係干放支錢糧官物等項及須
經堂上定奪亦從堂上劄付各部其餘一應常行事理
及各類勘合行移各布政司直𨽻府州者止自各部自
相往復移付施行及劄付移付公文承行吏典另行置
立承發勾銷簿附冩名件用使日時印記各科承受該
吏于簿上書名畫字収領承行畢仍于前件項下勾銷
以慿稽考
一凡銓選官員調遣軍馬賞賜物件處决重刑剏立制
度及為令為律事務所奉聖㫖必須文案上出事内欽
冩其餘常行事理雖有奉到聖㫖止于文簿及案驗内
欽録不必出事開冩
一凡議擬奏准事理止于文簿内云冩奏准若欽奉聖
㫖改擬仍冩欽改縁由
一凡差使人員既有所齎公文其差帖下止冩去某處
公幹不必云冩聖㫖
一凡差人齎執欽依奉聖㫖公文到于各省各府須要
先將公文于公㕔中間置放然後與官員相見毋得
収摺在懐與人講理
一凡五府六部等衙門所奏事件各官既已親奉㫖意
奏本明白批冩囘本衙門自作施行其通政司入奏在
外都司布政司按察司等衙門實封軍機錢糧刑名等
事并鼓下受詞及各處差官徑奏事件雖有奉到㫖意
承行衙門無由知㑹必合抄出施行其抄冩人員將抄
到㫖意齎從正門入各該官員起身迎接奉到㫖意止
許本衙門明白立案不許出事行移内云冩其各科填
送勘合亦不許云冩㫖意止冩某衙門為某事奏奉某
衙門如奏施行
一凡諸司文移有奉㫖施行者勿書聖㫖二字凡有陞
賞差調等悉以欽字代之
十六年令刑部等衙門遇有行移判押文書及商議公
事首領官引吏典就齎印信手本開具幾件于正官處
親行禀覆可否從公署押定奪仍各照事件逐一附簿
以憑查㸃相同不致違錯
十七年奏定天下諸司文移紙式凡奏本紙髙一尺三
寸一品二品衙門文移紙三等皆髙二尺五寸長五寸
為一等四尺為一等三尺為一等案驗紙二等皆長二
尺五寸髙一尺八寸為一等二尺為一等三品至五品
衙門文移紙髙二尺長三尺案驗紙髙一尺八寸長二
尺五寸六品七品衙門文移紙髙一尺八寸長二尺五
寸案驗紙髙一尺六寸長二尺八寸八品九品與未入
流衙門文移紙髙一尺六寸長二尺案驗紙髙一尺四
寸長一尺八寸官員任内公文皆如式者考為一最不
如式者罪之
　
　
　
　禮部志稿卷二十二
欽定四庫全書
　禮部志稿卷二十三
　　　　　　　　　　　　明　俞汝楫　編
　儀制司職掌
　貢舉
　歲貢
　國初有舉保之令凡舉保孝廉人材秀才及山林隱
　逸禮部即行所屬委自正官選求民間果係名實相
　副素無過犯之人有司起送到部咨發吏部聽用其
　後皆屬吏部掌行而禮部所掌惟歲貢國初額不一
　正統間始定至今遵行其額外增貢者或以疏通或
　以恩詔不著令兹竝列焉
　　凡歲貢額數
洪武十六年奏準天下府州縣學自明年為始歲貢生
員各一人二十一年令歲貢府學一年州學二年縣學三
年各貢一人必性資純厚學業有成年二十以上者方
許二十五年令歲貢府學一年二人州學二年三人縣
學一年一人
永樂八年令凡州縣户不及五里者州一年縣二年各
貢一人十九年令歲貢照洪武二十一年例
宣德二年令貴州府學照縣學例三年一貢七年令歲
貢照洪武二十五年例八年令天下州不及二十里者歲
貢一人
正統六年令府學一年貢一人州學三年貢二人縣學
二年貢一人(遂為定例/)
成化二年奏準衛學照縣學例二年貢一人四年令凡
京學二年貢三人軍民指揮使司衛學照府學例軍民
生相間一年貢一人都司及土官學照州學例三年貢
二人
𢎞治十三年奏準自十四年為始各處州學俱四年三
貢其雲南四川貴州等處除軍民指揮使司儒學軍民
相間一年一貢其餘土官及都司學各照先年奏準事
例三年二貢十四年奏準萬全都司照府學例一年一
貢其餘都司所屬衛分少者不許濫比
正德三年奏準大寧都司學一年一貢十一年題準遼
東都司學設優等次等生員各四十名每年考送一人
充貢十二年奏準陜西都司學一年一貢十三年奏準
廣寧等五衛儒學生員照州學事例考貢
嘉靖二年令順天府學每年起送二名充貢應天府同
又奏準貴州宣撫司儒學生員一年一貢十七年題
承天府學每二年貢三名單年二名雙年一名
　　凡起貢
洪武十八年令雲南所屬學校生員有成材者不拘常
例從便選貢
永樂元年令廣西湖廣四川土官衙門生員照雲南例
選貢十八年令貴州選貢送監
正統四年奏準生員科舉停支廩米準作食糧月日
充貢七年令歲貢精選端重有文及通書算者起送
天順六年令歲貢照例將食糧年深者嚴加考試務要
通曉文理方許起送又令歲貢生員取考科貢開除廩
米月日準作食糧之數其餘俱作虚曠若同案食糧則
以籍名先後為次仍將考過試卷粘連批文親齎赴部
成化四年令雲南貴州選貢仍照例考送又令歲貢生
員丁憂正服月日準作實數其養病侍親及服闋不復
學皆作虚曠十六年令歲貢不分軍民生俱聽提學官
考試其衛學在布政司地方布政司給批起送在兩直
𨽻地方各府起送在各邊都司起送
嘉靖六年奏準考選歲貢生員照次取四人陪考務通
文理方許充貢九年奏準照舊用一人陪貢十年奏準
提學官考選應貢者於歲考之時即行詳定如廩膳考
居一等之内不拘名次查取食糧年深者起送一人如
無人材去處一等無人方許于二等内十名以前照前
起送不必下及増附十三年奏準提學官一遵祖宗舊
規以食糧年深充貢有司起送止許正貢一人陪貢一
人提學官考定一人起送赴部不必加添四人五人送
考其考貢不中願告衣巾終身者聽提學照例行十四
年令各處歲貢生員照例將食糧年深者嚴加考試如
果不堪充貢照例罷黜將以次者考充務要通曉文理
方許起送
萬厯三年題準各處歲貢生員該府州縣提調官俱要
查其節年屢考一等二等曾經科舉及年在六十以下
三十以上者照依食糧前後選取六人送考提學官擇
其最優者起貢其年力衰邁者即授以儒官不準起送
十一年題準各府州縣遇歲貢之年止用一正一陪送
考擇其頗優者一人充貢赴部
　　凡恩貢
𢎞治八年奏準自九年起至十三年止順天應天二府
四年各該貢六名者許貢一十二名其餘府學每年該
貢一名者許貢二名州學三年該貢二名者二年許貢
三名縣學衛學二年該貢一名者每年各貢一名以後
仍照見行例
嘉靖十年題準照宣德正統天順年間事例今歲各
學廩膳生員果係學行出羣年三十以上者府學許貢
三人州學許貢二人縣衛學各貢一人以後仍照該貢
年限數目起送如廩膳内無人許於増廣附學内考取
務求真才以應明詔如有名實不稱及夤縁干進情弊
聽撫按糾舉
隆慶三年題準將各府州縣衛儒學廩膳生員不拘食
糧淺深通行考試務取文行兼優年力精壯者府學二
人州縣二學各一人以充恩貢俱限本年到部聽翰林
院嚴加考校
　　凡補貢
永樂十九年令歲貢生員起送到部遇有事故不許補
貢其在家或中途事故者勘明準令次考補貢若丁憂
及患病勘明仍補該年之貢如託故延至二年之外者
亦不準收有司朦朧送補者各治罪
成化四年令歲貢已起送或在家中途事故過一年之
上不許補貢
𢎞治十六年奏準如遇貢缺取具所缺事故縁由并原
給咨批硃卷申繳提學官查明將次貢考補過一年以
上者照例不許補貢
正德九年奏準凡應本年貢已經考中領有試卷丁憂
患病囬家不拘已未給文服滿病痊雖三年外各該衙
門再查無礙結送補本年貢若重給文後又違限三年
之上者雖有患帖亦發為民補貢年月以本地方到部
限期為始其應貢生員未曽到部填寫格眼遇有事故
該衙門咨中試卷并將以次生員申送提學官處考補
過一年之上者駁囬若違例起送本部通將經管官吏
并提學官叅究
萬厯三年題準補貢例見後風憲官提督條下
　　凡三氏歲貢
成化元年令三氏學三年貢一人提學官考試起送
正德四年令三氏學每三年貢孔氏子孫一人至第四
次方貢顏孟子孫一人仍行提學官考選曽經科舉者
不許將年老無學之人一槩入選收用
嘉靖六年令三氏子孫照州學例設廩增三十名以廩
膳名次起貢
　　凡期限
洪武十六年奏準天下歲貢生員俱限正月至京十八
年令貢不如期者以違制論
永樂三年令歲貢直𨽻浙江河南限正月到部山東山
西陜西湖廣福建江西限二月四川廣東廣西三月
成化十七年令提學官考過該貢生員務遵永樂初年
欽定限期赴部考試如有過限三箇月之上者壓考一
次一年之上者照例問罪託故在家三年之上者雖有
堪據文憑亦不準收
萬厯二年題準提學官每歲預將次年應貢生員通行
考定給領硃卷起文通限次年三月十五日以前到部
禮部題請於四月内定期廷試試畢願就教者禮部考
送吏部覆請於六月内廷試如貢生三月内不到者俱
壓次年候考罷去試以復初制(先年春月廷試未到者/於秋月補試至是革)
　　凡考試
洪武十六年定歲貢生員至京從翰林院試經義四書
義各一道判語一條中式者入國子監不中者罰充吏
十八年令歲貢不中式者遣復學肄業提調官吏論以
貢舉非其人律教官訓導罰俸一年二十四年奏準歲
貢不中者有司官任及三年者照例論罪二年者住俸
半年一年者住俸三箇月學官無分久近照例責罰生
員食廩五年者充吏不及者復學次年復不中者雖未
及五年亦充吏二十六年定歲貢生員到部禮部奏聞
從翰林院考試如果中式者送國子監讀書其入學五
年以上及二次不中者發充吏典提調官吏及教官訓
導照例決罰又令四川土官衙門歲貢生員免考送監
二十八年奏準歲貢初試不中者遣復學停廩肄業
提調官教官取招生員限次年再試兩廣四川限兩年
再試復不中者照例充吏提調官教官仍舊責罰二十
年令歲貢不中復學者免停廩
嘉靖十一年令歲貢到部考試不中五名以上者提學
官降一級三名以上者提學并帶考御史從兩京都察
院按察司官從巡按御史各提問其考試不中生員不
許容留在京聽候下次覆考十五年題準歲貢生員復
試不中例該充吏者給賜衣巾終身
隆慶三年題準恩貢不中如一省發囬三名以上禮部
即將提學叅奏降級别用
萬厯三年題準見後風憲官提督條下
　　凡就教
成化十四年令歲貢生員願授教職者雖南監人數亦
送北監坐監一年本監按季考試能通三場文字委係家貧
親老許送吏部考中者方送廷試取中選用不中仍送
囬本監肄業十七年令歲貢生員願就教職者禮部嚴
加考試果堪師範徑送吏部照例覆考除授考不中者
分送南北二監讀書
嘉靖二十七年奏準歲貢廷試之後驗年五十以下精
力未衰送監卒業餘查人數多寡願就教者準送吏部
考除
隆慶三年題準恩貢考中者分送兩京國子監讀書不
許告就教職
　　凡不願授職
嘉靖十三年令應貢到京願告冠帶榮身者聽禮部照
例行十八年詔天下歲貢生員應貢到部有年老不願
仕者與正七品散官
　　凡病故
嘉靖二十七年令歲貢投文到部若有病故者查照見
行事例咨行兵部起關應付還鄉
　科舉
　國初倣古賓興之制定以子午卯酉年秋八月各直
　省皆試士於鄉中試者貢於禮部次年春禮部奏請
　㑹試天下貢士取中式者引奏陛見上親䇿試之欽
　定甲第賜進士及第出身有差初鄉舉各以地方人
　才多寡為額多者不過四十人㑹試臨期奏請取中
　式者亦不過百人别以人才薦舉他途進者往往至
　大官不盡繇科目其後海内學者日衆貢額漸増士
　就試禮部者至四五千人所舉視舊額率増數倍天
　下英儁之士非此不得進用科條禁令日以益繁矣
　今竝列於後
　科舉通例
　　凡開科
洪武三年詔設科取士以今年八月為始使中外文臣
皆繇科舉而選京師及各行省鄉試八月初九日試初
場又三日試第二場又三日試第三場初場經義二道
四書義一道第二場論一道第三場䇿一道後十日復
以騎射書算律五事試之鄉試中式行省咨中書省判
送禮部㑹試其中選者上親䇿於庭第其髙下五經義
限三百字以上論亦如之䇿惟務直述不尚文藻限一
千字以上其髙麗安南占城等國如有經明行修之士
各就本國鄉試許貢赴京師㑹試不拘額數選取四年
詔各行省連試三年自後三年一舉著為定例十七年
定一三年大比八月初九日第一場試四書義三道毎道
三百字以上未能者許各減一道四書義主朱子集註
經義易主程朱傳義書主蔡氏傳及古註疏詩主朱子
集傳春秋主左氏公羊穀梁胡氏張洽傳禮記主古註
疏(後四書五/經主大全)十二日第二場論一道三百字以上判語
五條詔誥表内科一道十五日第三場試經史時務䇿
五道未能者許減二道俱三百字以上其中式舉人出
給公據官為應付廩給脚力赴禮部印卷㑹試就將鄉
試文字咨繳本部照驗以鄉試之次年二月初九日十
二日十五日為三場舉人不拘額數一舉人試卷及筆
墨硯自備每場草卷正卷各紙十二幅首書姓名年甲
籍貫三代本經(㑹試殿/試竝同)前期在内赴應天府在外赴布
政司印卷置簿附寫於縫上用印鈐記仍將印卷官姓
名置長條印記用於卷尾各還舉人一試前二日圖畫
東西行席舍間數編排開寫某行間係某處舉人某
人坐又於間内貼其姓名出榜曉示一試之日黎明舉
人入場每軍一人看守禁講問代冒黄昏納卷未畢者
給燭三枝燭盡文不成者扶出
成化二年定考試等官俱于當月初七日入院十年定
監試官都察院十日以前選差公正御史公同提調官於
至公堂編次號圖提㸃席舍審察執役人等禁約希求
考試聲譽每場進題考試官先行密封不許進題官與
聞以致露泄生員作文全場減塲者監試官各用全減
關防印記至黄昏全場謄正未畢者給燭稿不完者扶
出
隆慶元年奏準掲曉之日提調官即將中試舉人硃墨
卷發出提學道查騐墨卷字跡與先前考取科舉原卷
如果出自一手即令本生於硃墨二卷上親供脚色提
學官用印鈐封兩京送京府各省送布政司差人星馳
解部如試録先到而解卷到遲者將提調官叅究治罪
若騐係謄過文卷而提調官輒為印鈐者一併叅治其
各生赴部止用文書不必再録原卷
萬厯元年奏準各處鄉試行令提調官轉行主考官除
初場照舊分經外其二三場改發别房各另品題呈送
主考定奪查果三場俱優者即置之髙選後場儁異而
初場純疵相半者酌量收録若初場雖善而後場空疏
者不得一槩中式如有後場雷同作弊者查將本生從
重問擬其提調主考等官仍蹈故習者聽撫按官及禮
部查究四年議準場中編號令監試提調官親自掣籖
一面登記號簿一面楷書卷面待其入坐令軍人各看
騐字號如有不同即時扶出又委官間出不意稽查一
二若有通同容隱者士子即扶出守號軍人一併究治
謄録所官須督責書手真正楷書如有一字脫誤及遺
落股數者許對讀所舉送監試提調官究治(會試同/)
　　凡文字格式
洪武四年令科舉凡詞理平順者皆預選列惟吏胥心
術已壞不許應試十七年令文字迴避御名廟諱及不
許自叙辛苦門第謄録官檢㸃得出送提調監試官閱
過不録二十四年定文字格式一凡出題或經或史所
問須要含蓄不顯使答者自詳問意以觀才識一凡對
䇿須參詳題意明白對答如問錢糧即言錢糧如問水
利即言水利孰得孰失務在典實不許敷衍繁文遇當
寫題處亦止曰云云不必重述一凡作四書經義破承
之下便入大講不許重寫官題又令科舉歲貢於大誥
内出題或䇿論判語叅試
正統六年令出題不許摘裂牽綴及問非所當問取文
務須淳實典雅不許浮華違者從風憲官糾劾治罪
成化十三年令舉人文字凡遇御名廟諱下一字俱要
減寫㸃畫考試等官不許越數多取出題校文須依
經按傳文理純正不許監臨等官干預小録不許開寫
掌行科舉文字吏典及謄録對讀生員姓名
𢎞治七年令作文務要純雅通暢不許用浮華險怪艱
滯之辭答䇿不許引用繆誤雜書其陳及時務須斟酌
得宜便於實用不許泛為誇大及偏執私見有乖醇厚
之風御名廟諱及親王名諱仍依舊制二字不偏諱不
必缺其㸃畫違者黜落文字試題上不許加奉試字其
正卷務依所出題目次第楷書不許草書及先後錯亂
舉人止憑文字髙下去取不得論其地方中式多寡臨
時偏徇進黜以廢公論小録文字不許提調監試等官
代作及將舉人原文改刻其考試等官各開職名不許
稱張公李公字樣十七年令各處進到小録有乖違者
禮部與翰林院叅奏究問
嘉靖六年奏準科場文字務要平實典雅不許浮華
險怪以壞文體試録只依士子本文稍加潤色十七年
題準㑹試校文務要醇正典雅明白通暢合於程式者
方許取中其中似前駕虚翼偽鈎棘軋茁之文必加黜
落仍聽考試官摘出不寫經傳本㫖不循體制及引用
莊列背道不經之言悖謬尤甚者將試卷送出以憑本
部指實奏請除名不許再試十八年令今後鄉試進
到試録禮部詳閱舉奏如有叛經離道詭辭邪說定
將監臨考試等官罪黜取中舉人辨驗公據得實革退
為民
萬厯元年奏準試録序文必典實簡古明白正大俱若
成化𢎞治年間文體督撫等官不許妄加稱奬以蹈浮
靡之弊又奏準士子經書文字照先年題準限六百字
上下冗長浮泛者不得中式八年奏準限五百字過多
者不許謄録十三年題準程式文字就將士子中式試
卷純正典實者依制刋刻不許主司代作其後場果有
學問該博即前場稍未純亦許甄録中間字句不甚妥
當者不妨稍為修飾但不許增損過多致掩本文
　　凡科場禁例
洪武五年令舉人不中程式為有司所黜多不省已自
修往往摭拾主司細故謗毁以逞私忿者罪之七年奏
準生儒㸃名進場時嚴行搜檢入舍後詳加伺察如有
犯者照例於舉場前枷號一月滿日問罪革為民十三
年奏準謄録生宜多增名數嚴加考選臨期責令所官
用心督責有脫誤差譌者除查究外仍將本卷另謄對
讀生查出者量行給賞至於分卷謄録之時須將前後
所收試卷匀散以防奸弊十七年令凡試官不得將弟
男子姪親屬入院徇私取中違者指實陳告
成化二年令舉人不許懷挾并越舍互録及凂託軍匠
人等夾帶文字其軍匠人等亦不許替帶及縱容懷挾
互録文字違者各治以罪
𢎞治七年令應舉生儒人等不許未熟三場初學之士
及外處人冒濫入試亦不許重冒古今顯者姓名有即
改正席舍照依編定字號并所治本經相間入坐毋得
攙越錯亂十三年奏準應試生儒舉人監生但有懷
挾文字銀兩并越舍與人換寫文字者俱問發充吏三
考滿日為民若係官吏就發為民其官旗軍人夫匠人
等受財代替夾帶傳逓及縱容不舉察者旗軍調邊
衛食糧差操官罰俸一年夫匠發口外為民若冒頂正
軍入場看守屬軍衛發邊衛屬有司者發附近俱充
軍十七年奏準凡科舉入塲及開榜之日如挾私投
匿名文書中傷士子者在内聽巡城御史五城兵馬司
在外聽按察司并應捕人役緝挐到官依律治罪見者
即便依律燒毁不許考試官諉以避嫌妄退文卷其士
子果有作弊實跡聽明白具告治罪違者竝聽監試御
史糾舉
嘉靖四十四年議準舉人入場務要嚴加搜檢放入就
舍如有懷挾及凂托人夾帶文字入場埋藏抄謄并越
舍與人換寫者搜檢得出挐送兵馬司究問枷號一月
發囬充吏滿日為民不行覺察捉挐者軍調邊衛官
罰俸一年
隆慶元年奏準積年棍徒每遇大比之年假考試官親
識多方設計詎騙汚衊主司今後如有前項姦徒照例
問擬外其生儒用賄是實一體枷號滿日押發口外為
民
　鄉試
　　凡鄉試額數
洪武三年定直𨽻府州貢額百人河南山東山西陜西
北平福建浙江江西湖廣各四十名廣西廣東各二十
五人若人才多處或不及者不拘額數十七年定舉人
不拘額數從實充貢
洪熙元年定取士額數南京國子監并南直𨽻共八十
名北京國子監并北直𨽻共五十名江西五十名浙江
福建各四十五名湖廣廣東各四十名河南四川各
三十五名陜西山西山東各三十名廣西二十名雲南
交趾各十名
宣德四年令雲南鄉試增五名七年令順天府鄉試額
取八十名
正統二年令開科不拘額數五年復定取士額順天府
仍八十名應天府百名浙江福建皆六十名江西六十
五名河南廣東皆五十名湖廣五十五名山東四川皆
四十五名陜西山西皆四十名廣西三十名雲南二十
名六年令順天府鄉試増二十名
景泰元年令開科不計額數四年復定取士額南北直
𨽻各増三十五名浙江江西福建河南湖廣山東各増
三十名廣東四川陜西山西廣西各増二十五名雲南
增十名
成化三年令雲南鄉試復増十名十年令雲南解額復
増五名
𢎞治七年令雲貴解額共増五名
嘉靖十四年令貴州另自開科其解額雲南四十名貴
州二十五名十九年令増湖廣解額五名二十五年令
増貴州鄉試解額五名
隆慶四年奏準兩京國子監恩貢生員數多暫増額各
十五名不為例
萬厯元年令増雲南解額五名
　　凡考試官
洪武十七年定考試官皆訪明經公正之士於儒官儒
士内選用官出幣帛先期敦聘主文考試二員文幣各
二表裏同考試官四員文幣各一表裏在内應天府請
在外各布政司請
永樂十五年令北京行部及應天府鄉試考試官命翰
林院春坊官主考賜宴於本部及本府
正統六年令考試必求文學老成行止端莊者不許將
六十歲以上及致仕養病與署事舉人并年少新進學
力未至者舉用
景㤗元年令在京在外鄉試同考試官五經許用五員
專經考試三年令凡科舉布按二司㑹同巡按御史公
同推保見任教官年五十以下三十以上平日精通文
學持身廉謹者聘充考官
天順三年令兩京鄉試易詩書三經各添考官一員
𢎞治四年令各處提學官平日巡歴地方將教官考定
等第以備科舉聘取若有不堪即從彼處提學官於等
第内别舉不許徇私七年令考官不許聽囑濫請各將
舉主職名咨呈禮部十七年令從公訪舉考試官不
拘職任務在得人有不勝任者罪坐所舉官員
嘉靖六年令兩京鄉試除主考照例奏請簡命禮部仍
㑹吏部於兩京六科部屬等官内訪舉每經一員隨考
試官入院各總校本房其餘仍用教官各布政司預呈
禮部亦㑹舉京官或進士每處二員主考監臨官不許
干預内簾職事又奏準鄉試除主考官上請㑹舉其同
考官巡按御史移文别省請取止具某經員數不許明
列姓名聽彼處巡按御史會提學官推舉開送
萬厯四年議準兩京鄉試取到同考教官令該府提調
官察其衰老者以禮止囬或偶病及不到官仍查照近
科事例在京於觀政進士及聽補甲科官員南京於附
近推官知縣内各選補十三年奏準各省仍用京官主
考凡遇鄉試之年巡按御史奏請禮部㑹同吏部於在
廷諸臣内訪其學行兼優者疏名上請每省分遣二員
仍酌量道里近遠先期奏差
　　凡入場官員
洪武十七年定一提調官在内應天府官一員在外布
政司官一員監試官在内監察御史二員在外按察司
官二員供給官在内應天府官一員在外府官一員收
掌試卷官一員彌封官一員謄録官一員書寫於府州
縣生員人吏内選用對讀官四員受卷官二員以上皆
選居官清慎者充之巡綽監門搜檢懷挾官四員在内
從都督府委官在外從守禦官委官一考試官及簾
内簾外官許各將不識字從人一名不許縱令出入一
試官入院之後提調官監試官封鑰内外門户不許私
自出入如送試卷或供給物料提調監試官眼同開門
㸃檢送入即便封鎖舉人作文畢送受卷官收受類送
彌封官撰字號封記送謄録所謄録畢送對讀官對讀
畢送内簾看提調監試官不得干預一搜檢懷挾官凡
遇每場舉人入院一一搜檢除印過試卷及筆墨硯外
不得將片紙隻字搜檢得出即記姓名扶出仍行本貫
不許再試一巡綽官凡遇舉人入院竝須禁約喧閧如
已入席舍常川巡綽不得私相譚論及覺察簾内外不
得泄露事務一受卷所置立文簿凡遇舉人投卷就於
簿上附名交納以憑稽數毋致遺失一彌封所先將試
卷密封舉人姓名用印關防仍置簿編次三合成字號
照樣於試卷上附書毋致漏泄一謄録所務依舉人
原卷字數語句謄録相同於上附書某人謄録無差
毋致脫漏添換一對讀所一人對紅卷一人對墨卷須一
字一句用心對同於後附書某人對讀無差毋致脫漏
一舉人試卷用墨筆謄録對讀受卷皆用紅筆考試官
用青筆其用墨筆處不許用紅用紅處不許用墨毋致
混同
成化二年定一巡綽搜檢看守官軍止於在營差撥曽
差者不許再差若他人冒頂正軍入場者罪之提調監
試官公同往來巡視不許私自入號其巡綽官止於號
門外看察不許入内與舉人交接違者聽提調監試官
舉問一試場外照例五城兵馬率領火夫弓兵嚴加防
守不得違誤一每場謄録紅卷送入内簾考試候三場
考試已定方許吊取墨卷於公堂比對字號毋致疏漏
一謄録對讀等官取吏部聽選官年四十上下五品至
七品有行止者充之一謄録對讀所須真正謄録明白
對讀若謄録字樣差失潦草及對讀不出者罪之六年
令監臨等官不許侵奪考官職掌若場中有弊照例舉
問十年定一受卷供給巡綽等官入院監試官搜檢
鋪陳衣箱等物不許夾帶文字硃紅墨筆厨役皂𨽻人
等審實正身供事不許久慣之徒私替出入一搜檢巡
綽取在外都司輪班京操官軍三場調用把門人等時
加更換不許軍人故帶文字裝誣生員勒取財物
𢎞治四年令各處鄉試簾内事不許簾外干預考官務
以禮待不許二司并御史欺凌斥辱文章純駁悉聽去
取不得簾外巧立五經官以奪其權如考官不能勝任
而取士弗當刋文有差連舉主坐罪
　　凡應試
洪武十七年定一三年大比直𨽻府州縣試於應天府
外府州縣試於各布政司一應試國子學生府州縣學
生員之學成者儒士之未仕者官之末入流而無錢糧
等項粘帶者皆繇有司保舉性資敦厚文行可稱者各
具年甲籍貫三代本經縣州申府府申布政司鄉試其
學官及罷閒官吏倡優之家𨽻卒之徒與居父母之喪
者竝不許應試
永樂三年令北直𨽻府州縣於順天府鄉試
洪熙元年令貴州願試者就試湖廣
宣德二年令貴州就試雲南
正統九年奏準各處應試生儒人等從提學官考送在
京各衙門吏典承差人等聽本衙門保勘禮部嚴考通
經無犯者送試仍行原籍勘實不許扶同詐冒又三氏
教同生員應山東鄉試本處提學考選
景泰元年令應試儒士冊内原無名籍儒士及贅壻義
男并文武官舍軍校匠餘不許於外郡入試
天順二年令兩京天文生陰陽人及官生子弟許就在
京鄉試八年奏準依親監生從提學官考試本處鄉試
成化二十一年令南京監生人等從南京都察院考送
應天府鄉試
𢎞治五年奏準吏部聽選監生給假在家者許就本處
鄉試醫士醫生在冊食糧執役者方許在京應試其在
部未考歲貢或在監告就教職監生及不係在任依親
官生天文生陰陽人例不許習他業者皆不許入試十
年令太醫院各官醫下子孫弟姪本院冊内有名者照
舊鄉試
正德十年令兩京武學幼官及軍職子弟有志科目者
亦許應試惟不充貢又奏準兩京文職衙門及各布政
司凡有弟男人等囬籍鄉試者令赴告本州縣取結明
白轉送提學官考試入場不許徑於仕官衙門移文起
送其提學官一體遵守不許阿循違者通查叅究
嘉靖六年奏準歲貢出身教職歴任三年教有成效提
學官考試文學優長者許就見任地方入試十年題準
直𨽻德州左等衛儒學聽山東提學官管轄就於山東
布政司應試遼東生儒聽遼東巡按御史考送順天府
應試十六年題準今後順天府鄉試儒士務要查審辨
驗籍貫明白其附籍可疑之人取有同鄉正途出身官
印信保結方許應試二十二年議準在京應試監生備
查在監在厯果無増減月日託故遲延及選期未及先到
等項情弊方許收考其厯滿歲貢援例監生有志進取
者許赴原籍提學官處同生儒考選應試又題準湖廣
清浪鎮遠五開平溪偏橋等衛軍生改教貴州鄉試
　　凡科場應用物料
洪武十七年定在京及各布政司撘葢試院房舍并供
用筆墨心紅紙劄飲食之類皆於官錢支給咨報戸部
正統九年令今後各布政司如遇鄉試畢日將試院内
所用一應物件照數發去在城府分收貯令人看守待
下科取用中間若有損壞者修整完偹送用免致再科
擾民
𢎞治七年奏準雲南貴州鄉試進呈録稱雲貴鄉試録
貴州量助錢糧以備雲南供給
　㑹試
　　凡㑹試額數
洪武三年詔禮部㑹試額取舉人百名
洪熙元年奏準㑹試取士臨期請㫖不過百名南卷取
十之六北卷取十之四後復以百名為率南北各退五
卷為中卷浙江江西福建湖廣廣東應天直𨽻松江蘇
州常州鎮江徽州寧國池州太平淮安揚州十六省府
廣德一州為南卷山東山西河南陜西順天直𨽻保定
真定河間順德大名永平廣平十二省府延慶保安二
州遼東大寧萬全三都司為北卷四川廣西雲南貴州
廬州鳳陽安慶七省府徐滁和三州為中卷
正統五年奏準増額為百五十人十三年以後仍不
拘額數
景泰元年令㑹試文字合格者通具中數臨期奏請定
奪
成化二十二年奏準南北卷復各退二卷為中卷
𢎞治三年奏準南北卷仍照舊例止各退五名為中卷
㑹試中式無定額大約國初以百名為率間有増損多
者如洪武十八年永樂三年俱四百七十二名永樂十
三年三百五十名少者如洪武二十四年三十一名三
十年五十二名成化而後以三百名為率多者如正德
九年嘉靖二年三十二年四十四年隆慶二年五年俱
四百名少者如成化五年八年俱二百五十名各科三
百名之外或増二十名或五十名俱臨時欽定
　　凡考試官
洪武十六年令㑹試主考官二員并同考官三員臨
期具奏於翰林院官請用其餘同考官五員於在外學
官請用又令考試官員俱用表裏禮請
永樂七年令㑹試考官賜宴於禮部
正統四年奏準㑹試考官翰林春坊専其事京官繇
科第有學行者兼取以充教官不許
天順元年令考官不拘員數務在得人
成化十七年令㑹試同考官書詩經各増一員共十四
員
正德六年令増㑹試用同考官共十七員翰林官十一
員科部各三員内分易經四房書經四房詩經五房春
秋二房禮記二房
　　凡入場官員
景泰元年令㑹試受卷彌封謄録對讀等官於吏部聽
選官取官
成化二年令禮部一員提督供給
𢎞治七年奏準受卷彌封謄録對讀官増十六員謄録
等生員照依除在京并通州學外於順天府所屬并鄰
近學選撥已冠能書生員七百名
嘉靖三十二年令禮部尚書止是領題進呈有子入試
者不必迴避侍郎該充知貢舉官入場有子應試者許
迴避查照𢎞治十五年例命吏部侍郎一員充知貢舉
官入院供事
　　凡應試
洪武十八年令㑹試下第舉人願囬讀書以俟後舉者
聽三十年令再試寄監下第舉人中式者次其等第除
教授教諭訓導不中者為州吏目
永樂七年令下第舉人再試送國子監進學其優等者
仍賜官帶或加俸級後令發囬原學進業
天順八年令教官由舉人署職任滿該陞年四十以下
願㑹試者聽
成化二十三年奏準舉人教授官六年有功績者許㑹
試
𢎞治十二年令署職教官照成化二十三年例兩科準
筭六年願㑹試者聽其任滿該陞如遇㑹試將近不拘
年歲亦許㑹試若給假或揑病久不入選窺伺㑹試者
不準十九年令教官由舉人九年考滿不拘署職實授
及功績有無願入試者聽
嘉靖十年題準㑹試除新科舉人齎執公據外凡依親
等項復班舉人有不繇本布政司倒文到部者照例送
問各該承行官吏查叅其止齎原給文引者不拘日期
遠近一切不準入試
萬厯三年題準兩京各省舉人有未經入監及監事未
畢告囬原籍者俱限三箇月内起送到部發監肄業其
原入南監者仍赴該監依期起文㑹試若未經入監雖
有原籍起送公文不準入場以後每科㑹試畢日凡舉
人下第及中副榜不願就教者查照前例盡數分送兩
監肄業竝不許假借告病依親等項名色告給引囬籍
五年題準各房閱卷凡士子文字合式者除正卷外悉
將備卷每房少或五七卷多則十餘卷批詳次序開
列數目一併查對姓名籍貫付禮部提調司官以次填
入副榜不必拘定額數
　　凡科場應用物件
𢎞治七年令各布政司并應天府量將本處科舉供給
餘銀送部以備㑹試供給雲南兩廣免送
嘉靖十七年題準試院應用物件并板木紙劄及登科
録紙劄等項銀一千九百五十兩供給銀五百兩筵宴
銀三百兩俱各省科舉用剰銀解内用浙江江西湖廣
福建四川各二百七十兩河南山東山西陜西廣東應
天府各二百兩雲南廣西各一百兩其刋字刷印等匠
工食俱北直𨽻各府解用内真定府二十八兩保定府
二十五兩二錢大名永平二府各二十二兩四錢順德
廣平二府各一十九兩六錢河間府一十四兩
　殿試
　　凡殿試
洪武三年定殿試時務䇿一道惟務直述限一千字以
上其出身第一甲第一名從六品第二第三名正七品
賜進士及第第二甲正七品賜進士出身第三甲正八
品賜同進士出身
四年定恩榮次第二月十九日御奉天殿䇿賜貢士二
十日午門外唱名張掛黄榜奉天殿欽聽宣諭同除授
職名於奉天門謝恩二十二日賜宴於中書省二十三
日國子學謁先聖行釋菜禮
永樂二年定前期禮部奏請讀卷并執事等官其讀
卷以内閣官六部都察院通政司大理寺正官詹事府
翰林院堂上官提調以禮部尚書侍郎監試以監察御
史二員受卷彌封掌卷俱以翰林院春坊司經局光祿
寺鴻臚寺尚寶司六科及制勅房官巡綽以錦衣等衛
官印卷以禮部儀制司官供給以光禄寺禮部精膳司
官至日上御奉天殿親賜䇿問(儀見/䇿士)諸舉人對䇿畢詣
東角門納卷出受卷官以試卷送彌封官彌封訖送掌
卷官轉送東閣讀卷官處詳定髙下明日讀卷官俱詣
文華殿讀卷御筆親定三名次第賜讀卷官宴(儀見/䇿士)宴
畢仍賜鈔退於東閣拆第二甲三甲試卷逐旋封送内
閣填寫黄榜明日讀卷官俱詣華葢殿内閣官拆上所
定三卷填榜訖上御奉天殿傳制畢(儀見/䇿士)張掛黄榜於
長安左門外順天府官用傘葢儀從送狀元歸第明日
賜狀元及進士宴於禮部命大臣一員待宴讀卷執事
等官皆預進士并各官皆簮花一枝(花剪綵為之其上/有銅牌鈒思榮宴)
(三字惟狀元所簮花枝葉皆/銀飾以翠羽其牌用銀抹金)教坊司承應宴畢狀元及
進士赴鴻臚寺習儀又明日賜狀元冠帶朝服一襲諸
進士寶鈔每人五錠後三日狀元率諸進士上表謝恩
(儀見/䇿士)明日狀元率諸進士詣國子監謁先師廟行釋菜
禮禮畢易冠服禮部奏請命工部於國子監立石題名
𢎞治六年奏準讀卷并放榜等項遞移次一日
嘉靖五年奏準受卷彌封官不許檢看文字及與掌卷
官往來各卷糊名畢用關防鈐葢送掌卷官處轉送讀
卷官内除内閣首一人總看各卷不必分授其餘讀卷
官各將所看文字第為三等先將上等一卷送内閣公
同定擬一甲三名餘卷從内閣至翰林院各填一卷周
而復始
　
　
　
　
　
　
　
　
　禮部志稿卷二十三
欽定四庫全書
　禮部志稿卷二十四
　　　　　　　　　　　　明　俞汝楫　編
　儀制司職掌
　學校
　儒學
　國初兩京及中都俱設國子監天下府州縣俱設儒
　學其後裁中都國子監而各都司衛所亦有設學者
　今具列在外儒學事例於後而兩京國子監事例則
　各載於本衙門云
　　選補生員
洪武初令在京府學生員六十人在外府學四十人州
學三十人縣學二十人日給廩膳聽於民間選補仍免
其家差徭二丁二十年令増廣生員不拘額數二十五
年奏準起取富民原係生員者送應天府學讀書
永樂三年令起取人匠内有生員照例送應天府學
宣德三年定増廣生員在京府學六十人在外府學四
十人州學三十人縣學二十人照例優免差徭
正統元年令生員名缺許本處官員軍民之家及社學
俊秀無過犯子弟選補十二年奏準生員常額之外軍
民子弟願入學者提調教官考選俊秀待補増廣名缺
一體送考應試
天順六年令廩膳有缺於増廣内考選學問優等者幫
補
𢎞治七年奏準廩膳有缺不許將别學増廣調補
正德十年奏準都司衛所學原定一年一貢者與設優
等次等生員各四十名原定三年二貢者與設優等次
等生員各三十名原定二年一貢者與設優等次等生
員各二十名通行提學官考補以後於優等内照例考
選充貢有多餘者俱作附學不堪者不必取足
嘉靖二年令増順天府廩膳生員二十名三年令増應
天府學廩膳増廣生員順天府學増廣生員各二十名
十一年奏準承天府學廩膳増廣生員六十名其鍾祥
縣學生員亦照例通𨽻府學十五年詔各處學校廩膳
生員有親老無人侍養願告侍親者聽親終復學其累
科不第年五十以上願告退閒者給與冠帶榮身仍免
本身雜泛差徭
　　凡衛學
成化三年令衛學四衛以上軍生八十人三衛以上軍
生六十人二衛一衛軍生四十人不及者不拘有司儒
學軍生二十人
嘉靖二十一年題準直𨽻金山衛學照福建平海衛學
例添設廩膳二十名應給廩米華亭上海二縣出辦又
題準貴州普定等十二衛各設廩膳生員二中名各該
衙門通融處給廩米
隆慶二年題準直𨽻各衛儒學原屬衛官提調者仍以
本衛官提調惟季考生員及考選童生聽各該巡按御
史定委通判等項文職官管理
　　凡軍舍入學
洪武二十七年令武官舍餘年十五以下許入府州縣
學讀書
宣德七年令衛所官舍軍餘俊秀者許入附近府州縣
學聽本處鄉試
景㤗二年令雲南貴州軍民生相兼考補廩膳照例科
貢三年令各處軍生許考補廩膳照例科貢
　　凡土官入學
成化十七年令土官嫡子許入附近儒學
正德十六年奏準歸順土官子孫但經一次送順天府學
食廩者不論事故及中式俱不許再補
嘉靖二十六年題準歸順土官子孫照舊例送學食廩
讀書
萬厯四年題準廣西雲南四川等處凡改土為流州縣
及土官地方建有學校者令提學官嚴加查試果係土
著之人方準考充附學不許各處士民冒籍濫入
　　學規
洪武二年詔天下府州縣立學校學者專治一經以禮
樂射御書數設科分教三年定學校射儀前期戒射定
耦選職事充司正副司正司射司射器請射舉爵收
矢執旗樹鵠陳設訖至日執事者入就位請射者引主
射正官及各官員子弟士民俊秀者各就品位司射器
者以弓矢置於各正官及司射前請射者詣正官前圓
揖畢引詣司射器前受弓矢訖復位司正執算入立於中
後請射者詣司射前曰請誘射引司射二人耦進各以
三矢搢於腰帶之右以一矢挾於二指間推年齒相讓
年長者為上射年幼者為下射上射先詣射位向鵠正
之發矢司正書中投算置於中舉旗者如所射應之射
畢退立於傍讓下射者詣位射訖請射者俱引復位收
矢者收矢復於射者司正取所中算請射者次請士民
俊秀射次請官員子弟射次請品卑至品髙者射其就
射位發矢取算書中舉旗收矢復位皆如前儀既畢司
正副司正各持算白中於主射正官舉爵者酌酒授中
者飲之中的者三爵中采者二爵飲訖請射者請屬官
以下仍捧弓矢納於司射器還主射正官前相揖而退
六年令今後一應文字即用散文不許為四六誤後學
十五年頒禁例於天下學校鐫勒卧碑置於明倫堂之
左永為遵守一今後府州縣生員若有大事干於已家
者許父兄弟姪具狀入官辯訴若非大事含情忍性毋
輕至於公門一生員之室父母賢智者少愚癡者多其
父母賢智者子自外入必有家教之方子當受而無違
斯孝行矣何愁不賢者哉其父母愚癡者作為多非子
既讀書得賢聖知覺雖不精通實愚癡父母之幸獨生
是子若父母欲得非為子自外入或就内知則當再三懇告
雖父母不從致身將及死地必欲告之使不陷父母於
危亡斯孝行矣一軍民一切利病竝不許生員建言果
有一切軍民利病之事許當該有司在野賢人有志壯
士質樸農夫商賈技藝皆可言之諸人毋得阻當惟生
員不許一生員内有學優才贍深明治體果治何經精
通透徹年及三十願出仕者許敷陳王道講論治化述
作文詞呈禀本學教官考其所作果通性理連僉其名
具呈提調正官然後親齎赴京奏聞再行面試如果真
才實學不待選舉即行録用一為學之道自當尊敬
先生凡有疑問及聽講說皆須誠心聽受若先生講解
未明亦當從容再問毋恃已長妄行辯難或置之不問
有如此者終世不成一為師長者當體先賢之道竭忠
教訓以導愚䝉勤考其課撫善懲惡毋致懈惰一提調
正官務在常加考校其有敦厚勤敏撫以進學懈怠不
律愚頑狡詐以罪斥去使在學者皆為良善斯為稱職
矣一在野賢人君子果能練達治體敷陳王道有關政
治得失軍民利弊者許赴所在有司告給文引親齎赴
京面奏如果可采即便施行不許坐家實封入逓一民
間凡有寃抑干於自己及官吏賣富差貧重科厚斂巧
取民財等事許受害之人將實情自下而上陳告毋得
越訴非干已事者不許及假以建言為繇坐家實封者
前件如已依法陳告當該府州縣布政司按察司不為
受理聽斷不公仍前寃枉者然後許赴京申訴一江西
兩浙江東人民多有不干已事代人陳告者今後如有
此等之人治以重罪若果近鄰親戚全家被人殘害無
人申訴者方許一各處斷發充軍及安置人數不許進
言其所管衛所官員毋得容許一若十惡之事有干朝
政實蹟可驗者許諸人密切赴京囬奏一前件事理仰
一一講解遵守如有不遵竝以違制論二十四年令各
處儒學每遇朔朢有司官至日早詣學謁廟行香師生
出大門外迎接行禮畢請至明倫堂師生作揖教官侍
坐生員東西序立講書提調官考課畢退師生復送至
大門外囬學其别廟行香師生不必隨行如遇春秋祭
祀迎接詔㫖師生仍依定例又令生員熟讀大誥律令
歲貢時出題試之民間習讀大誥子弟亦令讀律又令
教官人等務要依先聖先賢格言教誨後進使之成材
以備任用敢有妄生異議鼓惑後生乖其良心者誅其
本身全家遷發化外二十五年定禮射書數之法一朝
廷頒行經史律誥禮儀等書生員務要熟讀精通以備
科貢考試一遇朔朢習射於射圃樹鵠置射位初三十
步加至九十步每耦二人各挾四矢以次相繼長官主射
射畢中的飲三爵中采二爵一習書依名人法帖日五百
字以上一數務在精通九章之法
永樂三年申明師生每日清晨陞堂行恭揖禮畢方退
晩亦如之生員㑹食肄業毋得出外遊蕩
正統六年令提調官置簿列生員姓名又立為籖公暇
掲取稽其所業提學官所至察提調勤怠以書其稱否
其生員有姦詐頑僻藐視師長齟齬教法者悉斥退為
民
成化三年令提學官躬歴各學督率教官化導諸生仍
置簿考驗其德行優文藝贍治事長者列上等簿或有
德行而劣於經義或有經藝而短於治事者列二等簿
經義雖優治事雖長而德行或缺者列三等簿歲課月
考循序而上非上等不許科貢
𢎞治十六年題準生員不拘廩増附學敢有傲慢師長
挾制官府敗倫傷化結黨害人者本學教官具呈該管
官員查究得實依律問罪合充吏者發本布政司衙門
充吏役滿為民當差
嘉靖十年題準生員内有刁潑無恥之徒號稱學霸恣
意非為及被提學考校或訪察黜退妄行訕毁赴京奏
擾者奏詞立案不行仍行巡按御史拿問十六年令士
子文字敢有肆為怪誕不遵舊式者提學官即行革退
　　廩饌
洪武初令師生廩食月米六斗後復令日米一升魚肉
鹽醋之類皆官給之十五年令廩饌月米一石
正統元年令師生日逐㑹饌有司僉與膳府府學四名
州學三名縣學二名
𢎞治三年奏準膳夫每年歲出柴薪銀四兩以備㑹饌
之用八年令膳夫每年歲出柴薪銀十兩若師生不行
㑹饌有司失於供應聽提學官究治
嘉靖十九年題準孔顏孟三氏教授司生員廩米兖
州府通融處給
隆慶六年議準劄行順天府將交趾歸順土官膳夫照
例編給不許額外増編
　　考法
洪武二十七年令生員入學十年之上學無成效送部
充吏其有成效及十年以下照依入學年月編次造冊
解部以備取用其科舉歲貢亦照編次起送又令廩膳
十年之上學無成效増廣年二十之上不通義理者皆
充吏其託故偽訟革罷不應選者照卷追徵食過廩膳
還官米數實收開繳戸部如數本生送吏部充吏二十
九年令凡罷閒等項生員食糧年深以偽訟愚鈍等事
革退者假父殘疾告囬侍親者以富户技藝户倉脚夫
起取户丁因而在京潜住者侍親親終及病痊制終不
行入學者因愚鈍患病侍親等事經斷罷閒後以人才
等項舉保為官者皆充吏不追糧凡在學讀書及在家
丁憂病故者因父伯叔任軍官别無親男坐名起取襲
職者告單丁重役及父母年老侍親者因父為事代父
起解問發充軍者父兄叔姪當軍户内無丁告退者為
手足殘疾耳目盲聾告退者為事充軍工役及以愚鈍
犯法等故黜罷後為事充軍工役者為本支親屬極刑
黜退者户内軍故勘合坐名勾補者皆免充吏不追糧
永樂二年令増廣生員入學十年若年二十之上魯鈍
不能行文者充吏
宣德三年奏準巡按御史㑹布按二司并提調教官考
試生員廩膳十年之上學無成效者發附近布政司直
𨽻發附近府州充吏六年以下鄙猥無學者追還廩米
為民
正統元年令廩膳六年以上不諳文理者充吏増廣六
年以上不諳文理者為民四年令生員以疾病罷黜者
免追糧米有犯詿誤聽贖罪還學若犯姦盜詐偽挾制
官府毆罵師長教唆詞訟說事過錢包占人財物田土
等項廩膳追糧解京増廣附近軍民衙門俱贖罪充吏
其犯受贓姦盜不分廩増照例運甎運炭納米擺站
等項滿日發囬原籍為民十年奏準提學官㑹布政司
堂上官一員兩直𨽻㑹巡按御史公同提調教官考選
生員年四十以上不諳文理者廩膳十年以上送吏部
六年以上送附近布政司増廣十年以上送本布政司
兩直𨽻送本府俱充吏六年以上并鄙猥殘疾者悉黜
為民雲南貴州免考十四年今生員有犯該發充吏者
廩膳免追糧米若犯受贓姦盜冒籍宿娼居喪娶妻妾
事理重者兩直𨽻發充國子監膳夫各布政司充鄰近
儒學膳夫齋夫滿日原籍為民廩膳仍追廩米
天順五年令各處㑹官考選廩膳未及六年考不中者
追廩為民六年令生員爭貢及越訴者俱充吏是年定
勅諭以後奉以從事
成化九年奏準北直𨽻考退生員免追廩米風憲官提
督
正統元年奏準各處添設按察司副使或僉事一員南
北直𨽻監察御史各一員請勅專一提督學校十年令
提學官遍詣所屬學校嚴加考試提督生徒學業務見
實效有不職者禮部都察院堂上官詢察具奏罷黜
景泰元年革罷提學風憲官聽巡按御史各司府州縣
官提督考察又令按察司分巡各道副使僉事照依提
學官先奉勅書事理提督兩直𨽻御史提督
天順六年復設各處提督學校官各賜勅諭一學者讀
書貴乎知而能行先將聖賢經書熟讀背誦牢記不忘
却從師友講解明白俾將聖賢言語體而行之敦尚孝
弟忠信禮義廉恥之行不許徒務口耳之學將來朝廷
庶得真才任用一為學工夫必收其放心主敬窮理毋
得鹵莽間斷其餘修已治人之方義利公私之辨須要
體認精切庶幾趨向不差他日出仕方能顧惜名節事
業可觀一習學舉業亦窮理之事果能精通四書本經
便㑹行文有等生徒不肯實下工夫惟記誦舊文意圖
僥倖出身今宜痛革此弊其所作四書經義䇿論等文
務要典實平順說理詳明不許浮誇怪誕至於習字亦
須端楷庶不乖教養之意一學效無成皆由師道不立
今之教官賢否不齊先須察其德行考其文學果所行
所學皆善須禮待之若一次考驗學問疎淺及怠於訓
誨者姑戒厲之令其進學改過若再考無進不改送吏
部别用其貪淫不肖實跡彰聞者不必考其文學即送
按察司直𨽻送巡按御史問理吏部别選有學行者補
其缺一師生每日坐齋讀書及日逐㑹饌有司僉與齋
夫膳夫府學膳夫四名齋夫八名州學膳夫三名齋夫
六名縣學膳夫二名齋夫四名不許違誤缺役一生員
考試不諳文理者廩膳十年以上發附近去處充吏六
年以上發本處充吏増廣十年以上發本處充吏六年
以上罷黜為民未及六年者量加決罰勉勵進學一生
員之家竝依洪武年間例除本身外户内優免二丁差
役有司務要遵行不許故違一凡巡視學校水路乗驛
舟陸路乗官馬仍於本司帶書吏一名隨行陸路與官
驢俱支廩給一府州縣提調官員宜嚴束生徒不許出
外遊蕩為匪凡學内殿堂齋房等屋損壞即辦料量工
修理若恃有提督憲職將學校中一切合行之事推故
不行用心整理者量加決罰懲戒一所過之處遇有軍
民利病及不才官吏貪酷害人事干奏請者從實奏聞
一本職專督學校不理刑名如有軍民人等訴告寃枉
等事許受詞狀輕則發下所在有司問理重則送按察
使司直𨽻送巡按御史提問一科舉本古者鄉舉里選
之法今南北所取舉人名數已有定制近年奔競之徒
利他處學者寡少往往赴彼投充増廣生員詐冒鄉貫
隱微過惡一槩應試所在教官僥倖以為已功其弊滋
甚今後不許違者聽本職及提調科舉官監試官拿問
一布政司按察司官及巡按御史不許侵越提督者職
事若以公務至府州縣亦當勉勵師生勤力學業不許
推故不理若提督官行止不端許巡按監察御史指實
奏聞一所轄境内遇有衛所學校一體提調整理武職
子弟悉令其習讀武經七書百將傳及操習武藝其中
有能習舉業者亦聽科舉一各處歲貢生員照例將食
糧年深者嚴加考試不必㑹官如果年深不堪充貢就
便照例黜罷却將以次者考充務要通曉文理方許起
送赴部一廩膳増廣生員已有定額廩膳有缺於増廣
内考選學問優等者幫補増廣有缺於本處官員軍民
之家選擇資質聰敏人物俊秀子弟補充不許聽信
有司及學官徇私作弊若有額外之數須嚴加考選通
曉文義者存留待缺不許將不堪者一槩存留躱避差
徭一古者鄉閭里巷莫不有學即今社學是也凡提督
去處即令有司每鄉每里俱設社學擇立師範明設教
條以教人之子弟年一考校擇取勤効仍免為師之人
差徭一師生於學校一切事務竝要遵依洪武間卧碑
行不許故違
成化六年令貴州按察司分巡官兼理本處學校
𢎞治十七年令提學官有徇情將老疾鄙猥之人濫容
在學及克貢者叅究黜罷
正德十年給各按察司提督學校官關防又令口外衛
學并各都司衛所土官學離本布政司窵遠提督官
不能歲歴者許各道分巡官歲加考校行提學官知
㑹
嘉靖十六年題準大同所屬府州縣衛所儒學生員
俱令冀北道分巡官代理(今宣大俱今巡/按御史帶管)二十六年議準
甘肅各衛所儒學生員行甘肅巡按御史帶管提調遇
該科舉之年聽考送陜西布政司應試
萬厯三年換給提學官勅諭一聖賢以經術垂訓國家
以經術作人若能體認經書便是講明學問何必又别
標門户聚堂空談今後各提學官督率教官生儒務
將平昔所習經書義理著實講求躬行實跡以需他
日之用不許别剏書院羣聚徒黨及號召地方遊食無
行之徒空談廢業因而起奔競之門開請託之路違者
提學官聽巡按御史劾奏遊食人拿問解發一孝弟
廉讓乃士子立身大節生員中有敦本尚實行誼著
聞者雖文藝稍劣亦必量加奬進以厲頽俗若有平日
不務學業囑託公事或揑造謡歌興滅詞訟及敗倫
傷化過惡彰著者體訪得實不必品其文藝即行革
退不許徇情姑息亦不許輕信有司教官開送致被挾
私中傷誤及善類一我聖祖設立卧碑天下利病諸人
皆許直言惟生員不許今後生員務遵明禁除本身切
已事情許家人抱告有司從公審問倘有寃抑即為照
雪其事不干已輒便出入衙門陳說民情論官員賢否
許該管有司申呈提學官以行止有虧革退若糾衆扛
幫聚至十人以上罵詈官長肆行無禮為首者照例問
遣其餘不分人數多少盡行黜退為民一國家明經取
士說書者以宋儒傳註為宗行文者以典實純正為尚
今後將頒降四書五經性理大全資治通鑑綱目大學
衍義歴代名臣奏議文章正宗及當代誥律典制等書
課令生員誦習講解俾其通曉古今適於世用其有剽
竊異端邪說炫奇立異者文雖工弗録所出試題亦要
明白正大不得割裂文義以傷雅道一提學官奉勅專
督學校不許借事枉法奔趨撫按官干求薦舉各撫按
二司官亦不許侵伊職掌行事若有不繇提學官考取
徑自行文給與生儒衣巾及有革退生員赴各衙門告
訴復學者即將本生問罪革黜若提學官有行止不端
怠玩曠職者許巡按御史指實劾奏一該管地方每年
務要巡視考校一遍不許移文代委及於隔别府分調
取生儒以致跋涉為害亦不許令師生匍匐迎送考畢
即於本地方發落明示賞罰不許攜帶文卷於别處發
案致令書吏乗問作弊士子無所勸懲亦不許招邀詩
朋酒友遊山玩水致啟倖門妨廢公務其水陸夫馬廩
給隨帶吏書俱照常一提學官巡歴所屬凡有貪汚官
吏軍民不法重情及教官干犯行止者原係憲司理當
拿問但不許接受民詞侵官喜事其生員犯罪或事須
對理者聽該管衙門提問不許䕶短曲庇致令有所倚
恃抗拒公法一廩膳増廣舊有定額迨後増置附學名
目冒濫居多今後歲考務要嚴加較閱如有荒疎庸耄
不堪作養者即行黜退不許姑息有揑造流言思逞報
復者訪實拿問照例發遣童生必擇三場俱通者始收
入學大府不過二十人大州縣不得過十五人(十一年/題如人)
(才衆多地方就試人衆許酌量/増取但不許徇情過濫見後)如地方乏才即四五名
亦不為少若鄉宦勢豪干託不遂暗行中傷者許徑自
奏聞處治一兩京各省廩膳科貢皆有定額近來有等
姦徒利他處人才寡少往往許冒籍貫投充入學及有
詭寫兩名隨處告考或假揑士夫子弟希圖進取或原
係倡優𨽻卒之家及曽經犯罪問革變易姓名援例納
粟納米等項僥倖出身殊壞士習訪出嚴行拿問革黜
若教官納賄容隱生員扶同保結者一體治罪革罷一
府州縣提調官員宜嚴束生徒按季考校凡學内殿堂
齋房等屋損壞即辦料量工修理其齋夫膳夫學糧學田
等項俱要以時撥給不許遲誤尅減一生員之家依洪
武年間例除本身外户内優免二丁差役一生員考試
不諳文理者廩膳十年以上發附近去處充吏六年以
上者發本處充吏増廣十年以上發本處充吏六年以
上者罷黜為民一儒學教官士子觀法所係按臨之日
考其學行俱優者禮待奬勵其行履無過但學問疎淺
者一次考驗姑行戒飭再考無過送吏部别用有老病
不堪者許令以禮致仕若卑汚無恥素行不謹者不必
試其文學即拿送按察司問革一考貢照近日事例每
歲預將次年應貢生員限年六十以下三十以上屢經
科舉者六人嚴加考選取其優者充貢(後題準考貢止/用一正一陪見)
(歲貢/條)定限次年四月到部聽候廷試文理不通者即行
停降年老衰憊者姑授以冠帶榮身不許俱挨次濫
貢其有停廩降廩者必考居一二等方許收復(十二年/題準停)
(廩降廩者考居/三等亦準復)未收復者不許起送應貢如有濫貢及
廷試發囬五名以上提學官照例降調一補貢有缺務
查人文未經到部果在一年以裏者將原給批咨硃卷
追繳方取年力精壯文學優長者一人補貢定限該貢
年分次年到部方準收考如有不遵舊例將年遠貢缺
濫貢市恩者起送到部即將本生發囬革廩肄業提學
官叅究一遇鄉試年分應試生儒名數各照近日題準
事例每舉人一名取科舉三十名此外不許過多一名
兩京監生亦依解額照數起送有多送一名者各監試
官徑行裁革不許入場一名宦鄉賢孝子節婦及鄉飲
禮賓皆國之重典風教所關近來有司忽於教化學校
是非不公濫舉失實激勸何有今後提學官宜以綱常
為己任遇有呈請務須核真非年久論定者不得舉鄉
賢名宦非終始無議者不得舉節婦孝子非鄉里推服
者不得舉鄉飲賓僎如有妄舉受人請求者師生人等
即以行止有虧論其從前冒濫混雜有玷明典者照近
例徑自查革一所轄境内有衛所學校一體提調整理
武職子弟悉令習讀武經七書百將傳及操習武藝有
願悉舉業者聽社學師生一體考校務求名師責成量
免差役其行止有虧及訓詁句讀書韻差謬字畫不端
不通文理者即行革退四年令各處鄉試畢日吏部㑹
同禮部將各提學官從公考察分别等第優異降調有
差六年題準南直𨽻廬鳳淮揚四府滁徐和三州學校
以江北巡按兼之湖廣衡永二府郴州以上湖南道副
使兼之辰州一府靖州以辰沅道副使兼之廣東瓊州
府以海南道副使兼之各請專勅行事每歲巡歴考校
十年題準鄉試後提學官考察停止十一年題准各提
學每歲考校一次入學務要不失原額間有他故巡歴
不周次年即行如數補足雖係科舉之年亦宜照歲考
例總計三年之内大府務足六十人大州縣務足四十
五人其地方果係科目數多就試人衆則於定額之外
量加數名但不許倍於原數如乏才之處亦毋得因而
一槩取盈又令南直𨽻提學御史仍兼管江北湖廣貴
州提學官照舊專管該省惟瓊州府仍屬海南道
　　社學
洪武八年詔有司立社學延師儒以教民間子弟十六
年詔民間立社學有司不得干預其經斷有過之人不
許為師二十年令民間子弟讀御製大誥又令為師者
率其徒能誦大誥者京禮部校其所誦多寡次第給
賞又令兼讀律令
正統元年令各處提學官及司府州縣官嚴督社學不
許廢弛其有俊秀向學者許補儒學生員
成化元年令民間子弟願入社學者聽其貧乏不願者
勿强
𢎞治十七年令各府州縣建立社學訪保明師民間幼
童年十五以下者送入讀書講習冠婚喪祭之禮
　鄉飲酒禮
　洪武初詔中書省詳定鄉飲酒禮條式使民歲時燕
　㑹習禮讀律期於申明朝廷之法敦叙長幼之節遂
　為定制云
洪武五年定在内應天府及直𨽻府州縣每歲孟春正
月孟冬十月有司與學官率士大夫之老者行於學校
在外行省所屬府州縣亦皆取法於京師其民間里社
以百家為一㑹糧長或里長主之百人内以年最長者
為正賓餘以齒序坐每季行之於里中若讀律令則以
刑部所編申明戒諭書兼讀之其武職衙門在内各衛
親軍指揮使司及指揮使司凡鎮守官每月朔日亦以
大都督府所編戒諭書率僚佐讀之十六年頒行圖式
一各處府州縣每歲正月十五日十月初一日於儒學
行鄉飲酒禮酒肴於官錢約量支辦務要豐儉得宜除
賓僎外衆賓序齒列坐其僚屬則序爵前一日執事者
於儒學之講堂依圖陳設坐次司正率執事習禮至日
黎明執事者宰牲具饌主席及僚屬司正先詣學遣人
速賓僎以下比至執事者先報曰賓至主席率僚屬出
迎於庠門之外以入主居東賓居西三讓三揖而後升
堂東西相向立贊兩拜賓坐執事又報曰僎至主席又
率僚屬出迎揖讓升堂拜坐如前儀賓僎介至既就位
執事者唱司正揚觶執事者引司正繇西階升詣堂中
北向立執事者唱賓僎以下皆立唱揖司正揖賓僎以
下皆報揖執事者以觶酌酒授司正司正舉酒曰恭惟
朝廷率由舊章敦崇禮教舉行鄉飲非為飲食凡我
長幼各相勸勉為臣盡忠為子盡孝長幼有序兄友
弟恭内睦宗族外和鄉里無或廢墜以忝所生讀畢執
事者唱司正飲酒飲畢以觶授執事執事者唱揖司正
揖賓僎以下皆報揖司正復位賓僎以下皆坐唱讀律
令執事者舉律令案於堂之中引禮引讀律令者詣案
前北向立唱賓僎以下皆拱立行揖禮如揚觶儀然後
讀律令有過之人俱赴正席立聽讀畢復位執事者唱
供饌案執事者舉饌案至賓前次僎次介主三賓以下
各以次舉訖執事者唱獻賓主起席北面立執事斟酒
以授主主受爵詣賓前置於席稍退贊兩拜賓答拜訖
執事者又斟酒以授主主受爵詣僎前置於席交拜如
前儀畢主退復位執事者唱賓酬酒賓起僎從之執事
者斟酒授賓賓受酒詣主前置於席稍退贊兩拜賓僎
主交拜訖各就位坐執事者分左右立介三賓衆賓以
下以次斟酒於席訖執事者唱飲酒或三行或五行供
湯又唱斟酒飲酒供湯三品畢執事者唱徹饌案訖唱
賓僎以下皆行禮僎主僚屬居東賓介三賓衆賓居西
贊兩拜訖唱送賓以次下堂分東西行仍三揖出庠門
而退一里社每歲春秋社祭㑹飲畢行鄉飲酒禮所用
酒餚於一百家内供辦毋致奢靡百家内除乞丐外其
餘但係年老者雖至貧亦須上坐少者雖至富必序齒
下坐不許攙越違者以違制論其有過犯之人雖年長
財富須坐於衆賓席末聽講律受戒諭供飲酒畢同
退不許在衆賓上坐如有過犯之人不行赴飲及强坐
衆賓之上者即係頑民主席及諸人首告遷徙邊遠住
坐其主席者及衆賓推讓有犯人在上坐同罪其各里
社以百家為一㑹百家之内以里長主席其餘百人選
年最髙有德人所推服者一人為賓其次一人為介其
餘各依年序齒坐如有鄉人為官致仕者主席請以為
僎擇通文學者一人為揚觶一人為讀律二人為贊禮
前期一日主詣賓門賓出迎大門之外肅主以入至中
堂主賓相揖訖主稍前曰某日行鄉飲酒禮吾子年髙
德邵敢請為賓曰某固陋恐辱命敢辭主曰詢諸衆
莫若吾子賢敢固請賓曰夫子申命之某不敢辭主再
拜賓答拜介亦如之但改請吾子為介執事者設賓席
於堂中稍西南向設主席之堂東南西向賓六十以上
者席於堂中上兩序東西相向如賓多年幼者席於堂
下阼階之南北面西上是日清晨賓及衆賓皆至門外
主出迎西向揖賓東向答揖主先入門而右賓入門而
左至階主揖賓賓揖主主先升自東階賓升自西階至
中堂主西向立賓東向立贊禮唱拜興二主賓皆兩拜
主肅賓各就位贊禮唱揚觶揚觶者舉觶酌酒詣中堂
北向立贊禮唱在坐皆起賓主以下皆起拱立揚觶者
迺揚觶而揚言曰與前同畢唱揖揚觶者揖主賓以下
皆揖揚觶者遂飲酒訖復揖主賓以下皆揖以爵授執
事者復位賓主以下皆坐贊禮唱讀律執事者設案
於堂中次引讀律者詣案前贊禮唱在坐者皆揖唱讀
律者揖賓主以下皆立遂展律於案詳緩讀之訖復以
申明聖諭讀之畢贊禮唱揖讀律者揖賓主以下皆
揖讀律者復位贊禮唱衆皆坐賓主以下皆坐執事者
供饌案行酒贊禮唱飲酒衆賓皆飲或五行或七行禮
同前食畢徹案贊禮唱禮畢主先行而西向立贊禮
引賓以下東向立贊拜興拜興主賓皆兩拜主送賓
於門外東西相揖乃退明日賓介僎衆賓詣主家拜謝
鄉飲之賜主出門外拜為辱屈昨日之來一鄉飲之設
所以尊髙年尚有德興禮讓敢有諠譁失禮者許揚
觶者以禮責之其或因而致爭競者主席者㑹衆罪之
十八年大誥天下鄉飲酒禮叙長幼論賢良别姦頑異
罪人其坐席間髙年有德者居於上髙年淳篤者竝之
以次序齒而列其有曽違條犯法之人列於外坐同類
者成席不許於與良善之席主者若不分别致使貴賤
混淆察知或坐中人發覺罪以違制姦頑不繇其主紊
亂正席全家移出化外
二十二年再定圖式凡良民中年髙有德無公私過犯
者自為一席坐於上等有因户役差稅遲誤及曽犯公
杖私笞招犯在官者又為一席序坐中門之外其曽犯
姦盜詐偽說事過錢起滅詞訟蠧政害民排陷官長及
一應私杖徒流重罪者又為一席序坐於東門之内
執壺供事各用本等之家子弟務要分别三等坐次善
惡不許混淆其所行儀注竝依原頒定式如有不遵圖
序坐及有過之人不行赴飲者以違制論主官知府知
州州縣知縣如無正官佐貳官代位於東南大賓以致
仕官為之位於西北僎賓擇鄉里年髙有德之人位於
東北介以次長位於西南三賓以賓之次者為之位於
賓主介僎之後司正以教職為之主揚觶以罰賛禮者
以老成生員為之
𢎞治十七年題準今後但遇鄉飲酒延訪年髙有德為
衆所推服者為賓其次為介如本縣有以禮致仕官員
主席請以為僎不許視為虚文以致貴賤混淆賢否無
别如違該府具呈巡按御史徑自提問依律治罪
　旌表
　國初凡有孝行節義為鄉里所推重者據各地方申
　報風憲官覈實奏聞即與旌表其後止許布衣編民
　委巷婦女得以名聞其有官職及科目出身者俱不
　與焉
洪武元年令凡孝子順孫義夫節婦志行卓異者有
司正官舉名監察御史按察司體覈轉達上司旌表門
閭又令民間寡婦三十以前夫亡守制五十以後不改
節者旌表門閭除免本家差役
二十一年榜示天下本鄉本里有孝子順孫義夫節婦
及但有一善可稱者里老人等以其所善實跡一聞朝
廷一申有司轉聞於朝若里老人等已奏有司不奏者
罪及有司此等善惡每遇監察御史及按察司分巡到
來里老人等亦要報知以憑覈實入奏二十六年定禮
部據各處申來孝子順孫義夫節婦理當旌表之人
直𨽻府州咨都察院差委監察御史覈實各布政司
所屬從按察司覈實著落府州縣同里甲親鄰保勘相
同然後明白奏聞即行移本處旌表門閭以勵風俗二
十七年詔申明孝道凡割股或至傷生卧氷或至凍死
自古不稱為孝若為旌表恐其倣傚通行禁約不許旌
表又奏準天下軍民衙門將已經旌表軍民孝子節婦
於所在旌善亭附内寫行孝守節縁繇其未經旌表果
係義夫節婦孝子順孫卓異者不拘軍民人等一體保
勘申報
天順元年詔民間同居共爨五世以上鄉黨稱其孝友
者有司取勘以聞即為旌表
成化元年奏準凡旌表貞節孝行里老呈告到官掌印
官親自研審坐令有職官關保備開實跡具奏禮部行
勘覈實類奏旌表如有扶同妄將夫亡時年已三十以
上及寡居未及五十婦人増減年甲舉保者被人首發
或風憲官覈勘得出就將原保各該官吏里老人等通
行治罪
正德六年令近年山西等處不受賊汚貞烈婦女已經
撫按查奏者不必再勘仍行有司各先量支銀三兩以
為殯葬之資仍於旌善亭傍立貞烈碑通將姓氏年籍
鐫石以垂永久
十三年令軍民有孝子順孫義夫節婦事行卓異者有
司具實奏聞不許將文武官進士舉人生員吏典命婦
人等例外陳請
嘉靖二年奏準今後天下文武衙門凡文職除進士舉
人係貢舉賢能已經豎坊表宅及婦人已受誥敕封為
命婦者仍照前例不準旌表外其餘生員吏典一應人
等有孝子順孫義夫節婦志行卓異足以激勵風化表
正鄉閭者官司仍具實跡以聞一體旌表又奏準今後
節婦但係風憲官覈實到部雖有病故者亦準類奏旌
表三年詔孝子順孫義夫節婦已旌表年及六十者孝
子冠帶榮身節婦照八十以上例給
　　賜絹帛米肉
嘉靖十年題準孝子順孫義夫節婦有司勘實具奏者
免其覆勘徑行風憲官覈實若係風憲官已覈實具奏
者徑候季冬類奏旌表
四十二年議準命婦守節例不題請止行所屬以禮存
問仍加周卹其戸下優免與品官相同
隆慶三年奏準孀婦夀至百歲者照例旌表為貞夀
之門
　印信
　國初設鑄印局専管鑄造内外諸司印信其後又有
　鑄換辦驗及儒士食糧冠帶等俱具列於後而以印
　信制度附之
洪武二十六年定凡開設各處衙門合用印信劄付鑄
印局官依式鑄造給降其有改鑄銷毁等項悉領之
弘治三年奏準鑄印局儒士食糧三年役滿不願外補
者咨送吏部冠帶仍舊食糧辦事候有本局員缺奏補
十三年奏準兩京兵部并在外巡撫巡按按察司㸃視各
衛所印信如有軍職將印當錢使用印者帶俸差操
十四年議準在外大小衙門印記年久印面平乏篆文
模糊者方許申知上司驗實具奏鑄換新印其舊印送
上司付公差人員繳部仍發鑄印局看驗若印記新降
未久揑奏煩擾雖已鑄換仍將申奏官吏治罪
嘉靖八年題準鑄印局官儒今後應造印記關防專以洪武正
韻為主正韻不載方取許氏說文二書無從查考者方將先
儒著述六書等書叅考十六年題準鑄印局増食糧儒
士二名連額設共四名
　　印信制度
征西鎮朔平羌平蠻等將軍銀印虎鈕方三寸三分厚
九分柳葉篆文　宗人府五軍都督府俱正一品銀印
三臺方三寸四分厚一寸　六部都察院并在外各都
司俱正二品銀印二臺方三寸二分厚八分　衍聖公
張真人中都留守司俱正二品各布政司從二品銀印
二臺方三寸一分厚七分景泰三年賜衍聖公三臺銀
印　順天應天二府俱正三品銀印方二寸九分厚六
分五釐　通政司大理寺太常寺詹事府及京衛并在
外各按察司各衛俱正三品苑馬寺宣慰司俱從三品
銅印方二寸七分厚六分　太僕寺光祿寺并在外各
鹽運司俱從三品銅印方二寸六分厚五分五釐　鴻
臚寺并在外各府俱正四品國子監并在外宣撫司俱
從四品銅印方二寸五分厚五分　翰林院左右春坊
尚寶司欽天監太醫院上林苑監六部各司宗人府經
歴司并在外各王府長史各衛千戸所俱正五品司經
局五府經歴司并在外招討司安撫司俱從五品銅印
方二寸四分厚四分五釐　在外各州從五品銅印方
二寸三分厚四釐　都察院經歴司大理寺左右寺五
城兵馬司大興宛平上元江寧各京縣及僧録司道録
寺并在外中都留守司經歴司斷事司各都司經歴司
斷事司各衛百户所長官司及各王府審理所俱正六
品光祿寺大官等署并在外各布政司經歴司理問所
俱從六品銅印方二寸二分厚三分五釐　吏科等六
科行人司通政司經歴司工部營繕所太常寺典簿㕔
上林苑監蕃育等署并在外各按察司經歴司各縣俱
正七品中書舍人順天應天府經歴司京衛經歴司光
祿寺典簿㕔太僕寺詹事府各主簿㕔并在外各衛經
歴司鹽運司經歴司苑馬寺主簿㕔宣慰司經歴司俱從
七品銅印方二寸一分厚三分　户部刑部都察院各
照磨所兵部典牧所國子監繩愆㕔博士㕔典簿㕔鴻
臚寺欽天監各主簿㕔并在外各布政司照磨所各府
經歴司及各王府紀善典寶典膳奉祀良醫工正各所
宣撫司經歴以上正從八品俱銅印方二寸厚二分五
釐　刑部都察院各司獄司順天應天二府照磨所司
獄司鴻臚寺司儀署司賓署國子監典簿㕔上林苑監
典簿㕔内府寶鈔等各庫御馬倉草倉㑹同館織染所
文思院皮作局顏料局鞍轡局寶源局軍器局都稅等
司教坊司并在外留守司司獄司各都司司獄司各按
察司照磨所司獄司各府照磨所司獄司及各王府長
史司典簿㕔教授典儀所各府衛儒學稅課司陰陽學
醫學僧綱司道紀司及巡檢司以上正從九品俱銅印
方一寸九分厚二分二釐　各州縣儒學倉庫驛遞閘
壩批驗所抽分竹木局河泊所織染局稅課司陰陽學
醫學僧道司俱未入流銅條記濶一寸三分長二寸五
分厚二分一釐以上俱直鈕九疊篆文　監察御史銅
印直鈕有眼方一寸五分厚三分八疊篆文　總制總
督巡撫等項并鎮守及凡公差官銅關防直鈕濶一寸
九分五釐長二寸九分厚三分九疊篆文　文淵閣銀
印直鈕方一寸七分厚六分王箸篆文宣德年賜惟進
呈文字等項用之
　建言
　按祖訓大小官員并百工技藝之人應有可言之事
　許直至御前奏聞其言當理即付所司施行諸衙門
　毋得阻滯違者即同姦論所以廣耳目防壅蔽而通
　下情也累朝以來亦有驀越報復之禁具載於後
洪武九年頒建言格式使言者直陳得失無事繁文十
五年令軍士建言者所日用印實封入遞奏聞本人不
必赴京
永樂元年令凡利國利民之事不拘百工技藝之人皆
許具實敷奏若官吏人等貪贓壞法顛倒是非酷虐良
民及婚姻田土軍役等事一體職掌榜文内事理具狀
自下而上陳告如有假以實封建言驀越合干上司徑
赴朝廷干冒者治以重罪八年令布政司按察司進表
官陳奏軍民利病政治得失十三年令凡軍民利病及
貪汚吏作弊害民者許諸人具實奏聞
景泰四年令建言者該衙門詳細叅看果有利國利民
可行則行有假以言事報復讐怨者具奏治罪　近例
凡天下官吏軍民人等建言民情每歲禮部㑹官議定
可否具奏内可行者移各該衙門施行若泛言不切立
案不行其撫按等官陳奏地方利弊則從各衙門職掌
覆奏定奪
　㑹議
洪武二十四年令今後在京衙門有奉㫖發放為格為
例及𦂳要之事須㑹多官計議停當然後施行又令各
衙門㑹議事六科給事中與議若有衆論不同許面奏
定奪
宣德三年奏準官民建言六部尚書都御史六科給事
中㑹議奏聞
正統十年命内閣官與各衙門㑹議後免㑹
正德六年奏準凡事機重大㑹官議擬先備掲帖送該
議官人各一本如𦂳急亦將畧節先送傳看畢方纔請
㑹仍行守衛嚴禁在傍觀聽者　近例凡朝廷有大事
當㑹别部或㑹九卿堂上官及掌科掌道官議者該部
奏請得旨然後請㑹若合㑹武臣則五府管事官皆與
合㑹儒臣則翰林院詹事府春坊司經局國子監皆與
若刑名則錦衣衛與若大事則皇親駙馬皆與其奉㫖
㑹某衙者如㫖施行
　節假
凡每歲正旦節自初一日為始文武百官放假五日冬
至本日為始放假三日
永樂七年令元宵節自正月十一日為始賜百官節假
十日
　養老
　國初養老令貧者給米肉富者賜爵惟及于編民天
　順以後始令致仕官七十以上者皆得給酒肉布帛
　或進階其大臣八十九十者特賜存問葢古者尊髙
　年養國老之遺意今竝列於後
洪武九年詔民年七十以上者許一丁侍養與免雜泛
差役十九年詔所在有司審耆老不係𨽻卒倡優年八
十九十鄰里稱善者備其年甲行實具狀奏聞貧無產
業者八十以上月給米五斗肉五斤酒三斗九十以上
歲加給帛一匹絮五斤雖有田產僅足自贍者所給酒
肉絮帛亦如之其應天鳳陽二府富民年八十以上賜
爵里士九十以上賜爵社士皆與縣官平禮竝免雜差
正官歲一存問著為令
永樂十九年詔民年八十以上有司給與絹二匹布二
匹酒一斗肉十斤時加存卹二十二年令民年七十以
上及篤廢殘疾者許一丁侍養不能自存者有司賑給
八十以上者仍給絹二匹綿二斤酒一斗時加存問
天順二年詔軍民有年八十以上者不分男婦有司給
絹一匹綿一斤米一石肉十斤年九十以上者倍之男
子百歲加與冠帶榮身又詔四品以上官年七十以禮
致仕不能自存者有司歲給米五石八年詔凡民年七
十以上者免一丁差役有司每歲給酒十瓶肉十斤八
十以上者加與綿二斤布二匹九十以上者給與冠帶
每歲設宴待一次百歲以上給與棺具
成化二十三年詔在京文職以禮致仕五品以上年及
七十者進散官一階其中㢘貧不能自存衆所共知者
有司仍每歲給與食米四石不許徇情濫給
𢎞治十八年詔文職官員五品以上以禮致仕在家者
各進階一級其二品以上大臣年及八十者有司備采
幣羊酒年九十以上者具奏遣使存問
嘉靖元年詔文職致仕一品未受恩典者有司月給食
米二石歲撥人夫二名應用二品以上年及八十者備
采幣羊酒問勞九十以上者具實奏來遣使存問五品
以上以禮致仕年七十以上者進散官一階其中㢘貧
不能自存衆所共知歲給米四石以資養贍又詔内外
大小文武官員人等死於忠諫老親寡妻無人侍養者
有司量加優恤
　恤孤寡
　國初立養濟院以處無告立義塜以瘞枯骨累朝推
　廣恩澤又有惠民藥局漏澤園旛竿蠟燭二寺其餘
　隨時給米給棺之令不一而足兹備列之
洪武初令天下置養濟院以處孤貧殘疾無依者三年
令民間立義塜仍禁焚尸若貧無地者所在官司擇近
城寛閒之地立為義塜十九年詔所在鰥寡孤獨取勘
明白田糧未曽除去差撥者即與除去若不能自養官
歲給米六石其孤兒有田不能自立既免差役責令親
戚收養無親戚鄰里養之其無田者一體給米六石候
出幼同民當差
宣德三年令天下軍民貧病者惠民藥局給與醫藥
天順元年令收養貧民於大興宛平二縣毎縣設養濟
院一所於順便寺觀從京倉支米煮飯日給二餐器皿
柴薪蔬菜之屬從府縣設法措辦有疾者撥醫調治
死者給與棺木四年令京城崇文宣武安定東直西直
阜城門外各置漏澤園仍令通州臨清沿河有遺胔暴
露者一體掩藏
嘉靖六年詔在京養濟院止收宛大二縣孤老各處流
來男婦篤廢殘疾之人工部量出官錢於五城地方各
修葢養濟院一區盡數收養户部於在官倉庫每人日
給米一升巡城御史稽考毋得虚應故事又令巡城御
史行各城地方有在街啼號乞丐者審屬民籍送順天
府發養濟院屬軍衛送旛竿蠟蠋二寺給濟外處流來
三百里内者驗發本貫官司收養三百里外及不能行
走者一體送二寺給濟每季輪差兵馬副指揮一員看
驗飯食有無弊端隨同内官給散十日一次開報查考
并行南京禮部一體施行十一年詔順天府發銀二百
七十五兩於五城市故衣給民無衣者
　自宫禁
永樂二十二年令凡自宫者以不孝論軍犯罪及本管
頭目總小旗民犯罪及有司里老
宣德二年令凡自淨身者軍還原伍民還原籍不許投
入王府及官員勢要之家隱藏躱避差役若再犯者本
犯及隱藏之家俱處死該管總小旗里老鄰人知而不
舉一體治罪
正統十二年令凡自首在官閽者送海南子種菜其隱
瞞不首及再擅淨身并私收使用者事發全家發遼東
充軍
天順二年令淨身者拿問邊遠充軍
成化九年令私自淨身希求進用者本身處死全家發
烟瘴地面充軍十五年令淨身人巡城御史錦衣衛官
督同五城兵馬逐囬原籍若該城内外容留潜住者并
火甲鄰佑人等一體究治本身枷號一箇月滿日決打
一百押囘如再來京并家下父兄人等俱治罪二十二
年令各王府非奉朝廷明文擅收淨身人俱發囘原籍
收管不許投託容隱
𢎞治元年令錦衣衛拘審淨身人送順天府遞囘原籍
官司五日一㸃閘不在者即杖併户頭追囘見官不許
容縱五年令私自淨身者本身并下手之人處斬全家發
邊遠充軍兩鄰及歇家不舉者同罪有司里老容隱者
一體治罪十三年奏準先年淨身人曽經發遣若不候
朝廷收取官司明文起送私自來京圖謀進用者問發
邊衛充軍
正德九年令直𨽻順天等府山東河南等布政司地方
再有私自淨身者照例本身并下手之人處死全家發
邊遠充軍其先已淨身者立籍㸃閘不使私自逃至京
師擾害官府二年令違例私自淨身人著錦衣衛五
城兵馬著落該地方盡數逐去如有潜躱在京者挐
住殺了九年令今後再有私自淨身者除小幼無知者
本身免死充軍其餘俱照見行事例本身并主使下手
之人處斬全家發邊遠充軍里老鄰佑及本管官不行
舉察者各從重治罪十六年詔私自淨身人在京潜住
希圖收用著緝事衙門巡城御史訪挐究問今後敢有
私自淨身者本身并下手之人處斬全家發烟瘴地面
充軍兩鄰及歇家不舉首者治罪
嘉靖八年奏準凡海子食糧淨身男子分别老壯造
冊禮部備查各處王府并將軍中尉數目將年壯者勘
酌多寡𣲖去各府供役不堪選用者給與印信文票發
囬原籍官司收恤免其本身差役
萬厯十一年奏準小民犯禁私割致傷和氣著都察院
行五城御史及通行各省直撫按衙門嚴加禁約自今
五年以後民間有四五子以上願以一子報官閹割者
聽有司造冊送部候收補之日選用如有私割者照例
重治鄰佑不舉者一併治罪不宥
　
　
　禮部志稿卷二十四
欽定四庫全書
　禮部志稿卷二十五
　　　　　　　　　　　　明　俞汝楫　編
　祠祭司職掌
　　祭祀通例
　國初以郊廟社稷先農俱為大祀後改先農及山川
　帝王孔子旗纛為中祀諸神為小祀嘉靖中以朝日
　夕月天神地祇為中祀凡郊廟社稷山川諸神皆天
　子親祀國有大事則遣官祭告若先農旗纛五祀城
　隍京倉馬祖先賢功臣太厲皆遣官致祭惟帝王陵
　寢及孔子廟則傳制特遣各王國及有司俱有祀典
　而王國祀典具在儀司洪武初天下郡縣皆祭三皇
　後罷止令有司各立壇廟祭社稷風雲雷雨山川城
　隍孔子旗纛及厲庶人祭里社鄉厲及祖父母父母
　并得祀竈餘俱禁止
　　凡進祀册
舊制欽天監每歲十一月上旬具明年各祭祀日期于
奉天門奏進
嘉靖九年更定郊禮令以九月自大報之祀為始開列
具奏　十五年令以九月朔禮部尚書於奉天殿進呈
欽定儀注每歲九月朔大宗伯以大報日期等日告于
皇帝前期于本衙門宿鴻臚卿具請御殿及設案奉天
殿中是日百官公服侍班皇帝服皮弁大宗伯具朝服
自午門中道行捧祀日册立置于案皇帝就案先立定
大宗伯跪奏曰嘉靖幾年分大報等祀日册請敬之皇
帝搢圭取而恭視訖序班舉案置于華蓋殿中皇帝陞
座百官叩頭如常禮畢
　　凡祀郊社
洪武五年令皇太子留宫中居守親王戎服侍從皇太
子親王雖不陪祀一體齋戒　九年議定郊社大禮雖
有三年之喪亦不敢廢
　　凡致齋
大祀三日中祀二日降香一日傳制遣官前一日沐浴
更衣處于齋宫次日還宫
洪武三年定大祀百官先沐浴更衣本衙門宿歇次日
聴誓戒畢致齋三日(今惟圜/丘誓戒)宗廟社稷亦致齋三日惟
不誓戒令禮部鑄銅人髙一尺五寸手執牙簡如大祀
則書致齋三日中祀則書致齋二日于簡上太常寺進
置于齋所　五年令諸衙門各置齋戒牌刻文其上曰
國有常憲神有鑒焉凡遇祭祀則設之
嘉靖三年令齋戒日文武百官隨品穿吉服并青緑錦
繡
　　凡服
大祀冕服中祀皮弁服陪祀諸臣各用本品梁冠祭服
　　凡牲四等
曰犢曰牛曰大牢曰少牢色尚騂或黝大祀入滌九旬
中祀三旬小祀一旬
洪武初定神牲所設官二人牧養神牲前三月付廩犧
令滌治如法　三年改立犧牲所設武職并軍人專管
牧養其牲房中三間以養郊祀牲左三間養宗廟牲右
三間養社稷牲餘屋養山川百神之牲　六年奏准郊
廟犧牲已在滌者或有傷則出之死則埋之其有疾者
亦養于别所待其肥腯以備小祀中祀之用若未及滌
或有傷疾者歸所司别用
景泰四年令禮部鑄造牲字牢字火焙各一會同太常
寺御史印記各處解到大祀牛羊
　　凡玉三等
曰蒼璧曰黄琮曰玉惟祀天地日月則用之
　　凡帛五等
曰郊祀制帛曰奉先制帛曰禮先制帛曰展親制帛曰
報功制帛
洪武十一年議定在京大祀中祀用制帛在外王國及
府州縣亦用帛小祀止用牲醴
　　凡樂四等
天地九奏神祇太嵗八奏大明太社稷帝王七奏夜明
帝社稷宗廟先師六奏舞皆八佾有文有武先師舞六
佾用文
嘉靖九年定文武舞生冠履佾數俱如舊制但圜丘服
色用青紵絲方澤用黑緑紗朝日壇用赤羅夕月壇用
玉色羅
　　凡禮
洪武七年奏准先時太常寺奏中嚴奏外辦盥洗陞壇
飲福受胙各有贊詞又各壇俱設爵洗立滌爵拭爵初
陞壇再拜祭酒唱賜福胙之類俱以繁瀆刪去又令祭
祀皆免上香　八年定登壇脱舄禮今亦不行　九年
定大祀拜禮迎神四拜飲福受胙四拜送神四拜共十
二拜中祀飲福受胙止再拜
　　凡郊廟社稷祝版
嘉靖九年令議先期一日太常寺博士捧至文華殿候
上親填御名若冬至大祀則于奉天殿恭填
　　凡陪祀
大祀文官五品以上武官四品以上及六科都給事中
皆陪内有刑喪過犯體氣之人不預餘祭竝同惟都給
事中不預
嘉靖十五年令都給事中陪祀宗廟後又令一應祭祀
俱陪　十七年令皇親指揮以下千百戸等官凡郊廟
等祀俱陪
　　凡祀牌
洪武八年置陪祭官員牙牌供事官員人等長牙牌各
令縣帶無者不許入壇
　郊祀
　國初建圜丘於鍾山之陽以冬至祀天建方澤於鍾
　山之隂以夏至祀地洪武二年始奉仁祖淳皇帝配
　享十年春始定合祀之制即圜丘舊址為壇以屋覆
　之名大祀殿嵗以正月上辛日行禮時郊工未成暫
　就奉天殿行十二年正月乃合祀於大祀殿仍奉仁
　祖配享命官分獻日月星辰嶽鎮海瀆山川諸神凡
　一十四壇二十一年又增修壇壝於大祀殿丹墀内
　東西相向為日月星辰四壇又於内壝之外為壇二
　十亦東西相向為五嶽五鎮四海四瀆風雲雷雨山
　川太歲天下神祇歴代帝王諸壇其日月星辰初有
　朝日夕月禜星之祭至是俱罷歴代帝王及太歲風
　雲雷雨嶽鎭海瀆山川月將城隍諸神初俱春秋二
　祭至是亦停春祭惟每嵗八月中旬擇日於山川壇
　及帝王廟祭之三十二年郊祀更奉太祖髙皇帝配
　享永樂十八年北京天地壇成每歲仍合祀如儀南
　京壇有事則遣官祭告洪熈元年奉太祖太宗同配
　享嘉靖九年遵初制建圜丘於大祀殿之南每歲冬
　至祀天以大明夜明星辰雲雨風雷從祀建方澤於
　安定門外每歲夏至祭地以五嶽五鎮四海四瀆陵
　寢諸山從祀俱止奉太祖一位配享而罷太宗之配
　又建泰神殿於圜丘北正殿以藏上帝太祖之主配
　殿以藏從位諸神之主上帝太祖主曰神版餘曰神
　牌祭則禮部太常寺官請詣壇奉安建皇祇室於方
　澤南以藏皇祇及從位主而太祖主則以祭之前一
　日請諸太廟建朝日壇於朝陽門外以春分祭日無
　從位建夕月壇於阜城門外以秋分祭月亦以星辰
　從祭俱不奉配其大祀殿則以孟春上辛日行祈榖
　祭奉太祖太宗同配享十年又改以啓蟄日行祈穀
　禮於圜丘仍止奉太祖一位配享十一年建崇雩壇
　於圜丘壇外泰元門之東嵗旱則祭上帝以禱雨以
　奉太祖配享十七年秋九月詔舉明堂大享禮於大
　内之𤣥極寳殿奉睿宗獻皇帝配享冬十一月更上
　昊天上帝㤗號曰皇天上帝改泰神殿曰皇穹宇十
　八年春行祈穀禮於𤣥極寳殿不奉配二十四年即
　故大祀殿之址建大享殿而建皇乾殿於大享殿北
　以藏神版命禮部嵗用季秋奏請擇吉行大享禮已
　又命暫行於𤣥極寳殿隆慶元年禮部會議圜丘方
　澤朝日夕月嵗舉四郊仍如世宗所更定而罷祈穀
　及明堂大享禮今並存其儀以備考云
　　合祀
洪武十年初定合祀儀一齋戒前期二日太常司官(今/太)
(常/寺)宿於本司次日具本奏聞致齋三日次日進銅人傳
制諭文武官齋戒不飲酒不食葱韭薤蒜不問病不弔
喪不聴樂不理刑名不與妻妾同處一傳制(儀見儀/制司)當
日禮部官太常寺官於城隍廟發咨仍於各廟焚香三
日一告廟正祭前二日用祝文酒果奉先殿告仁祖配
上帝皇祇祝文曰維洪武十七年嵗次甲子月日孝子
皇帝某敢昭告於皇考仁祖淳皇帝茲以正月某日恭
祀上帝皇祇於大祀殿謹請皇考配神伏惟鑒知謹告
一省牲用牛二十八羊三十三豕三十四鹿二兔十二
正祭前二日太常司官奏聞明日與光禄司官省牲次
日省牲畢一同復命就奏定分獻官二十四員一陳設
共二十七壇　正殿三壇上帝南向犢一豋一實以大
羮煮肉汁不用鹽醬籩十二實以形鹽藳魚棗栗榛菱
芡鹿脯白餅白麵造黑餅蕎粉造糗餌米粉造粉餈糕
豆十二實以韭葅以韭切去本末取中四寸菁葅芹葅
筍葅醯醢豬肉鮓用鹽酒料物調和鹿醢兔醢魚醢脾
析用牛百葉切細湯熟用鹽酒造用豚胉豬肩上肉􁏙
食用糯米飯羊脂蜜熬糝食用牛羊豕肉細切與粳米
飯同熬簠簋各二實以黍稷稻粱玉用蒼璧一帛一蒼
色織成郊祀制帛四字皇祇南向犢一豋一籩十二豆
十二簠簋各二玉用黄琮一帛一黄色郊祀制帛仁祖
配位在東西向犢一豋一籩十二豆十二簠簋各二玉
用蒼璧一帛一蒼色郊祀制帛其設酒尊六爵九篚三
於東南西向祝文案一於殿西洪熈以後改奉太祖太
宗並祀正殿增一壇加犢一酒尊二爵三帛篚一　丹
墀四壇　大明在東西向犢一豋一籩十無糗餌粉餈
下同豆十無􁏙食糝食下同簠簋各二帛一紅色禮神
制帛酒尊三爵三篚一　夜明在西東向犢一豋一籩
十豆十簠簋各二帛一白色禮神制帛酒尊三爵三篚
一　星辰一壇在東西向犢一羊三豕三豋一鉶二盛
和羮用肉鹽醬籩豆各十簠簋各二酒盞三十帛一白
色禮神制帛酒尊三爵三篚一　星辰二壇在西東向
陳設同　東十壇　北嶽壇犢一羊一豕一豋一鉶二
籩豆各十簠簋各二酒盞十帛一黑色禮神制帛酒尊
三爵三篚一永樂以後北嶽壇增附天壽山加酒盞十
帛一　北鎮壇陳設同　東嶽壇陳設同帛一青色禮
神制帛　東鎮壇東海壇陳設並同　太歲壇陳設同
帛一白色禮神制帛　帝王壇陳設同帛十六白色禮
神制帛酒盞三十　山川壇陳設同帛二白色禮神制
帛酒盞三十　神祇壇羊五豕五鉶三無大羮籩豆各
八簠簋各二酒盞三十帛一白色禮神制帛酒尊三爵
三篚一　四瀆壇陳設與北嶽同帛四黑色禮神制帛
酒盞三十　西十壇　北海壇陳設與北嶽同　西嶽
壇陳設同帛一白色禮神制帛下同　西鎮壇　西海
壇陳設並同　中嶽壇鍾山附陳設同帛二黄色禮神
制帛酒盞二十　中鎭壇陳設同帛一黄色禮神制帛
酒盞十　風雲雷雨壇陳設同帛四白色禮神制帛酒
盞三十　南嶽壇陳設同帛一紅色禮神制帛酒盞十
　南鎮壇　南海壇陳設並同一正祭典儀唱樂舞生
就位執事官各司其事陪祀官分獻官各就位導引官
導引皇帝至御位内贊奏就位典儀唱燔柴(凡燔柴洪/武六年令)
(先刳淨犢牛器盛置於燔罏之右駕自齋宫詣壇大和/鐘鳴則罏内舉火候贊燔柴即以犢牛置其上燔之)
瘞毛血迎神協律郎舉麾奏樂樂止内贊奏四拜(百官/同)
典儀唱奠玉帛奏樂内贊奏陞壇至上帝前奏搢圭執
事官以玉帛跪進於皇帝右奠訖奏出圭至皇祇前奏
搢圭執事官以玉帛跪進於皇帝左奠訖奏出圭至仁
祖前奏搢圭執事官以玉帛跪進於皇帝右奠訖奏出
圭復位樂止典儀唱進俎奏樂齋郎舁饌至内贊奏陞
壇至上帝前奏搢圭進俎出圭至皇祇前奏搢圭進俎
出圭至仁祖前奏搢圭進俎出圭奏復位樂止典儀唱
行初獻禮奏樂内贊奏陞壇至上帝前奏搢圭執事官
以爵跪進於皇帝右奏獻爵出圭至皇祇前奏搢圭執
事官以爵跪進於皇帝左奏獻爵出圭詣讀祝位跪讀
祝樂止讀祝官取祝跪於神位右讀訖樂作奏俯伏興
平身(百官/同)至仁祖前奏搢圭執事官以爵跪進於皇帝
右奏獻爵出圭復位樂止典儀唱行亞獻禮奏樂内贊
奏陞壇至上帝前奏搢圭執事官以爵跪進於皇帝右
奏獻爵出圭至皇祇前奏搢圭執事官以爵跪進於皇
帝左奏獻爵出圭至仁祖前奏搢圭獻爵出圭復位樂
止典儀唱行終獻禮奏樂(儀同/亞獻)樂止太常卿進立殿西
東向唱賜福胙内贊奏詣飲福位跪搢圭光禄司官以
福酒跪進奏飲福酒光禄司官以胙跪進奏受胙出圭
俯伏興平身復位奏四拜(百官/同)典儀唱徹饌奏樂執事
官各壇徹饌樂止典儀唱送神奏樂内贊奏四拜(百官/同)
樂止典儀唱讀祝官捧祝進帛官捧帛掌祭官捧饌各
詣燎瘞位奏樂執事官各執祝帛饌出内贊奏禮畢一
分獻官儀注典儀唱行初獻禮贊引引分獻官詣神位
前搢笏執事官以帛進於分獻官贊引贊獻爵出笏贊
引引至酒尊南北向立典儀唱行終獻禮(儀同/亞獻)贊引引
分獻官復位徹饌執事官徹饌執帛饌詣燎所俱候典
儀唱行一祝文維洪武某年嵗次某甲子正月某日嗣
天子臣某敢昭告於昊天上帝后土皇地祇時維孟春
三陽開泰敬率臣僚以玉帛犧齊粢盛庶品恭祀於大
祀殿備茲燎瘞皇考仁祖淳皇帝配神尚享一樂章
迎神樂奏中和之曲荷䝉天地兮君主華夷欽承踴躍
兮備筵而祭誠惶無已兮寸衷微仰瞻俯首兮惟願來
期想龍翔鳯舞兮慶雲飛必昭昭穆穆兮降壇壝　奠
玉帛樂奏肅和之曲天垂風露兮雨澤霑黄壤氤氲兮
氣化全民勤畎畝兮束帛鮮臣當設宴兮鳯來前　進
俎樂奏凝和之曲庖人兮列鼎肴羞兮以成方俎兮再
獻願享兮以享　初獻樂奏壽和之曲武功之舞聖靈
兮皇皇穆嚴兮金牀臣今樂舞兮景張酒行初獻兮捧
觴　亞獻樂奏豫和之曲文德之舞載斟兮再將百碎
陪祀兮具張感聖情兮無已拜手稽首兮願享　終獻
樂奏凝和之曲文德之舞三獻兮樂舞揚肴羞具納兮
氣藹而芳祥光朗朗兮上下方况日吉兮時良　徹饌
樂奏雍和之曲粗陳菲薦兮神喜將感聖心兮何以忘
民福留兮佳氣昂臣拜手兮謝恩光　送神樂奏安和
之曲旌幢曄曄兮雲衢長龍車鳯輦兮駕飛揚遙瞻冉
冉兮上下方必烝民兮永康　望燎樂奏時和之曲進
羅列兮燎瘞方炬熖發兮煌煌神變化兮束帛將感至
思兮無量
　　分祀
嘉靖九年更定分祀儀是年既分建四郊遂號祖陵山
曰基運皇陵山曰翔聖孝陵鍾山曰神烈顯陵山曰純
德并天壽山俱從祀方澤居嶽鎮之次仍俱祀於地祇
壇十一年定朝日壇以甲丙戊庚壬間歲一親祭夕月
壇以丑辰未戌三歲一親祭非親祭之歲太常寺具奏
遣官行禮朝日以文大臣夕月以武大臣其圜丘諸儀
亦多所更定如更上皇天上帝泰號及皇穹宇請神儀
皆附列焉又定看牲分獻之制凡看牲舊以前月之朔
大駕親往自後文武大臣日輪一員次早復命至是令
冬夏至及祈榖俱正祭前五日親往自後遣大臣輪視
如常凡分獻舊用文武大臣及近侍官二十四員今圜
丘方澤各用四員分獻俱太常先期題請欽命而法司
官例不遣又定大祀如遣官不行飲福禮太常具福胙
奏進其傳制後各廟焚香則嘉靖八年罷
　　圜丘
嘉靖十一年定一前期十日太常寺題請視牲次請命
大臣三員看牲四員分獻一前期五日錦衣衛備隨朝
駕上詣犧牲所視牲其前一日上常服告於廟内贊奏
就位上就拜位内贊導上至太祖香案前奏上香上訖
導至列聖香案前俱奏上香上訖奏復位奏跪奏讀告
辭其辭曰孝𤣥孫嗣皇帝某明日恭詣南郊視大祀牷
犧謹詣祖宗列聖帝后神位前恭預告知讀訖奏四拜
奏禮畢及還詣廟㕘拜如前儀致詞曰孝𤣥孫嗣皇帝
某恭視大祀牷犧禮畢恭詣祖宗列聖帝后神位前謹
用㕘拜㕘畢回宫是日命大臣輪視如常儀一前期四
日上御奉天殿太常寺奏祭祀進銅人如常儀本寺博
士捧告請太祖祝版於文華殿候上親填御名訖捧出
一前期三日上具祭服以脯醢酒果詣太廟請太祖配
帝是日上詣太廟寢請主至太廟安訖典儀唱執事官
各司其事内贊導上至拜位奏就位典儀唱迎神内贊
導上至香案前奏跪搢圭奏上香奏出圭奏復位奏兩
拜典儀唱行獻禮内贊導上至御案前奏搢圭奏獻爵
奏出圭奏詣讀祝位奏跪贊讀祝讀祝官跪讀祝曰維
嘉靖某年歲次某月朔某日孝𤣥孫嗣皇帝某敢昭告
於皇祖太祖髙皇帝曰茲以今月某日冬至祈祀上帝
於圜丘謹請皇祖配帝侑神伏惟鑒知謹告讀訖奏俯
伏興平身奏復位太常卿跪奏禮畢請還宫内贊奏兩
拜典儀唱讀祝官捧祝詣燎位奏禮畢上請主還寢訖
易服御華蓋殿太常寺卿同光祿寺卿面奏省牲訖上
御奉天殿百官具朝服聴受誓戒傳制(儀見儀/制司)一前期
二日太常卿同光禄卿奏省牲如常儀(牛九北羊三豕/三鹿一兔六)
是日錦衣衛具神輿香亭太常官具玉帛匣及香盒各
設於奉天殿次日上至奉天殿親填祝版(版以青楮/硃書之)置
玉帛於匣太常卿捧安輿内上三上香行一拜三叩頭
禮畢錦衣衛官校舁至天壇太常卿奉安於神庫一前
期一日免朝錦衣衛備法駕設板輿於奉天門下正中
上吉服告於廟如告視牲之儀告辭曰孝𤣥孫嗣皇帝
某出宿於郊祇行大報禮謹詣祖宗列聖帝后神位前
恭預告知告畢上出乗輿詣南郊由西天門入至昭亨
門外降輿禮部太常官導上由左門入至内壝太常卿
導上至圜丘恭視壇位次至神庫視籩豆至神厨視牲
畢仍由左門出陞輿至齋宫分獻陪祀官叩頭如常儀
一陳設　正二壇　上帝南向犢一蒼玉一郊祀制帛
十二俱青色豋一簠簋各二籩十二豆十二蒼玉爵三
酒尊三青漆團龍篚一祝案一配帝西向犢一奉先制
帛一白色豋一簠簋各二籩十二豆十二蒼玉爵三酒
尊三雲龍篚一從四壇俱在壇之二成　大明在東西
向犢一豋一禮神制帛一赤色簠簋各二籩十豆十酒
盞二十青瓷爵三酒尊三篚一　夜明在西東向陳設
同禮神制帛一白色　星辰在東西向北上曰五星曰
二十八宿曰周天星辰犢一羊一豕一豋一鉶二實以
和羮簠簋各二籩十豆十酒盞三十帛十青色一赤色
一黄色一白色六黑色一青瓷爵三酒尊三篚一　雲
雨風雷在西東向北上陳設同帛四青色一白色一黄
色一黑色一一皇穹宇請神位前期一日太常寺設香
案於丹墀正中將事之夕三更一㸃禮部太常寺堂上
官恭詣香案前尚書上香率各官行一拜三叩頭禮畢
太常寺官九員分詣東西配殿各請從位神牌出龕先
雷師次風伯次雨師次雲師次周天星辰次二十八宿
次五星次夜明次大明捧至丹墀東西向立太常寺官
一員詣殿中請太祖主出龕太常寺少卿一員恭捧西
向立太常寺官二員請上帝神版出龕太常寺卿恭捧
南向立禮部侍郎二員導引出殿先上帝次太祖次大
明次夜明次五星次二十八宿次周天星辰次雲師次
雨師次風伯次雷師由圜丘北門入轉至午陛陞壇先
上帝次太祖次從位各依原序先後奉安於神座候上
至大次尚書率各官致詞復命叩頭出祭畢太常官如
前捧請禮部侍郎導引入殿以次納於龕中奉安訖各
官仍行一拜三叩頭禮出一正祭是日三皷上自齋宫
乗輿至外壝神路之西降輿導引官導上至神路東大
次上香官同導引官捧神位官復命訖退百官排班於
神路之東西以俟上具祭服出導引官導上由左櫺星
門入内贊對引官導上行至内壝典儀唱樂舞生就位
執事官各司其事上至御拜位内贊奏就位上就位典
儀唱燔柴唱迎帝神樂作内贊奏陞壇導上至上帝金
罏前奏跪奏搢圭司香官捧香跪進於上左内贊奏上
香上三上香訖奏出圭導至太祖金罏前(儀/同)奏復位上
復位樂止内贊奏四拜(傳贊百/官同)典儀唱奠玉帛樂作内
贊奏詣神御前導上至神御前奏搢圭捧玉帛官以玉
帛跪進於上右上受玉帛内贊奏獻玉帛上奠訖奏出
圭導至太祖前奏搢圭奏獻帛奏出圭奏復位上復位
樂止典儀唱進俎樂作齋郎舁俎安訖内贊奏詣御前
導上至神御前奏搢圭奏進俎奏出圭導至太祖前(儀/同)
奏復位上復位樂止典儀唱行初獻禮樂作内贊奏詣
神御前導上至神御前奏搢圭捧爵官以爵跪進於上
右上受爵内贊奏獻爵上獻訖奏出圭奏詣讀祝位導
上至讀祝位奏跪傳贊衆官皆跪樂暫止内贊贊讀祝
讀祝官跪讀祝畢樂復作奏俯伏興平身(傳贊百/官同)讀祝
官跪進祝版上捧至御案篚内安訖(今讀祝/官内安)内贊導至
太祖前奏搢圭捧爵官以爵跪進於上右止受爵奏獻
爵上獻訖奏出圭奏復位上復位樂止典儀唱行亞獻
禮樂作(儀同初獻/惟不讀祝)奏復位樂止典儀唱行終獻禮樂作
(儀同/亞獻)奏復位樂止太常卿進立於壇之二成東向唱賜
福胙内贊奏詣飲福位導上至飲福位光禄卿捧福酒
跪進於上左内贊奏跪奏搢圭奏飲福酒上飲訖光禄
官捧福胙跪進於上左内贊奏受胙上受訖奏出圭俯
伏興平身奏復位上復位奏四拜(傳贊百/官同)典儀唱撤饌
樂作執事官撤饌訖樂止典儀唱送神樂作内贊奏四
拜(傳贊百/官同)樂止典儀唱讀祝官捧祝進帛官捧帛掌祭
官捧饌各恭詣泰壇上退立於拜位之東典儀唱望燎
樂作内贊奏詣望燎位内贊對引官導上至望燎位燎
半内贊奏禮畢樂止内贊對引官導上至大次易服如
遇風雪有司設黄氊小次於圜丘下上恭就小次對越
行禮其升降上香奠獻俱以太常執事官代禮部太常
官奉神位安於皇穹宇上還齋宫少憩駕還百官具朝
服於承天門外橋南立迎駕上入詣廟叅拜如視牲還
之儀致辭曰孝𤣥孫嗣皇帝某行圜丘大報禮成恭詣
祖宗列聖帝后神位前謹用㕘拜㕘畢百官隨至奉天
殿行慶成禮一分獻官儀注上行初獻禮讀祝訖奏俯
伏興平身贊引引分獻官由東西陞詣各神位香案前
贊跪贊搢笏贊上香贊獻帛贊獻爵贊出笏贊復位亞
終獻(儀同惟不/上香獻帛)至典儀唱望燎各分詣燎罏前燎贊禮
畢一祝文維嘉靖某年嵗次某月朔某日嗣天子臣某
敢昭奏於皇天上帝曰時維冬至六氣資始敬遵典禮
謹率臣僚恭以玉帛犧齊粢盛庶品備此禋燎祇祀於
上帝奉太祖開天行道肇紀立極大聖至神仁文義武
俊德成功高皇帝配帝侑神尚享一樂章迎帝神中和
之曲仰惟𤣥造兮於皇昊穹時當肇陽兮大禮欽崇臣
惟蒲栁兮螻蟻之衷伏承眷命兮職統羣工深懐愚昧
兮恐負洪徳爰遵彛典兮勉竭微衷遥瞻天闕兮寳輦
臨壇臣當稽首兮祇迓恩隆百辟陪列兮舞拜於前萬
神翊衛兮而西以東臣俯伏迎兮敬瞻帝御願垂歆鑒
兮拜徳曷窮　奠玉帛肅和之曲龍輿既降兮奉禮先
爰有束帛兮暨瑤瑄臣謹上獻兮進帝前仰祈聽納兮
荷蒼乾　進俎凝和之曲餚饈珍饌兮薦上𤣥庖人列
鼎兮致精䖍臣盍祇獻兮馨醴牷願垂歆享兮民福淵
　初獻壽和之曲禮嚴初獻兮奉觴臣將上進兮聖皇
聖皇垂享兮穆穆臣拜首兮何以忘　亞獻豫和之曲
禮觴再舉兮薦玉漿帝顔歆悦兮民福昂民生有賴兮
感上蒼臣惟鞠拜兮荷恩長　終獻熙和之曲三獻兮
禮告成一念微衷兮露悃臣情景張樂舞兮聲鍠鋐仰
瞻聖容兮俯錫恩泓　撤饌雍和之曲祀禮竣兮精意禋
三獻備兮誠已申敬撤弗遲兮肅恭寅恐多弗備兮惟
洪仁　送帝神清和之曲禋事訖終兮百辟維張帝垂
歆鑒兮沐澤汪洋龍車冉冉兮寳駕旋雲靈風鼓舞兮
瑞露清瀼洪恩浩蕩兮無以為酬麤陳菲薦兮已感歆
嘗香氣騰芳兮上徹帝座仰瞻聖造兮賜福羣方臣同
率土兮載歡載感祇迴寳輦兮鳯嘯龍翔誠惶誠恐兮
仰戀彌切願福生民兮永錫享昌　望燎時和之曲龍
車寳輦兮昇帝鄉御饈菲帛兮奉燎方環佩鏗鏘兮羅
壇壝炬焰特舉兮氣輝煌生民䝉福兮聖澤霑臣荷眷
祐兮拜謝恩光
萬厯三年親祀圜丘儀正祭前六日早上帝服以親詣
南郊視牲預告於太廟前五日錦衣衛備隨朝駕如常
儀質明上常服御皇極殿太常寺官奏請聖駕視牲百
官具吉服朝㕘鳴鞭訖先趨出午門外東西序立候送
上由大明門正陽門西天門舊路至犧牲所南門迤西
上降輦禮部尚書侍郎太常卿少卿導上至所内幄次
禮部官跪奏請視牲仍同太常寺官導上至各牲房前
太常卿跪奏視大祀牲遂一視畢仍導上至幄次内上
少憩出禮部太常寺官仍導上陞輦駕還百官俱於承
天門外序立候迎上仍詣太廟㕘謁前四日上御皇極
殿太常寺奏祭祀前三日質明上常服乗輿詣太廟門
西降輿至幄次内具祭服告請太祖配神行一獻禮畢
出幄次内易皮弁服回御中極殿太常寺光禄寺官奏
省牲畢御皇極殿傳制誓戒百官前二日早上常服以
親詣南郊大祀預告於太廟是日午後太常寺官捧蒼
玉帛匣香盒同神輿亭進於皇極殿内司禮監官捧帛
同安設於御案之北前一日質明上從文華殿出由皇
極殿左門入至御案前立太常卿捧祝版由中門進於
御案上上填御名訖太常卿捧安輿中司禮監官進帛
於上裝匣内并蒼玉安訖太常卿捧安輿中太常卿隨
捧香盒於香亭右跪上三上香行一拜三叩頭禮畢轉
於東西向立錦衣衛官校入舁輿亭由中門出太常卿
隨詣天壇神庫奉安上由殿中門出乗輿詣南郊至昭
亨門西禮部尚書侍郎太常卿少卿等官行叩頭禮畢
分兩傍侯上降輿尚書等官導上由昭亨左門入至内
壝左門太常卿跪迎同導上至午陛尚書等官俱止太
常卿導上至圜丘恭視壇位尚書等官俱先詣東陛前
俟候上視壇位畢太常卿導上由東陛下尚書等官同
導上至神庫視籩豆至神厨視牲俱太常卿導入逐一
奉畢禮部太常寺官導上仍由昭亨左門出陞輿至齋
宫分獻陪祀官朝㕘傳㫖賜早飯各官叩頭謝恩至午
各官候㫖朝㕘仍傳㫖賜午飯謝恩如前儀是日午後
太常寺陳設如常儀至一更時分禮部尚書等官詣皇
穹宇尚書上香請神侍郎二員導引太常寺官以次捧
正位配位神版從位神牌詣壇奉安訖候報時上常服
乗輿出至外壝神路之西降輿導駕官導上至神路東
大次禮部同太常官復命畢上具祭服出由内壝左櫺
星門入行大祀禮如常儀畢上至大次易常服至齋宫
少憩駕還仍詣太廟㕘謁畢具衮冕服御皇極殿行慶
成禮
嘉靖十七年更上皇天上帝泰號儀一前期六日以果
酒脯醢告諸神於圜丘壇下用帛上具常服分獻陪祀
官吉服嚴辦上至壇所内贊奏就位迎神上香分獻官
各上香行兩拜奠獻如常儀典儀唱宣告文分獻陪祀
官跪宣文官立宣告文曰大明嗣天子某謹移文告於
大明之神夜明之神五星列宿周天星辰之神雲雨風
雷之神周天列職之神五嶽五山之神五鎮五山之神
基運翊聖神烈天壽純德五山之神四海之神四瀆之
神際地列職祇靈天下諸神天下諸祇戊戌太歲之神
十月將神直日功曹之神郊壇司土之神曰朕祇於來
月朔旦躬率臣民上尊皇天上帝泰號仰髙𤣥九重預
告於諸神衆祇煩為朕運爾神化昭爾靈顯通朕微衷
於上帝祈賜允鑒之慈享朕欽薦之號為此文告神宜
悉知謹告宣訖百官俯伏興亞獻終獻如常儀送神行
兩拜宣文官捧文進帛官捧帛各詣燎位内贊奉禮畢
上還御華蓋殿執事官行禮如常儀樂作上至奉天殿
中立定樂止鴻臚寺官舉勑案至殿中上親取勑授輔
臣輔臣立受以制詞授宣制官上陞座鳴鞭行禮如常
儀鴻臚寺官奏禮官奏禮畢樂作上起輔臣捧勅由中
道出至奉天門發示禮部捧出開讀如常儀一前期翰
林院恭詣合用祭告文太常寺備持牲熟薦十二籩豆
玉帛及告景神殿脯醢酒果欽定捧册表大臣二員并
諭文武官陪拜國子監監生順天府生員耆老人等俱
隨班行禮在朝於午門外在壇於昭亨門外序班一光
期四日上御奉天殿太常寺奏齋戒如常儀百官致齋
三日一先期三日太常寺光禄寺面奏省牲如常儀一
先期一日鴻臚寺官設册表案於奉天殿正中内侍官
設册表綵輿於丹陛上設香案於册表輿前教坊司設
中和樂大樂錦衣衛設鹵簿大駕本日禮部率太常寺
官恭詣圜丘設册表案於神御位右設上拜位於二成
正中司設監設大次於圜丘神路之東陳設畢遣重臣
上香奉請神御位太常寺設輿於泰神殿丹陛下奉神
位陞輿導引官二員前導陞圜丘奉安設神祇十一壇
紙位於内壝下天神東西向地祇北向俱設酒果脯醢
不奠獻其紙位并帛執事官俟望燎各捧分燎天神罏
東地祇罏西一是日戌初刻鳴鐘鼓百官依朝賀禮於
奉天殿丹墀序立陪祀官具祭服餘官朝服上告景神
殿畢具冕服御奉天殿鴻臚寺卿奏請行禮上躬捧册
表奉安綵輿内錦衣衛官督舉輿册表輿行大樂鼓吹
前導駕發文武百官隨行至正陽門外騎從册表輿至
圜丘壝門外原遣大臣捧請册表出輿亭置于案上至
昭亨門外降輦導引官導上御大次鼓三嚴鴻臚寺卿
奏外辦又奏中嚴導引官導上至圜丘典儀唱樂舞生
就位執事官各司其事内贊奏就位上就位典儀唱迎
帝神奏樂内贊導上至香案前奏跪奏搢圭奏上香上
三上香訖奏復位樂止内贊奏四拜(傳贊百/官同)典儀唱昇
册表樂作内贊奏陞壇上陞壇樂暫止奏跪(傳贊衆/官皆跪)奏
搢圭原遣大臣二員一捧册表進於上右上受册表獻
訖一接受於上左以付宣册表官奏出圭奏宣册表太
常寺卿跪宣訖原受册表大臣復進於上上親捧奠於
帛篚樂復作奏俯伏興平身(傳贊百/官同)奏復位典儀唱奠
玉帛樂作内贊奏詣神御前上陞至神御前奏搢圭捧
玉帛官以玉帛跪進於上右上受玉帛奠訖奏出圭奏
復位樂止典儀唱進俎樂作齋郎舁饌至内贊奏詣神
御前上陞至神御前奏搢圭奏進俎奏出圭奏復位樂
止典儀唱行初獻禮樂作内贊奏詣神御前上陞至神
御前奏搢圭捧爵官以爵跪進於上右上受爵奏獻爵
上獻訖奏出圭復位樂止典儀唱讀祝樂作内贊奏詣
讀祝位奏跪上至讀祝位跪(傳贊衆/官皆跪)樂暫止内贊贊讀
祝讀祝官跪讀訖樂作内贊奏俯伏興平身(傳贊百/官同)樂
止亞獻終獻飲福受胙撤饌送帝神俱如常儀送神後
典儀唱宣册表官捧册表進玉帛官捧玉帛讀祝官捧
祝掌祭官捧饌各恭詣泰壇典儀唱望燎樂作上退拜
位東西向内贊奏詣望燎位燎半内贊奏禮畢樂止導
引官導上至幕次易服還宫禮成詔示中外一樂章
迎神中和之曲於昔洪荒之初兮混濛五行未運兮兩
曜未明其中挺立兮有容無聲神皇出御兮始判濁清
立天立地立人兮羣物生生　昇册表元和之曲帝闢
隂陽兮造化張神生七政兮精華光圓覆方載兮兆物
康臣敢祇報兮拜薦帝曰皇　奠玉帛休和之曲帝垂
聽兮義若親子職庸昧兮無由申册表荷鑒兮泰號式
尊敬陳玉帛兮燕賀洪仁　進俎豫和之曲大筵𢎞開
懽聲如雷皇神賜享臣衷涓埃大鼎炮烹肴饈馨裁帝
歆兮兆民之福臣感恩兮何如幸哉　初獻壽和之曲
大髙降恩鑒微情何以承臣愚端拜捧瑤觥堅壽無極
并　奏祝景和之曲帝皇立命兮肇三才中分民物兮
惟天徧該小臣請命用光帝陪庶永配於皇穹哉　亞
獻太和之曲羣生總總兮悉蒙始恩人物盡囿兮於帝
仁羣生荷德兮誰識所從來於惟皇兮億兆之祖真
終獻永和之曲寳宴𢎞玉几慿瓊液陞樂舞䎖協氣凝
民物礽臣衷蹇塞兮報無能　徹饌咸和之曲太奏既
成微誠莫傾皇德無京陶此羣生巨細帡幪刻小臣之
感衷兮罔罄愚情實𢎞涵而容納兮曲賜生成　送帝
神清和之曲禮祇册薦兮皇神垂享萬舞畢舉兮九成
已行帝賜洪庥兮大我家慶金鳴玉振兮聲鏜鏜羣僚
環珮兮響玎璫神人交賀兮贊帝皇寶稱泰號兮曷有
窮量永固髙厚兮宰御久常微臣頓首叩首兮攸沐恩
光　奉燎熈和之曲瑶簡拜書兮泰號成奉揚帝前兮
資離明珍幣嘉肴兮與祝誠均登巨熖兮達𤣥清九垓
四表兮莫不昻瞠庶類品彚兮悉慶洪名
　　方澤
嘉靖九年定一前期十日太常寺題請視牲次請命看
牲分獻大臣各四員一前期五日上詣犧牲所視牲其
前一日上告廟及還㕘拜俱如大祀之儀告辭曰明日
出視方澤大祭牲儀回還餘並同大祀㕘畢回宫次日
命大臣輪視如常儀一前期四日太常寺奏祭祀進銅
人如常儀諭百官致齋三日上親填告請太祖祝版於
文華殿一前期三日上詣太廟請太祖配神以脯醢酒
果行再拜一獻禮祝文曰嘉靖某年嵗次某月朔某日
孝𤣥孫嗣皇帝某敢昭告於太祖髙皇帝曰兹以今月
日夏至恭祭皇地祇於方澤謹請皇祖作主侑神伏惟
鑒知謹告一前期二日太常卿同光祿卿奏省牲如常
儀一前期一日太常卿詣太廟寢太祖御位至皇祇室
奉安上親填祝版於文華殿(黄楮版/黒書)遂告於廟告辭曰
孝𤣥孫嗣皇帝某明日恭詣北郊行祭地禮謹詣祖宗
列聖帝后神位前恭預告知一陳設　正二壇正位北
向犢一黄璧一郊祀制帛一黄色登一簠簋各二邊十
二豆十二黄玉爵三尊三篚一祝案一配位西向陳設
同無玉奉先制帛一白色　從四壇五嶽基運山翔聖
山神烈山共一壇東設西向犢一羊一豕一帛八黄一
青一紅一白四𤣥一登一鉶一簠簋各二籩十豆十黄
瓷爵三酒盞三十尊三篚一　五鎮天夀山純徳山共
一壇西設東向陳設同帛七黄一青一紅一白三𤣥一
　四海一壇東設西向陳設同帛四青一紅一白一𤣥
一　四瀆一壇西設東向陳設同帛四𤣥色一正祭是
日五鼓太常卿候上御奉天門跪奏請聖駕詣地壇錦
衣衛備隨朝駕上常服乗輿由長安左門出入壇之西門
太常官導上至具服殿易祭服出導引官導上由方澤
右門入典儀唱樂舞生就位執事官各司其事内贊奏
就位上就位典儀唱瘞毛血唱迎神樂作樂止内贊奏
四拜(傳贊百/官同)典儀奠玉帛樂作内贊奏陞壇導上至皇
祇香案前奏跪奏搢圭司香官捧香跪進於上右内贊
奏上香上三上香訖捧玉帛官以玉帛跪進於上右上
受玉帛内贊奏獻玉帛上奠訖奏出圭導至太祖香案
前(儀/同)奏復位樂止典儀唱進俎樂作齋郎舁俎安訖内
贊奏陞壇導上至皇祇俎匣前奏搢圭奏進俎奏出圭
導上至太祖俎匣前(儀/同)奏復位樂止典儀唱行初獻禮
樂作内贊奏陞壇導上至皇祇前奏搢圭捧爵官以爵
跪進於上右上受爵内贊奏獻爵上獻訖奏出圭奏詣
讀祝位奏跪(傳贊衆/官皆跪)樂暫止内贊贊讀祝讀祝官跪讀
祝畢樂復作内贊奏俯伏興平身(傳贊百/官同)導上至太祖
前奏搢圭捧爵官以爵跪進於上右上受爵内贊奏獻
爵上獻訖奏出圭奏復位樂止典儀唱行亞獻禮樂作
(儀同初獻/惟不讀祝)樂止典儀唱行終獻禮樂作(儀同/亞獻)樂止太常
卿進立壇左東向唱賜福胙内贊奏詣飲福位内贊對
引官導上至飲福位奏跪奏搢圭光祿卿捧福酒跪進
於上右内贊奏飲福酒上飲訖光祿官捧福胙跪進於
上右内贊奏受胙上受訖奏出圭奏俯伏興平身奏復
位奏四拜(傳贊百/官同)典儀唱徹饌樂作執事官徹饌訖樂
止典儀唱送神樂作内贊奏四拜(傳贊百/官同)樂止典儀唱
讀祝官捧祝進帛官捧帛掌祭官捧饌各詣瘞位典儀
唱望燎内贊奏詣望瘞位内贊對引官導上至望瘞位
祝帛埋訖配帝帛燎半内贊奏禮畢導引官導上至具
服殿易服太常卿捧太祖御位入安於太廟寢駕還詣
廟㕘拜致辭曰孝𤣥孫嗣皇帝某恭詣北郊祭地禮成
謹詣祖宗列聖帝后神位前恭行㕘拜畢還宫一分獻
官儀注典儀唱行初獻禮讀祝訖俯伏興平身贊引引
獻官各詣神位前贊跪贊搢笏上香獻帛獻爵訖贊出
笏復位典儀唱行亞獻禮終獻禮贊引引獻官各詣神
位前贊搢笏獻爵出笏復位至唱望瘞贊引引獻官至
燎所燎半贊禮畢一祝文維嘉靖某年嵗次某月某朔
某日嗣天子臣某敢昭告於皇地祇曰時當夏至羣物
方亨生長發育有生咸賴功徳至厚上配皇天爰遵典
禮謹率臣僚以玉帛牲齊粢盛庶品奉兹瘞祀奉太祖
髙皇帝配神尚享一樂章　迎神中和之曲俯瞻兮鳳
輦來靈風兮拂九垓川嶽從兮後先百辟列兮襄陪臣
拜首兮迓迎願臨享兮幸哉　奠玉帛廣和之曲祀禮
有嚴兮奉䖍玉帛在笥兮來前皇靈垂享兮以納烝民
率土兮樂豐年　進俎咸和之曲肴饈馨兮氣芳庖人
奉役兮和湯奉進兮皇祇歆慰臣稽首兮敬將　初獻
夀和之曲酒行初獻兮樂舞張齊醴明潔兮馨香願垂
享兮以歆生民安兮永康　亞獻安和之曲載獻兮奉
觴神顔和懿兮以嘗功隆厚載兮配天民感徳兮無量
　終獻時和之曲三進兮玉露清百職奔繞兮佩環鳴
鳬鍾鷺鼓兮韻錚鍧願留福兮羣生　徹饌貞和之曲
禮告終兮徹敢違深惟一念兮誠意微神垂博容兮聴
納恐未備兮唯慈依　送神寧和之曲禮成兮誠已伸
駕還兮法從陳靈祇列兮以隨百辟拜兮恭寅望坤宫
兮奉辭願普福兮烝民　望瘞同送神
　　朝日壇
嘉靖十一年定一前期三日太常寺奏祭祀如常儀諭
百官致齋二日一前期二日太常卿同光祿卿奏省牲
如常儀一前期一日上親填祝版於文華殿(紅楮版硃/書如遇遣)
(官之嵗則中/書官代填)遂告於廟告辭曰孝𤣥孫嗣皇帝某明日
往詣朝日壇躬祭大明之神謹詣祖宗列聖帝后神位
前恭預告知(遣官/則否)一陳設　大明之神西向犢一羊一
豕一豋一鉶二簠簋各二籩十豆十玉爵三紅瓷酒盞
三十酒尊三紅瑪瑙玉一帛一紅色篚一祝案一一正
祭是日免朝錦衣衛備隨朝駕上常服乗輿由東長安
門出至壇北門入至具服殿具祭服出導引官導上由
左門入典儀唱樂舞生就位執事官各司其事内贊奏
就位上就拜位典儀唱迎神樂作樂止内贊奏四拜(傳/贊)
(百官/同)典儀唱奠玉帛樂作内贊奏陞壇導上至大明神
位前奏跪奏搢圭司香官捧香跪進於上左内贊奏上
香上三上香訖捧玉帛官以玉帛跪進於上右内贊奏
獻玉帛上受玉帛奠訖奏出圭奏復位樂止典儀唱行
初獻禮樂作内贊奏陞壇導上至神位前奏搢圭捧爵
官以爵跪進於上右上受爵内贊奏獻爵上獻訖奏出
圭奏詣讀祝位上詣讀祝位奏跪(傳贊衆/官皆跪)樂暫止贊讀
祝讀祝官跪讀祝畢樂復作奏俯伏興平身(傳贊百/官同)奏
復位樂止典儀唱行亞獻禮樂作(儀同初獻/但不讀祝)樂止典儀
唱行終獻禮樂作(儀同/亞獻)樂止太常卿進立於壇前之右
唱賜福胙内贊奏詣飲福位導上至飲福位奏跪奏搢
圭光祿官捧福酒跪進於上右内贊奏飲福酒上飲訖
光祿官捧福胙跪進於上右内贊奏受胙上受訖奏出
圭俯伏興平身奏復位上復位奏兩拜(傳贊百/官同)樂止典
儀唱徹饌樂作執事官徹饌訖樂止典儀唱送神樂作
内贊奏四拜興平身(傳贊百/官同)樂止典儀唱讀祝官捧祝
進帛官捧帛掌祭官捧饌各詣燎位樂作内贊奏禮畢
樂止導引官導上至具服殿易常服陞輦還㕘拜於廟
致辭曰孝𤣥孫嗣皇帝某躬祭大明之神禮成恭詣祖
宗列聖帝后神位前謹用㕘拜畢還宫(遣官/則否)一祝文維
嘉靖某年嵗次某月朔某日嗣天子某謹昭告於大明
之神惟神陽精之宗列神之首神光下照四極無遺功
垂今昔率土仰賴兹當仲春式遵古典以玉帛牲醴之
儀恭祝於神伏惟鑒歆錫福黎庶尚享一樂章　迎神
熈和之曲仰瞻兮大明位尊兮王宫時當仲春兮氣融
爰遵祀禮兮報功微誠兮祈神照鑒願來享兮迓神聰
　奠玉帛凝和之曲神靈壇兮肅其恭有帛在篚兮赤
琮奉神兮祈享以納予躬奠兮忻以顒　初獻夀和之
曲玉帛方奠兮神歆酒行初獻兮舞呈齋芳馨兮犧色騂
神容恱兮鑒予情　亞獻時和之曲二齊升兮氣芳芬
神顔怡和兮喜將予令樂舞兮具張願垂普照兮民康
　終獻保和之曲慇懃三獻兮告成羣職在列兮周盈
神錫休兮福民生萬世永賴兮神功明　徹饌安和之
曲一誠盡兮予心懌五福降兮民獲禧仰九光兮誠已
申終三獻兮徹敢遲　送神昭和之曲祀禮既周兮樂
舞揚神享以納兮還青鄉予當拜首兮奉送願恩光兮
普萬方永耀熹明兮攸賴烝民咸仰兮恩光　望燎之
曲覩六龍兮御駕神變化兮鳳翥鸞翔束帛餚饈兮詣
燎方祐我皇明兮基緒隆長
　　夕月壇
嘉靖十一年定一前期二日太常寺奏祭祀如常儀諭
百官致齋二日一前期一日太常卿同光祿卿奏牲省
如常儀是日上親填祝版於文華殿(白楮版黒書如遇/遣官之嵗則中書)
(官代/填)遂告於廟告辭曰孝𤣥孫嗣皇帝某明日往祭夜
明等神於夕月壇謹詣祖宗列聖帝后神位前恭預告
知(遣官/則否)一陳設　夜明之神東向犢一羊一豕一豋一
鉶二簠簋各二籩十豆十金爵三白瓷酒盞三十酒尊
三玉用白璧一帛一白色篚一祝案一　從位一壇南
向籩十豆十帛十青紅黄各一白六𤣥一一正祭是日
免朝錦衣衛備隨朝駕申時上常服乗輿由西長安門
出至壇北門入至具服殿具皮弁服出導引官導上由
中門入典儀唱樂舞生就位執事官各司其事内贊奏
就位上就拜位典儀唱迎神樂作樂止内贊奏兩拜(傳/贊)
(百官/同)典儀唱奠玉帛樂作内贊奏陞壇導上至夜明神
位前奏跪奏搢圭司香官捧香跪進於上左内贊奏上
香上三上香訖捧玉帛官以玉帛跪進於上左内贊奏
獻玉帛上受玉帛奠訖奏出圭奏復位樂止典儀唱行
初獻禮樂作内贊奏陞壇導上至神位前奏搢圭捧爵
官以爵跪進於上右上受爵内贊奏獻爵上獻訖奏出
圭奏詣讀祝位奏跪(傳贊衆/官皆跪)樂暫止贊讀祝讀祝官跪
讀祝畢樂復作奏俯伏興平身(傳贊百/官同)奏復位上復位
樂止典儀唱行亞獻禮樂作(儀同初獻/惟不讀祝)樂止典儀唱行
終獻禮樂作(儀同/亞獻)樂止太常卿進立於壇前之右唱答
福胙内贊奏詣飲福位導上至飲福位奏跪奏搢圭光
祿卿捧福酒跪進於上左内贊奏飲福酒上飲訖光祿
官捧福胙跪進於上左内贊奏受胙上受訖奏出圭俯
伏興平身奏復位上復位奏兩拜(傳贊百/官同)典儀唱徹饌
樂作執事官徹饌訖樂止典儀唱送神樂作内贊奏兩
拜(傳贊百/官同)樂止典儀唱讀祝官捧祝進帛官捧帛掌祭
官捧饌各詣瘞位樂作内贊奏禮畢樂止導引官導上
入具服殿易常服陞輦還㕘拜於廟致辭曰孝𤣥孫嗣
皇帝某祭夜明等神回還恭詣祖宗列聖帝后神位前
謹用㕘拜畢還宫(遣官/則否)一分獻官儀注初獻讀祝獻官
朝上跪至俯伏興平身贊引引獻官由北級上至神位
前贊搢笏上香獻帛獻爵訖贊出笏復位亞終獻上復
位贊引引獻官至神位前贊搢笏獻爵出笏復位一祝文
維嘉靖某年嵗次某月朔某日嗣天子某謹昭告於夜
明之神惟神鍾隂之精配陽之徳繼明於夕有生共賴
既惟五星列宿咸司下土各有攸分𦕈予之資仰承帝
命君此生民兹者時維秋分爰遵典禮以玉帛牲醴之
儀用備常祭於神惟神歆鑒福我邦民尚享一樂章
迎神凝和之曲隂曰配合兮承陽宗式循古典兮齋以
恭覩太隂來格兮星辰羅從予拜首兮迓神容　初獻
夀和之曲神其來止有嚴其誠玉帛在篚清酤方盈奉
而奠之願鑒微情夫祀兮云何祈佑兮羣氓　亞獻豫
和之曲二觴載斟樂舞雍雍神歆且樂百職惟供願順
歸兮五行祈民福兮惟神必從　終獻康和之曲一誠
以申三舉金觥鍾鼓鍧鍧環珮琤琤鑒予之情願永保
我民生　徹饌安和之曲禮樂肅具精意用申位坎居
歆納兹藻蘋徹之勿遲儀典肅陳神其鑒之佑我生民
　送神保和之曲禮備告終兮神喜旋穹碧澄輝兮素
華鮮星辰從兮返神鄉露氣清兮霓裳蹁躚　望瘞之
曲餚饈兮焚帛薦之於瘞兮罔敢愆予拜首兮奉送願
永貺兮民樂豐年
　　祈穀(今罷/)
嘉靖十年定一前期五日上詣犧牲所視牲先一日告
廟及還㕘拜俱如大祀之儀告辭曰明日恭視祈穀牲
儀㕘辭曰恭視祈穀牲儀回還次日以復命大臣輪視
如常儀一前期四日太常寺奏祭祀諭百官致齋三日
上親填告請太祖祝版於文華殿一前期三日上詣太
廟請太祖配神以脯醢酒果行再拜一獻禮祝文曰維
嘉靖某年嵗次某月朔某日孝𤣥孫嗣皇帝某敢昭告
於皇祖太祖髙皇帝曰兹以今月日啟蟄之辰恭祀上
帝於圜丘為民祈穀謹請皇祖侑神伏惟鑒知謹告一
前期二日太常卿同光祿卿奏省牲如常儀一前期一
日上親填祝版於文華殿遂告於廟告辭曰孝𤣥孫嗣
皇帝某明日祇詣南郊行祈穀禮謹詣祖宗列聖帝后
神位前恭預告知夜二鼔禮部尚書上香侍郎導引太
常卿捧請神版奉安於壇位俱如大祀之儀一陳設上
帝位犢一玉用蒼璧一帛一青色豋一簠簋各二籩十
二豆十二蒼玉爵三酒尊三篚一祝案一配帝位同惟
不用玉一正祭是日上常服乗輿至昭亨門右上降輿
導引官導上至大次具祭服出由左門入至陛上行登
禮如大祀之儀(惟不/燔柴)上還至廟㕘拜致辭曰孝𤣥孫嗣
皇帝某祇詣南郊祈穀禮成躬詣祖宗列聖帝后神位
前謹用㕘拜畢還宫一祝文維嘉靖某年某月某日嗣
天子臣某祇奏於皇天上帝曰候維啟蟄農事將舉爰
以兹辰敬祈洪造謹率臣僚以玉帛犧齋粢盛庶品備
斯明潔恭祀上帝於圜丘仰希垂鑒錫福烝民俾五穀
以皆登普萬方之咸賴奉太祖聖神文武欽明啟運俊
徳成功統天大孝髙皇帝侑神尚享一樂章　迎帝神
中和之曲臣惟穹昊兮民物之初為民請命兮祀禮昭
諸備筵率職兮祈洪庥臣衷微𦕈兮悃懇誠攄遙瞻駕
降兮霽色輝歡迎鼓舞兮迓龍輿臣愧菲才兮后斯民
願福斯民兮聖恩渠　奠玉帛肅和之曲烝民勤職兮
農事顓蠶工亦慎兮固桑阡玉帛祇奉兮暨豆籩仰祈
大化兮錫以豐年　進俎咸和之曲鼎烹兮氣馨香饈
兮㫖醽帝垂享兮以歆烝民䝉福兮以寧　初獻夀和
之曲禮嚴兮初獻行百職趨蹌兮佩琤鳴臣謹進兮玉
觥帝心歆鑒兮嵗豐亨　亞獻景和之曲二觴舉兮致
䖍清醴載斟兮奉前仰音容兮忻穆臣感聖恩兮實拳
拳　終獻永和之曲三獻兮一誠微禋禮告成兮帝鑒
是依烝民沐徳兮嵗豐禨臣拜首兮竭誠祈　徹饌凝
和之曲三獻週兮肅乃儀俎豆敬徹兮弗敢遲願留福
兮丕而曰雨曰𤾉兮若時　送帝神清和之曲祀禮告
備兮帝鑒彰臣情上達兮感昊蒼雲程肅駕兮返帝鄉
臣荷恩眷兮何以忘祥風瑞靄兮彌壇壝烝民率土兮
悉獲豐康　望燎太和之曲遥覩兮天衢長邈彼寥廓
兮去上方束薦火兮希昇聞悃愊已通兮沛澤長樂終
九奏兮神人已和臣同率土兮咸荷恩光
　　大享(今罷/)
嘉靖十七年定一前期五日上詣犧牲所視牲其先一
日上告於廟及還㕘拜俱如大祀之儀告辭㕘辭改稱
大祀曰大享餘並同次日以後命大臣輪視如常儀一
前期四日太常寺奏祭祀如常儀諭百官致齋三日一
前期三日上詣太廟寢殿告請睿宗配帝以脯醢酒果
行再拜一獻禮祝文維嘉靖某年某月某日孝子皇帝
某敢昭告於皇考睿宗獻皇帝曰兹以今月日恭行大
享禮於大享殿謹請皇考配帝侑神伏惟鑒知謹告一
前期二日太常卿光祿卿奏省牲如常儀一前期一日
上親填祝版於文華殿夜二鼓禮部同太常堂上官請
安神御版位俱如祈穀之儀一陳設上帝位犢一玉用
蒼璧一帛十二青色豋一簠簋各二籩十二豆十二玉
爵三酒尊三篚一祝案一配帝位同惟不用玉一正祭
與祈穀同一祝文維嘉靖某年某月某日嗣天子臣某
恭奏享於皇天上帝曰時當季秋咸成農事羣生䝉利
黎兆允安邦家是賴帝徳敷天臣統臣工宜為酬享謹
用玉幣犧牷祇謝生成大福備此禋燎奉皇考睿宗知
天守道洪徳淵仁寛穆純聖恭儉敬文獻皇帝配帝侑
歆尚享一樂章　迎帝神中和之曲於皇穆清兮𢎞覆
惟仁既成萬寶兮惠此烝民祇受厥明兮欲報無因爰
稽古昔兮式展明禋肅肅廣庭兮遥遥紫旻笙鏞始奏
兮祥風導雲臣拜稽首兮中心孔懃爰瞻寶輦兮森羅
萬神庶幾昭格兮眷命其申徘徊顧歆兮鑒我恭寅
奠玉帛肅和之曲捧珪幣兮瑶堂穆將愉兮聖皇秉予
心兮純一荷帝徳兮溥將　進俎凝和之曲嵗功阜兮
庶類成黍稷飶兮濡鼎馨敬薦之兮慙菲輕大禮不煩
兮惟一誠　初獻夀和之曲金風動兮玉宇澄初獻觴
兮交聖靈瞻𤣥造兮懐鴻禎曷以酬之心怦怦　亞獻
豫和之曲帝眷我兮居歆紛繁會兮五音再奉觴兮莫
殫臣心惟帝欣懌兮生民是任　終獻熈和之曲綏萬
邦兮屢豐年𦕈𦕈予躬兮實荷昊天酒三獻兮心益䖍
帝命㕘輿兮勿遽旋　徹饌雍和之曲　禮既洽兮神
人肅雍享帝享親兮勉竭臣衷惟洪恩兮罔極儼連蜷
兮聖容　送帝神清和之曲九韶既成兮金玉鏗鏘百
辟森立兮戚羽斯蔵皇天在上兮昭考在旁嚴父配天
兮祇修厥常殷薦既終兮神去無方𤣥雲上昇兮鸞鵠
㕘翔靈光回照兮郁乎芬芳載慕載瞻兮願錫亨昌子
孫黎民兮維帝是將於昭明徳兮永懐不忘　望燎時
和之曲龍輿杳杳兮歸上方金風應律兮燎斯揚達精
誠兮合靈光帝廷納兮玉幣將顧下土兮眷不忘願錫
吾民兮長阜康
　
　
　
　
　
　
　
　
　禮部志稿卷二十五
欽定四庫全書
　禮部志稿卷二十六
　　　　　　　　　　　　明　俞汝楫　編
　祠祭司職掌
　雩祀
　國家凡遇水旱災傷及非常變異或躬禱或露告於
　宫中於奉天殿陛或遣官祭告郊廟陵寢及社稷山
　川無常儀嘉靖八年春祈雨冬祈雪皆御製祝文躬
　詣南郊祠皇天后土遂躬祠山川神祇於山川壇次
　日祠社稷壇冠服淺色鹵薄不設馳道不除皆不設
　配不奏樂後建崇雩壇始定雩祀之儀十七年躬禱
　雨於崇雩壇青服用一牛以熟薦具禮樂與雩祀同
　亦不設配萬厯十三年上親禱郊壇却輦步行有步
　禱儀詳具於後
　　嘉靖十一年定雩祀儀(嵗旱則於季春之/末禮部奏請行禮)
一前期四日太常寺奏祭祀如常儀諭百官致齋三日
一前期二日太常卿同光祿卿奏省牲如常儀次日復
命一前期一日上親填祝版於文華殿遂告於廟如祈
穀之儀一陳設(與祈/穀同)一正祭是日上乗輿至昭亨門西
降輿過門東乗輿導引官導上至帷幕内具祭服出導
引官導至壇門内内贊對引官導上至拜位行禮如祈
穀之儀禮畢上至帷幕内易服駕還詣廟㕘拜回宫一
祝文(臨時/撰用)一樂章　迎帝神　中和之曲於穆上帝爰
處瑤宫咨爾黎庶覆憫曷窮旗幢戾委蛇雲龍霖澤斯
溥萬寶有終　奠玉帛肅和之曲神之格思奠兹文纁
盛樂斯舉香氣氤氲精禋孔熯徹於紫冥懇祈膏澤渥
我嘉生　進俎咸和之曲百川委潤名山出雲愆𤾉孔
熾膏澤斯屯祈年於天載牲於俎神之格思報以甘雨
　初獻夀和之曲有嚴崇祀日吉時良酌彼罍洗椒馨
苾香𤣥功溥濟時雨時暘惟神是聴綏以多穰　亞獻
景和之曲皇皇禋祀孔惠孔明瞻仰來歆拜首欽承有
醴維醽有酒維清雲韶侑獻肅雝和鳴聖靈有赫鑒享
精誠　終獻永和之曲靈承無斁駿奔有容嘉玉以陳
酌鬯以供禮三再稱誠一以從備物致志申薦彌恭神
昭景貺佑我耕農　徹饌凝和之曲有赫旱暵民勞瘁
斯于牲于醴載舞載詩禮成三獻敬徹不遲神之聴之
雨我公私　送帝神清和之曲爰迪寅清昭事顥穹仰
祈甘雨惠我三農既歆既格言歸太空式霑下土萬方
其同　望燎太和之曲赤龍旋馭禮洽樂成燔燎既舉
昭假精禋維帝降康雨施雲行登我黍稌溥受厥明
雲門之曲(祭畢使道/童羣歌之)景龍精兮時見測鶉緯兮宵懸肆
廣樂兮鏗鍧列皇舞兮蹁躚祈方社兮不莫薦圭璧兮
孔䖍需密雲兮六漠霈甘澍兮九𤣥慰我農兮既渥錫
明昭兮有年
　　萬厯十三年步禱儀
一前期一日上具青服以躬詣南郊祈禱預告於奉天
殿行禮如常儀一前期一日太常寺進祝版上親填御
名訖太常寺博士捧出安輿亭内擡至南郊神庫奉安
一太常寺預設酒果脯醢香帛於圜丘牛一熟薦設上
拜位於壇壝於正中一錦衣衛設隨朝駕不除道一正
祭是日免朝昧爽上具青服御皇極門太常寺官跪奏
請聖駕詣圜丘上起步行䕶駕侍衛幷導駕侍班翰林
科道等官如常儀百官各青衣角帶恭候於大明門外
内閣禮部太常寺近前其餘文東武西各照常朝班行
序立駕至魚貫前導卑者在前崇者在後緣道兩旁離
御路稍逺文武兩班就中又各自為對至昭亨門照前
序立候駕監禮御史等官如常儀鴻臚寺仍委序班十
餘員整肅班行不許諠譁越次一駕至昭亨門導引官
導上至左櫺星門外幕次少憩禮部尚書侍郎太常寺
卿少卿跪奏詣壇位内贊對引官導上行典儀唱執事
官各司其事内贊奏就位上至拜位典儀唱迎神内贊
奏陞壇導上至香案前奏跪奏上香上三上香訖奏復
位奏四拜(傳贊百/官同)典儀唱奠帛行初獻禮内贊奏陞壇
導上至神御前奏獻帛訖奏獻爵訖奏詣讀祝位奏跪
(傳贊百/官皆跪)贊讀祝訖奏俯伏興平身(傳贊百/官同)奏復位典儀
唱行亞獻禮内贊奏陞壇導上至神御前奏獻爵訖奏
復位典儀唱行終獻禮(儀同/亞獻)典儀唱送神内贊奏四拜
(傳贊百/官同)典儀唱讀祝官捧祝進帛官捧帛各詣燎位内
贊奏禮畢導引官導上至幕次少憩上還仍詣奉先殿
㕘謁如常儀
　　節拜
嘉靖初沿先朝舊儀每日於宫中行拜天禮後以為瀆
罷之遇正旦冬至萬夀聖節於奉天殿(今皇/極殿)丹陛上行
禮既定郊祀遂罷冬至之拜惟正旦萬夀聖節行禮於
𤣥極寶殿隆慶元年罷仍於皇極殿丹陛上行禮
嘉靖中定𤣥極寶殿拜天儀(今/罷)前期一日太常寺博士
捧祝版於文華殿或精一堂或臨時於𤣥極門内候上
親填某太常寺辦祭品晡時同供事官入殿内陳設夜
二鼓太常寺官入候行禮三鼓初上具服乗輿至凌霄
門外降輿入門内太常寺卿跪奏神御位奉安訖導引
官導上至𤣥極門内由集真門入至左陛内贊對引官
導上由左門入就位典儀唱迎帝神内贊導上由中陛
登臺至香案前上香復位四拜典儀唱奠帛行初獻禮
内贊導至御案前獻帛獻爵詣讀祝位讀祝行亞獻終
獻禮典儀唱送帝神奏四拜奏詣望燎位禮畢上還宫
　祝文元旦維某年某月某日嗣天子臣某敢昭奏於
皇天上帝曰適維斯辰節當元旦嵗時所重爰奉典常
祇對皇穹仰瞻拜祝祈垂洪造大賜亨豐臣無任瞻奉
之至謹奏　萬夀聖節維某年某月某日嗣天子臣某
謹昭奏於皇天上帝曰臣以昧愚微資上叨帝心簡在
報稱無由稔諸愆戾今日臣生之辰祇申叩拜仰祇我
天慈俯垂賜鑒伏望降歆益大生生之仁均囿民物於
康和福夀之域臣下情不勝瞻對之至謹奏
　社稷
　　太社稷
　國初以春秋仲月上戊日祭太社太稷異壇同壝太
　社以后土勾龍氏配太稷以后稷氏配每獻禮先詣
　太社及配位壇獻畢次詣太稷及配位壇臨祭遇風
　雨則於齋宫望祭洪武三年於壇北建享殿又北建
　拜殿各五間以備風雨行禮十年改建社稷壇於午
　門外之右先是社主用石髙五尺濶二尺上微尖立
　於社壇半埋土中近南向北稷不用主至是埋石主
　於社稷壇之正中微露其尖仍用木為神牌而丹漆
　之祭則設於壇上祭畢貯庫壇設太社神牌居東太
　稷神牌居西俱北向奉仁祖神牌配神西向而罷勾
　龍后稷配自奠帛至終獻皆同時行禮洪武三十一
　年更奉太祖配神永樂中北京社稷壇成位置陳設
　悉如南京舊制洪熈後奉太宗同配嘉靖九年遵初
　制太社仍以后土勾龍氏配太稷仍以后稷氏配
洪武二十六年初定儀一齋戒與祭太廟同一告廟正
祭前二日用祝文酒菓於奉先殿告請仁祖配社稷祝
文與大祀同一省牲與太廟同牛三羊三豕三鹿一兔
二一陳設太社在東北向犢一羊一豕一豋一鉶二籩
豆各十二簠簋各二帛一黑色玉用兩圭有邸太稷在
西北向陳設同仁祖配位在東西向陳設同無玉共設
酒尊三爵九篚三於壇西北東向祝文案一一正祭典
儀唱樂舞生就位執事官各司其事導引官導引皇帝
至御拜位内贊奏就位典儀唱瘞毛血迎神奏樂樂止
内贊奏四拜(百官/同)典儀唱奠玉帛行初獻禮奏執事官
各捧玉帛爵獻於神位前讀祝官取祝跪於神位左内
贊奏跪典儀唱讀祝讀訖進於太社神位前内贊奏俯
伏興平身(百官/同)樂止典儀唱行亞獻禮奏樂執事官各
奉爵獻於神位前樂止典儀唱行終獻禮(儀同/亞獻)太常寺
卿進立於壇西東向唱賜福胙光祿司官捧福胙自神
位前由正門左出至皇帝前内贊奏跪奏搢圭光祿司
官以福酒跪進内贊奏飲福酒光祿司官以胙跪進内
贊奏受胙出圭俯伏興平身内贊奏四拜(百官/同)典儀唱
徹饌奏樂執事官各詣神位前徹饌樂止典儀唱送神
奏樂内贊奏四拜(百官/同)樂止典儀唱讀祝官捧祝進帛
官捧帛掌祭官捧饌各詣瘞位奏樂内贊奏禮畢一祝
文維洪武某年某月某日皇帝某敢昭告於太社之神
太稷之神惟神贊輔皇祇發生嘉穀粒我烝民萬世永
賴時當仲(春/秋)禮嚴(告祀/報謝)謹以玉帛牲齊粢盛庶品備兹
瘞祭皇考仁祖淳皇帝配神尚享一樂章　迎神廣和
之曲予惟土穀兮造化工為民立命兮當報崇民歌且
舞兮朝雍雍備筵率職兮候迓迎想聖來兮祥風生欽
當稽首兮告拜年豐　初獻夀和之曲氤氲氣合兮物
遂蒙民之立命兮荷隂功予將玉帛兮獻微衷初斟醴
薦兮民福洪　亞獻豫和之曲予今樂舞兮再捧觴願
神昭格兮軍民康思必穆穆兮靈洋洋感厚恩兮拜祥
光　終獻熈和之曲干羽飛旋兮酒三行香煙繚繞兮
雲旌幢予今稽首兮忻且惶神顔恱兮霞彩彰　徹饌
雍和之曲祖陳微禮兮神喜將琅然絲竹兮樂舞揚願
祥普降兮遐邇方烝民率土兮盡安康　送神安和之
曲氤氲氤氲兮祥光張龍車鳳輦兮駕飛揚遥瞻稽首
兮去何方民福留兮時雨暘　望瘞時和之曲捧餚饈
兮詣瘞方鳴鸞率舞兮聲鏗鏘思神納兮民福昻予今
稽首兮謝恩光
嘉靖九年更定儀一前期二日太常寺卿同光祿寺卿
面奏省牲如常儀一陳設　太社居東北向太稷居西
北向后土勾龍氏居東西向后稷氏居西東向陳設並
如舊制惟帛春用告祀秋用禮神一正祭上乗輿由西
闕門入至壇北門東降輿導引官導上由右門入至具
服殿上具祭服導引官導上由拜殿右門出典儀唱樂
舞生就位執事官各司其事上至御拜位内贊奏就位
上就位典儀唱瘞毛血迎神樂作内贊奉陞壇導上至
太社神前奏跪奏搢圭奏上香司香官捧香跪於上左
上三上香内贊奏出圭導上至太稷神前(儀/同)奏出圭奏
復位太常卿上配位香樂止奏四拜(傳贊百/官同)典儀唱奠
玉帛行初獻禮樂作執事官捧玉帛爵於各神位前跪
奠訖樂暫止内贊奏跪(傳贊衆/官皆跪)典儀唱讀祝讀祝官跪
讀訖樂復作奏俯伏興平身(傳贊百/官同)樂止典儀唱行亞
獻禮樂作執事者捧爵於各神位前跪奠訖樂止典儀
唱行終獻禮樂作(儀同/亞獻)樂止太常卿於壇左東向立唱
賜福胙内贊奏跪上跪奏搢圭光祿卿捧酒跪於上右
内贊奏受胙上受胙訖奏出圭俯伏興平身奏四拜(傳/贊)
(百官/同)樂止典儀唱讀祝官捧祝掌祭官捧帛饌各詣瘞
位樂作捧祝帛饌官過御前訖奏禮畢上至具服殿易
服還宫一祝文稱嗣天子及后土勾龍氏后稷氏配神
餘並同一樂章　仍舊
　　帝社稷(今/罷)
嘉靖十年上命於西苑空閒地開墾為田樹藝五穀建
帝社帝稷壇壇址髙六尺方廣二丈五尺甃以細甎實
以浄土繚以土垣北為櫺星門髙六尺八寸廣五尺八
寸神位以木為之各髙一尺八寸廣三尺題曰帝社之
神帝稷之神俱硃漆質金書壇之南置石龕以蔵神位
髙六尺廣二尺壇之西為祭器庫樂器庫壇之北樹二
坊以表之曰帝社街每嵗以仲春秋次戊日上躬行祈
報禮如次戊在朢後則以上已日臨期奏定一前期四
日太常寺奏齋戒一前期一日太常寺奏省牲上親填
祝版於文華殿一陳設帝社牛一羊一豕一豋一鉶一
籩豆各八簠簋各一帛一𤣥色春用告祀秋用禮神
帝稷陳設同一正祭是日辰刻上具皮弁服乗版輿至
豳風亭東降輿導引官導上至櫺星門内典儀唱樂舞
生就位執事官各司其事上至御拜位典儀唱送神樂
作内贊導上陞壇至帝社帝稷香案前各三上香奏復
位樂止奏兩拜(通贊陪/拜官同)典儀唱奠帛行初獻禮樂作執
事者捧帛爵於各神前奠訖樂暫止奏跪上跪(通贊/同)内
贊贊讀祝讀訖樂復作奏俯伏興平身(通贊/同)樂止典儀
唱行亞獻禮樂作樂止唱行終獻禮樂作樂止唱徹饌
樂作樂止唱送神樂作奏兩拜(通贊/同)樂止典儀唱讀祝
官捧祝掌祭官捧帛饌各詣瘞位樂作奏禮畢上至豳
風亭易服還宫一祝文維嘉靖某年嵗次某月朔某日嗣
天子某致(告/祭)於帝社之神帝稷之神(春云/秋云)時當(務農之期/萬寶告成)
庸修恒祀特兹(告祈/報謝)惟神歆鑒俾(五穀皆登萬方咸/永福予民萬世攸)賴尚
享一樂章　迎神時和之曲(東/金)風兮(地脈以融首務/萬寶以充忻成)兮稼
穡之工祀神于此兮苑中願來格兮慰予衷　初獻夀
和之曲神兮臨止禮薦清醇菲幣在笥初獻式遵神其
鑒兹享斯藻蘋我祀伊何祈報是因神兮錫祉財阜吾
民　亞獻雍和之曲二觴再舉申此慇懃神恱兮以納
祥靄兮氤氲　終獻寧和之曲禮終兮酒三行喜茂實
兮稷黍粱農事待兮豐康予稽首兮以望　徹饌保和
之曲祀事告終三獻既周徹之罔遲惠注田疇迓以休
貺庇兹有秋　送神廣和之曲(望瘞/同)耕耨(伊首/告就)力事豆籩
粢盛賴之於此大田予將以祀神其少延願留嘉祉副
我潔䖍肅駕兮雲旋普予兮有年
　神祇(今罷/)
　國初建山川壇於天地壇之西正殿七間祭太嵗風
　雲雷雨五嶽五鎮四海四瀆鍾山之神東西廡各
　十五間分祭京畿山川春夏秋冬四季月將及都城
　隍之神壇西南有先農壇東有旗纛廟南有耤田洪
　武二年封京都及天下城隍神三年正嶽鎮海瀆城
　隍諸神號合祀太嵗月將風雲雷雨嶽鎮海瀆山川
　城隍旗纛諸神又令每嵗用驚蟄秋分各後三日遣
　官祭山川壇諸神是日上皮弁服御奉天殿降香中
　嚴坐殿上獻官復命解嚴還宫七年令春秋仲月上
　旬擇日祭未幾以諸神從祀南郊省春祭十年今中
　七壇上親行禮餘以功臣分祀永樂中建山川壇位
　置陳設悉如南京舊制惟正殿鍾山之右増祀天夀
　山神嘉靖八年令以每嵗孟春及嵗暮特祀太嵗月
　將之神與享太廟同日凡親祀山川等神皆用皮弁
　服行禮以别於郊廟九年更風雲雷雨之序曰雲雨
　風雷又分雨師雲師風伯雷師以為天神嶽鎮海瀆
　鍾山天夀山京畿幷天下名山大川之神以為地祇
　每嵗仲秋中旬擇吉行報祭禮同日異時而祭城隍
　神於其廟十年建天神地祇壇於先農壇之南天神
　在左南向地祇在右北向附祖陵基運山皇陵翔聖
　山顯陵純徳山神於地祇壇幷號鍾山曰神烈山十
　一年令神祇壇以丑辰未戌三年一親祭隆慶元年
　議罷惟太嵗月將特祭於山川壇如初
洪武二十六年初定儀一齋戒前一日太常司官宿於
本司次日具本奏致齋二日次日進銅人凡正祭前二
日太常司官同部官詣城隍廟發咨一省牲與太廟同
牛十四後十五羊十三後十四豕十四後十五鹿一兔
七一陳設正殿七壇太嵗犢一羊一豕一豋一鉶二籩
豆各十簠簋各二帛一白色禮神制帛酒盞三十　風
雲雷雨陳設同帛四白色禮神制帛　五嶽陳設同帛
五五色禮神制帛各依方位　五鎮陳設同帛五五色
禮神制帛　四海陳設同帛四四色禮神制帛　四瀆
陳設同帛四黑色禮神制帛　鍾山陳設同帛一白色
禮神制帛共設酒尊三爵七篚七於殿東南西向祝文
案一於殿外正道西　東廡三壇京畿山川犢一羊一
豕一豋一鉶二籩豆各十簠簋各二帛一白色禮神制
帛酒盞三十　夏季月將陳設同帛三白色禮神制帛
　冬季月將陳設同帛三白色禮神制帛共設酒尊三
爵三篚三於壇南北向　西廡三壇　春季月將秋季
月將陳設並同　都城隍陳設同帛一白色禮神制帛
共設酒尊三爵三篚三於壇南北向一正祭典儀唱樂
舞生就位執事各司其事導引官導皇帝至御拜位内
贊奏就位典儀唱迎神奏樂執事官各詣神位前斟第
一層酒樂止内贊奏四拜(百官/同)典儀唱奠帛行初獻禮
奏樂執事官各捧帛爵獻於神位前讀祝官取祝跪於
皇帝左内贊奏跪典儀唱讀祝讀畢置於案上内贊奏
俯伏興平身(百官/同)樂止典儀唱行亞獻禮奏樂執事官
各詣神位前斟第二層酒樂止典儀唱行終獻禮奏樂
執事官各詣神位前斟第三層酒樂止太常司卿立於
殿東西向唱賜福胙典儀唱飲福受胙光祿司官捧福
胙自神位前由正門左出至皇帝前内贊奏跪奏搢圭
光祿司官以福酒跪進内贊奏飲福酒光祿司官以胙
跪進内贊奏受胙出圭俯伏興平身奏四拜(百官/同)典儀
唱徹饌奏樂執事官各於神位前徹饌樂止典儀唱送
神奏樂内贊奏四拜(百官/同)典儀唱讀祝官捧祝掌祭官
捧帛饌各詣燎位奏樂内贊奏禮畢一祝文維洪武某
年某月某日皇帝某致祭於太嵗之神風雲雷雨之神
嶽鎮海瀆山川月將城隍之神惟神主司民物㕘贊天
地化機發育有功歴代相承有秋報之禮今農事告成
謹以牲帛醴齊粢盛庶品用申報祭尚享一樂章　迎
神吉日良辰祀典式陳太嵗尊神雷雨風雲京畿山川
城隍之神濯濯厥靈昭鑒我心以候以迎來格來歆　奠
帛靈旗涖止有赫其威一念潛通幽明弗違有帛有篚物
薄而微神兮安留尚祈享之　初獻神兮我留有薦必
受享祀之初奠兹醴酒晨光初昇祥微應候何以侑觴
樂陳雅奏　亞獻我祀維何奉兹犠牲爰酌醴齊二觴
再升洋洋如在式燕以寧庶表微衷交於神明　終獻
執事有嚴品物斯祭黍稷非馨式將其意薦兹酒醴成
我常祀神其顧歆永言樂只　徹饌春祈秋報率為我
民我民之生賴於爾神維神佑之康寧是臻祭祀云畢
神其樂歆　送神三獻禮終九成樂作神人以和既燕
且樂雲車風馭靈光昭灼瞻望以思邈彼寥廓　望燎
俎豆既徹禮樂已終神之雲旋倐將焉從以望以燎庶
幾感通時和嵗豐惟神之功(永樂中正殿増天夀山一/壇陳設同帛用黑色加爵)
(篚各/一)
嘉靖十年更定儀一前期二日太常寺官奏祭祀太常
卿同光祿卿奏省牲如常儀諭百官致齋三日一前期
一日上親填祝版於文華殿遂告於廟告辭曰孝𤣥孫
嗣皇帝某明日出往神祇壇行秋祭禮詣祖宗列聖帝
后神位前恭預告知(遣官/則否)一陳設　天神壇雲師一壇
雨師一壇風伯一壇雷師一壇俱南向每壇犢一羊一
豕一豋一鉶二簠簋各二籩豆各十爵三酒盞二十共
設酒尊四帛一篚一祝案一　地祇壇五嶽一壇帛五
五鎮一壇帛五　五山一壇帛五　四海一壇帛四
四瀆一壇俱北向帛四　京畿山川一壇西向帛二牲
五　天下山川一壇東向帛二牲五籩俱同一正祭是
日昧爽上具翼善冠黄袍御奉天門太常卿奏請詣神
祇壇上陞輦鹵簿導從由先農壇東門入至齋宫更皮
弁服詣天神壇典儀唱樂舞生就位執事官各司其事
内贊導上至御拜位典儀唱迎神樂作導上陞壇三上
香訖復位樂止奏四拜(傳贊百/官同)典儀唱奠帛行初獻禮
樂作執事者捧帛爵於神位前跪奠訖樂暫止奏跪上
跪(傳贊衆/官皆跪)讀祝訖樂復作奏俯伏興平身(傳贊/同)樂止行
亞獻禮樂作執事者捧爵跪奠於神位前樂止行終獻
禮樂作(儀同/亞獻)樂止太常卿唱答福胙内贊奏跪上飲福
受胙訖俯伏興(傳贊/同)典儀唱徹饌樂作樂止唱送神樂
作内贊奏兩拜(傳贊/同)樂止典儀唱讀祝官捧祝掌祭官
捧帛饌各詣燎位樂作捧祝帛饌官過御前奏禮畢内
贊對引官復導上至地祇壇御拜位典儀唱瘞毛血迎
神内贊導上陞壇至五嶽香案前三上香(五鎮以下俱/大臣上香以)
(後禮俱/同前)禮畢上易服還詣廟㕘拜致辭曰𤣥𤣥孫嗣皇
帝某祭雲雨風雷嶽鎮海瀆等神回還恭詣祖宗列聖
帝后神位前謹用㕘拜㕘畢還宫地祇壇上香大臣儀
注典儀唱迎神執事官導引各官由東西級上詣各壇
香案前内贊奏搢圭(齊搢/笏)奏上香(齊上/香)奏出圭(齊出/笏)奏
復位(齊復/位)照前序立(餘同/前儀)一祝文　天神壇維嘉靖某
年嵗次某月某朔某日嗣天子某致祭於雲師之神雨
師之神風伯之神雷師之神惟神職司雲雨興布風雷
贊輔上帝功施生民今農事告成以牲醴庶品菲帛之
儀用修報祀惟神鑒之尚享　地祇壇維某年某月某
日嗣天子某致祭於五嶽之神五鎮之神基運山之神
翔聖山之神神烈山之神天夀山之神純徳山之神四
海之神四瀆之神京畿天下山川之神惟神鍾靈毓秀
主鎮一方參贊大化功被於民今農事既成以牲帛醴
齊之儀用修報祭神其歆哉尚享一樂章　天神壇迎
神保和之曲吉日良辰祀典式陳景雲甘雨風雷之神
赫赫其靈功著生民參贊元化宣布蒼仁爰兹報祀鑒
斯藻蘋　奠帛以後俱仍舊　地祇壇迎神保和之曲
吉日良辰祀典式陳靈嶽方鎮海瀆之神京畿四方山
澤羣真毓靈分隅福我生民薦斯享報鑒我恭寅奠帛
以後俱仍舊
　　太嵗月將
嘉靖八年定一前期十日太常寺請命大臣一員行禮
一前期三日太常寺奏祭祀如常儀一陳設　太嵗神
位犢一羊一豕一豋一鉶二簠簋各二籩豆各十爵三
酒盞三十尊三帛一篚一　兩廡月將共四壇每壇犢
一羊一豕一豋一鉶一簠簋各二籩豆各十爵三酒盞
三十尊三帛三篚一一正祭典儀唱樂舞生就位執事
官各司其事贊引贊就位典儀唱迎神奏樂樂止贊兩
拜典儀唱奠帛行初獻禮奏樂執事官捧帛爵詣各神
位前奠訖樂暫止贊引贊跪典儀唱讀祝讀訖樂復作
贊俯伏興平身樂止典儀唱行亞獻禮奏樂(儀同初獻/惟不獻帛)
(讀/祝)樂止典儀唱行終獻禮奏樂(儀同/亞獻)樂止掌祭官西向
立唱賜福胙執事官捧福酒跪進於遣官右贊跪搢笏
贊飲福酒訖執事官捧福胙跪進於遣官右贊受胙訖
贊出笏贊俯伏興平身贊兩拜典儀唱徹饌奏樂樂止
典儀唱送神奏樂贊兩拜樂止典儀唱讀祝官捧祝掌
祭官捧帛饌各詣燎位奏樂捧祝帛饌官過遣官前訖贊
禮畢一祝文維嘉靖某年某月某日皇帝遣某官某致祭
於某甲太嵗之神四季月將之神(時維孟春聿新嵗序/惟時嵗暮將届新春)
特用遣祭以牲帛庶品之儀神其歆此(祭/報)誠敷佑康吉
尚享一樂章　迎神吉日良辰祀典式陳輔國佑民太
嵗尊神四時月將功曹司辰濯濯厥靈昭鑒我心以候
以迎來格來歆　奠帛以後俱與神祇壇同
　禮部志稿卷二十六
欽定四庫全書
　禮部志稿卷二十七
　　　　　　　　　　　　明　俞汝楫　編
　祠祭司職掌
　　廟祀
國初於闕左建四廟徳祖廟居中懿祖東第一廟熙祖
西第一廟仁祖東第二廟與主皆南向
洪武元年定以四時孟月及嵗除凡五享　二年重定
時享春以清明夏以端午秋以中元冬以冬至惟嵗除
如舊　三年又定時享仍用四孟月孟春特享于各廟
各具禮樂餘時俱奉三祖神主合享于徳祖之廟徳祖
仍南向三祖以次東西向初獻各奏本廟樂亞獻終獻
徹饌還宫同奏徳廟樂　九年始改建太廟其制前為
正殿後為寢殿俱翼以両廡寢殿九間以一間為一室
中一室奉安徳祖帝后神主懿祖東第一室熙祖西第
一室仁祖東第二室主皆南向几席牀榻衾褥楎椸篋
笥帷幔器皿之屬皆如事生之儀及時享于正殿則設
徳祖帝后神座居中南向懿祖神座左第一位西向熙
祖神座右第一位東向仁祖神座左第二位西向凡座
止設衣冠而不奉主又以親王配享于東壁功臣配享
于西壁孟春擇上旬吉日孟夏孟秋孟冬俱用朔日嵗
暮用除日俱行合享之禮奏徳廟樂罷特享禮及各廟
樂　三十一年奉袝太祖神主于寢殿西第二室南向
正殿神座右第二位東向　永樂中定都北京建廟一
如南京之制　洪熙元年奉袝太宗神主于寢殿東第
三室南向正殿神座左第三位西向　宣徳元年奉袝
仁宗神主于寢殿西第三室南向正殿神座右第三位
東向十年奉袝宣宗神主于寢殿東第四室南向正殿
神座左第四位西向　天順八年奉袝英宗神主于寢
殿西第四室南向正殿神座右第四位東向　成化二
十三年憲宗將升袝而九室已備始奉祧懿祖熙祖而
下皆以次奉遷迺奉祧憲宗神主于寢殿西第四室南
向正殿神座右第四位東向𢎞治初始即嵗除日行祫
祭禮　十八年奉祧熙祖仁祖而下皆以次奉遷迺袝
孝宗神主于寢殿西第四室南向正殿神座右第四位
東向　正徳十六年奉祧仁祖太祖而下皆以次奉遷
迺奉袝武宗神主于寢殿西第四室南向正殿神座右
第四位東向　嘉靖十年寢諭禮部以太祖髙皇帝重
闢宇宙肇運開基四時享祭壓于徳祖不得正南面之
位命祧徳祖而奉太祖神主居寢殿中一室為不遷之
祖太宗而下皆以次奉遷每嵗孟春特享夏秋冬合享
改擇季冬中旬大祫而以嵗除為節祭歸之奉先殿特
享則奉太祖居中太宗而下以次居左右各設一幄南
向奉主于神座設冠服及冩于座之左右祭畢藏之合
享則奉太祖居中南向太宗而下以次東西向大祫則
奉徳祖于太廟居中南向懿祖而下皆以次東西向其
親王功臣移配食于兩廡又以丙辛年孟夏行大禘禮
于太廟奉皇初祖南向太祖西向配享　十四年更建
世室及昭穆羣廟于太廟之左右其廟制正殿五間寢
殿三間各有門垣以次而南統于都宫太廟専奉太祖
居之世室在左三昭之上奉太宗居之題曰太宗廟仁
祖昭第一廟曰仁廟宣宗穆第一廟曰宣廟英宗昭第
二廟曰英廟憲宗穆第二廟曰憲廟孝宗昭第三廟曰
孝廟武宗穆第三廟曰武廟以立春日行特享禮于各
廟立夏立秋立冬日行時祫禮于太廟奉太祖南向太
宗居東西向稍近上仁宗而下東西序列相向季冬大
祫則徳祖居中懿祖熙祖仁祖太祖以次居于左右俱
南向太宗而下如時祫之序　十七年改上太宗廟號
曰成祖加上皇考獻皇帝廟號曰睿宗先是特建世廟
以祀皇考後改建獻皇帝廟又改題曰睿宗廟特享則
于本廟行禮時祫則奉主合享于太廟　二十四年重
建太廟成奉睿宗升袝而罷睿宗廟祭寢殿神主則太
祖居中成祖宣宗憲宗睿宗序于左仁宗英宗孝宗武
宗序于右皆南向時享于正殿則太祖仍居中南向成
祖而下以序東西相向孟春仍于上旬擇日孟夏孟秋
孟冬仍用朔日俱合享祫祭仍以嵗除日凡□節俱如
舊大禘禮亦罷　二十八年奉孝烈皇后祔享太廟藏
主獻皇后之側遇享居本次止設位□品而祝不及
二十九年奉祧仁宗宣宗而下皆以次奉遷迺奉袝孝
烈皇后神主于寢殿西第四室南向正殿神座右第四
位東向祝仍不及　隆慶元年世宗升祔禮部議廟享
惟一帝一后后必元配乃奉孝潔皇后祔享而遷孝烈
皇后神主于别殿　六年奉祧宣宗英宗而下皆以次
奉遷迺奉祔穆宗神主于寢殿西第四室南向正殿神
座右第四位東向
　　廟號
洪武元年上髙祖考尊諡曰𤣥皇帝廟號徳祖妣曰𤣥
皇后　曽祖考尊諡曰恒皇帝廟號懿祖妣曰恒皇后
　祖考尊諡曰裕皇帝廟號熙祖妣曰裕皇后　考尊
諡曰淳皇帝廟號仁祖妣陳氏曰淳皇后
永樂元年上髙廟尊諡曰聖神文武欽明啓運俊徳成
功統天大孝髙皇帝廟號太祖后馬氏曰孝慈昭憲至
仁文徳承天順聖髙皇后
嘉靖十七年加上髙廟尊諡曰太祖開天行道肇紀立
極大聖至神仁文義武俊徳成功髙皇帝髙皇后曰孝
慈貞化哲順仁徽成天育聖至徳髙皇后
永樂二十二年上文廟尊諡曰體天𢎞道髙明廣運聖
武神功純仁至孝文皇帝廟號太宗后徐氏曰仁孝慈
懿誠明莊獻配天齊聖文皇后
嘉靖十七年加上文廟尊諡曰啓天𢎞道髙明肇運聖
武神功純仁至孝文皇帝廟號成祖
洪熙元年上仁廟尊諡曰敬天體道純誠至徳𢎞文欽
武章聖達孝昭皇帝廟號仁宗
正統七年上后張氏曰誠孝恭肅明徳𢎞仁順天啓聖
昭皇后
宣徳十年上宣廟尊諡曰憲天崇道英明神聖欽文昭
武寛仁純孝章皇帝廟號宣宗
天順六年上后孫氏曰孝恭懿憲慈仁莊烈齊天配聖
章皇后
天順八年上英廟尊諡曰法天立道仁明誠敬昭文憲
武至徳廣孝睿皇帝廟號英宗
成化四年上后錢氏曰孝莊憲穆𢎞惠顯仁恭天欽聖
睿皇后
成化二十三年上憲廟尊諡曰繼天凝道誠明仁敬崇
文肅武宏徳聖孝純皇帝廟號憲宗
正徳十三年上后王氏曰孝貞莊懿恭靖仁慈欽天輔
聖純皇后
𢎞治十八年上孝廟尊諡曰建天明道誠純中正聖文
神武至仁大徳敬皇帝廟號孝宗
嘉靖二十年上后張氏曰孝康靖肅莊慈哲懿翊天賛
聖敬皇后
正徳十六年上武廟尊諡曰承天達道英肅睿哲昭徳
顯功宏文思孝毅皇帝廟號武宗
嘉靖十四年上后夏氏曰孝静莊惠安肅温誠順天偕
聖毅皇后
嘉靖三年上獻皇帝尊諡曰恭穆獻皇帝七年加上曰
恭睿淵仁寛穆純聖恭儉敬文獻皇帝十七年加上曰
知天守道洪徳淵仁寛穆純聖恭儉敬文獻皇帝廟號
睿宗
嘉靖十八年上后蔣氏曰慈孝貞順仁敬誠一安天誕
聖獻皇后
隆慶元年上世廟尊諡曰欽天履道英毅聖神宣文廣
武洪仁大孝肅皇帝廟號世宗后陳氏曰孝潔恭懿慈
睿孝莊相天翊聖肅皇后
隆慶六年上穆廟尊諡曰契天隆道淵懿寛仁顯文光
武純徳𢎞孝莊皇帝廟號穆宗后李氏曰孝懿貞惠順
哲恭仁儷天襄莊皇后
　　時享
洪武二十六年初定儀　一齋戒前一日太常司官宿
於本司次日具本奏致齋三日次日進銅人　一省牲
牛九羊八山羊十豕十九鹿一兎十三祫祭犢十九北
羊十八豕三十五兎十五山羊鹿不加正祭前二日太
常司官奏明日與光禄司官省牲至次日省牲畢同復
命　一陳設皇髙祖前犢一羊一豕一登二鉶二籩豆
各十二簠簋各二帛二白色奉先制帛皇曾祖陳設同
皇祖陳設同皇考陳設同共設酒尊三金爵八瓷爵十
六篚四於殿東祝文案一於殿西後奉祧四祖太祖而
下諸廟陳設並同嘉靖二十九年奉祧仁宗升祔孝烈
皇后后前止設金爵一瓷爵二通設酒尊九金爵十七
瓷爵三十四篚九祫祭則尊加五金爵加十瓷爵加二
十篚加五　親王配享四壇共二十一位第一壇夀春
王配妃劉氏犢一羊一豕一登二鉶二籩豆各十簠簋
各二爵六帛二展親制帛第二壇霍丘王妃翟氏下蔡
王安豐王妃趙氏南昌王犢一羊一豕一登六鉶六籩
豆各十簠簋各二爵十八帛六展親制帛第三壇蒙城
王妃田氏盱眙王妃唐氏臨淮王妃劉氏陳設與二壇
同第四壇寳應王六安王來安王都梁王英山王山陽
王昭信王犢一羊一豕一登七鉶七籩豆各十簠簋各
二爵二十一帛七展親制帛共設酒尊三篚四於殿東
南北向　功臣配享十壇今十七壇中山武寕王徐逹
開平忠武王常遇春岐陽武靖王李文忠寜河武順王
鄧愈東甌襄武王湯和黔寧昭靖王沐英虢國忠烈公
俞通海蔡國忠毅公張徳勝越國武莊公胡大海梁國
武桓公趙徳勝泗國武莊公耿再成永義侯桑世傑河
間忠武王張玉以下四壇俱洪熈元年增東平武烈王
朱能寕國忠莊公王真榮國恭靖公姚廣孝嘉靖九年
遷於大隆興寺誠意伯劉基嘉靖十年增榮國威襄公
郭英嘉靖十六年增每壇羊一豕一鉶一籩豆各二簠
簋各一帛一報功制帛爵三篚一共設酒尊三於殿西
南北向　一正祭典儀唱樂舞生就位執事官各司其
事導引官導引皇帝至御拜位内賛奏就位典儀唱迎
神奏樂樂止内賛奏四拜(百官/同)典儀唱奠帛行初獻禮
奏樂執事官各捧帛金爵受酒獻於神御前讀祝官取
祝跪於神御右内賛奏跪典儀唱讀祝讀訖奉安於神
御前内賛奏俯伏興平身(百官/同)樂止典儀唱行亞獻禮
執事官各以瓷爵受酒獻於神御前樂止典儀唱行終
獻禮(儀同/亞獻)樂止太常寺卿進立殿東西向唱賜福胙光
禄寺官捧福酒胙自神御前中門左出至皇帝前内賛
奏跪搢圭光禄寺官以福酒跪進内賛奏飲福酒光禄
寺官以胙跪進内賛奏受胙出圭俯伏興平身内賛奏
四拜(百官/同)典儀唱徹饌奏樂執事官徹饌樂止太常卿
詣神御前跪奏禮畢請還宫奏樂内賛奏四拜(百官/同)樂
止典儀唱讀祝官捧祝進帛官捧帛各詣燎位奏樂内
賛奏禮畢　一祝文維洪武某年嵗次某月某朔某日
孝𤣥孫皇帝　敢昭告于髙曾祖考四廟太皇太后時
維孟(春夏/秋冬)禮嚴祭祀謹以牲醴庶品用申追慕之情尚
享　嘉靖間穪六廟皇祖考妣太皇帝后皇伯孝孝宗
敬皇帝皇伯妣孝康敬皇后皇考睿宗獻皇帝皇妣慈
孝皇后皇兄武宗毅皇帝孝敬毅皇后　萬厯七年以
槩稱幾廟祖妣未明更定祝文通列九廟帝后聖號
一樂章　迎神中和之曲慶源發祥世徳惟崇致我𦕈
躬(今云維/我祖宗)開基建功京都之内親廟在東維我子孫永
懐祖宗氣體則同呼吸相通來格來崇皇靈顯融　初
獻夀和之曲武功之舞思皇先祖燿靈于天源衍慶流
繇髙逮𤣥𤣥孫受命追逺其先明禋世崇億萬斯年
亞獻豫和之曲文徳之舞對越至親儼然如生其氣昭
明感格在庭如見其形如聞其聲愛而敬之發乎中情
　終獻熈和之曲文徳之舞承前人之徳化家為國母
曰予小子基命成績(今云惟前人之功肇膺天/厯延及予小子爰受方國)欲報其
徳昊天罔極慇懃三獻我心悦懌　徹饌雍和之曲樂
奏儀肅神其燕娱告成于祖亦祐皇妣敬徹不遲以終
祀禮祥光焕揚鍚以嘉祉　還宫安和之曲顯兮幽兮
神運無跡鸞馭逍遥安其所適其靈在天其主在室子
子孫孫孝思無斁
嘉靖十年定孟春特享儀(後/罷)一前期二日太常寺卿同
光禄寺卿面奏省牲如常儀次日復命太常寺陳設如
圖儀　一正祭日上乘輿由廟街門入至靈星門西降
輿導引官導上由靈星左門入上至㦸門東帷幕具祭
服出導引官導上由㦸門左門入至寢殿同捧主官(帝/主)
(以大臣恭捧后/主以内臣恭捧)出主陞太廟至太祖室安主次至太宗
以下昭廟安主次至仁宗以下穆廟安主訖典儀唱樂
舞生就位執事官各司其事導引官導上至御拜位内
賛奏就位典儀唱迎神樂作樂止内賛奏四拜平身(傳/賛)
(百官/同)典儀唱奠帛行初獻禮樂作内賛導上至太祖前
奏跪奏搢圭奏上香司香官捧香跪于上左上三上香
訖執事者捧帛跪於上右跪獻帛上獻帛執事者捧爵
跪于上右奏獻爵上獻太祖前奏爵出圭上出圭致恭
訖奏搢圭捧爵者跪于上左奏獻爵上獻髙后前爵奏
出圭奏詣讀祝位上至中宣讀祝位樂暫止奏跪(傳賛/衆官)
(皆/跪)内賛賛讀祝讀祝官跪讀訖樂復作奏俯伏興平身
(傳賛百/官同)内賛導上至太宗以下昭廟前奏跪奏搢圭奏
上香奏獻帛獻爵(儀/同)奏出圭内賛導上至仁宗以下穆
廟前奏跪奏搢圭奏上香奏獻帛獻爵(儀/同)奏出圭奏詣
讀祝位内賛導上至太宗前讀祝位奏跪(傳賛衆/官皆跪)樂暫
止内賛賛讀祝七廟讀祝官跪齊讀訖樂復作奏俯伏
興平身(傳賛百/官同)奏復位内賛導上復位樂止典儀唱行
亞獻禮樂作内賛導上至太祖前奏搢圭奏獻爵上獻
太祖髙后前爵訖奏出圭奏復位太宗仁宗以下捧主
官獻爵訖樂止典儀唱行終獻禮樂作(儀同/亞獻)樂止太常
卿於殿左西向立唱賜福胙内賛奏跪奏搢圭光禄卿
捧酒跪於上右奏飲福酒上飲訖光禄官捧胙跪於上
右奏受胙上受訖奏出圭俯伏興平身奏四拜(傳賛百/官同)
典儀唱徹饌樂作樂止太常卿至中室向上跪奏禮畢
請還宮樂作内賛奏四拜(傳賛百/官同)樂止典儀唱讀祝官
捧祝進帛官捧帛各詣燎位上轉立拜位之東樂作捧
祝帛官出殿門内賛奏禮畢上納穆廟主次納昭廟主
至太祖髙后前納主訖率捧主官各捧至寢殿安訖易
服還宫　一祝文維嘉靖某年嵗次某月朔某日孝孫
孫嗣皇帝某敢昭告于皇祖太祖髙皇帝孝慈髙皇后
曰時維孟春禮嚴特祀謹以牲帛庶品用申追慕伏惟
鑒歆尚享(各廟文同但/隨廟異稱)　一樂章與時享同
嘉靖十年定時祫儀(後/罷)一前期一日太常寺陳設如圖
儀　一正祭日儀同前惟祝文總一讀各廟以下上香
獻帛獻爵俱捧主官代行　一祝文維嘉靖某年嵗次
某月某朔日孝𤣥孫嗣皇帝某敢昭告于六廟皇祖考
妣太皇太后皇伯考孝宗敬皇帝皇伯妣孝康敬皇后
皇兄武宗毅皇帝曰(節序流邁時維孟秋氣序若流/時當孟夏氣序云邁時維孟冬)謹
以牲醴庶品用薦時祫之禮以申追慕之情伏惟尚享
　一樂章與時享同
嘉靖十五年定九廟特享儀(後/罷)一前期太常寺奏請欽
定捧主官及齋戒省牲俱如常儀　一前期一日太常
寺官詣各廟陳設如儀　一正祭日儀同前惟祝文總
一讀各廟俱捧主官行禮　一祝文與前孟春時享同
　一樂章　太廟迎神太和之曲於皇於皇兮仰我聖
祖乃武乃文首岀庶物為天下大君比隆於古越彼放
勛肇造王業佑啓予子孫功徳超邁太室攸尊首稱春
祀誠敬用申維神格思萬世如存初獻夀和之曲薦帛
于篚潔牲於俎嘉我黍稷酌我清酤愚孫毖祀奠獻初
舉翼翼精誠對越我皇祖居然顧歆永鍚純祜亞獻豫
和之曲籥舞既薦八音洋洋工歌喤喤醇醴載羞齊明
其將之永祐于子孫嵗事其承之俾嗣續克承百世其
保之終獻寜和之曲三爵既崇禮秩有終盈溢孚顒顯
相肅雍維皇祖格哉以繹以融申鍚無窮暨于臣民萬
福攸同徹饌豫和之曲禮畢樂成神恱人宜籩豆静嘉
敬徹不遲穆穆有容秩秩其儀益祇以嚴矧敢斁于斯
還宮安和之曲於皇我祖陟降在天清廟翼翼禋祀首
虔明神既留寢祏静淵介福綏禄錫𦙍綿綿以惠我家
邦於斯萬年　太宗廟迎神太和之曲於維文皇重光
是宣克戡内難轉坤旋乾外讋百蠻威行八埏詒典則
于子孫不忘不愆聖徳神功格于皇天作廟奕奕百世
不遷祀事孔明億萬斯年初獻亞獻終獻徹饌還宮俱
與太廟同　仁廟迎神太和之曲明明我祖聖徳天成
至治訏謨遹駿有聲専奠致享維古經是程春祀冇嚴
以迓聖靈維陟降在庭以賚我思成初獻夀和之曲幣
牲在陳金石在懸清酒方獻百執事有䖍明神洋洋降
歆自天俾我孝孫徳音孔宣亞獻豫和之曲中誠方殷
明神如存醴齊孔醇再舉罍尊福禄穰穰攸介攸臻追
逺報酬罔極之恩終獻寧和之曲樂比聲歌佾舞婆娑
稱彼玉爵酒㫖且多獻享維終神聴以和孝孫在位受
福不那徹饌雍和之曲牷牲在俎稷黍在簠孝享多儀
格我皇祖稱歌進徹髦士膴膴孝孫受福以敷錫於下
土還宮安和之曲犆享孔明物備禮成於昭在天以莫
不聽明神即安維華寢是憑肇祀迄今百世祇承　宣
廟英廟憲廟俱與仁廟同　孝廟迎神太和之曲列祖
垂統景運重熈於惟孝皇敬徳允持用光于大烈化被
烝黎専廟以享經禮攸宜俎豆式陳庶幾來思初獻夀
和之曲粢盛孔蠲腯肥牲牷孝鼓􁉓􁉓萬舞躚躚清醑
初酌對越在天明神居歆式昭厥虔亞獻豫和之曲祀
事孔勤精意未分樂感鳯儀禮虔駿奔醖齊挹清載奠
瑶尊神其格思福禄來臻終獻寕和之曲樂舞既成獻
享維終明明對越彌篤其恭篤恭維何明徳是崇神之
聴之萬福来同徹饌雍和之曲牲牢醴陳我享我將黍
稷蘋藻潔白馨香徹以告成降禧穰穰神錫無疆祐我
萬方還宮安和之曲禮享既洽神御聿興廟寢煌煌以
憑以寕維神匪遐上下在庭於寢孔安永底我烝民之生
　睿廟迎神太和之曲於穆神皇秉徳凝道仁厚積累
配于穹昊流慶顯休萃于𦕈躬施于無窮以似似續以
光紹我皇宗維兹氣始俎豆是共循厥典禮式敬式崇
神其至止以鑒愚𠂻初獻夀和之曲制帛牲牢庶饈芬
膫玉戚朱干恊于韶簫清醑在筵中情纒綿神之格思
儀形僾然亞獻豫和之曲瑶爵再陳侑以工歌籥舞蹌
蹌八音諧和孝思肫肫感格聖靈致慤則存如聞其聲
終獻寧和之曲儀式弗踰奠爵維三樂舞雍容以雅以
南仰仁源徳澤嶽崇海淵願啓我子孫緝熈光明維兩
儀是恭徹饌雍和之曲嘉饌甘只亦既歆只登歌迅徹
敬終惟始維神孔昭賚永成于孝矣還宫安和之曲幽
幽顯莫測神之無方祀事既成神返諸帝鄉申發休祥
俾濟嗣蕃昌宜君兮宜王厯世無疆　武廟迎神太和
之曲列祖垂統景運重熈於惟武皇昭徳𠡠威用剪除
姦兇大業弗隳専廟以享經禮攸宜俎豆式陳庶幾來
思初獻亞獻終獻徹饌還宫俱與孝廟同
嘉靖十五年定九廟時祫儀與前時祫儀祝俱同　樂
章　孟夏迎神太和之曲序届夏首兮風氣薰禮嚴時
祫兮戞擊鐘鼖迎羣主来合享交欣於皇列聖正南面
以申崇報皇勲初獻夀和之曲瞻曙色方昕仰列聖在
上奠金觥而捧幣紋小孫執盈兮敢不懼慇亞獻豫和
之曲思皇祖仰聖神來列主會太宸時祫脩循古倫惟
聖鑒歆愚孫忱恂終獻寧和之曲齊醴清兮麥熟新籩
豆潔兮孝念申仰祖功兮宗徳願降祐兮後人徹饌雍
和之曲樂終兮禮成告玉振兮訖金聲徹之弗違以肅
精誠還宫安和之曲三獻就兮祖宗鑒享一誠露兮念
惟長思弗盡兮思弗忘深荷徳澤之啟佑小孫惟賴以
餘光神返宫永安保家國益昌　孟秋迎神太和之曲
時兮孟秋火西流感時毖祀兮爽氣回喜金風兮飄來
仰祖宗兮永慕哉秋祫是舉兮希鑒歆小孫恭迓兮捧
素裁初獻夀和之曲皇祖降筵列聖靈聨執事恐蹎樂
舞蹁躚小孫捧盈兮敢馨香亞獻豫和之曲再酌兮玉
漿潔净兮馨香祖宗垂享兮錫𦙍昌萬嵗兮此禮行終
獻寧和之曲進酒三觥歌舞雍韺鐘鼓轟錚皇祖列聖
永享愚誠徹饌雍和之曲秋嘗是舉稌黍豐農三獻既
周聖靈顯容小孫時思恩徳兮惟􁊿􁊿還宫安和之曲
仰皇祖兮聖神功祀典陳兮報莫窮嘗祫告峻鸞馭旋
宫皇靈在天主在室萬禩陟降何有終　孟冬迎神太
和之曲時兮孟冬凛以凄感時毖祀兮氣潛回遡朔風
兮北來仰祖宗兮永慕哉冬祫是舉兮希鑒歆小孫恭
迓兮捧素裁初獻亞獻終獻同立秋徹饌雍和之曲冬
烝是舉俎豆維豐三獻既周聖靈顯容小孫時思恩徳
兮惟􁊿還宫同立秋但改嘗祫為烝祫
　　祫祭
　國初以嵗除日祭太廟與四時之祭合為五享其陳
　設樂章並與時享同累朝因之𢎞治初既祧懿祖始
　以其日奉祧主至太廟行祫祭禮先期遣官祭告太
　廟又遣官祭告懿祖于祧廟告俱用祝文酒菓告畢
　太常寺設懿祖神座于正殿西向至日祭如儀嘉靖
　十年祧徳祖罷嵗除祭而以季冬中旬行大祫禮太
　常寺設徳祖神座于太廟正中南向懿祖而下以次
　東西向十五年奉懿祖熈祖仁祖太祖神座皆南立
　成祖而下東西向陳設樂章祝文皆更定而先期遣
　官祭告如前二十四年罷季冬中旬大祫并罷祭告
　每遇嵗除祫祭位次如十五年之制祝則自徳祖而
　下備列帝后諡號而祝文及陳設樂章並如舊二十
　八年復祭告儀今備著焉
國朝嵗除祭太廟祝文維洪武某年某月某日孝𤣥孫
皇帝　敢昭告于髙曾祖考四廟太皇太后時當嵗暮
明旦新正謹率羣臣以牲醴庶品恭詣太廟用申追慕
之情尚享
𢎞治初祫祭祝文太廟祭告維某年某月某日孝𤣥孫
嗣皇帝某謹遣某官敢昭告于　八廟太皇太后皇考
憲宗純皇帝兹者嵗暮特脩祫祭之禮恭迎懿祖皇帝
同臨享祀伏惟鑒知謹祭　懿祖祭告兹者嵗暮恭于
太廟舉行祫祭之禮祇請聖靈詣廟享祝特申預告伏
惟鑒知謹告　太廟祫祭時當嵗暮明旦新正謹率羣
臣以牲醴庶品恭詣太廟特修祫祭之禮用申追慕之
情尚享
嘉靖十五年定大祫儀(後/罷)前期一日太常寺陳設如圖
儀　正祭日上至廟㦸門東帷幕具祭服出自㦸門左
門入率捧主官至祧廟及寢殿出主捧主官請各廟主
至太廟門外候五祖主至闢殿門入上安徳祖主捧主
官各安懿祖以下主訖典儀唱樂舞生就位執事官各
司其事上至御拜位如常儀懿祖而下上香獻帛獻爵
俱捧主官代　一祝文維嘉靖某年某月某日孝𤣥孫
嗣皇帝某敢昭告于徳祖𤣥皇帝𤣥皇后懿祖恒皇帝
恒皇后熈祖裕皇帝裕皇后仁祖淳皇帝淳皇后太祖
髙皇帝孝慈髙皇后成祖文皇帝仁孝文皇后仁宗昭
皇帝誠孝昭皇后皇髙祖考宣宗章皇帝皇髙祖妣孝
恭章皇后皇曾祖考英宗睿皇帝皇曾祖妣孝莊睿皇
后皇祖考憲宗純皇帝皇祖妣孝貞純皇后皇伯考孝
宗敬皇帝皇伯妣孝康敬皇后皇考睿宗獻皇帝皇妣
慈孝獻皇后皇兄武宗毅皇帝皇嫂孝静毅皇后曰氣
序云邁嵗事將終謹率羣臣以牲帛醴齊粢盛庶品特
修大祫禮于太廟用申追感之情伏惟尚享　一樂章
迎神太和之曲仰慶源兮大發祥惟世徳兮深長時維
嵗殘大祫洪張祖宗聖神明明皇皇遥瞻兮頓首世徳
兮何以忘初獻夀和之曲神之格兮慰我思慰我思兮
捧玉巵捧来前兮慄慄仰歆納兮是幸已而亞獻豫和
之曲再舉瑶漿樂舞羣張小孫在位陪助賢良百工羅
從大禮肅將惟我祖宗顯揚恩光終獻寧和之曲思祖
功兮深長景宗徳兮馨香報嵗事之既成兮典則先王
惟功徳之莫報兮何以量徹饌雍和之曲三酌既終一
誠感通仰聖靈兮居歆萬禩是舉兮庶乎酬報之衷還
宫安和之曲顯兮幽兮神運無迹神運無迹兮化無方
靈返天兮主返室願神功聖徳兮啓佑無終𤣥孫拜送
兮以謝以祈
　　奉祧
成化二十三年奉祧懿祖先期遣官祭告太廟上親告
憲宗几筵内侍官設酒饌如常儀告畢太常寺官同内
執事官于太廟寢殿奉遷懿祖神主衣冠安于徳祖室
内之左原奉享牀幔儀物及正殿神座俱暫貯于神庫
𢎞治元年建祧廟于寢殿後其制九間間各為室翼以
兩廡乃奉安神主衣冠于廟正中南向　十八年奉祧
熈祖居左第一室　正徳十六年奉祧仁祖居右第一
室祭告儀並同
嘉靖十年奉祧徳祖而奉太祖髙皇帝為不遷之祖上
親告于徳祖及祧廟三室遂親捧徳祖主安于廟中遷
懿祖居左第一室熈祖居右第一室仁祖居左第二室
皆南向乃詣太廟寢捧太祖主出太廟殿中行祭告禮
　二十九年升祔孝烈皇后奉祧仁宗居右第二室先
期遣官祭告太廟祧廟至期行奉祧禮于太廟如時享
儀祭畢奉主安于祧廟室仍行祭告禮太廟原設神座
收貯神庫俟祫祭日陳設
隆慶六年奉祧宣宗皇帝神主儀前期太常寺奏致齋
三日遣官祭告宗廟至日行祭告禮用祝文每廟各一
犢是日上以祧廟告穆宗皇帝几筵内侍官陳設酒饌
如常儀上具素服内導引官導上詣拜位贊四拜禮奠
帛獻酒讚祝四拜焚幣帛祝文禮畢是日祭畢太常寺
官同内執事官捧遷宣宗皇帝神主衣冠并奉享牀幔
儀物于後殿英宗以下各廟神主衣冠牀幔儀物以次
遞遷其奉先殿宣宗皇帝神位亦奉遷于徳祖煖閣内
左衣冠牀幔儀物隨宜收貯焚化英宗以下神位以次
遞遷
　　升祔
永樂二十二年太宗文皇帝祔廟儀卒哭之明日太常
寺陳設醴饌于太廟如常享儀樂設而不作設儀衛繖
扇于午門外内侍官設皇帝拜位于几筵殿上進御輦
于殿前丹陛上内導引官導皇帝哀服詣拜位賛四拜
舉哀興哀止立于拜位之東西向内侍詣靈座前跪奏
請太宗文皇帝神主降座陛輦詣太廟祔享奏訖内侍
捧神主安奉于御輦繖扇侍衛如儀至思善門外皇帝
易祭服陞輅後隨至太廟南門之外降輅導引官導皇
帝詣玉輦前賛跪皇帝跪太常卿跪于左奏請太宗文
皇帝神主降輦詣太廟祔享奏訖賛俯伏興皇帝俯伏
興導引官導皇帝捧神主由左門入典儀唱樂舞生就
位執事官各司其事至丹陛典儀唱太宗文皇帝謁廟
内賛奏請詣神位前每至一廟前内侍捧神主至褥位
朝北皇帝于神主後行八拜禮各廟俱八拜禮畢太常
卿立壇東西向唱賜座皇帝搢圭内侍捧神主進于皇
帝皇帝捧神主安于座導引官導皇帝詣拜位行祭禮
如特享儀文官五品以上武官四品以上隨班行禮禮
畢仍奉神主還几筵(儀具大/䘮禮下)至大祥前一日遣宫祭告
太廟至日上祭告几筵殿奉安神主神座儀物于太廟
成化二十三年憲宗純皇帝祔廟儀卒哭之明日奉神
主祔太廟前期三日齋戒前一日遣官以祔享祭告太
廟至日太常寺官設牲醴于太廟如時享之儀樂設而
不作設憲宗純皇帝御座于宣廟御座之次錦衣衛設
儀衛于午門外是日早内執事官設酒饌于几筵設憲
宗純皇帝衣冠于几筵前進神主輦于殿前設衣冠輿
于丹陛上設上拜位于几筵殿上正中設親王拜位于
殿前丹陛上上哀服内導引官導引詣拜位親王各哀
服詣拜位奏四拜舉哀哀止各王于拜位之東西向内
侍官詣靈座前奏請憲宗純皇帝神主降座陞輦詣太
廟祔享上捧神主由殿中門出奉安于輦内執事官捧
衣冠置于輿後隨内侍擎繖扇如儀至思善門外親王
退上于右順門具祭服陞輅後隨至太廟南門外儀衛
俱分列左右上降輅太常寺官導上詣輦前跪太常寺
官奏請憲宗純皇帝神主降輦詣太廟祔享上俯伏興
搢圭詣輦捧神主由左門入内侍官捧衣冠隨入賛禮
樂舞生就位執事官各司其事賛迎神神主至丹陛上
賛禮賛憲宗純皇帝謁廟内侍官捧衣冠立憲宗純皇
帝御座之下引賛賛詣神位前至一廟上捧神主置褥
位立神主後出圭行四拜禮以次詣八廟禮俱同謁廟
畢上搢圭捧神主北向立太常寺官唱賜座内侍官捧
衣冠安于座内上捧神主安于衣冠前出圭立于傍導
引官導上詣拜位行祭禮如時享之儀文官五品以上
武官四品以上各祭服隨班行禮禮畢奉神主還几筵
至大祥後二日奉神主安于太廟前期三日齋戒前一
日遣官詣太廟行祭告禮用祝文至日侵晨設酒果于
几筵殿設神主輦一册寳亭二于殿前丹陛上上服淺
淡服行祭告禮畢司禮監官詣几筵殿前跪奏請神主
陞輦詣太廟奉安奏訖内侍捧神主册寳俱由殿中門
出安奉于輦及冊寳亭内侍擎執繖扇侍衛如儀上隨
行至右順門上易祭服陞輅後隨至午門外儀衛繖扇
導至廟街門内外列于太廟南門外之左右上降輅司
禮監官導上詣神主輦前賛跪上跪司禮監官跪于上
左奏請神主奉安太廟奏訖賛俯伏興上俯伏興導引
官前導内侍捧神主册寳前行上隨後繇中門入至寢
殿奉安訖上叩頭興導引官導上由殿東門出至丹陛
祭祀如時祭儀用祝文文武官具祭服隨班行禮
嘉靖十七年睿宗獻皇帝祔廟儀先期一日太常寺設
牲醴于太廟如時祫禮祭日司設監官設睿宗獻皇帝
神座衣冠於孝宗敬皇帝位之次至日恭上册寳于睿
廟畢遣官捧睿宗主降座陞輿徐行上先入詣太廟寢
捧太祖主遣官捧各廟主各奉安于太廟睿宗主輿至
丹陛下太常卿跪奏請降輿遣官捧主至丹陛初登典
儀唱樂舞生就位執事官各司其事至丹陛上門外唱
迎神樂作(此樂歌/二遍)唱睿宗獻皇帝謁廟上捧主入就拜
褥上内賛奏跪太常卿跪奏孝𤣥孫嗣皇帝某躬奉皇
考睿宗知天守道洪徳淵仁寛穆純聖恭儉敬文獻皇
帝叅拜内賛奏興拜五拜三叩頭禮畢捧主朝上立太
常卿進立于東北西向唱賜座安主于座訖内賛奏四
拜(傳賛陪/祝官同)典儀唱奠帛行初獻禮樂作導引官導上至
太祖神主前奏搢圭奏獻帛獻訖奏獻爵獻訖奏出圭
奏復位各廟捧主官捧帛爵詣各廟獻訖奏詣讀祝位
内賛奏跪奏讀祝讀祝官讀訖奏俯伏興平身(傳賛/同)奏
復位樂止典儀唱行亞獻禮樂作(儀同初獻惟/不獻帛讀祝)樂止典
儀唱行終獻禮樂作(儀同/亞獻)樂止太常寺卿進立西向唱
賜福胙内賛奏跪奏搢圭光禄寺官以福酒跪進内賛
奏飲福酒上飲訖光禄寺官以福胙跪進内賛奏受胙
上受訖奏出圭俯伏興平身奏四拜(傳賛百/官同)典儀唱徹
饌樂作執事官徹饌訖樂止太常寺卿詣神主前跪奏
禮畢請還宫樂作内賛奏四拜(傳賛/同)樂止典儀唱讀祝
官捧祝進帛官捧帛各詣燎位樂復作内賛奏禮畢樂
止上捧太祖主遣官捧各廟主捧睿宗主各詣寢殿奉
安上易服還宫大樂鼓吹振作　祝文維嘉靖某年某
月某日孝𤣥孫嗣皇帝某敢昭告于太祖髙皇帝孝慈
髙皇后成祖文皇帝仁孝文皇后仁宗昭皇帝誠孝昭
皇后皇髙祖考宣宗章皇帝皇髙祖妣孝恭章皇后皇
曾祖考英宗睿皇帝皇曾祖妣孝莊睿皇后皇祖考憲
宗純皇帝皇祖妣孝貞純皇后皇伯考孝宗敬皇帝皇
伯妣孝康敬皇后皇兄武宗毅皇帝皇嫂孝静毅皇后
日兹者恭上皇考廟號尊諡禮成爰奉神主謁祖祔祭
迎延列聖同賜鍳歆謹此躬祭之誠以申合享之禮尚
享　樂章　迎神太和之曲太室巍巍九廟肇祀皇聖
居歆惟昭考假只昭假維何欣天倫攸叙宗祏有嚴開
萬禩伊始初獻夀和之曲酌彼鬱鬯玉瓉是將敬哉捧
盈有飶其香儼皇祖在上八聖在旁合享交欣天容洋
洋亞獻豫和之曲樂奏既和禮嚴再獻黄流再觴玉露
斯湛烝俾祖考式衎以宴神其醉止用嘉我明薦終獻
寧和之曲玉齊維醑萬舞盈庭尊祖享親樂奏禮行式
序式和祀事孔明於赫聖靈兮賚我思成徹饌雍和之
曲籩豆有踐兮敬徹不遑禮儀卒度兮既𠡠既匡神之
聴之兮昭格洋洋保我子孫兮惠賜無疆送神安和之
曲靈輿肅肅兮靈駕歸閟宫侐兮瞻依我其夙夜兮敬
無敢違願言顧歆兮俎豆光輝
東安門入各就拜位東西近兩廡稍北障以帷幕駕至
太廟南門各廟遣官捧列聖帝后主以次奉安上降輅
詣輿前跪太常寺官奏請慈孝獻皇后神主降輿上晋
圭捧神主出輿由中門入内侍官捧衣冠隨入至廟丹
陛上典儀唱樂舞生就位執事官各司其事唱迎神樂
作典儀奏慈孝獻皇后謁廟上捧神主入内侍官捧衣
冠隨入内賛奏就位上捧神主就位安于拜褥上太常
寺卿奏孝𤣥孫嗣皇帝某躬奉皇妣慈孝獻皇后祔廟
恭拜内賛奏五拜三叩頭禮上捧主朝上立太常寺卿
唱賜座上捧主安于睿宗廟神座出圭復位導引官導
上至香案前上香如儀復位奏四拜(傳賛陪/祀官同)典儀唱奠
帛行初獻禮上至太祖神位前獻帛獻爵訖復詣髙皇
后神位前獻爵復位各廟俱捧主官捧帛爵獻訖内賛
奏讀祝讀訖俯伏興復位行亞獻禮女官奏中宫獻太
廟爵皇妃八氏獻八廟爵(儀同/初獻)上復行終獻如初獻禮
畢飲福受胙以至徹饌送神樂作樂止俱如儀禮畢上
捧太祖主各捧主官捧各廟主奉安于寢殿捧睿宗主
官同内侍官捧慈孝獻皇后主奉安子睿宗廟禮畢上
還宫　祝文維嘉靖某年某月某日孝𤣥孫嗣皇帝某
敢昭告于祖宗列聖帝后曰兹奉皇妣慈孝貞順仁敬
誠一安天誕聖獻皇后神主升祔廟享恭申祗謁謹以
牲牢醴齊粢盛庶品致祭伏惟尚享　樂章迎神太和
之曲肅肅清廟駿奔在焉奉我母慈升祔告虔百禮有
任八音在宣惟列聖降靈臨享一筵初獻夀和之曲清
酤載酌篚帛既陳肴核惟旅有飶其芬玉瓉初舉翼翼
欽欽以衎我祖考庶幾格歆亞獻豫和之曲苾彼黄流
酌言至再以蒸以享必敬必戒惟九聖在天景福是介
伊嘏考妣俾式昌以大終獻寧和之曲爵獻既終鏞鼓
有奕濟濟蹌蹌率我百辟於皇聖神既歆既懌惠我無
疆保子孫千億徹饌雍和之曲享禮既備豆徹敢遲終
事有嚴敬而將之肇祀孔明式永我孝思送神安和之
曲瞻雲駕兮翩翩神洋洋兮在天清廟兮肅肅奉蒸嘗
兮於萬斯年
隆慶元年孝潔肅皇后祔廟儀先期内府該衙門恭製
太廟及廟寢内孝潔肅皇后合用神座儀物等項先一
日遣官以升祔世宗肅皇后告于太廟即以孝潔肅皇
祔享同告是日執事官設酒饌于奉先殿西夾室内侍
官設神主輿衣冠輿于奉先殿左門外至期遣官以祔
享告于西夹室行禮如常儀告畢内侍官跪奏請孝潔
肅皇后詣太廟祔享奏訖恭捧神主及内侍官捧衣冠
俱由左門出奉安于輿執事者擎執繖扇如儀至午門
内候世宗肅皇帝神主至以次迎至太廟南門外太常
寺官跪奏請孝潔肅皇后神主降輿詣太廟祔享内侍
官恭捧隨世宗肅皇帝神主由左門入又内侍官捧衣
冠隨入立于世宗肅皇帝衣冠之次捧世宗肅皇帝神
主置于褥位之左内侍官捧孝潔肅皇后神主隨置于
褥位之右内侍官退其謁廟賜座等禮儀俱與世宗肅
皇帝同行祭畢世宗肅皇帝神主還几筵内侍官捧孝
潔肅皇后神主奉安于廟寢其衣冠同世宗肅皇帝衣
冠奉安于太廟俱第九室
　　大禘(今罷/)
嘉靖十年定前期上告廟如常儀太常寺奏致齋三日
備香帛牲醴如時享儀錦衣衛設儀衛侍從太常寺卿
奏請皇初祖神牌太祖神位于太廟正殿安設是日早
上具翼善冠黄袍御奉天門太常卿跪奏請聖駕詣太
廟上至太廟門外降轎導引官導上入御幄具祭服出
由殿左門入典儀唱樂舞生就位執事官各司其事内
賛奏就位典儀唱迎神樂作内賛奏四拜(傳賛百/官同)奏上
香導上至皇初祖太祖前俱三上香訖奏復位樂止典
儀唱奠帛行初獻禮樂作内賛導上至皇初祖前(儀/同)典
獻爵復導至太祖前(儀/同)典儀唱讀祝奏跪(傳賛衆/官皆跪)樂暫
止内賛賛讀祝讀訖樂作内賛奏俯伏興平身(傳賛百/官同)
樂止典儀唱行亞獻禮樂作樂止復唱行終獻禮樂作
樂止太常卿進立于皇初祖前西向唱賜福胙上飲福
受胙興奏四拜(傳賛百/官同)典儀唱徹饌唱送神内賛四拜
(傳賛百/官同)典儀唱捧祝捧帛詣燎位唱望燎俱如儀太常
卿捧皇初祖神牌詣燎所内賛奏禮畢樂止上由殿左
門出至太廟門外導引官導上入御幄易常服還宫
祝文維嘉靖某年某月某日孝𤣥孫嗣皇帝某敢昭告
于皇初祖帝神曰仰惟先祖肇我厥初發祥鍾靈啓我
列聖追慕徳源敬兹報祭願來格斯奉皇祖太祖髙皇
帝配侑上享　樂章迎神元和之曲於惟皇祖肇創丕
基鍾祥有自曰本先之奄有萬方作之君師追報宜隆
以申孝思瞻望稽首介我休禧初獻夀和之曲木有本
兮水有源人本祖兮物本天思報徳兮禮莫先仰希鍳
兮敢弗虔亞獻仁和之曲中觴載升于此瑶觥小孫奉
前願歆其誠樂舞在列庶職在庭祖鍳孔昭鍚佑攸享
終獻徳和之曲於維兮先祖延慶兮深髙追報兮曷能
三進兮香醪徹饌太和之曲芬兮豆籩潔兮黍粢祖垂
歆享徹乎敢遲禮云告備以訖陳辭永裕後人億世丕
而送神永和之曲禘祀兮具張佳氣兮鬱昂皇靈鍚納
兮喜將一誠通兮萬載昌祈鑒佑兮天下康仰源仁浩
徳兮曷以量小孫頓首兮以望遥瞻冉冉兮聖靈皇皇
　
　
　
　
　
　
　
　
　
　
　
　禮部志稿卷二十七
欽定四庫全書
　禮部志稿卷二十八
　　　　　　　　　　　　明　俞汝楫　編
　祠祭司職掌
　　薦諡號
永樂元年上太祖髙皇帝髙皇后諡號儀前期三日齋
戒遣官祭告天地宗廟社稷鴻臚寺設册寳輿及香案
于奉天殿是日早内侍先以冊寳置于殿太常寺先設
冊寳案于太廟門外丹陛上皇考皇妣神御前各設冊
寳案鴻臚寺設冊寳輿于奉天門外御道上錦衣衛設
鹵簿教坊司設中和韶樂大樂如常儀文武百官具祭
服詣太廟門外立俟執事官并宣冊寳官先從太廟右
門以序立于殿右上具□冕御華盖殿捧冊寳官四員
各具祭服于奉天殿東西序立鴻臚寺奏請行禮導駕
官導上出奉天殿冊寳案前捧冊寳官各捧寳冊前行
導駕官導上行至奉天殿丹陛上捧冊寳官各以冊寳
置綵輿内鹵簿大樂前導上乘輿隨綵輿後行至午門
外降輿陞輅至太廟門文武百官皆跪俟綵輿過興上
降輅隨綵輿至太廟中門外置綵輿于中道捧冊寳官
各于綵輿内取冊寳前行上隨行至丹陛上捧冊寳置
于案典儀唱樂舞生就位執事官各司其事内賛奏就
位導引官導上就拜位典儀奏迎神奏樂樂止内賛奏
上四拜(百官/同)典儀奏進冊寳捧冊寳官以次捧冊寳前
行導引官導上行由左門入至廟中捧冊寳官序立于
執事官及宣冊寳官之前導引官導上詣皇考妣神御
前奏跪奏搢圭奏進冊捧冊官以冊跪進於上左上受
冊以冊授執事官置於案左奏出圭賛宣冊宣冊官跪
宣于上左訖奏搢圭奏進寳捧寳官以寳跪進於上左
上受寳以寳授執事官置於案右奏出圭賛宣寳宣寳
官跪宣于上右訖上復位奏四拜(文武百官/皆四拜)興行祭禮
如常儀次日頒詔
嘉靖十七年上成祖文皇帝睿宗獻皇帝廟號儀
是嵗上肇舉明堂大享禮奉皇考配帝乃告于郊廟社
稷以九月十一日尊太宗廟號為成祖諡曰啓天𢎞道
髙明肇運聖武神功純仁至孝文皇帝尊皇考廟號為
睿宗諡曰知天守道洪徳淵仁寛穆純聖恭儉敬文獻
皇帝同日異時行禮　先期四日太常寺奏致齋太常
卿同光禄卿奏省牲如常儀次日司設監設大次于南
郊外壝神路之東又次日上常服御奉天門錦衣衛備
隨朝駕上至南郊即大次易服詣圜丘奏告文武官例
該陪祀者具祭服于南天門外陪拜其原遣北郊太廟
成祖廟昭羣廟穆羣廟睿宗廟社稷壇祭告官以是日
具祭服行禮　先期一日内侍官設冊寳案四于奉天
殿冊東寳西設冊寳綵輿四于丹墀内設香亭于冊寳
輿前教坊司設中和韶樂及大樂錦衣衞設鹵簿大駕
并舉輿亭官校司設監及太常寺官設冊寳案于成祖
廟睿宗廟各神座前設上拜位于二廟殿内正中設具
服御幄于二廟㦸門左是日早免朝鳴鐘文武百官具
朝服于金水橋南東西向序立文官五品以上武官四
品以上六科都給事中皇親指揮以下千百戸等官各
具祭服于廟街門内北向序立上冕服御華葢殿鴻臚
寺官奏請行禮導駕官導上隨行至丹陛下鴻臚寺堂
上官捧冊寳各置於輿内上出奉天門降轎陞輅侍衛
鼓吹如儀導駕官退冊寳輿至金水橋南文武百官皆
跪候過興隨至廟街門退冊寳輿入廟街門陪祀官皆
跪候過興上至太廟門降輅冊寳輿至二廟門外太常
寺堂上官四員捧冊寳由中門入至神御前東西向立
冊東寳西陪祀官先赴成祖廟丹墀内東西序立太常
寺導引官導上至成祖廟左門由殿左門入寢殿左門
請主出正殿奉安安訖典儀唱樂舞生就位執事官各
司其事内賛奏就位上就位迎主上香奏四拜俟上至
冊寳案前内賛奏進冊寳捧冊官以冊跪進于上右上
受冊獻訖仍授捧冊官置于案捧寳官以寳跪進于上
左上受寳獻訖仍授捧寳官置于案内賛奏宣冊太常
寺官取冊跪于上右宣訖置於案内賛奏宣寳太常寺
官取寳跪于上左宣訖置于案俯伏興復位奠帛行初
獻禮以後俱如常儀禮畢上捧主太常寺官捧冊寳先
行詣寢殿奉安訖導引官導上出太廟門東乘板橋詣
睿宗廟上至廟門外降轎至㦸門外太常寺導引官導
上由左門入上冊寳如成廟儀畢太常卿跪奏請睿宗
獻皇帝謁祖祔享遣官捧神主降座陞輿祔享于太廟
(儀具升/祔下)祝文維嘉靖某年嵗次某月某朔某日孝𤣥孫
嗣皇帝某敢昭告于成祖啟天𢎞道髙明肇運聖武神
功純仁至孝文皇帝仁孝慈懿誠明莊獻配天齊聖文
皇后曰適𤣥孫躬率羣臣加上聖號既畢宣奏之禮用
申燕賀之情惟我皇祖永歆孝念尚享　樂章迎神泰
和之曲天眷不遲誕降我皇祖夙秉文徳聿昭聖武壤
除姦兇戢寧寰宇維典章未備繄孝孫是補大號鴻名
卓絶千古寳冊攸躋精禋斯舉將降休兮聖靈騰爐烟
兮燎炬尚来格来歆以篤天之祜舉冊寳熈和之曲於
穆文祖貽我丕基昊天罔極永言孝思爰薦徽稱以恊
民彛勒賁琬琰昭哉厥辭以詔于萬世神其聴之初獻
夀和之曲制帛孔純滌牲腯肥黍稷醴饈蠲潔芬馡穆
穆孝孫敬徳淵微獻享初存仰威顔其靡違亞獻豫和
之曲于戚武成於昭神功文致太平沕穆皇風樂舞既
遷禮儀肅雍奠獻再將致其孚顒願申佑我孝孫萬福
攸同終獻康和之曲三爵既登禮秩斯成駿奔就列虎
拜盈庭匪臣工之䖍孝孫之徳孔明鍚皇釐于普天奠
邦家兮永寧徹饌永和之曲古禮之經有儀有節將享
既終登歌以徹祀事初成神人胥悦維孝孫之𠂻情猶
纒緜其糾結送神安和之曲髙皇謨烈我祖是成誕垂
裕于後昆孝孫是徵稽古酌今恭薦兹尊稱奕奕閟宫
嵗事有恒子子孫孫百世其承之　睿廟樂章迎神泰
和之曲於皇烈考濬發䖍源欽明宣哲敦徳允元克昌
厥祚以釐我子孫筮薦徽稱惟大徳是尊惟烈考鍳兹
臨享如存舉冊寳熈和之曲月吉兮辰良薦鴻號兮受
命漙將日星赫奕兮玉冊輝煌啟中興兮七葉頌貞符
兮萬方初獻夀和之曲載清酤兮犧尊瑟笙喤喤兮鐘
鼓於論樂一奏兮爵一獻靈來享兮鑒兹熏熏亞獻豫
和之曲瑶觴濯兮𤣥酒登懐明徳兮薦椒馨繄昭考兮
陟降在庭顧孝享兮靈心載寧終獻康和之曲三獻畢
陳八音舉百辟相予祀事毖爱敬極兮揚名始冀皇考
兮綏孝子徹饌永和之曲笙鏞止豆籩徹禮莫愆孝靡
竭神具醉兮以莫不懌賚我思成兮純嘏是鍚降座安
和之曲神之來思天路脩神之去思路寢幽幽既安既
妥兮靡淹留奠宗祊兮永鍚洪庥
　　改題
成祖睿宗神主儀先期司設監設香案于成祖睿宗二
廟寢殿神龕前設題主案于東置净水刷子粉盞筆墨
于上又設盥盆帨巾于東是日早免朝鳴鐘文武三品
以上武官公侯駙馬伯皇親指揮各具吉服于廟街門
北向序立候駕至陪拜上具翼善冠黄袍乘板輿至太
廟門右降輿導引官導入成祖廟左門由殿左門入寢
殿上就位上香一拜叩頭畢至神牀前跪太常卿跪奏
請成祖文皇帝神主恭用奉題上神主前捧主安于東
案上上復就拜位北向立内侍官冼去舊字别塗以粉
中書官書寫題主官盥手西向奉題訖上奉安于座跪
太常寺卿跪奏請成祖文皇帝神靈上神主降殿奉享
上捧神主導引官導出正殿奉安于神座上就拜位典
儀唱迎神導引官導上至香案前三上香訖奏復位内
賛奏四拜(傳賛/同)典儀唱奠帛行初獻禮上至神御前奠
獻訖詣讀祝位讀祝官讀訖奏俯伏興平身(傳賛/同)奏復
位典儀唱行亞獻禮(儀同初獻/惟不讀祝)唱行終獻禮(儀同/亞獻)太常
寺卿詣神御前跪奏禮畢請還宫内賛奏四拜興平身
(傳賛/同)典儀唱捧祝捧帛各詣燎位内賛奏禮畢上捧主
詣寢殿奉安訖導引官導出太廟門東乘板轎至睿宗
廟門降轎導引官導上由廟左門入行禮如成廟儀禮
畢上還宫　祝文維嘉靖某年嵗次某月朔某日孝𤣥
孫嗣皇帝某敢昭告于成祖啟天𢎞道髙明肇運聖武
神功純仁至孝文皇帝仁孝慈懿誠明莊獻配天齊聖
文皇后曰爰用是辰恭題神主更書御號奉慰安神仰
惟我祖萬􁨡永依𤣥孫無任瞻仰之至謹告　睿宗祝
文同改孝𤣥孫為孝子我祖為我考
嘉靖十七年加上太祖髙皇帝髙皇后諡號儀　是嵗
上既尊皇天上帝泰號遂以其日加上皇祖諡號曰太
祖開天行道肇紀立極大聖至神仁文義武俊徳成功
髙皇帝髙皇后諡號曰孝慈貞化哲順仁徽成天育聖
至徳髙皇后恭上冊寳于太廟先期上親奏告于皇天
上帝分命大臣告于北郊太社稷帝社稷翰林院撰祭
告文太常寺辦牲醴如時祫儀命捧冊捧列聖主大臣
八員司設監設冊寳案四于奉天殿冊東寳西設冊寳
綵輿四于丹陛上設香亭于冊寳輿前教坊司設中和
樂大樂錦衣衛設鹵簿大駕并舉輿亭官校司設監及
太常寺官設冊寳案于太廟神座前設上拜位于殿内
正中至日上捧皇祖主中宫捧髙皇后主助行亞獻文
官四品以上武官三品以上命婦隨班列東西近兩廡
稍北障以帷幕俱先期由東安門入太廟候親王功臣
設位兩廡用酒果脯醢不奠獻是日文武百官先具朝
服于金水橋南東西向立其陪祀文武等官各具祭服
于廟街門北向立上冕服御華葢殿鴻臚卿奏請行禮
導駕官導上出至奉天殿内侍官捧各冊寳置于案鴻
臚寺官舉案由殿中門出導駕官導上隨行至丹陛鴻
臚寺官捧冊寳各置于輿内錦衣衛官督舉輿上乘板
轎出奉天門降轎陞輅侍衛鼓吹如儀導駕官退冊寳
輿至金水橋南文武百官皆跪候過興隨至廟街門退
冊寳輿入廟街門内陪祀官皆跪候過興上至太廟門
降輅冊寳輿至丹陛下太常寺堂上官二員捧皇祖冊
寳内侍官二員捧髙皇后冊寳由中門入至神御前東
西向立太常寺導引官導上由殿左門至寢殿上捧皇
祖主中宫捧髙皇后主出正殿陞座捧主官捧列聖主
去櫃東西向立典儀唱樂舞生就位執事官各司其事
内賛奏就位典儀唱迎神樂作内賛對引官導上至香
案前三上香訖復位四拜(傳賛百/官同)典儀唱舉冊寳樂作
奏跪(傳賛/同)樂暫止捧冊官以皇祖冊跪進于上右上受
冊獻訖仍授捧冊官捧冊官以髙皇后冊跪進于上左
上受冊獻訖仍授捧冊官捧寳官以皇祖寳跪進于上
右上受寳獻訖仍授捧寳官捧寳官以髙皇后寳跪進
于上左上受寳獻訖仍授捧寳官典儀唱宣冊宣冊官
二員以次跪宣訖置于案唱宣寳宣寳官以次跪宣訖
樂復作内賛奏俯伏興平身(傳賛/同)捧主官各恭捧列聖
主陞座典儀唱奠帛行初獻禮樂作内賛對引官導上
至神御前奏獻帛獻爵訖奏復位捧主官詣各廟上香
獻帛獻爵訖奏跪(傳賛/同)賛讀祝讀祝官讀祝樂作奏俯
伏興平身(傳/同)賛樂止典儀唱行亞獻禮樂作女官奏禮
中宫獻太廟爵皇妃八氏獻八廟爵(儀同初獻/惟不讀祝)樂止典
儀唱行終獻禮樂作(儀同/亞獻)樂止太常卿唱賜福胙上飲
福受胙訖俯伏興復位奏四拜(傳賛/同)典儀唱徹饌太常
卿詣神位前奏禮畢請還宫内賛奏四拜(傳賛/同)捧祝捧
帛各詣燎位樂作樂止俱如常禮畢上捧皇祖主中宫
捧髙皇后主太常并内侍官捧冊寳詣寢殿奉安捧主
官捧列聖主各詣寢殿奉安訖上還宫大樂鼓吹振作
　祝文維嘉靖某年嵗次某月朔某日孝𤣥孫嗣皇帝
某敢昭告于皇祖太祖開天行道肇紀立極大聖至神
仁文義武俊徳成功髙皇帝孝慈貞化哲順仁徽成天
育聖至徳髙皇后曰適尊聖諡宣獻既成奉列聖帝后
来賀𤣥孫躬率婦皇后方氏暨文武羣臣偕其命婦敬
申祭慶之情惟冀聖神之鑒永享尊稱大膺洪號𤣥孫
某無任激切率籲之至尚享　樂章迎神泰和之曲繄
中夏之遘艱兮冦為羣皇天厭亂兮眷求大君降錫元
命兮挺生聖神惟我太祖兮首出人倫一戎衣奄四海
兮為帝王真　舉冊寳鴻和之曲皇祖受命兮闢乾坤
翦滅羣雄兮定中原陳常時夏兮佑我元元克配彼天
兮功髙業尊寅薦冊寳兮鑒我曾孫　初獻崇和之曲
苾彼玉瓉兮酌黄流敬而將之兮冕凝旒有赫在上兮
右享羊牛保我子孫兮永荷鴻庥　亞獻豫和之曲於
皇祖兮帝中華廊清氛祲兮一統為家除兇雪耻兮功
蔑以加視湯武兮徳音不瑕　終獻永和之曲爵三獻
兮㫖酒熏樂和鳴兮萬舞肅陳率百辟兮偕駿奔衎我
祖兮神忻忻　徹饌彰和之曲孝享畢兮禮弗愆羃牲
俎兮徹豆籩於昭對越兮神在天益篤皇祐兮萬斯年
　還宫綏和之曲薦鴻號兮大禮成仰瞻威赫兮陟降
在庭列聖左右兮懽忻合并鐘鼓響答兮祀事孔明粤
有大徳兮必得其名天地罔極兮欲報奚能庶幾鑒享
兮寸草微誠永頼祉福兮用保我後人　改題髙廟神
主儀先期命題主大臣二員翰林院撰文太常寺備脯
醢酒果如常儀司設監設題主案于太廟寢殿東西置
净水刷子粉盞筆硯設盥盆帨巾中設香案是日早免
朝鳴鐘文官三品以上武官公侯駙馬伯皇親指揮各
具吉服于廟街門北向序立候駕至陪拜上具翼善冠
黄袍乘板輿至太廟門西降輿太常寺導引官導上由
殿左門入寢殿上就位上香一拜叩頭畢至神牀前跪
太常卿跪奏謹請皇祖太祖髙皇帝孝慈髙皇后神主
恭用奉題上詣皇祖神主前捧主安于東案上内侍官
詣髙皇后神主前捧主安于西案上上復就拜位北向
立内侍官各洗去舊字别塗以粉中書官重寫題主官
東西向立奉題訖上捧皇祖主安于座内侍官捧髙皇
后主安于座上跪太常卿跪奏謹請皇祖太祖開天行
道肇紀立極大聖至神仁文義武俊徳成功髙皇帝神
靈上神主降殿奉享又跪奏謹請孝慈貞化哲順仁徽
成天育聖至徳髙皇后神靈上神主降殿奉享上捧皇
祖主内侍官捧髙皇后主導引官導出正殿陞神座上
就拜位唱迎神内賛對引官導上至香案前三上香訖
奏復位奏四拜(傳賛/同)典儀唱奠帛行初獻禮導引官導
上至皇祖神御前髙皇后神御前各奏獻帛獻爵訖奏
復位奏跪(傳賛/同)賛讀祝讀訖奏俯伏興平身(傳賛/同)典儀
唱行亞獻終獻禮如儀太常卿詣神御前跪奏禮畢請
還宫内賛奏四拜興平身(傳賛/同)典儀唱捧祝捧帛各詣
燎位内賛奏禮畢上捧皇祖主内侍官捧髙皇后主詣
寢殿奉安訖導引官導上出太廟門西陞輿還宫　祝
文維嘉靖某年嵗次月朔日孝𤣥孫嗣皇帝某敢昭告
于太祖開天行道肇紀立極大聖至神仁文義武俊徳
成功髙皇帝孝慈貞化哲順仁徽成天育聖至徳髙皇
后曰𤣥孫恭于此月之初尊皇祖聖諡禮成即擬拜書
神主𤣥孫㓜而弗慎致疾浃旬兹卜吉期敢敬奉主更
題既虔爰申祭告仰惟聖徳攸歆尊事之誠永依萬世
尚享
隆慶元年加諡孝懿皇后儀一先期題請遣官持節捧
冊寳詣陵園行禮并改題神主　一先一日鴻臚寺設
節案内侍官設冊寳輿香亭俱于皇極門東　一是日
早遣官以加諡孝懿皇后告奉先殿上具素翼善冠麻
布袍腰絰親告世宗皇帝几筵各用祝文祭品如常儀
至期上仍具前冠服御皇極門百官俱照常烏紗㡌素
服黒角帯入班行叩頭禮畢左右侍班序班引遣官入
就拜位序班舉節案于皇極門正中遣官行五拜三叩
頭禮畢序班舉節案内侍官舉冊寳輿香亭俱由左階
降鴻臚寺奏禮畢上還宫錦衣衛官校接擡節冊寳輿
香亭由午門左門出鼓樂前導設而不作遣官遣行至
陵園行禮　一是日太常寺先于陵圜陳設祭品如常
儀鴻臚寺設節冊寳案于享殿内節中冊左寳右設香
案于節案前内侍官設主案于殿東置净水刷子粉盞
筆硯盥盆帨巾等物候節冊寳輿至陵圜由中門入至
享殿前捧節冊寳官捧從殿中門入各陳設于案内賛
賛遣官就位賛上香賛宣冊宣冊官取冊立宣訖復置
于案執事官隨舉主案于香案前稍東西向題主官進
至主案前東立西向内侍官至神床跪奏謹請孝懿皇
后神主恭用奉題内侍官盥手捧主案于案上洗磨舊
字别塗以粉中書官重寫題主官盥手奉題訖内侍官
奉主安于神座跪奏謹請孝懿皇后神靈上神主内賛
賛遣官奠獻讀祝行禮如常儀禮畢内侍官啟匱覆主
奉安于神座訖冊寳收貯享殿次日遣官持節復命
　　奉先殿(崇先/殿附)
洪武三年冬以太廟時享未足以展孝思始于乾清宫
别建奉先殿朝夕焚香朔朢瞻拜時節獻新生忌致祭
用常服行家人禮永樂定都建宫殿如南京嘉靖中每
遇聖節及中元冬至皆有祭告先期太常寺題知光禄
寺辦祭品至期内殿行禮觀徳殿奉安獻皇帝神主五
年世廟成乃遷觀徳殿于奉先殿東改題曰崇先殿薦
享告祭俱如奉先殿之儀十五年罷中元祭十七年奉
祔獻皇帝于奉先殿遂罷崇先殿祭
𢎞治二年奉安憲宗純皇帝神位于奉先殿儀　是日
上奉神主奉安于太廟訖上仍祭服陞輅詣武英殿前
降輅陞几筵殿奉迎神位内侍舉神位亭前行由中門
出上陞輅後隨由思善門入奉先殿門外上降輅司禮
監官導上詣神位亭前奏跪上跪司禮監官跪于上左
奏請神位奉安奉先殿奏訖奏俯伏興上俯伏興導引
官前導内侍于亭内神位前行上後從由中門入至奉
先殿奉安訖上叩頭興就位行祭告禮用酒果用樂用
祝文
　　忌辰
仁祖淳皇帝四月十六日淳皇后四月二十二日太祖
髙皇帝五月初十日孝慈髙皇后八月初十日成祖文
皇帝七月十八日仁孝文皇后七月初四日仁宗昭皇
帝五月十二日誠孝昭皇后十月十八日宣宗章皇帝
正月初三日孝恭章皇后九月初四日英宗睿皇帝正
月十七日孝莊睿皇后六月二十六日憲宗純皇帝八
月二十六日孝貞純皇后二月初十日孝宗敬皇帝五
月初七日孝康敬皇后八月初八日睿宗獻皇帝六月
十七日慈孝獻皇后十二月初四日武宗毅皇帝三月
十四日孝靜毅皇后正月二十五日世宗肅皇帝十二
月十四日孝潔肅皇后十月初二日穆宗莊皇帝五月
二十六日孝懿莊皇后四月十三日神宗顯皇帝某月
某某日顯皇后某月某某日光宗貞皇帝某月某某日
貞皇后某月某某日
　　薦新品物
正月韭菜四斤生菜四斤薺菜四斤鷄子二百六十箇
鴨子二百四十箇二月芹菜三斤薹菜五斤氷蔞蒿五
斤子鵞二十二隻三月茶筍一十五斤鯉魚二十五斤
四月櫻桃十斤杏子二十斤青梅二十斤黄𤓰五十箇
雉鷄十五隻豬二口五月桃子十五斤李子十五斤夏
至李子二十斤紅豆一斗沙糖一斤八兩來禽十五斤
茄子一百五十箇大麥仁三斗小麥麵三十斤嫩鷄三
十五隻六月蓮蓬二百五十箇甜𤓰三十箇西𤓰三十
箇冬𤓰三十箇七月棗子二十斤葡萄二十斤梨二十
斤鮮菱十五斤芡實十斤雪梨二十斤八月藕四十枝
芋苖二十斤茭白二十斤嫩薑二十五斤粳米三斗粟
米三斗稷米三斗鱖魚十五斤九月橙子二十斤栗子
二十斤小紅豆三斗沙糖一斤八兩鯿魚十五斤十月
柑子二十五斤橘子二十五斤山藥二十斤兎十五隻
蜜一斤八兩十一月甘蔗一百三十根鹿一隻鴈十五
隻蕎麥麵三十斤紅豆一斗沙糖一斤八兩十二月菠
菜十斤芹菜五斤鯽魚十五斤白魚十五斤　凡奉先
殿供薦品物與南京奉先殿同其子鵞鮮筍梅子雪梨
茭白橙子柑子橘子甘蔗俱南京太常寺預進太常寺
收受奏送光禄寺供薦嵗以為常
　　奉慈殿(𢎞孝殿神霄/殿附今罷)
成化二十三年孝宗即位追母妃紀氏尊諡曰孝穆慈
慧恭恪莊僖崇天承聖皇太后祔葬茂陵别建奉慈殿
于大内奉安神主一嵗五享四序薦新忌祭俱如奉先
殿之儀
𢎞治十七年上聖慈仁夀太皇太后周氏尊諡曰孝肅
貞順康懿光烈輔天成聖太皇太后十八年奉安于奉
慈殿居中孝穆皇太后神主遷居于左
嘉靖二年追上夀安皇太后邵氏尊諡曰孝惠康肅温
仁懿順恊天祐聖皇太后本年奉安于奉慈殿居右七
年復追稱孝惠皇太后曰太皇太后八年祔悼靈皇后
陳氏神主于孝惠太皇太后之側嵗時薦享忌祭並同
十五年上諭禮官廟中一帝一后祔葬乃有二三后今
奉慈三后主既不得祔廟其遷祔陵殿享祭又以皇太
后太皇太后本子孫尊稱稱睿皇帝純皇后又嫌于嫡
改主題皇后勿書帝諡乃改諡孝肅太皇太后為孝肅
貞順康懿光烈輔天成聖皇后奉遷神主于裕陵孝穆
皇太后為孝穆慈慧恭恪莊僖崇天承聖皇后孝惠太
皇太后為孝惠康肅温仁懿順恊天祐聖皇后俱奉遷
茂陵又改諡悼靈皇后為孝潔皇后奉遷神主于奉先
殿之西室罷奉慈殿祭二十九年升祔孝烈皇后于太
廟右第四室
隆慶元年孝潔皇后祔乃遷孝烈神主于奉先殿之西
夾室改題曰孝烈端順敏惠恭誠祗天衛聖皇后奏安
景雲殿更名曰𢎞孝又于神霄殿奉孝恪皇太后神主
而祔孝懿皇后主于其側每嵗五享四序薦新忌祭日
供俱如奉先殿儀六年孝懿莊皇后升祔
萬厯三年乃奉孝烈皇后及孝恪皇太后祔享奉先殿
其神主遷于永陵改題孝恪神主曰孝恪淵純慈懿恭
順賛天開聖皇后二后神位即以遷詣陵殿之日安于
奉先殿而𢎞孝神霄之祭俱罷
隆慶元年奉安孝恪皇太后神主及祔孝懿皇后神主
于神霄殿儀先是遣官一員以祔享告孝懿皇后陵園
祭畢遣官就迎䕶神主回京至徳勝門幄次候奉迎孝
恪皇太后神主至别入幄次百官先于孝恪皇太后幄
前行禮畢隨于孝懿皇后幄前行四拜禮神主以次進
行入大明門至午門外上奉迎孝恪皇太后神主于午
門内歩行前導孝懿皇后神主輿以次後隨至奉先殿
門外上捧孝恪皇太后神主出輿内侍官即跪奏請孝
懿皇后神主詣奉先殿捧神主隨上入至丹陛上孝恪
皇太后神主至于褥位内侍官隨置孝懿皇后神主于
褥位在孝恪皇太后之西南内侍官退候上行禮畢内
侍官仍捧孝懿皇后神主隨出詣世宗肅皇帝几筵殿
奉告行禮並同隨孝恪皇太后神主同至神霄殿門外
上捧孝恪皇太后神主由殿中門入奉安于神座内侍
官捧孝懿皇后神主亦奉安于座併行安神禮
　　景神殿(玉芝宫附/)
嘉靖五年建世廟于太廟之東北以祀皇考至十五年
改建廟于太廟都宫之東南題曰獻皇帝廟遂改世廟
正殿曰景神殿寢殿曰永孝殿奉藏祖宗帝名御容于
其中十七年改題獻皇帝廟曰睿宗廟等以睿宗升祔
罷特廟之祭十八年令遇髙廟帝后忌辰祭于景神殿
列聖帝后忌辰祭于永孝殿二十四年令遇忌辰照舊
于奉先殿致祭四十四年神宫監奏睿宗廟柱産芝乃
更名玉芝宫命毎日供膳及四時嵗暮大小節辰祭告
牲帛諸品皆如太廟惟不用祝文樂歌及遣官陪祀止
令駙馬都尉及皇親一人上香行叩頭禮隆慶元年議
罷惟日供膳仍舊
嘉靖十八年顯陵襄事行慰神禮于永孝殿儀前期太
常寺恭辦牲醴香燭制帛奏請簡命大臣陪拜各具吉
服先期一日司禮監同太常寺官恭設皇考皇妣神座
于永孝殿是日上具翼善冠黄袍率后妃至景神殿門
外降輿導引官導上由左門入至永孝殿典儀唱執事
官各司其事唱迎神上至香案前上香復位四拜(傳賛/陪祀)
(官/同)典儀唱奠帛行初獻禮上詣皇考皇妣位前各獻帛
獻爵訖復位讀祝俯伏興平身(傳賛/同)行亞獻禮中宫獻
爵内執事官奏禮行終獻禮上獻爵内賛奏四拜(傳賛/同)
典儀唱捧祝捧帛詣燎位禮畢太常寺官恭遷皇考皇
妣御座于景神殿奉安駕還宫
　廟祀總例
　　凡太廟祭器
洪武元年令銀造者以金塗之酒壺盂盞每事皆八盤
椀二百四十及楎椸枕簟箧笥帷幔浴室皆具已又令
塗金者俱易以金
　　凡時物
洪武二年令太常先薦宗廟然後進御二年定毎月朔
望薦新品物皆太常卿供事其在月薦之外者太常卿
奉㫖與内使監官各服常服捧獻不行禮
　　凡祭幣
洪武三年議準太廟毎室用幣二
　　凡太廟和羮
嘉靖三年奏準依福胙脯醢豚胉例另用一牛不許牲
上取辦其牲醴分為六塊一首一背四肢不許零碎
　　凡配享
洪武二年孟春享太廟以功臣七人配設青布幃六間
于太廟庭中内列功臣位遣官分獻讀祝三年定親王
從享皆設位于東廡西向功臣配享皆設位于西廡東
向四年罷廟庭幃設之次改設黄布幃殿於廟内併具
兩廡中居祖考神位廡列親王及功臣每奠獻祖考則
遣大臣各分獻不讀祝是秋又命功臣仍于廡間配享
不設布殿九年新太廟成奉安四代神主以親王并王
妃二十一位侑于殿内東壁功臣十二位配于西壁不
分獻自是四時之祭皆行合享之禮其夀春等王舊有
皇髙伯祖等稱至萬厯七年罷止稱本爵
　　凡時享值國䘮
洪武二十五年議定樂備而不作
　　凡祝文
洪武二年定止稱孝子皇帝不稱臣遣太子行禮稱命
長子某不稱皇太子嘉靖十七年令大祫祝文九廟帝
后諡號俱全書時祫止書某祖某宗某皇帝備行宣讀
　　凡忌辰
永樂元年遇髙皇帝忌上率諸王祭奉先殿仍率百官
祭孝陵萬厯四年題準凡郊廟奏祭祀日遇有忌辰則
移前一日如致齋日内遇忌辰上具常服百官具青緑
錦繡其正祭日遇忌者如祭在日間除臨時照常具祭
服行禮本日祭前祭後與致齋遇忌同如夜分祭畢是
日上仍淺淡服色百官青衣角帶辦事
　陵寢(后妃太子諸王公主墳附/)
　皇祖陵熈祖陵在今鳯陽府泗州蠙城之北洪武初
　號曰祖陵(今號其山/曰基運)即祖陵望祭徳祖懿祖二陵設
　泗州祠祭署置奉祀一員陵戸二百九十三戸供灑
　掃毎嵗冬至正旦以三太牢清明中元孟冬及每月
　朔朢以三少牢本署官行禮仁祖陵在中都鳯陽府
　太平鄉洪武初號曰茂陵尋改皇陵(今號其山/曰翔聖)設皇
　陵衛并祠祭署奉祀一員祀丞三員置陵戸三千三
　百四十二戸供直宿灑掃内選禮生二十四名供祭
　祀執事每嵗冬至正旦以太牢清明中元孟冬以少
　牢俱署官行禮朔朢以少牢中都留守司官行禮𢎞
　治元年勅内官一員監䕶凡官員以公事經過者俱
　謁陵聖祖陵太祖髙皇帝陵曰孝陵在南京鐘山之
　陽(今號神/烈山)髙皇后馬氏合葬設神宮監孝陵衛及祠
　祭署每嵗聖旦正旦孟冬忌辰酒果行香清明中元
　冬至太牢致祭特遣勲舊大臣一員行禮南京各衙
　門文武官俱陪祭國有大事遣大臣祭告親王之國
　過南京者官員以公事入城者俱謁陵出城者詣辭
　列聖陵成祖文皇帝陵曰長陵在京畿之昌平縣(今/升)
　(為/州)初永樂七年營山陵于昌平之黄土山封其山曰
　天夀山遂葬焉是為長陵文皇后徐氏合葬其後諸
　陵皆在天夀山仁宗昭皇帝陵曰獻陵昭皇后張氏
　合葬宣宗章皇帝陵曰景陵章皇后孫氏合葬英宗
　睿皇帝陵曰裕陵睿皇后錢氏合葬孝肅皇后周氏
　祔葬憲宗純皇帝陵曰茂陵純皇后王氏合葬孝穆
　皇后紀氏孝惠皇后邵氏俱祔葬孝宗敬皇帝陵曰
　㤗陵敬皇后張氏合葬武宗毅皇帝陵曰康陵毅皇
　后夏氏合葬世宗肅皇帝陵曰永陵肅皇后陳氏合
　葬孝烈皇后方氏孝恪皇后杜氏俱祔葬初世宗作
　夀宫于長陵東南之陽翠嶺嘉靖二十七年葬孝烈
　皇后是為永陵隆慶元年奉安世宗皇帝梓宫乃是
　天夀山西南襖兒峪遷肅皇后梓宫合葬孝恪皇后
　亦自金山遷祔焉穆宗莊皇帝陵曰昭陵荘皇后李
　氏合葬神宗顯皇帝陵曰定陵顯皇后王氏合葬光
　宗貞皇帝陵曰慶陵貞皇后王氏合葬諸陵各設神
　宫監并衛及祠祭署凡清明中元冬至太牢致祭遣
　官行禮文武衙門堂上官各一員屬官各一員分詣
　陪祭忌辰及聖旦正旦孟冬亦遣官行禮止用香燭
　酒果無帛各衙門官不陪祭諸王之國詣諸陵謁辭
　嘉靖十五年三月上躬行春祭禮七月改命春以清
　明秋以霜降遣官行禮各衙門官陪祭其中元冬至
　等節遣官行禮俱不陪祭九月上躬行秋祭禮自奉
　慈殿遷孝肅皇后神主于裕陵孝穆皇后孝惠皇后
　神主于茂陵躬行奉慰禮十七年二月上躬行春祭
　禮改陵殿曰祾恩殿門曰祾恩門四月建成祖文皇
　帝聖蹟亭于平臺山率從官行祭禮
　　别陵
　睿宗獻皇帝陵曰顯陵在湖廣承天府之松林山(今/號)
　(純徳/山)獻皇后蒋氏合葬建享殿設神宫監顯陵衛祠
　祭署置奉祀一員以戚屬為之給署印設禮生二十
　四名供祭祀執事陵戸六十戸供灑掃校尉二十名
　供巡視嘉靖十八年陞戚屬為都督僉事給欽差純
　徳山掌祀闗防職専守䕶始于太常寺選補奉祀及
　增祀丞一員如七陵之制二十七年照長陵制設左
　司樂一員右司樂三員俳長四名色長十四名教師
　十六名供祀鑄給顯陵供祀教坊司印信每嵗清明
　降降二聖忌辰遣鎮守湖廣勲臣行禮勲臣有故以
　守䕶奉祀官代行奉祀官有故則分守官代聖旦正
　旦中元孟冬冬至遣守䕶奉祀官行禮　恭讓章皇
　后陵寝在金山祭遣内官行禮嘉靖二十五年令于
　未央宫荘田六百五頃九十七畝内量撥一半供奉
　香火　景皇帝陵寢在金山景皇后合葬祭遣儀賔
　行禮(今遣駙馬/及皇親)憲廟廢后吴氏葬金山祭以素饈遣
　内官行禮世廟繼后張氏葬金山祭以牲醴遣内官
　行禮　妃嬪葬孝陵四十妃嬪惟二妃葬陵之東西
　餘俱從葬長陵十六妃俱從葬獻陵七妃三葬金山
　餘俱從葬景陵八妃一葬金山餘俱從葬裕陵以後
　妃無從葬者裕陵十八妃一葬綿山餘俱金山茂陵
　十四妃一葬陵之西南餘俱金山康陵二妃葬金山
　顯陵一妃葬金山永陵三十妃二十六嬪惟五妃葬
　天夀山之襖兒峪餘俱金山昭陵諸妃葬金山　先
　是妃皆自為墳憲廟十三妃始同為一墓嘉靖三十
　年以古世婦御妻皆九宜九妃為一墓同一享殿内
　作七室兩廂等各備于是金山預造五墓墓各九數
　以次葬焉　先是從葬諸妃嵗時俱享于殿内其别
　葬者俱遣内官祭以牲醴嘉靖十七年始命併入各
　陵從祭祾恩殿之兩傍以紅紙牌書曰大明某宗皇
　帝第幾妃之位祭畢焚之隆慶六年改造木位刻列
　名號置各陵永逺從祀其世廟諸妃並遷祔永陵各
　置木位配享　阿保諸夫人俱葬金山惟清明霜降
　遣内官以牲醴祭之其餘一用素饈　太子諸王王
　妃公主葬　懿文太子陵在孝陵之左祭如孝陵四
　孟嵗暮忌辰加牲焉孝陵祠祭署兼主之　懐獻世
　子悼恭太子俱葬金山哀冲太子莊敬太子初俱葬
　金山後遷襖兒峪祔其母妃墓傍憲懐太子葬金山
　俱祭以牲醴遣内官行禮惟悼恭用素饈哀冲莊敬
　遣皇親行禮　蘄獻王越靖王貞惠妃吴氏滕懐王
　懐恭王貞烈妃楊氏許悼王秀懐王妃王氏忻穆王
　岐惠王妃王氏雍靖王妃吴氏夀定王妃徐氏繼妃
　吴氏汝安王妃季氏次妃晉氏涇簡王妃曹氏申懿
　王妃項氏蔚悼王景恭王穎傷王戚懐王薊哀王均
　思王靖悼王惟蘄滕二王葬綿山雍申二王葬蘭山
　餘俱金山祭以牲醴遣内官行禮　皇第八子永清
　公主長泰公主仙逰公主太康公主長安公主思柔
　公主蓬萊公主太和公主棲霞公主俱葬金山祭以
　素饈遣内官行禮惟永清用牲醴　郢靖王梁莊王
　岳懐王常寧長公主善化長公主俱葬承天府遇祭
　王則奉祀官行禮祭公王則内官行禮
山陵躬祭儀一發京先期太常寺備告廟及祀陵祭品
如常儀翰林院撰祭告文錦衣衛設丹陛儀衛扈行兵
部奏請簡命文武大臣居守京師請勅行事及奏請直
守皇城四門京城九門分調提督武臣把守各山口闗
隘選㸃扈駕軍馬奏差科道官㸃閘尸部闗給扈從官
軍行糧工部差官修理橋梁道路光禄預備御膳酒飯
供具教坊司備大樂五府及九卿衙門正官司屬官各
一員太常寺鴻臚寺堂屬官光禄寺太僕寺卿翰林院
學士并日講官國子監祭酒順天府府尹六科官六員
十三道官十三員俱從凡在途供事以便衣朝恭以吉
服前期一日上率后妃告于廟至早免朝駕發由長安
左門后妃輦轎由東安門出扈從官前行居守官同文
武百官俱吉服趨徳勝門外候送駕過退駕至行宫(今/在)
(鞏華/城)進膳畢陞座從官朝見行叩頭禮如常儀次日早
從宫朝叅奏事畢鴻臚寺官引昌平州官吏師生及公
差有事官員見行五拜三叩頭禮朝罷從官先行至天
夀山行宫候駕駕發后妃後從至天夀山紅門上降輦
由左門入駕至行宫(今名感/思殿)進膳畢上出陞座從官行
叩頭禮畢退次日早從官朝叅奏事如常儀　一致祭
是日免朝質明上具青袍恭詣長陵致祭如常儀(隆慶/二年)
(仍詣永陵行禮萬厯八年/仍詣永陵昭陵各行禮)遣官六員青服各詣陵行禮
從官俱青布服恭詣長陵陪祀祭畢先趨赴行宫候駕
每日早朝叅奏事如常儀　一回鑾是日早免朝從官
先行至沙河行宫候駕駕至從官行叩頭禮如常儀次
日早從官朝叅奏事畢鴻臚寺官引昌平州官吏師生
辭行禮如常儀朝罷從官先還駕由徳勝門入文武百
官及軍民耆老人等俱于門外候迎居守文武大臣伏
謁駕前致詞行叩頭禮教坊司大樂鼓吹振作駕入告
廟謁皇太后禮畢(隆慶二年發京前一日及還京日並/謁告奉先殿世宗几筵𢎞孝神霄二)
(殿/)還宫越二日上御奉天門文武官各具吉服致詞行
禮
山陵遣祭儀陳設用牲醴賛引引遣官由殿右門入典
儀唱執事官各司其事賛引引遣官就拜位執事捧香
合至香案賛引賛詣前導遣官至香案前賛跪賛上香
遣官三上香訖賛復位賛四拜(通賛衆/官同)典儀唱奠帛行
初獻禮執事捧帛爵各跪獻于御案前訖賛跪(通賛衆/官皆跪)
賛讀祝讀訖賛俯伏興平身(通賛衆/官同)典儀唱行亞獻禮
(儀同初獻惟/不奠帛讀祝)唱行終獻禮(儀同/亞獻)賛四拜(通賛衆/官同)典儀唱
讀祝官捧祝進帛官捧帛詣瘞位賛禮畢各陵祝文清
明霜降曰時維(仲春雨露既濡/季秋霜露既降)追念深㤙不勝(怵惕/悽愴)謹
用祭告伏惟尚享中元冬至曰氣序流邁時維(中元/冬至)追
念深恩伏增哀感謹用祭告伏惟尚享凡祝文皆備書
諡號其文皆同但隨陵異稱顯陵祝文清明霜降曰維
某年某月某日孝子皇帝某謹遣某官敢昭告于皇考
睿宗知天守道洪徳淵仁寛穆純聖恭儉敬文獻皇帝
皇妣慈孝貞順仁敬誠一安天誕聖獻皇后尊靈曰時
維(仲春雨露既濡/季秋霜露既降)瞻望圜陵不勝(怵惕/悽愴)謹用祭告伏惟
尚享中元冬至曰氣序流邁時維(中元/冬至)追念深恩益增
哀感謹以牲醴庻品用申祭告尚享忌辰曰惟我皇考
皇妣諱日之辰瞻望徳恩(不勝/伏增)哀感謹用祭奠伏惟尚
享今稱孝曾孫皇曾祖考妣恭讓章皇后祝文孝𤣥孫
嗣皇帝某謹遣某昭告于恭讓誠順康穆静慈章皇后
尊靈曰日月不居仙逰益逺兹遇某節不勝追慕謹用
祭告伏惟尚亨景皇帝后祝文姪𤣥孫嗣皇帝某謹遣
某官某昭告于恭仁康定景皇帝貞惠安和景皇后曰
節序流邁時維某節追念親親良增傷感兹以牲醴用
修時祭伏惟尚享
嘉靖十五年奉皇太后謁陵儀先期太常寺具酒果脯
醢翰林院撰告辭上至長陵行謁告禮畢奉皇太后率
皇妃入女官奏就位行四拜禮奏上香女官捧香皇太
后三上香訖奏復位跪皇太后跪皇妃皆跪上跪于皇
太后之左讀辭官跪于上後讀訖奏興四拜禮畢次詣
獻陵上先謁告仍奉皇太后謁如前儀次謁景陵明日
徧謁裕陵等四陵亦如之上還往西山拜恭讓章皇后
及景皇帝后各陵寢行三獻禮又遣官前詣孝陵顯陵
行祭告禮
嘉靖十八年駕幸承天府謁陵儀前期太常寺陳設牲
犢酒醴香燭制帛上具常服詣陵由陵左門入殿左門
内賛奏就位奏上香奏四拜奏奠帛行初獻禮賛讀祝
奏跪讀祝官讀畢奏俯伏興平身奏行亞獻禮終獻禮
如儀奏四拜焚祝帛禮畢從駕官及撫按等官俱吉服
陪拜　祝文維某年某月某日孝子皇帝某敢昭告于
皇孝睿宗知天守道洪徳淵仁寛穆純聖恭儉敬文獻
皇帝尊靈曰仰惟皇孝𤣥徳帝忻流慶小子丕緒天位
十有八年南瞻嚴寢罔盡展祀之孝適以改圜之事重
子躬事來此敬申祭告伏惟聖靈歆鑒俯納孝思謹告
萬厯三年孝烈皇后孝恪皇后神主遷祔永陵儀先期
命大臣一員先詣永陵行祭告禮一員䕶送神主至殿
内侍官先于永陵殿内會同神宫監官陳設各合用神
座几案冊寳衣冠等案是日𢎞孝神霄二殿行奉遷禮
畢神主輿由中門出至午門外錦衣衛儀衛前導由端
門承天門長安左門俱中門出由徳勝門詣陵百官青
衣角帯先詣徳勝闗外候神主輿至入班行五拜三叩
頭禮輿過方退神主輿至紅門外内侍官各詣二后神
主輿前跪奏捧神主出輿由左門入復陞輿至永陵由
中門入至享殿門外内侍官各捧入孝烈皇后神主奉
安世宗肅皇帝神寢之左室孝恪皇后神主安于右室
冊寳衣冠俱各奉安于室訖遣官行安神禮禮畢回京
復命
　　凡陵寢禁例
洪武二十六年令車馬過陵者及守陵官民入陵者百
歩外下馬違者以大不敬論　正統二年諭天夀山祖
宗陵寢所在敢有剪伐樹木者治以重罪家屬發邉逺
充軍仍令錦衣衛官校巡視工部同欽天監官環山立
界界外聴民樵採　成化十五年令鳯陽皇陵皇城并
泗州祖陵所在應禁山塲地土巡山官軍務要用心廵
視不許諸色人等伐木取土石開窰燒造燒山及于皇
城内外耕種牧放作踐有犯者正犯處死家口俱發邉
逺充軍廵山官軍有科斂銀兩饋送不行用心巡視及
守備留守等官貪圖賄賂不嚴加約束以致下人恣肆
作弊不能禁治者一體治罪　𢎞治十三年議準西山
一帯宻邇京師地方内外官豪勢要之家私自開窰賣
煤鑿山賣石立厰燒灰者問罪枷號一箇月發邉衛充
軍干礙内外官員叅奏提問　嘉靖十二年令錦衣衛
選差百戸一員督令原差校尉于純徳山嚴加巡視有
偷砍樹木作踐等項應提問應叅奏者照例舉行其差
委官校與軍衛有司俱無統屬不許濫理詞訟囑托公
事及賣放犯人生事擾害故違者聴撫按官究實照例
施行二十七年令于天夀山前後龍脉相闗處所大書
禁地界石有違禁偷砍樹木者照例問擬斬絞等罪若
止是潛行拾柴㧞草比照家屬事例問發遼東地方充
軍廵山官軍妄拿平人擾告居民者事發一體治罪
　　凡遇陵祭
正統元年諭是日與百官俱淺淡服色　成化九年奏
准孝陵祭祀凡南京文武大小官員有不赴者令御史
糾察
　　凡分官陪祭
嘉靖中題准除掌印正官及宿衛守衛差占外俱要以
次長官許佐貳官如無佐貳官者方許首領官前去
　　國初追封諸王墳
夀春王妃劉氏霍丘王妃翟氏下蔡王安豐安妃趙氏
䝉城王妃田氏寳應王六安王來安王都梁王英山王
以上墳在鳯陽府西北二十五里地名白塔設祠祭署
陵戸　南昌王妃王氏盱眙王妃唐氏臨淮王妃劉氏
山陽王招信王以上墳附葬鳯陽皇陵有同嵗時祭祀
皆與享其分封諸王葬于本封之國者其子孫自主祭
祀此不具列
　　外戚王者墳
揚王墳在鳯陽府盱眙縣津里鎮洪武初設盱眙祠祭
署置陵戸二百一十戸　徐王墳在鳯陽府宿州新豐
里洪武初設宿州祠祭署置陵戸九十三戸　滁陽王
墳在直𨽻滁州洪武初立廟墳所(廟首/宥氏)置陵戸十九戸
以上皆嵗時祭祀
　
　
　
　禮部志稿卷二十八
欽定四庫全書
　禮部志稿卷二十九
　　　　　　　　　　　　明　俞汝楫　編
　祠祭司職掌
　羣祀
　　歴代帝王
洪武元年命以太牢祭三皇　二年遣官致祭以勾芒
祝融風后力牧配　六年始建帝王廟于京師以祀三
皇五帝三王及漢唐宋創業之君每歲春秋致祭後以
周文王終服事殷唐高祖本太宗力勿設主止各祀于
其陵廟而増隋文帝　七年春塑帝王衮冕坐像惟羲
農不衮冕是秋上親臨祭焉廟同堂異室中一室祀三
皇東一室五帝西一室三王又東一室漢髙祖光武隋
文帝又西一室唐太宗宋太祖元世祖凡五室十七帝
　二十一年始定歴代名臣終始全節者三十七人從
祀兩廡列為四壇宋趙普以負太祖不忠不得預元祀
穆呼哩罷安圖祀巴延罷阿珠而太公望以從祀罷其
故廟及武成王號是年帝王廟火改建于雞鳴山之陽
罷隋文帝而遷唐太宗與漢髙光同室凡十六帝又定
以每歲春附祭歴代帝王于郊壇秋祭于本廟每三年
傳制遣道士齎香帛令有司祭于各陵寢凡祭于陵寢
之歲則停廟祭
嘉靖九年釐正祀典罷郊壇帝王附祭　十年春為位
于文華殿祭之　十一年春仍祭于文華殿夏始建廟
于都城之西亦為五室位次如舊是秋上親臨祭嗣後
歲以春秋仲月太常寺先期奏請遣大臣一員行禮四
員分獻凡祭于陵寢之歲則停秋祭　二十四年罷元
世祖及其臣五人復遷唐太宗與宋太祖同室凡十五
帝從祀名臣三十二人
洪武二十六年定遣祭儀　一齋戒前一日太常官宿
于本寺次日具本奏致齋二日傳制遣官行禮　一傳
制儀見儀制司　一省牲牛五羊五豕六鹿一兔八凡
正祭前一日獻官承制畢詣本壇省牲　一陳設五室
十六位(今十/五位)每室犢一羊一豕一每位豋一鉶二籩豆
各十簠簋各二帛一白色禮神制帛共設酒尊三爵四
十八(今四/十五)篚一于中室東南西向祝文案一于西　東
廡第一壇風后皋陶龍伯益傳説召公奭召穆公虎張
良曹參羊一豕一鉶九籩豆各四簠簋各一帛九白色
禮神制帛酒盞二十七饌盤一篚一　第二壇周勃馮
異房𤣥齡李靖李晟潘美岳飛穆呼哩博勒呼巴延(今/黜)
(穆呼哩/等三人)羊一豕一鉶十(今/七)籩豆各四簠簋各一帛十(今/七)
酒盞三十(今二/十一)饌盤一篚一　西廡第一壇力牧䕫伯
夷伊尹周公旦太公望方叔蕭何陳平陳設與東廡第
一壇同　第二壇鄧禹諸葛亮杜如晦郭子儀曹彬韓
世忠張浚博爾濟齊拉衮(今黜博尔/濟等二人)陳設與東廡第二
壇同　一正祭典儀唱樂舞生就位執事官各司其事
贊引引獻官至盥洗所贊搢笏出笏引至拜位贊就位
典儀唱迎神恊律郎舉麾奏樂樂止贊四拜(陪祭/官同)典儀
唱奠帛行初獻禮奏樂執事官各捧帛爵進于神位前
贊引贊詣三皇神位前搢笏執事官以帛進于獻官奠
訖執事官以爵進于獻官贊獻爵(凡/三)出笏詣五帝神位
前儀同前爵五詣三皇神位前爵三詣漢髙祖光武唐
太宗皇帝神位前爵三(今遷唐太宗于西室爵用二改/稱詣漢髙祖光武皇帝神位前)
詣宋太祖元世祖神位前爵二(令黜元世祖而遷唐大/宗爵仍二改稱詣唐太)
(宗宋太祖皇/帝神位前)出笏詣讀祝所跪讀祝讀祝官取祝跪于
獻官左讀畢進于神位前贊俯㐲興平身復位樂止典
儀唱行亞獻禮奏樂執事官各以爵獻于神位前樂止
典儀唱行終獻禮(儀同/亞獻)典儀唱飲福受胙贊詣飲福位
跪搢笏執事官以爵進飲福酒執事官以胙進受胙出
笏俯伏興平身復位贊兩拜典儀唱徹饌奏樂執事官
各于神位前徹饌樂止典儀唱送神奏樂贊四拜平身
樂止典儀唱讀祝官捧祝掌祭官捧帛饌各詣燎位樂
止贊禮畢　一祝文維洪武某年歲次某月某朔某日
皇帝謹遣具官某致祭于太昊伏羲氏炎帝神農氏黄
帝軒轅氏帝金天氏帝髙陽氏帝髙辛氏帝陶唐氏帝
有虞氏夏禹王商湯王周武王漢髙祖皇帝漢光武皇
帝唐太宗皇帝宋太祖皇帝元世祖皇帝曰昔者奉天
明命相繼為君代天理物撫育黔黎彛倫攸敘井井繩
繩至今承之生民多福思不忘而報特祀以春秋惟帝
兮英靈來歆來格尚饗　一樂章　迎神仰瞻兮聖容
想鸞輿兮景從降雲衢兮後先來俯鑒兮微衷荷聖臨
兮蒼生有崇睠諸帝兮是臨予頓首兮幸䝉　奠帛秉
微誠兮動聖躬來列坐兮殿庭予今願兮效勤捧禮帛
兮列酒尊鑒予情兮欣幸方旋駕兮雲程　初獻酒行
兮爵盈喜氣兮雍雍重荷䝉兮再瞻再崇羣臣忻兮躍
從願覩穆穆兮聖容　亞獻酒斟兮禮明諸帝熈和兮
悦情百職奔走兮滿庭陳籩豆兮數重亞獻兮願成
終獻獻酒兮至終早整雲鸞兮將還宫予心眷戀兮神
聖欲攀留兮無踪躡雲衢兮緩行得遙瞻兮達九重
徹饌納餚饈兮領陳烝民樂兮幸生將何以兮崇報維
歲時兮載瞻載寧　送神旛幢繚繞兮導來蹤鸞輿冉
冉兮歸天宫五雲擁兮祥風從民歌聖祐兮樂年豐
望燎神機不測兮造化工珍饈禮帛兮薦火中望瘞庭
兮稽首願神鑒兮寸衷
嘉靖十一年定親祭儀先期太常寺預設牲醴香帛樂
舞等如儀錦衣衛設隨朝駕設上拜位于殿中設御幄
于景徳門外之左是日早免朝上服常服御奉天門太
常寺卿跪奏請皇上詣帝王廟祭歴代帝王上乘輿由長
安右門出至廟門由中門入至幄次降輿具祭服出導
引官導上由中門中導至拜位典儀唱樂舞生就位執
事官各司其事内贊奏就位上就拜位典儀唱迎神樂
作樂止内贊奏搢圭奏上香上三上香訖奏出圭復位
内贊奏兩拜興平身(傳贊陪/祀官同)典儀唱奠帛行初獻禮樂
作内贊奏詣神位前執事官各捧帛爵跪進于各神位
前樂暫止内贊贊讀祝奏跪(傳贊陪/祀官同)讀祝官取祝讀訖
樂作内贊奏俯伏興平身(傳贊陪/祀官同)樂止典儀唱行亞獻
禮樂作(儀同初獻/惟不讀祝)樂止典儀唱行終獻禮(儀同/亞獻)樂止太
常寺卿進立于壇東西向唱答福胙内贊奏詣飲福位
奏搢圭奏跪光禄寺卿以福酒跪進于上右内贊奏飲
福酒上飲訖光禄寺卿以福胙跪進于上右内贊奏受
胙上受訖奏出圭俯伏興平身奏復位内贊奏兩拜興
平身(傳贊陪/祭官同)典儀唱徹饌樂作執事官于各神位前徹
饌訖樂止典儀唱送神樂作内贊奏兩拜興平身(傳贊/陪祭)
(官/同)樂止典儀唱讀祝官捧祝進帛官捧帛掌祭官捧饌
各詣燎位樂作内贊奏禮畢樂止導引官導上入御幄
易祭服陞輦還宫　樂章(仍舊/)
嘉靖中更定遣官祝文(儀仍舊祝文某年月日遣官/各帝稱號俱同但去元世祖)曰
仰惟諸帝昔皆奉天撫世創治安民皇祖景慕不忘春
秋致祭著在令甲兹朕特建殿宇恭修恒祀時仲(春/秋)謹
遣輔臣以牲帛庶品用享列聖予惟沖昧敬體皇祖追
報之䖍惟諸帝鑒臨來格于斯庶副予誠之至尚饗
分獻官儀注　典儀唱分獻官陪祭官各就位候行初
獻奠帛禮畢唱分獻官行禮贊引引詣東西廡神位前
贊跪贊搢笏上香獻帛爵出笏殿内贊跪分獻官跪各
神位前俟讀祝畢俯伏興平身復位亞終獻禮(儀同/初獻)餘
隨遣官行
　　先聖先師
嘉靖九年初祀伏羲神農黄帝堯舜禹湯文武周公孔
子凡十一位于文華殿東間位各有主主各有龕㐲羲至
武王南向周公西向孔子東向歲以仲春秋開講前一
日上親致祭每月朔朢具酒果上服黄袍行禮間遣輔
臣及大臣代拜十六年移祀于永明後殿行禮如初其
後常遣官代行隆慶初罷仍于文華殿東室行禮　一
前期一日太常寺博士捧祝版于文華殿上塡御名訖
捧出　一正祭日早太常寺進籩豆祝帛陳設畢候上
至行禮　一陳設皇師㐲羲氏聖位皇師神農氏聖位皇
師軒轅氏聖位帝師陶唐氏聖位帝師有虞氏聖位王
師夏禹王聖位王師商湯王聖位王師周文王聖位王
師周武王聖位每位鉶一籩豆各二禮神制帛一白色
先聖周公之位先師孔子之位每位鉶一籩豆二帛一
　一正祭是日上具皮弁服由文華殿出内贊對引官
導上至拜位奏就位上就御拜位内贊導上至伏羲氏
前奏搢圭奏上香訖詣各神位前俱奏上香訖奏出圭
奏復位上復位奏再拜訖讀祝官啓祝跪内贊奏跪上
跪贊讀祝訖奏俯伏興平身讀祝官安祝退奏再拜訖
贊焚祝帛上退拜位之東立捧祝帛官出門奏禮畢内
贊對引導上出還宫　一祝文維某年歲次某月某日
皇帝某謹告于先聖諸師暨周公孔子曰予維後學之
資必賴先聖遺集以為進修兹于明日(春/秋)開講學伏惟
黙運神機覺我後學俾誠正之功不替庶治平之至可
臻而聖道永有霑民之惠矣特用奠告惟聖師鑒焉謹
告
　　先師孔子(釋菜啓/聖祠附)
國初詔正諸神封號惟孔子封爵特仍其舊每歲二丁
傳制遣官祭于國學每月朔朢遣内臣降香朔日則祭
酒行釋菜禮洪武四年令進士釋褐詣國學行釋菜禮
十五年始詔天下儒學通祀孔子頒釋奠儀二十六年
頒大成樂器于天下府學令州縣如式製造二十九年
黜揚雄從祀進漢董仲舒後遇登極皆遣官祭告闕里
又駕幸太學行釋菜禮　永樂八年正文朝聖賢繪塑
衣冠令合古制十九年北京國子監既定其南監春秋
命祭酒行禮稱皇帝謹遣　正統元年刋定從祀名爵
位次頒行天下二年以宋胡安國蔡沈真徳秀從祀三
年禁祀孔子釋老宫八年追封元吳澄為臨川郡公從
祀　成化二年封董仲舒為廣川伯胡安國建寧伯蔡
沈崇安伯真徳秀浦城伯　𢎞治九年封宋楊時為將
樂伯從祀　嘉靖九年釐正祀典始為木主題曰至聖
先師孔子神位改大成殿為先師廟殿門為廟門四配
稱復聖顔子宗聖曽子述聖子思亞聖孟子之位十哲
以下及門弟子皆稱先賢某子之位左丘明以下稱先
儒某子之位申黨即申棖祀止存棖公伯寮秦冉顔何
荀況戴聖劉向賈逵馬融何休王肅王弼杜預吳澄十
三人俱罷祀林放蘧伯玉鄭衆盧植鄭𤣥服䖍范寗七
人各祀于其鄉后蒼王通歐陽修胡瑗陸九淵増入從
祀凡籩豆樂舞之數皆更定焉其内臣降香亦罷　隆
慶五年以本朝薛瑄從祀　萬厯十二年以本朝王守
仁陳獻章胡居仁從祀
洪武二十六年釋奠儀　一齋戒與祀帝王同　一傳
制儀見儀制司　一省牲牛一(今/二)山羊五(今北/羊)豕九(今/十)
(四/)鹿一􁃿五(今/一)　一陳設　正壇犢一羊一豕一豋一
鉶二籩豆各十簠簋各二帛一白色禮神制帛共設酒
尊三爵三篚一于壇東南西向祝文案一于壇西　四
配位每位羊一豕一豋一(今/去)鉶二籩豆各十(今/八)簠簋各
一(今/二)爵三帛一篚一　十哲位　東五壇豕一分五帛
一篚一爵三每位鉶一籩豆各四簠簋各一酒盞一
西五壇陳設同　東廡五十三位共十三壇(今四十七/位分十六)
(壇/)共豕一(今/三)帛一篚一爵一每壇籩豆各四簠簋各一
酒盞四　西廡五十二位共十三壇(今四十八位/分十六壇)陳設
同　一正祭典儀唱樂舞生就位執事官各司其事分
獻官陪祭官各就位贊引引獻官至盥洗所贊詣盥洗
位搢笏出笏引至拜位贊就位典儀唱迎神奏樂樂止
贊四拜(通贊陪/祀官同)典儀唱行初獻禮奏樂執事官捧帛爵
詣各神位前贊引導遣官贊詣大成至聖文宣王(今稱/至聖)
(先師/孔子)神位前贊搢笏贊獻帛執事以帛進奠訖執事以
爵進贊引贊獻爵出笏贊詣讀祝位樂暫止跪(傳贊衆/官皆跪)
贊讀祝讀祝官取祝跪于獻官左讀訖贊俯伏興平身
贊詣兖國復聖公(今稱復/聖顔子)神位前搢笏獻爵出笏詣郕
國宗聖公(今稱宗/聖曽子)神位前沂國述聖公(今稱述聖/子思子)神位
前鄒國亞聖公(今稱亞/聖孟子)神位前儀並同前贊復位樂止
典儀唱行亞獻禮奏樂執事以爵獻于神位前樂止典
儀唱行終獻禮奏樂(儀同/亞獻)樂止典儀唱飲福受胙贊詣
飲福位跪搢笏執事以爵進贊飲福酒執事以胙進贊
受胙出笏俯㐲興平身復位贊兩拜(傳贊陪/祀官同)典儀唱徹
饌奏樂執事各詣神位前徹饌樂止典樂唱送神奏樂
贊引贊四拜(傳贊陪/祀官同)典儀唱讀祝官捧祝掌祭官捧帛
饌各詣瘞位典儀唱望瘞奏樂贊引贊詣望燎位樂止
贊禮畢　一祝文維洪武某年歲次某月某朔某日皇
帝遣具官某致祭于大成至聖文宣王(先師及四配改/定今稱并如前)
(註/)惟王(今曰/惟師)德配天地道冠古今刪述六經垂憲萬世
謹以牲帛醴粢盛庶品祗奉舊章式陳明薦以兖國復
聖公郕國宗聖公沂國述聖公鄒國亞聖公配尚饗
一分獻官儀注(分獻以翰林院修撰等官二/員國子監博士等官二員)典儀唱分
獻官陪祭官各就位二拜復位候讀祝訖唱分獻官行
禮贊引贊詣盥洗所贊搢笏贊出笏贊陞壇贊詣神位
前贊搢笏執事以帛進于分獻官奠訖執事以爵進于
分獻官獻訖贊出笏贊復位亞終獻同至典儀唱望瘞
各詣瘞位　一樂章　迎神大哉宣聖(今稱/孔聖)道德尊崇
維持王化斯民是宗典祀有常精純益隆神其來格於
昭聖容　奠帛自生民來誰底其盛維王(今曰/維師)神明度
越前聖粢帛具成禮容斯稱黍稷非馨惟神之聰　初
獻大哉聖王(今曰/聖師)實天生徳作樂以崇時祀無斁清酤
惟馨嘉牲孔碩薦修神明庶幾昭格　亞獻終獻百王
宗師生民物軌瞻之洋洋神其寧止酌彼金罍惟清且
㫖登獻成王於嘻成禮　徹饌犧象在前豆籩在列以
享以薦既芬且潔禮成樂備人和神悦祭則受福率遵
無越　送神有嚴學宫四方來宗恪恭祀事威儀雍雍
歆格惟馨神馭還復明禋斯畢咸膺百福
今定配哲從祀牌位　四配復聖顔子(舊封兖國/復聖公)宗聖
曽子(舊封郕國/宗聖公)述聖子思子(舊封沂國/述聖公)亞聖孟子(舊封/鄒國)
(亞聖/公)　十哲先賢閔子(名損舊/封費公)先賢冉子(名雍舊/封薛公)先賢
端木子(名賜舊/封黎公)先賢仲子(名由舊/封衞公)先賢卜子(名商舊/封魏公)先
賢冉子(名耕舊/封鄆公)先賢宰子(名予舊/封齊公)先賢冉子(名求舊/封徐公)先
賢言子(名偃舊/封吳公)先賢顓孫子(名師舊/封陳公)　東廡先賢澹臺
滅明(舊封金/鄉侯)先賢原憲(舊封任/城侯)先賢南宫适(舊封汝/陽侯)先
賢商瞿(舊封須/昌侯)先賢漆雕開(舊封平/興侯)先賢司馬耕(舊封/睢陽)
(候/)先賢有若(舊封平/隂侯)先賢巫馬施(舊封東/阿侯)先賢顔辛(舊/封)
(陽穀/侯)先賢曹卹(舊封上/蔡侯)先賢公孫龍(舊封枝/江侯)先賢秦商
(舊封馮/翊侯)先賢顔高(舊封靁/澤侯)先賢壤駟赤(舊封上/郢侯)先賢石
作蜀(舊封成/紀侯)先賢公夏首(舊封鉅/平侯)先賢后處(舊封膠/東侯)先
賢奚容蒧(舊封濟/陽侯)先賢顔祖(舊封富/陽侯)先賢句井疆(舊封/滏陽)
(侯/)先賢秦祖(舊封禋/城侯)先賢縣成(舊封武/城侯)先賢公祖句兹
(舊封即/墨侯)先賢燕伋(舊封汧/源侯)先賢樂欬(舊封建/城侯)先賢狄黒
(舊封林/慮侯)先賢孔忠(舊封鄆/城侯)先賢公西蒧(舊封徐/城侯)先賢顔
子僕(舊封宛/句侯)先賢施之常(舊封臨/濮侯)先賢秦非(舊封華/亭侯)先
賢申棖(舊封文/登侯)先賢顔澮(舊封濟/隂侯)先儒糓梁赤(舊封睢/陽侯)
先儒高堂生(舊封萊/蕪伯)先儒毛萇(舊封樂/壽伯)先儒后蒼　先
儒杜子春(舊封緱/氏伯)先儒韓愈(舊封昌/黎伯)先儒程顥(舊封豫/國公)
先儒邵雍(舊封新/安伯)先儒司馬光(舊封温/國公)先儒胡安國(舊/封)
(建寧/伯)先儒楊時(舊封將/樂伯)先儒張栻(舊封華/陽伯)先儒陸九淵
　先儒許衡(舊封魏/國公)　舊有堂邑侯顔何蘭陵伯荀況
彭城伯劉向司空王肅司徒杜預今黜　中牟伯鄭衆
良鄉伯盧植滎陽伯服䖍今改祀于鄉　萊蕪侯曽㸃
泗水侯孔鯉改入啓聖祠從祀　西廡先賢宓不齊(舊/封)
(單父/侯)先賢公冶長(舊封/密侯)　先賢公晳哀(舊封北/海侯)先賢高
柴(舊封共/城侯)先賢樊須(舊封益/都侯)先賢公西赤(舊封鉅/野侯)先賢
梁鱣(舊封千/乘侯)先賢冉孺(舊封臨/沂侯)先賢伯䖍(舊封沭/陽侯)先賢
冉季(舊封諸/城侯)先賢漆雕徒父(舊封高/宛侯)先賢漆雕哆(舊封/濮陽)
(侯/)先賢商澤(舊封鄒/平侯)先賢任不齊(舊封當/陽侯)先賢公良孺
(舊封牟/平侯)先賢公肩定(舊封梁/父侯)先賢鄔單(舊封聊/城侯)先賢罕
父黒(舊封祈/鄉侯)先賢榮旂(舊封厭/次侯)先賢左人郢(舊封南/華侯)先
賢鄭國(舊封朐/山侯)先賢原亢(舊封樂/平侯)先賢亷潔(舊封胙/城侯)先
賢叔仲會(舊封博/平侯)先賢公西輿如(舊封臨/朐侯)先賢邽巽(舊/封)
(高唐/侯)先賢陳亢(舊封南/頓侯)先賢琴張(舊封陽/平侯)先賢步叔乘
(舊封博/昌侯)先儒左丘明(舊封中/都伯)先儒公羊高(舊封臨/淄侯)先儒
伏勝(舊封乘/氏伯)先儒孔安國(舊封曲/阜伯)先儒董仲舒(舊封廣/川伯)
先儒王通　先儒周敦頥(舊封道/國公)先儒歐陽修　先儒
張載(舊封/郿伯)先儒程頥(舊封洛/國公)先儒胡瑗　先儒朱熹(舊/封)
(徽國/公)先儒吕祖謙(舊封開/封伯)先儒蔡沈(舊封崇/安伯)先儒真徳
秀(舊封浦/城伯)先儒薛瑄　先儒王守仁　先儒陳獻章
先儒胡居仁　舊有壽張侯公伯寮新息侯秦冉考城
伯戴聖岐陽伯賈逵扶風伯馬融任城伯何休偃師伯
王弼今黜　内黄侯蘧伯玉長山侯林放高密侯鄭𤣥
新野伯范寗臨川郡公吳澄(今改祀/于鄉)　曲阜侯顔無繇
改入啓聖祠從祀淄川侯申黨即申棖今革存棖
　　凡祭期
洪武元年定以春秋上丁日降香遣官祭孔子于國學
　七年仲春上丁日食改用次丁　成化二十二年二
月朔當釋菜値上丁令以次日釋菜
　　凡祭器禮物樂舞
洪武四年更定各置髙案籩豆簠簋豋鉶悉用甆器牲
用熟樂舞生擇監生及文武大臣子弟在學者預教習
之(今用太常/樂舞生)　正統三年令祭丁品物非其土産者鹿
以羊代榛栗以所産果品代　景泰六年奏准以兩廡
祭品儉薄増豕四隻棗栗各五十斤黍稷各一斗形鹽
五十斤南京國子監一體増設　成化十二年増樂舞
為八佾籩豆各十二　嘉靖九年令南京國子監祭用十籩十
豆天下府州縣八籩八豆樂舞俱止六佾　凡六品以
下官不陪祭者先期一日赴廟瞻拜
　　月朔釋菜儀
其日清晨執事者各司其事分獻官各官分列于大成
門内監生排班俟獻官至通贊唱排班獻官以下各就
位通贊唱班齊鞠躬拜興拜興平身引贊詣獻官前唱
詣盥洗所獻官盥手帨手訖引贊唱詣酒尊所司尊者
舉羃酌酒訖引贊唱詣至聖先師孔子神位前跪獻爵
俯伏興平身執事者(行事/並同)引贊唱詣復聖顔子神位前
宗聖曽子神位前述聖子思子神位前亞聖孟子神位
前(儀並/同)十哲兩廡分獻官一同行禮畢引贊同唱復位
引贊導獻官分獻官至原拜位立通贊唱鞠躬拜興拜
興平身禮畢
　　啓聖祠祭儀
嘉靖九年令兩京國子監并天下學校各建啓聖公祠
中祀叔梁紇題稱啓聖公孔子之位以顔無繇曽㸃孔
鯉孟孫氏配俱稱先賢某氏之位程珦朱松蔡元定從
祀俱稱先儒某氏之位每歲仲春秋上丁日遣國子監
祭酒行禮南監司業行禮　一陳設正位羊一豕一籩
豆各八簠簋各二鉶二爵三帛一篚一　東配豕一爵
三帛一篚一每位簠簋各一籩豆各四　西配(同/)　東
西從祀同　一正祭是日三更引贊導遣官至盥洗所
搢笏出笏典儀唱執事官各司其事遣官就位迎神四
拜(兩廡分/獻官同)典儀唱奠帛行初獻禮遣官由廟左門入贊
詣啓聖公孔氏神位前搢笏獻爵出笏詣讀祝位跪讀
訖俯伏興平身(兩廡分/獻官同)贊詣先賢顔氏神位前獻帛獻
爵詣先賢曽氏先賢孔氏先賢孟孫氏各神位前(儀並/同前)
(兩廡分/獻官同)獻帛爵訖復位典儀唱行亞獻行終獻禮(儀同/初獻)
典儀唱徹饌訖唱送神四拜(兩廡分/獻官同)典儀唱讀祝官捧
祝掌祭官捧帛饌各詣瘞位唱望瘞捧祝帛饌官至瘞
所贊引贊詣望瘞位贊禮畢　一祝文維某年某月某
日皇帝謹遣具官某致祭于啓聖公孔氏曰惟公誕生
至聖為萬世王者之師功徳顯著兹因仲(春/秋)特用遣祭
以先賢顔氏曽氏孔氏孟孫氏配尚享
　　先農
洪武二年始建先農壇于山川壇西南列為大祀每歲
親祭遂耕耤田以后稷氏配已又奉仁祖配後改中祀止
遣應天府官致祭不設配位祭畢猶親耕耤田永樂定
都建壇如南京遣順天府官致祭自後遇登極初行耕
耤田禮則親祭每歲以仲春上戊日遣官致祭嘉靖十
六年諭凡親耕則戸部尚書先祭先農上至止行三推
禮萬厯四年改鑄神祇壇祠祭署印仍掌行耕耤事務
洪武二十六年定　一齋戒三日　一省牲牛一羊一
豕一鹿一兔一　一陳設先農之神南向犢一羊一豕
一豋一鉶二籩豆各十簠簋各二帛一青色禮神制帛
設酒尊三爵三篚一于壇南西向祝文案一于壇西
一正祭典儀唱樂舞生就位執事官各司其事贊引引
獻官至盥洗所搢笏出笏贊就位典儀唱瘞毛血迎神
奏樂樂止贊四拜(陪祭/官同)典儀唱奠帛行初獻禮樂作贊詣
神位前獻帛獻爵訖詣讀祝位跪讀畢贊俯伏興平身
復位樂止行亞獻禮樂作樂止行終獻禮(儀/同)典儀唱飲
福受胙訖俯伏興平身復位贊兩拜徹饌奏樂執事于
神位前徹饌樂止唱送神奏樂贊四拜樂止典儀唱捧
祝帛饌各詣瘞位禮畢　一祝文維洪武某年歲次某
甲子月某日皇帝謹遣具官某致祭于先農之神惟神
初興農事乃種嘉穀為民立命萬世永賴今將東作親
耕耤田謹以牲醴庶品用修常祀尚享　一樂章　迎
神東風啓蟄地脉奮然蒼龍掛角煜煜天田民命惟食
創物有光圜鐘既奏有降斯筵　奠帛帝出乎震天發
農祥神降于筵藹藹洋洋禮神有帛其色惟蒼豈伊具
物誠敬之將　初獻九穀未分庶草攸同表為嘉種實
在先農黍稌斯豐酒醴是共獻奠之初以蘄感通　亞
獻倬彼甫田其隰其原耒耜云載驂御之間報本思享亞獻
惟䖍神共歆之自古有年　終獻帝耤之典享祀是資
潔豐嘉栗咸仰于斯時維親耕享我農師禮成于三以
訖陳詞　徹饌於赫先農歆此潔修于篚于爵于饌于
羞禮成告徹神惠敢留餕及終畝豐年是求　送神神
無不在於昭于天曰迎曰送于享之筵冠裳在列金石
在懸往無不之其佩翩翩　望瘞祝帛牲醴先農既歆
不留不褻瘞之厚深有幽其瘞有赫其臨曰禮之常匪
今斯今
嘉靖九年更定一祭品每親祭加和羮胙牛各一隻豚
胉豕一口餘如舊例　一祭儀前三日太常寺奏致齋
如常祀儀上先期致告于廟至日上詣壇所具服殿具
皮弁服典儀唱樂舞生就位執事官各司其事内贊導
引官導上至拜位内贊奏就位典儀唱瘞毛血迎神樂
作樂止内贊奏四拜(傳贊百/官同)典儀唱奠帛行初獻禮樂
作執事官捧帛爵跪奠于神位前訖内贊奏跪(傳贊百/官同)
樂暫止内贊唱讀祝讀祝官跪于神位前右讀訖樂作
贊俯伏興平身(傳贊百/官同)樂止典儀唱行亞獻禮樂作執
事官捧爵跪奠于神位前訖樂止典儀唱行終獻禮樂
作執事官捧爵跪奠于神位前訖樂止太常寺官進立
壇東西向唱答福胙内贊奏跪奏搢圭光禄寺官以福
酒跪進于上右内贊奏飲福酒上飲訖光禄寺官以胙
跪進于上右内贊奏受胙上受訖奏出圭俯伏興平身
奏二拜(傳贊百/官同)典儀唱徹饌樂作執事官詣神位前徹
饌訖樂止典儀唱送神樂作内贊奏四拜(傳贊百/官同)樂止典
儀唱讀祝官捧祝掌祭官捧帛饌各詣瘞位樂作禮畢
樂止上還具服殿更翼善冠黄袍行耕耤田禮　一祝
文維嘉靖某年某月某日嗣天子某致祭于先農之神
曰惟神肇興農事始種嘉穀立斯民命萬世永賴兹當
東作之期親耕耤田惟賴神慈黙思化理俾年穀豐茂
率土皆同謹以牲帛醴齊之儀用申祭告之誠尚享　一
樂章(仍舊/)
　　先蠶(後罷/)
嘉靖九年初建先蠶壇于北郊歲春擇日皇后躬祀先
蠶行親蠶禮十年改築壇于内廷致祭行親蠶禮　一
齋戒前期三日尚儀奏致齋三日内執事并司贊六尚
等女官及應入壇者各齋二日　一省牲羊二豕一鹿
一兔一　一陳設先蠶氏之神羊二豕一豋一籩豆各
六簠簋各二帛一篚一酒尊三爵三酒盞三十祝案一
　一正祭先一日蠶官令陳樂女生位于壇南設皇后拜
位于壇下北向次公主次内命婦次外命婦拜位俱異
位重行北向設内贊位于壇南設司贊位于皇后拜位
之東西設司賔位于外命婦班之北東西相向皇后至
壇所入具服殿少憩司賔先引外命婦列于先蠶壇下
東西相向以北為上尚儀詣皇后前奏請皇后易服出
殿門將至壇内贊唱樂女生就位執事官各司其事導
引女官導皇后至拜位司贊奏就位次公主次内命婦
又次外命婦各就拜位内贊唱瘞毛血迎神樂作樂止
司贊奏四拜(公主以/下同)内贊唱奠帛行初獻禮樂作執事
官捧帛爵跪于神位前各奠訖樂暫止内贊唱讀祝司
贊奏跪皇后跪(公主以/下同)讀祝女官跪于神位前右讀訖
樂作司贊奏興皇后興(公主以/下同)樂止内贊唱行亞獻禮
樂作執事官捧爵跪奠于神位前訖樂止内贊唱行終
獻禮(儀同/亞獻)執事女官進立于壇東西向唱賜福胙司贊
奏跪皇后跪執事女官以福酒跪進于皇后右奏飲福
酒皇后飲訖執事女官以胙跪進于皇后右奏受胙皇
后受訖司贊奏興皇后興司贊奏二拜(公主以/下同)内贊唱
徹饌樂作執事女官詣神位前徹饌訖樂止内贊唱送
神樂作司贊奏四拜(公主以/下同)樂止内贊唱讀祝官捧祝
執事官捧帛饌各詣瘞位樂作樂止司贊唱禮畢皇后
還具服殿更常衣行親蠶禮　一祝文維某年某月某
日皇后致祭于先蠶氏之神曰惟神肇興蠶織衣我烝
民萬民永賴時維季春躬行採桑禮仰冀黙垂庇佑相
兹蠶事率土大同惟神之休敬以牲帛醴齊之儀用申
祭告尚享如遇令官則去躬行採桑禮一句更云用修
常典又改用申為謹用　一樂章　迎神貞和之曲於
穆惟神肇啓蠶桑衣我萬民保我家邦兹舉曠儀春日
載陽恭迎霞馭靈氣洋洋　奠帛壽和之曲(初獻/同)神其
臨只有苾有芬乃獻玉齍乃奠文纁仰祈昭鑒淑氣氤
氲顧兹蠶婦祁祁如雲　亞獻順和之曲載舉清觴蠶
祀孔明以格以饗鼓瑟吹笙隂教用彰坤儀允貞神之
聽之鑒此禋誠　終獻寧和之曲神之格思桑土是宜
三繅七就惟此繭絲獻禮有終神不我遺錫我純服藻
繪皇儀　徹饌安和之曲俎豆具徹式禮莫愆既匡既
勅我祀孔䖍我思古人葛覃惟賢明靈歆只永顧桑阡
　送神恒和之曲(望瘞/同)神之升矣日霽霞蒸相此女紅
抒軸其興兹返𤣥宫鸞鳯翔騰瞻望弗及永錫嘉徴
凡太常寺執事人役先一日入壇具祝版祭品香帛本
日晩送交蠶宫令轉送執事女官其厨役等項不許以
鋪排名色擅入壇内祭畢蠶宫令祭品交還太常寺
凡樂女生奏樂止用歌不用舞　凡陪祀文官四品以
上武官三品以上命婦各造給陪祀牌一面牌式較陪
祀官減三之一
　　先醫
嘉靖十五年建聖濟殿于文華殿後以祀先醫歲用羊
一豕一鉶二簠簋各二籩豆各八帛一遣太醫院正官
行禮　二十一年又建景惠殿于太醫院上祀三皇配
以勾芒祝融風后力牧而附歴代醫師於兩廡凡二十
八人歲遣禮部堂上官一員行禮太醫院堂上官二員
分獻二殿之祭並以春冬仲月上甲日　一陳設殿中
正壇犢一羊一豕一豋一鉶二籩豆各十簠簋各二爵
三酒尊一帛一篚一祝案一　東配位一壇羊一豕一
鉶一籩豆各十簠簋各一爵六帛一篚一　西配位一
壇陳設同東廡醫師十四位僦大季天師岐伯伯高鬼
㬰區俞跗少俞少師桐君太乙雷公馬師皇伊尹神應
王扁鵲倉公淳于意張機陳設分為三壇每壇豕一籩
豆各六簠簋各一酒盞五爵三帛一篚一　西廡醫師
十四位華陀王叔和皇甫謐抱朴子葛洪巢元方真人
孫思邈藥王韋慈藏啓𤣥子王冰錢乙朱肱李杲劉元
素張元素朱彦修陳設同　一正祭贊引對引導遣官
至咸濟門贊詣盥洗所贊搢笏洗訖贊出笏典儀唱執
事官各司其事贊引贊就位典儀唱迎神贊四拜贊引
贊陞壇導遣官至中香案前贊跪贊搢笏贊上香贊引
引至東香案前贊跪上香訖引至西香案前贊跪上香
訖贊出笏贊復位太醫院堂上官于兩配位香案前上
香訖典儀唱奠帛行初獻禮贊引贊陞壇引至神位前
贊搢笏贊獻帛贊三獻爵獻訖贊出笏贊詣讀祝位贊
跪贊讀祝讀訖贊俯伏興平身贊復位兩配位執事自
獻(兩廡儀/同正殿)典儀唱亞獻禮終獻禮(儀亦同初獻惟/不獻帛不讀祝)典儀
唱徹饌執事徹訖典儀唱送神贊引贊四拜典儀唱讀
祝官捧祝掌祭官捧帛饌各詣燎位贊引贊禮畢　一
祝文維某年某月某日皇帝遣官某致祭于太昊伏羲
氏炎帝神農氏黄帝軒轅氏曰仰惟聖神繼天立極開
物成務壽世福民尤重于醫所以贊帝生徳立法配品
惠我天民功其博矣時維仲(春/冬)特修常祀尚冀黙施㝠
化大著神功深資妙劑保和朕躬期于一世之生民咸
蠲疾疚躋于仁壽之域以永上帝之恩不亦丕顯歟以
勾芒氏之神祝融氏之神風后力牧氏之神配尚享
　
　
　
　
　
　
　
　禮部志稿卷二十九
欽定四庫全書
　禮部志稿卷三十
　　　　　　　　　　　　明　俞汝楫　編
　祠祭司職掌
　　旗纛
　洪武元年詔定親征遣將諸禮儀以為古者天子親
　征則類于上帝造于祖宜于社禡于所征之地祭所
　過山川若遣將出師亦告于廟社禡祭旗纛而後行
　于是諸儒議上具載大明集禮中今牙旗六纛藏之
　内府其廟在山川壇每歲仲秋祭山川日遣官祭于
　旗纛廟霜降日又祭于教塲至歲暮享太廟日又祭
　于承天門外俱旗手衞指揮行禮永樂後别有神旗
　之祭專祭火雷之神每月朔朢神機營提督官請祭
　于教塲今係總督京營戎政官奏請祭畢復命
　　禡祭
一齋戒皇帝清齋一日大將陪祭官以下皆如之　一省
牲前期二日設皇帝大次于廟庭之東省牲位于南門
外前一日導駕官同太常寺卿導駕詣大次皇帝服通
天冠絳紗𫀆至省牲位廪犧令率其屬牽牲自東西行
過御前省訖牽詣神厨太常卿奏請詣神厨視鼎鑊滌
溉訖遂烹牲駕還大次　一陳設前一日執事設神案
于廟殿中之北軍牙東立纛位西設籩十有二于神位
東三行西上豆十有二于神位西三行東上簠簋二于
籩豆間簠東簋西鉶三豋三于籩豆前俎三于豋鉶前
香案于俎前爵坫于香案前沙池于爵坫前設酒尊所
于廟庭東幣篚位于酒尊北爵洗位于尊南御洗位于
爵洗南瘞坎于神位西北設席于坎位前上置酒并椀
五雄雞五以伺酧神設御位于廟庭之南正中北向大
將及陪祭官從後異等重行文東武西皆北向　一正
祭是日清晨建牙旗六纛于神位後旗東纛西皇帝服
武弁服導駕官同太常寺卿導皇帝自左南門入就位
贊禮唱迎神大樂作太常卿奏請詣盥洗位皇帝至盥
洗位搢圭盥帨訖出圭請詣爵洗位搢圭執爵官以爵
進受爵滌爵拭爵訖以授執爵官再進爵亦如之出圭
請詣酒尊所搢圭執爵官以爵進受爵司尊者舉羃酌
醴齊訖以授執爵官再進爵亦如之出圭請詣軍牙神
位前爵幣前行皇帝升廟壇樂作至神位前奏跪搢圭
三上香奠幣三祭酒奠爵出圭樂止讀祝官跪讀祝于
神右訖太常卿奏俯伏興樂作奏拜興拜興平身樂止
請詣六纛神位前禮同復位亞獻終獻不奠帛讀祝餘
皆如之訖贊禮唱飲福受胙太常卿奏詣飲福位奏鞠
躬樂作奏拜興拜興平身樂止復位贊禮唱徹豆樂作
掌祭官各徹豆樂止太常卿奏皇帝飲福受胙免拜贊
禮唱陪祭官皆再拜傳贊訖贊禮唱送神太常卿奏鞠
躬樂作奏拜興拜興平身樂止(傳贊/同)贊禮唱望燎讀祝
官取祝捧幣官取幣掌祭官取饌詣燎所太常卿奏詣
望燎位燎舉執事殺雞刺血于酒椀中酬神燎半太常
卿奏禮畢仍同導駕官引還大次(内設爵洗位滌爵拭/爵上香祭酒神前再)
(拜賜胙免拜/等儀後並省)
　　祭所過山川儀
右與禡祭同但岳鎮海瀆則用太牢其次用少牢又次
用特牲行速止用酒脯仍設籩豆各一籩實鹿脯豆實
鹿臡贊以禮官不用太常奠帛行酌獻禮無亞獻終獻
祭畢望瘞不用雞酒
　　仲秋祭儀(洪武二十六年/定  霜降同)
一齋戒二日　一省牲牛一羊一豕一　一陳設神七
位(南/向)旗頭大將六纛大將五方旗神主宰戰船正神金
鼓角銃砲之神弓弩飛鎗飛石之神陣前陣後神祇五昌等
衆犢一羊一豕一豋一鉶二籩豆各十簠簋各二帛七
黒二白五禮神制帛共設酒尊三爵三酒盞三十篚一
于壇東南西向祝文案一于壇西　一正祭贊引引獻
官至盥洗所盥洗教坊司奏樂典儀唱執事官各司其
事贊引贊就位典儀唱迎神樂作樂止贊引贊四拜(陪/祭)
(官/同)典儀唱奠帛行初獻禮奏細樂執事捧帛爵進贊引
引獻官詣神位前奠獻訖贊詣讀祝位贊跪樂止讀祝
訖奏樂贊俯伏興平身贊復位樂止典儀唱行亞獻禮
奏樂執事官捧爵贊引引獻官詣神位前獻訖樂止典
儀唱行終獻禮(儀同亞獻唱飲福/受胙以下如常儀)　一祝文維某年某
月某日皇帝遣具官某致祭于旗頭大將六纛大將五
方旗神主宰戰船正神金鼓角銃砲之神弓弩飛鎗飛
砲之神陣前陣後神祇五昌等衆維神欽天命而無私
助揚威武有功國家兹當仲秋謹遵常典特以牲醴遣
官致祭神其鑒之尚享
　　歲暮祭儀
一陳設羊一豕一果五爵三帛一　一祝文維某年某
月某日皇帝遣具官某致祭于旗纛之神維神之靈實
壯威武適當歲暮禮宜時祀敬陳牲醴神其鑒之尚享
　　朔朢日祭神旗儀
一陳設羊一豕一無帛　一正祭贊引引獻官就位贊
四拜贊初獻禮贊跪贊讀祝訖贊俯伏興平身贊亞獻
禮贊終獻禮贊四拜贊訖焚祝所訖贊禮畢　一祝文
維某年某月某日皇帝遣具官某致祭于天威神機火
雷無敵大將軍之神維神威勇猛厲剛勁精彊訇雷掣
電歘火奔風䕶國庀民厥功顯著肅靖兇暴寧謐封疆
遇有征討惟神是賴驅鋒遣鏑端直竒妙萬發萬中疊
貫連穿破敵致勝如拉枯朽無堅不摧無悍不滅神其
蓄鋭毓靈用之則應特以牲品致祭神其享之
　五祀
　舊制每歲孟春遣内官祭司戸之神于宫門外道左
　南向孟夏遣内官祭司竈之神于内府大庖厨前中
　道南向季夏遣司禮監官祭中霤之神于文樓前西
　向孟秋遣守門内官祭司門之神于午門前西角樓
　東向孟冬遣内官祭司井之神于内府大庖厨井前
　南向俱羊一豕一果品五禮神制帛一歲暮合祭于
　太廟丹墀之西羊五豕五果品五禮神制帛五遣太
　常寺少卿行禮今改以時享太廟日祭司户司竈司
　門司井之神而祭中霤并合祭日期及各遣官儀物
　並如舊
一正祭贊引引獻官詣盥洗所洗訖出笏就位贊四拜
贊行初獻禮贊詣神位前搢笏奠帛獻爵(如素祭/獻茶)出笏
復位贊跪讀祝訖俯伏興平身贊行亞獻終獻禮俱執
事者捧爵自跪獻于神位前訖贊四拜贊焚祝帛贊詣
焚祝所贊禮畢　分祭祝文維某年某月某曰皇帝遣
具官某致祭于司戸之神曰職司于戸謹出入之行藏
晝開暮闔衞䕶無私時維孟春謹以牲醴致祭神其鑒
知尚享　司竈之神曰日用飲食必資于竈爨有常所
神實司之時維孟夏謹以特醴致祭神其鑒知尚享　中
霤之神曰室之中霤神司其職居中向明照察無私時
維季夏謹以牲醴致祭神其鑒知尚享　司門之神曰
職司于門謹出入之行藏晝開暮闔衞䕶無私時維孟
秋謹以特醴致祭神其鑒知尚享　司井之神曰神司
兹井源泉清潔其用日新以供飲食時維孟冬謹以牲
醴致祭神其鑒知尚享合祭祝文曰維神安養䕶衞
各著厥功兹當歲暮特以牲醴報祭神其鑒知尚享
　京都祀典
　按職掌載南京十一廟皆在雞鳴山之陽後層漢壽
　亭侯又于都城増京都太倉天妃凡三廟今先京師
　諸廟而在南京者以類列焉
　　京師
北極佑聖宫即真武廟開國靖難神多效靈故祀之每
歲元旦聖旦三月三日九月九日每月朔朢日俱用
素饈遣太常寺堂上官行禮國有大事則告
東嶽泰山廟洪武三年春秋合祀于山川壇二十一年
後春附祭于郊秋祭仍舊今罷惟每歲聖旦及三月二
十八日用牛一羊一豕一果品五帛一遣太常寺堂上
官祭于其廟
都城隍廟舊從祀于郊壇聖旦及五月十一日遣太常
寺官祭于其廟嘉靖九年罷從祀増廟祭一壇每歲仲
祭神祇日用犢一羊一豕一鉶二簠簋各二籩豆各十
帛一遣官詣廟致祭國有大事則告
京都大倉神廟洪武初建于南京永樂後京師祭如之
每歲春秋仲月擇日用羊一豕一餅饊果品饅頭糕各
五帛一遣户部堂上官祭
司馬馬祖先牧神廟國初築壇于南京後湖並祀今立
廟如之每歲二八月中旬擇日遣太僕寺官祭
𢎞濟神祠西海子源出西山遶甕山後東入都城南出
玉河入于大通漕渠嘉靖十五年建金海神祠于大内
西苑湧泉亭以祀宣靈𢎞濟之神水府之神司舟之神
二十二年改今名每歲仲春秋上壬日用羊一豕一鉶
二簠簋二籩豆各六帛七遣太常卿行禮
靈濟宫福州閩縣原建宫祀南唐徐知證知諤兄弟永
樂十五年上寢疾藥罔效禱之即瘳于是建宫京師封
金闕玉闕真人十六年改封真君每歲元旦冬至二真
君仙妃生辰用帛素羞遣太常寺堂上官行禮每月朔
朢本宫住持行禮國有大事則告而福州舊例每六年
掛袍太常寺遣官齎送萬厯四年奏罷遣官止預行本
省如式織造即令布政司堂上官祭告掛換
元世祖廟洪武初年建每歲二八月中旬擇日遣順天
府祭嘉靖二十四年罷
漢前將軍漢壽亭侯關公廟舊稱壽亭侯嘉靖十年始
正今稱每歲五月十三日以侯生辰用牛一羊一豕一
果品五帛一遣太常寺堂上官行禮國有大事則告
宋文丞相祠永樂六年建每歲春秋仲月用羊一豕一
果品五帛一遣順天府尹行禮
榮國恭靖公姚廣孝祠舊配享于太廟嘉靖九年移祀
大興隆寺後寺燬移崇國寺每歲春秋用羊一豕一果
品五帛一遣太常寺堂上官行禮
　　南京
北極真武廟每歲三月三日九月九日用素羞遣南京
太常寺官祭
都城隍廟洪武二年封京都城隍祀之三年正城隍號
命從祀于山川壇二十年改建廟二十一年後春附祭
于郊秋祭仍舊今罷惟每歲八月祭帝王後一日遣南
京太常寺官祭
京都太倉神廟每歲二八月十五日遣南京户部官祭
天妃宫宫在龍江關永樂五年建每歲以正月十五日
二月二十三日遣南京太常寺官致祭
五顯靈順廟每歲四月八日九月二十八日遣南京太
常寺官祭
道林真覺普濟禪師廟即寳誌公洪武初建塔廟于雞
鳴山上每歲三月十八日用素羞遣南京太常寺官祭
祠山廣惠廟祀張渤每歲二月十八日遣南京太常寺
官祭
漢前將軍漢壽亭侯闗公廟洪武二十七年自𤣥津橋
改建于雞鳴山與真武城隍五顯祠山及蔣卞曹劉衞
國共稱十廟每歲四孟及歲暮遣應天府官祭五月十
三日又遣南京太常寺官祭　漢秣陵尉蔣忠烈廟晉
成陽卞忠貞公廟宋濟陽曹武惠王廟南唐劉忠肅
王廟元衞國忠肅公廟五廟祀漢蔣子文晉卞壼宋曹
彬南唐劉仁瞻元福壽俱洪武二十年改建歲以四孟
朔及除日遣應天府官祭永樂七年進封子文忠烈武
順昭靈嘉佑王忠烈舊廟四月二十八日以生辰加一
祭
功臣廟洪武二年建每四孟歲暮遣勲戚大臣祭　殿
中正位中山武寧王徐達開平忠武王常遇春岐陽武
靖王李文忠寧和武順王鄧愈東甌襄武王湯和黔寧
昭靖王沐英　東序西向都指揮使馮國用郢國公僉
都督耿再成西海武莊公僉都督丁徳興濟國公都督
同知張德勝蔡國忠毅公靖海侯吳禎海國襄毅公平
章康茂才蘄國武義公副使茅成東海郡公　西序東
向叅政胡大海越國武莊公都督同知趙徳勝梁國公
廣徳侯華髙巢國武莊公都督同知俞通海虢國忠烈
公江隂侯吳良江國襄烈公宣寧侯曹良臣安國忠烈
公安陸侯吳復黔國威毅公副使孫興祖燕山忠愍侯
兩廡各設牌一總書故功臣指揮千百戸衞所鎮撫之
靈　又大功坊中山王家廟永樂三年令每歲正旦清
明中元十月朔冬至遣太常寺官祭以少牢
　有司祀典上
　舊典雜列各處山川土神古今聖賢忠臣烈士能禦
　大灾能捍大患以勞定國以死勤事或奉特勑建廟
　賜額或沿前代降勑䕶持者皆著祀典秩在有司不
　可勝列惟嶽鎮海瀆及歴代帝王陵寢凡遇登極必
　遣官分投祭告特重其禮故備列之
　　嶽鎮海瀆
東嶽泰山山東泰安州祭　西嶽華山陜西華隂縣祭
　中嶽嵩山河南河南府祭　南嶽衡山湖廣衡州府
祭　北嶽恒山直𨽻真定府祭　東鎮沂山山東青州
府祭　西鎮吳山陜西隴州祭　中鎮霍山山西平陽
府祭　南鎮會稽山浙江紹興府祭　北鎮醫巫閭山
遼東祭　東海山東萊州府祭　西海山西蒲州祭
南海廣東廣州府祭　北海懷慶府祭　江瀆四川成
都府祭　河瀆山西蒲州祭　淮瀆河南南陽府祭
濟瀆河南懷慶府祭
　　帝王陵寢
伏羲氏河南陳州祭　媧皇氏山西趙城縣祭　神農
氏湖廣酃縣祭　軒轅氏陜西延安府祭　少昊氏山
東曲阜縣祭　高陽氏高辛氏直𨽻滑縣祭　堯帝山
東東平州祭　舜帝湖廣寧逺縣祭　夏禹王浙江會
稽縣祭　商湯王山西榮河縣祭　商中宗直𨽻内黄
縣祭　商高宗河南陳州祭　周文王周武王周成王
周康王漢高祖俱陜西西安府祭　漢文帝陜西咸寧
縣祭　漢景帝陜西西安府祭　漢武帝陜西興平縣
祭　漢宣帝陜西長安縣祭　漢光武河南孟津縣祭
　後魏文帝陜西富平縣祭　隋髙祖陜西扶風縣祭
(有司自祭不在/三十六陵内)　唐高祖陜西三原縣祭　唐太宗陜
西醴泉縣祭　唐憲宗陜西蒲城縣祭　唐宣宗陜西
涇陽縣祭　周世宗河南鄭州祭　宋太祖宋太宗宋
真宗宋仁宗俱河南鞏縣祭　宋孝宗宋理宗俱浙江
會稽縣祭　元世祖順天府祭(嘉靖/中罷)
　　凡應祀神祇
洪武元年令郡縣訪求應祀神祇名山大川聖帝明王
忠臣烈士凡有功于國家及惠愛在民者具實以聞著
于祀典有司歲時致祭　二年令有司時祀祀典神祇
其不在祀典而常有功徳於民事蹟昭著者雖不祭其
祠宇禁人毁撤　三年遣官訪歴代帝王陵廟令具圖
以進　四年遣使祭歴代帝王陵寢始罷天下府州縣
祀三皇又令歴伐帝王但在中原安養人民者俱春秋
祭祀惟逺而在偏方與在中原而昏愚者俱不祭亦不
禁樵採　七年令禮部頒祭嶽鎮海瀆儀于所在有司
　九年遣官行視歴代帝王陵寢凡三十六陵令百步
内禁樵採設陵戸二人看守有司督近陵之民以時封
培每三年一降香致祭　二十六年定各處聖帝明王
忠臣烈士載在祀典不係淫祠者其廟宇陵寢皆要備
知其處每年定奪日期或差官往祭或令有司自祭禮
部悉理之
　　前代陵寢
天順八年令各處帝王陵寢被人毁發者所在有司即
時脩理如舊仍令附近人民一丁看䕶免其差徭
　　凡神祇壇廟
嘉靖九年令各處應祀神祇帝王忠臣孝子功利一方
者其壇塲廟宇有司修葺依期齋祀勿褻勿怠
　　凡靖難間革除被罪諸臣
隆慶六年令各地方官查其生長鄉邑或特為建祀或
即附本處名賢忠節祠歲時俱以禮致祭
　　凡各處鄉賢名宦祠
萬厯二年令各撫按官查勘釐正有不應入祠者即行
革黜
　有司祀典下
　洪武二十六年著令天下府州縣合祭風雲雷雨山
　川社稷城隍孔子及無祀鬼神等有司務要每歲依
　期致祭其壇墠廟宇制度牲醴祭器體式俱載洪武
　禮制今列于後
　　社稷(府州/縣同)
壇制東西二丈五尺南北二丈五尺高三尺(俱用營/造尺)四
出陛各三級壇下前十二丈或九丈五尺東西南各五
丈繚以周牆四門紅油北門入　石主長二尺五寸方
一尺埋于壇南正中去壇二尺五寸止露圓尖餘埋土
中　神號各布政司寓治之所雖係布政司官致祭亦
合稱府社府稷府稱府社之神府稷之神州稱州社之
神州稷之神縣稱縣社之神縣稷之神　神牌牌二以
木為之朱漆青字身髙二尺二寸濶四寸五分厚九分
座高四寸五分濶八寸五分厚四寸五分臨祭設于壇
上以矮桌盛頓祭畢藏之　房屋神厨三間用過梁通
連深二丈四尺中一間濶一丈五尺九寸旁兩間每一
間濶一丈二尺五寸鍋五口每口二尺五寸庫房間架
與神厨同(内用壁/不用連)宰牲房三間深二丈二尺五寸三間
通連中一間濶一丈七尺五寸九分旁二間各濶一丈
于中一間正中鑿宰牲小池長七尺深二尺濶三尺甎
砌四面安頓木架于上宰牲血水聚于池内祭畢擔去
仍用蓋房門用鎖(宰牲房前舊有小池者仍舊制不必/更改無者不必鑿池止于井内取水)
滌牲桶四隻寛大可以容牲　祝版以木為之白紙寫
文貼其上祭畢焚之　祭器牲匣四以木為之朱漆底
蓋各髙六寸長三尺三寸濶二尺二寸蓋兩頭用銅環
二箇底兩旁用銅環四箇籩豆簠簋俱用瓷楪簠簋楪
稍大酒尊三用磁尊每尊用蓋布巾一酌酒杓一爵六
用磁爵鉶一用瓷椀香爐二設于壇之左右　案桌神
牌案二高一尺一寸濶一尺九寸長三尺三寸邊豆簠
簋案四髙一尺一寸濶一尺九寸長三尺三寸牲匣案
四高六寸濶二尺四寸長三尺五寸祝案一高一尺一
寸濶一尺九寸長三尺三寸酒尊案一高二尺七寸五
分濶一尺五寸長五尺桌面剜三孔仍用木版一片横
裝于剜孔之下以盛酒尊爵帛案一髙二尺七寸五分
濶二尺三寸長三尺　盥具尊一用瓷甕酌水杓一盆
一錫銅瓷隨用帨布一案一高二尺七寸五分濶二尺
三寸長三尺　祭物羊一豕一帛一黒色長一丈八尺
鉶一盛和羮籩四棗栗鹽藁魚豆四韭葅醯醢猪肉鮓
菁葅鹿醢或用麂兔簠二黍稷簋二稻粱　祭期每歲
仲春仲秋上戊日　獻官各布政司及府州縣凡遇祭
祀隨處但長官一員行三獻禮餘官止陪祭武官並不
預祭　儀注正祭前三日獻官并陪祭官執事人等沐
浴更衣散齋二日各宿别室致齋一日同宿祭所散齋
仍理事務惟不飲酒不食葱韭蒜薤不弔喪問疾不聽
樂不行刑不判署刑殺文字不預穢惡事致齋惟理祭
事正祭前一日執事者設香案于宰牲房外贊引引獻
官常服詣省牲所贊省牲執事者牽牲從香案前過贊
引贊省牲畢遂牽牲以毛血少許盛于盤其餘毛血以
淨器盛貯祭畢埋之(其牲須連皮/烹熟供祭)　前期執事掃除壇
之上下并設獻官幕次于中門外執事者依圖陳設其
日清晨執事者各實籩豆酒尊等器并滌爵(臨祭獻/官免滌)獻
官具祭服僉祝版于幕次執事者置祝于案置幣于篚
取毛血盤置神位前牲案下將行禮執事者以牲匣盛
牲置于案未啓蓋通贊唱執事者各司其事陪祭官各
就位唱獻官就位贊引引獻官入就位通贊唱瘞毛血
執事者以毛血瘞于坎遂啓牲匣蓋通贊唱迎神鞠躬
拜興拜興拜興拜興平身獻官陪祭官皆四拜興平身
通贊唱奠帛行初獻禮捧帛者捧帛執爵者執爵以詣
贊禮唱詣盥洗所引贊引獻官至盥洗所贊搢笏執事
酌水進帨獻官盥手帨手訖(盥手帨/手不贊)贊出笏獻官出笏
贊詣酒尊所贊司尊者舉羃酌酒執事者各以爵受酒
贊詣某社神位前引獻官詣神位前贊跪搢笏獻官搢
笏捧帛者跪進于獻官之右獻官受帛獻帛以帛授執
事者奠于案執爵者跪進于獻官之右獻官受爵贊獻
爵獻官獻爵以爵授執事者奠于神位前(几進帛進爵/皆跪于獻官)
(之右奠帛奠爵/皆在獻官之左)贊出笏獻官出笏贊俯伏興平身獻官
俯伏興平身贊詣某稷神位前(儀同/上)贊詣讀祝位獻官
詣讀祝位贊跪獻官跪贊讀祝讀祝者取祝跪讀于獻
官之左畢興置祝于案贊俯伏興平身獻官俯伏興平
身贊復位獻官復位通贊唱行亞獻禮贊引引獻官詣
酒尊所贊司尊者舉羃酌酒執事者各以爵受酒贊詣
某社神位前引獻官詣神位前贊跪贊搢笏獻官跪搢
笏執爵者跪進于獻官之右獻官受爵贊獻爵獻官獻
爵以爵授執事者奠于神位前贊出笏獻官出笏贊俯
伏興平身獻官俯伏興平身贊詣某稷神位前(同上/儀)贊
復位獻官復位終獻同亞獻儀通贊唱飲福受胙執事
者設飲福位于壇之中稍北執事者先于社神前取羊
一脚置于盤執事者于酒尊所酌酒一爵立俟于飲福
位之右贊引引獻官詣飲福位贊跪搢笏獻官跪搢笏
執事者以爵跪進于獻官之右獻官受爵贊飲福酒獻
官飲訖以虚爵授執事者執事者跪受爵于獻官之左
以退贊受胙執事者以胙跪進于獻官之右獻官受胙
以胙授執事者執事者跪受于獻官之左捧由中道出
贊出笏獻官出笏贊俯伏興平身獻官俯伏興平身贊
復位通贊贊兩拜獻官陪祭官皆兩拜通贊唱徹饌執
事者各詣神位前以籩豆稍移動通贊唱送神贊鞠躬
拜興拜興拜興拜興平身獻官陪祭官皆四拜興平身
通贊唱讀祝官捧祝進帛官捧帛各詣瘞所獻官陪祭
官移身分東西立俟捧帛祝者由中道過獻官復位通
贊唱望瘞贊引贊詣望瘞位引獻官至望瘞位執事者
以祝帛焚于坎中將畢以土實坎贊引通贊同唱禮畢
　祝文維洪武某年歲次某月某朔某日某官某等敢
昭告于某社之神某稷之神曰品物資生烝民乃粒養
育之功司土是賴維兹仲(春/秋)禮宜(告/報)祀謹以牲帛醴齊
粢盛庶品式陳明薦尚享
　　風雲雷雨山川城隍之神
凡各布政司府州縣春秋仲月上旬擇日同壇祭設三
神位風雲雷雨居中山川居左城隍居右(若府州縣則/稱某府某州)
(某縣境内山川之神某/府某州某縣城隍之神)風雲雷雨帛四山川帛二城隍
帛一俱白色附郭府州縣官止隨班行禮不必别祭其
祭物祭品獻官及齋戒省牲陳設正祭迎神並與社稷
禮同(但臨祭時執事者先以毛血/瘞于坎通贊不唱瘞毛血)奠帛初獻先詣風雲
雷雨神位前次詣山川神位前次詣城隍神位前次詣
讀祝所亞獻終獻同初獻(不唱奠/帛讀祝)飲福受胙其胙于風
雲雷雨神位前取羊一脚徹饌送神望燎亦同社稷儀
(但改瘞字/為燎字)　祝文維洪武某年歲次某月某朔某日某
官某等敢昭告于風雲雷雨之神某府州縣境内山川
之神某府州縣城隍之神曰惟神妙用神機生育萬物
奠式民居足我民食某等欽承上命(職守方面布政司/用忝職兹土府州)
(縣/用)今當仲(春/秋)謹具牲醴庶品用申常祭尚享
　　嶽鎮海瀆帝王神廟
凡五嶽五鎮四海四瀆及帝王陵廟已有取勘定擬致
祭去處所在官司以春秋仲月上旬擇日致祭近布政
司者布政司官致祭近府州縣者各府州縣官致祭各
用帛一五嶽五鎮四海各隨方色四瀆用黒色帝王陵
廟用白色其牲物祭器儀注並與社稷同(如獻官奠爵/訖就讀祝惟)
(瘞毛血望燎與祀風雲雷雨等神同其/四海四瀆祝帛俱沈水中毛血仍瘞之)　祝文五嶽維
神靈峙方嶽鍾秀厚祗主司生民其功允大時維仲(春/秋)
謹具牲醴庶品用申常祭尚享(如東嶽則稱曰東嶽泰/山之神西嶽華山南嶽)
(衡山北嶽恒山中/嶽嵩山皆倣此)　五鎮維神鍾秀崇高一方巨鎮封
表有年功著民社時維仲(春/秋)謹具牲醴庶品用申常祭
尚享(如東鎮則稱東鎮沂山之神南鎮會稽西/鎮吳山北鎮醫巫閭中鎮霍山皆倣此)　四海
維神靈鍾坎德萬水所宗功利甚廣溥濟斯民時維仲
(春/秋)謹具牲醴庶品用申常祭尚享(如東海則稱東海之/神西海南海北海皆)
(倣/此)　四瀆維神鍾德靈長發源成溪潤澤所加溥利民
物時維仲(春/秋)謹具牲醴庶品用申常祭尚享(如淮瀆則/稱東瀆大)
(淮之神西瀆大河南瀆/大江北瀆大濟皆倣此)　歴代帝王陵寢維某帝王功
加當時德垂後世陵寢所在仰止益䖍時維仲(春/秋)謹具
牲醴庶品用申祀典尚享
　　旗纛
凡各處守禦官俱于公廨後築壇立旗纛廟設軍牙六
旗纛神位春祭用驚蟄日秋祭用霜降日祭物用羊一
豕一帛一白色祝一香燭酒果先期各官齋戒一日至
日守禦長官武服行三獻禮若出師則取旗纛以祭班
師則仍置于廟儀注與社稷同但瘞毛血望燎與風雲
雷雨等神同　祝文維神正直無私指揮軍士助揚威
武皆㐲神功某等欽承上命守禦兹土惟兹仲(春/秋)謹以
牲醴庶品用申常祭尚享
　以上各項祭祀壇廟宰牲房屋牲帛日期並依已定
　制度合用牲匣籩豆簠簋尊爵盥洗等器並如社稷
　壇様制辦成造但案桌用高桌
　　祭厲
凡各府州縣每歲春清明日秋七月十五日冬十月初
一日祭無祀鬼神其壇設城北郊間府州名郡厲縣名
邑厲祭物牲用羊三豕三飯米三石香燭紙隨用　儀
注先期三日主祭官齋沐更衣(用常/服)備香燭酒果詣本
處城隍發告文通贊者贊鞠躬拜興拜興平身詣神位
前跪進爵獻爵奠爵俯伏興平身復位鞠躬拜興拜興
平身焚告文禮畢至日設城隍位于壇上祭物用羊一
豕一設無祀鬼神于壇下左右(如府則曰本府/境内無祀鬼神)祭物用
羊二豕二解置于器同羮飰等鋪設各鬼神位前執事
者陳設畢通贊唱執事者各就位陪祭官各就位主祭
官就位鞠躬拜興拜興拜興拜興平身詣神位前跪三
獻酒俯伏興平身復位讀祭文訖鞠躬拜興拜興拜興
拜興平身以祭文同紙焚訖贊禮畢　祭文維洪武某
年某月某日某府官某遵承禮部劄付為祭祀本府闔
境無祀鬼神等衆事該欽奉皇帝聖㫖普天之下后土
之上無不有人無不有鬼神人鬼之道幽明雖殊其理
則一故天下之廣兆民之衆必立君以主之君總其大
又設官分職于府州縣以各長之各府州縣又于每一
百戸内設一里長以綱領之上下之職綱紀不紊此治
人之法如此天子祭天地神祇及天下山川王國各府
州縣祭境内山川及祀典神祇庶民祭其祖先及里社
土穀之神上下之禮各有等第此事神之道如此尚念
冥冥之中無祀鬼神昔為生民未知何故而殁其間有
遭兵刃而横傷者有死于水火盜賊者有被人取討而
逼死者有被人强奪妻妾而死者有遭刑禍而負屈死
者有天灾流行而疫死者有為猛獸毒蟲所害者有為
饑餓凍死者有為戰鬭而殞身者有因危急而自縊者
有因牆屋傾隤而壓死者有死後無子孫者此等鬼魂
或終于前代或没于近世或兵戈擾攘流移于他鄉或
人煙斷絶久缺其祭祀姓名泯没于一時祀典無聞而
不載此等孤魂死無所依精魄未散結為隂靈或依草
附木或作為妖怪悲號于星月之下呻吟于風雨之時
凡遇人間令節心思陽世魂杳杳以無歸身墮沈淪意
懸懸而望祭興言及此憐其悽慘故勑天下有司依時
享祭在京都有泰厲之祭在王國有國厲之祭在各府
州有郡厲之祭在各縣有邑厲之祭在一里又各有鄉
厲之祭期于神依人而血食人敬神而知禮仍命本處
城隍以主此祭欽奉如此今某等不敢有違謹設壇于
城北以三月清明日七月十五日十月一日置備牲醴
羮飯專祭本府合境無祀鬼神等衆靈其不昧永享此
祭凡我一府境内人民儻有忤逆不孝不敬六親者有
奸盜詐偽不畏公法者有拗曲作直欺壓良善者有躱
避差徭靠損貧戸者似此頑惡奸邪不良之徒神必報
于城隍發露其事使遭官府輕則笞決杖斷不得號為
良民重則徒流絞斬不得生還鄉里若事未發露必遭
隂譴使舉家並染瘟疫六畜田蠶不利如有孝順父母
和睦親族畏懼官府遵守禮法不作非為良善正直之
人神必達之城隍隂加䕶佑使其家道安和農事順序
父母妻子保守鄉里我等合府官吏如有上欺朝廷下
枉良善貪財作弊蠧政害民者靈必無私一體昭報如
此則鬼神有鑒察之明官府非諂諛之祭尚享　告城
隍文某府遵承禮部劄付為祭祀本府無祀鬼神事該
欽奉皇帝聖㫖普天之下后土之上無不有人無不有
鬼神人鬼之道幽明雖殊其理則一今國家治民事神
已有定制尚念㝠冥之中無祀鬼神(昔為生民以下至/依時享祭並與前)
(同但無在京/都等七句)命本處城隍以主此祭鎮控壇塲鑒察諸
神等類其中果有生為良善誤遭刑禍死於無辜者神
當達于所司使之還生中國永享太平之福如有素為
兇頑身死刑憲雖獲善終亦出僥倖神當達於所司屏
之四裔善惡之報神必無私欽奉如此今某等不敢有
違謹于某年某月某日于城北設壇置備牲酒羮飯享
祭本府無祀鬼神等衆然幽明異境人力難為必資神
力庶得感通今特移文于神先期分遣諸將召集本府
合境鬼靈等衆至日悉赴壇所普享一祭神當欽承勑
命鎮控壇場鑒察善惡無私昭報為此合行移牒請照
驗欽依施行
　　里社
凡各處鄉村人民每里一百尸内立壇一所祀五土五
穀之神專為祈禱雨暘時若五穀豐登每歲一户輪當
會首常川潔淨壇場遇春秋二社預期率辦祭物至日
約聚祭祀其祭用一羊一豕酒果香燭隨用祭畢就行
會飲會中先令一人讀抑强扶弱之誓其詞曰凡我同
里之人各遵守禮法毋恃力凌弱違者先共制之然後
經官或貧無可贍周急其家三年不立不使與會其婚
姻喪葬有乏隨力相助如不從衆及犯姦盜詐偽一切
非為之人並不許入會讀誓詞畢長幼以次就位盡歡
而退務在恭敬神明和睦鄉里以厚風俗　儀注前祭
一日會首及預祭之人各齋戒一日會首前遣執事人
掃除壇所為瘞坎于壇所之西北方深取足容物會首
洗滌厨房鑊器以淨室為饌所至晩宰牲執事者以楪
取毛血與祭器俱寘于饌所(祭器俱用/甆瓦器)祭日未明執事
者于厨中烹牲設五土五穀神位于壇上五土居東五
穀居西設讀祝所于壇上居中間設會首拜位于壇下
俱南向設預祭人位于其後設引禮及諸執事人位又
于其後執事者于饌所實祭物于楪内解牲體置于二
俎置酒于尊書祝文于紙祭物既備執事者各捧設于
神位前燃香明燭自會首以下各服常服盥手入就拜
位立定執事者執壺于尊中取酒立于五土神位之左
引禮者唱鞠躬拜興拜興平身會首以下皆鞠躬拜興
拜興平身執事者取毛血瘞于坎中引禮引會首詣五
土神位前唱跪會首詣五土神位前跪舉杯執壺者斟
酒引禮唱三祭酒會首三祭酒訖引禮唱俯伏興平身
執壺者詣五穀神位之左引禮引會首詣五穀神位前
唱跪會首詣五穀神位前跪舉杯執壺者斟酒引禮唱
三祭酒會首三祭酒訖引禮唱俯伏興平身會首俯伏
興平身引禮唱就讀祝所讀祝者取祝立于讀祝位之
左會首詣讀祝所引禮唱跪會首跪唱讀祝讀祝者跪
讀祝訖興置祝于案引禮唱俯伏興平身會首俯伏興
平身引禮唱復位會首復位引禮唱鞠躬拜興拜興平
身會首以下皆鞠躬拜興拜興平身執事者撤祭物讀
祝者取祝文焚瘞于坎所禮畢行會飲誓文禮　祝文
維洪武某年歲次某月某朔某日某府某州某縣某鄉
某里某人等謹致祭于五土之神五穀之神曰維神叅
贊造化發育萬物凡我庶民悉賴生殖時維仲(春東作/方興秋)
(歲事/有成)謹具牲醴恭申(祈告/報祭)伏願雨暘時若五穀豐登官
賦足供民食充裕神其鑒知尚享
　　鄉厲
凡各鄉村每里一百戸内立壇一所祭無祀鬼神專祈
禱民庶安康孳畜蕃盛每歲三祭春清明日秋七月十
五日冬十月一日祭物牲酒隨鄉俗置辦具輪流會首
及祭畢會飲讀誓等儀與祭里社同　祭文某縣某鄉
某村某里某社里長某人承本縣官裁㫖該欽奉皇帝
聖㫖(以下文與/祭厲同)今某等不敢有違謹設壇于本里(以三/月清)
(明日七月十五/日十月一日)率領某人等百家聯名于此寘備羮飯
餚物祭于本里無祀鬼神等衆靈其不昧依期來享凡
我一里之中百家之内儻有忤逆不孝(以下並同前祭/厲文但無我等)
(合府官吏至一/體昭報一款)如此則鬼神有鑒察之明我民無諂諛
之祭靈其無私永垂昭格尚享　祭告城隍文某府某
縣某鄉某村某里里長某人率領某里人民某人等聯
名謹具狀告于本縣城隍之神今來某等承奉縣官裁
㫖遵依上司所行為祭祀本鄉無祀鬼神事該欽奉皇
帝聖㫖(以下文與前告城隍同但省無杞鬼神至作為/妖怪一段為有等不在典祀之神不得血食之)
(鬼魂無所依私顯靈怪四句又省凡遇人間六句依時/享祭下加鄉村里社一年三祭八字命本處城隍改仍)
(命以禮請本處城隍生為兇惡生字改素字神當/達于所司屏之四裔改神必屏之四裔此外並同)今某
等不敢有違欽依于某年某月某日就本里設壇謹備
羮飯餚物祭享于本鄉無祀鬼神等衆然幽明異境人
力難為必資神力庶得感通今特䖍誠告于神先期分
遣諸將徧歴所在招集本里鬼靈等衆至日悉赴壇所
受祭神當欽承勑命鎮控壇場鑒察善惡無私昭報為
此謹具狀告于本縣城隍之神俯垂昭鑒謹狀
　　凡在外祀典雜例
洪武六年定天下十三省山川皆各省自祭舊合祭京
師及四夷山川悉罷之各城隍之神祭日春用三月三
日秋用九月九日　七年奏定天下府州縣社稷之神
正配位各用羊一豕一　十一年令在外府州縣祭祀
典神祇中祀俱用帛小祀俱只用牲醴　十四年令在
外祭山川等神以文職長官一員行禮武官不預如軍
民指揮使司則從本司行之　十八年議准先師孔子
及社稷山川等祀凡縣附府者罷縣祭　二十九年令
在外未入流官陪祭俱用祭服　宣徳八年定新官到
任以羊豕各一總祀應祀神祇于城隍廟　正統二年
令應天府建社稷壇春秋祈報以守臣行事
　品官家廟
　國初品官廟制未定大明集禮權倣宋儒家禮祠堂
　之制奉高曽祖禰四世之主亦以四仲之月祭之又
　加臘月忌日之祭　夫歲時俗節之薦享至若庶人
　得奉其祖父母父母之祀已有著令而其時享于寢
　之禮大槩與品官畧同
　　祠堂制度
祠堂三間外為中門中門外為兩階皆三級東曰東階
西曰西階階下隨地廣狹以屋覆之令可容家衆敘立
又為遺書衣物祭器庫及神厨于其東繚以周垣别為
外門常加扄閉祠堂之内以近北一架為四龕每龕内
置一桌高祖居西曽祖次之祖次之父次之神主皆藏于櫝
中置于桌上南面龕外各垂小簾簾外設香桌于堂中置香
爐香合于其上兩階之間又設香桌亦如之若家貧地
狹則止為一間不立厨庫而東西壁下置立兩櫃西藏
遺書衣物東藏祭器亦可地狹則於㕔事之東亦可
　　時祭儀節
卜日凡四時之祭用仲月並于孟月下旬之首擇仲月
三旬各一日或丁或亥主祭盛服率兄弟子孫立于祠
堂階下北面置桌子于主祭之前設香爐香合杯筴于
其上主祭以下皆再拜訖主祭焚香薰筴祝曰某將以
來月上旬某日祗薦歲事于祖考即以筴擲於地以一
俯一仰為吉不吉再卜中旬之日又不吉則不復卜而
直用下旬之日既得日乃復位再拜而退若臘日忌日
俗節之薦享則不必卜　齋戒前期三日主祭率衆丈
夫致齋于外主婦率衆婦女致齋于内浴沐更衣飲酒
不得致亂食肉不得茹葷不弔喪不聽樂凡凶穢之事
皆不得預　陳設前一日主祭率子弟及執事洒掃正
寢洗拭桌椅務令蠲淨設高祖考妣位于堂西北壁下
南向考西妣東各用一椅一桌而合之曽祖考妣祖考
妣考妣以次而東皆如高祖之位世各為位不相連屬
别設傍親無後及卑幼先亡者附食位于東西壁下凡
伯叔祖考妣伯叔考妣兄弟嫂妻弟婦子姪子姪婦之
屬皆右男子左婦女東西相向以北為上(凡屋不問何/向但以前為)
(南後為北左/為東右為西)設香案于堂中置香爐香合于其上束茅
聚沙于香案前及逐位前地上設酒案于東階上别置
桌子于東設酒注一酹酒盞一鹽楪醋瓶于其上火爐
湯瓶香匙火箸于西階上别置桌子于西設祝版于其
上設盥盆帨巾各二于阼階下之東又設陳饌大牀于
東　省饌前一日主祭率衆丈夫省牲涖殺主婦率衆
婦女滌濯祭器潔釜鼎具祭饌每位果六品菜蔬及脯
醢各三品肉魚饅頭糕各一盤羮飯各一椀肝各一串
肉各一串務令清潔未祭之前勿令人先食及為猫犬
蟲䑕所汚　行事祭之日質明主祭以下各具服主祭
者見居官則唐巾束帶婦人曽受封者則花釵翟衣士
人未為官者則幅巾深衣庶人則巾衫結縧婦人則大
襖長裙首飾如制主祭以下具服訖盥手帨手詣正寢
神位前設菜果酒饌設果楪于桌子上南端蔬果脯醢
相間次之設盞柈醋楪于北端盞西楪東匙箸居中設
酒瓶于架上熾炭于鑪主婦炊煖祭饌皆令極熱以合
盛出置東階下大牀上次詣祠堂前階下序立主祭位
于東兄弟以下位于主祭之東少進子孫及外執事以
次重行列于主祭之後主婦位于西兄嫂弟婦姊妹位
于主婦之西少退女子子婦及内執事亦以次重行列
于主婦之後皆北向有伯叔父母位次並居主祭主婦
位稍前主祭有母則特位于主婦之前敘立訖主祭陞
自阼階焚香告曰孝孫某今以仲春之月(夏秋/冬同)有事于
顯高祖考某官府君顯高祖妣某封某氏顯曽祖考某
官府君顯曽祖妣某封某氏顯祖考某官府君顯祖妣
某封某氏顯考某官府君顯妣某封某氏以某親某官
府君某親某封某氏祔食敢請神主出就正寢恭申奠
獻告訖斂櫝正位附位各置一笥各以執事者一人捧
之主祭者導主婦以下皆從至正寢置于西階桌子上
主祭啓櫝奉諸考神主出就位主婦奉諸妣神主就位
其祔位則各用子弟一人奉之既畢主祭以下皆降復
位　叅神主祭以下敘立如祠堂之儀立定俱拜若尊
長老疾者則休于他所　降神主祭陞詣香案前焚香
少退立執事者一人實酒于注一人取東階桌子上盤
盞立于主祭之左一人執注立于主祭之右主祭跪捧
盤盞者亦跪進盤盞主祭受之執注者亦跪斟酒于盞
(主祭者左手執/盤右手執盞)灌于茅上以盤盞授執事者俯伏興再
拜降復位　進饌主祭陞主婦從之執事者一人以盤
奉魚肉一人以盤奉米麪食一人以盤奉羮飯從陛至
髙祖位前主祭奉肉奠于盤盞之南主婦奉麪食奠于
肉西主祭奉魚于醋楪之南主婦奉米食奠于魚東主
祭奉羮奠于醋楪之東主婦奉飯奠于盤盞之西以次
設詣諸正位使子弟婦女各設祔位皆畢主祭以下皆
降復位　酌獻主祭陞詣高祖位前執事者一人執酒
注于其右冬月先煖之主祭奉高祖考盤盞位前東向
立執事者以西向斟酒于盞内主祭奉之奠于故處次
奉髙祖妣盤盞亦如之奠訖位前北向立執事者二人
舉髙祖考妣盤盞立于主祭之左右主祭跪執事者亦
跪主祭受高祖考盤盞右手取盞祭之茅上以盤盞授
執事者反之故處受高祖妣盤盞亦如之俯伏興少退
立執事者炙肝于爐以楪盛之兄弟之長一人奉之奠
于高祖考妣前匙箸之南祝取版立于主祭之左跪讀
曰某年某月某朔某日孝𤣥孫某官某敢昭告于顯高
祖考某官府君顯高祖妣某封某氏氣序流易時維仲
春追感歲時不勝永慕敢以潔牲柔毛粢盛醴齊祇薦
歲事以某親某官府君某親某封某氏祔食尚享畢興
主祭再拜退詣諸位獻祝如初每逐位讀祝畢即兄弟
衆男之不為亞終獻者以次分詣本位所祔之位酌獻
如儀但不讀祝獻畢皆降復位執事者以他器徹酒及
肝置盞于故處曽祖前稱孝曽孫祖前稱孝孫考前稱
孝子改不勝永慕為昊天罔極凡祔者伯叔祖父祔于
高祖伯叔父祔于曽祖兄弟祔于祖子孫祔于考餘皆
倣此如本位無即不言以某親祔食亞獻則主婦為之
諸婦女奉炙肉及分獻如初獻儀但不讀祝終獻則兄
弟之長或長男或親賔為之衆子弟奉炙肉及分獻如
亞獻禮　侑食主祭者陞執注就斟諸位之酒皆滿立
于香案之東南主婦陞扱匙飯中西柄正箸立于香案
之西南皆北向再拜降復位　闔門主祭以下皆出祝
闔門無門處即降簾可也主祭立于門東西向衆丈夫
在其後主婦立于門西東向衆婦女在其後如有尊長
則少休于他所此所謂厭也　啓門祝聲三噫歆乃啓
門主祭以下皆入其尊長先休于他所者亦入就位主
祭主婦奉茶分進于考妣之前祔位使諸子弟婦女進
之　受胙執事者設席于香案前主祭就席北面祝詣
高祖考前舉酒盤盞詣主祭之右主祭跪祝亦跪主祭
受盤盞祭酒啐酒祝取匙并盤抄取諸位之飯各少許
奉以詣主祭之左嘏于主祭曰祖考命工祝承致多福
于汝孝孫使汝受禄于天宜稼于田眉壽永年勿替引
之主祭置酒于席前俯伏興再拜跪受飯嘗之實于左
袂掛袂于季指取酒卒飲執事者受盞自右置注旁受
飯亦如之主祭俯伏興立于東階上西向祝立于西階
上東向告利成降復位與在位者皆再拜主祭不拜降
復位　辭主主祭以下皆再拜　納主主祭者與主婦
皆陞各奉主納于櫝主祭以笥斂櫝奉歸祠堂如來儀
　徹主祭婦還監徹酒之在盞注他器中者皆入于瓶
緘封之所謂福酒果蔬肉食並傳之燕器主婦監滌祭
器而藏之　餕是日設席男女異處尊行自為一列南
面自堂中東西分首若止一人則當中而坐其餘以次
相對分東西向就位行酒薦食酒饌不足則以他酒饌
益之將罷主祭頒胙于内外執事者徧及微賤其日皆
盡
　
　
　
　
　禮部志稿卷三十
欽定四庫全書
　禮部志稿卷三十一
　　　　　　　　　　　　明　俞汝楫　編
　祠祭司職掌
　　喪禮
　喪葬之禮通乎上下各有差等無敢僭踰歴朝大喪
　首遺詔次部議而儀注事例附焉宗藩及品官䘏典
　嘉靖隆慶以來數更條例今著其見行者以便遵守
　大喪禮
　　洪武三十一年髙皇帝喪禮
　遺詔
一天下臣民令到出三日皆釋服嫁娶飲酒皆無禁一
毋發民哭臨宫殿中當臨者皆以旦晡各十五舉哀禮
畢非旦晡臨毋得擅哭一當給喪事及哭臨者皆毋跣
絰帶毋過三寸無布車兵器一諸王各於本國哭臨不
必赴京中外管軍戍守官員毋得擅離信地許遣人至
京一王國所在文武衙門官民軍士今後一聴朝廷節
制䕶衛官軍王自處分一諸玉不在令中者皆以此令
比類從事部議一在京五府六部等衙門官員聞喪次
日各易素服烏紗帽黑角帶赴内府聴宣遺詔畢於本
衙門齋宿素服朝晡詣几筵哭仍各置孝服至第四日
成服朝晡哭臨至葬畢而止仍自成服日為始服孝服
二十七日而除其命婦亦於第四日各具孝服由西華
門入哭臨不許帶金銀首餙一諸王世子郡王王妃郡
王妃郡主内使宫人等俱服斬衰三年自聞喪第四日
成服為始二十七月而除凡臨朝視事素服烏紗帽黑
角帶退朝服斬衰一官員麻布大袖員領衫不緝邊麻
布帽就用所戴帽以布裹之仍垂帶麻腰絰麻鞋一命
婦麻布大袖員領長衫麻布蓋頭一冥器行移工部及
内府司設監等衙門成造照依生存所用鹵簿器物名
件一作神主用栗木為之制度依家禮一差行人齎捧
遺詔前去各布政司并直𨽻府州縣衙門開讀一在外
大小衙門文武大小官員人等詔書到日素服烏紗帽
黑角帶行四拜禮跪聴宣訖舉哀再行四拜禮畢各置
孝服至第四日成服為始每旦率各屬官僚人等於本
衙門朝闕設香案哭臨三日而除一在外大小衙門各
令官一員赴京致祭所用香燭祭物禮部備辦
　　永樂二十二年文皇帝喪禮
　遺詔喪服禮儀一遵洪武舊制
　部議
一宫中自皇太子以下成服日為始服斬衰二十七月
而除親王世子郡王及王妃世子妃郡王妃公主郡主
以下聞喪皆哭盡哀行五拜三叩頭禮第四日成服斬
衰二十七月而除凡王視事素服烏紗帽黑角帶退服
衰服服内並停音樂嫁娶其祭祀止停百日一在京文
武官初聞喪素服烏紗帽黑角帶明日清晨詣思善門
外哭五拜三叩頭退各置斬衰服於本衙門宿歇不飲
酒食肉第四日成服具衰服詣思善門外朝夕哭臨三
日又朝臨十日(洪熈後朝/臨七日)各十五舉聲成服日為始服
斬衰二十七日凡入朝及衙門視事用布裹紗帽垂帶
素服腰絰麻鞋退服衰服二十七日之外素服烏紗帽
黑角帶二十七月而除聴選辦事等官服衰服監生吏
典僧道人等素服以成服日為始皆赴順天府朝闕設
香案朝夕哭臨三日又朝臨十日(洪熈後朝/臨七日)各十五舉
聲仍各素服二十七日而除文武官命婦聞喪第四日
各服麻布大袖員領長衫麻布蓋頭清晨由西華門入
哭臨三日仍各去金銀首餙素服二十七日凡音樂祭
祀官員軍民人等並停百日男女婚嫁官員停百日軍
民人等停一月軍民素服婦人素服不装餙俱二十七
日一在外俱以聞喪日為始令到之日文武官員素服
烏紗帽黑角帶行四拜禮跪聴宣讀訖舉哀再行四拜
禮畢各置斬衰服於本衙門宿歇不飲酒食肉第四日
成服每旦率合屬官僚人等服衰服就本衙門朝闕設
香案朝夕哭臨三日又朝臨十日(洪熈以後/並無朝臨)各十五舉
聲成服日為始衰服二十七日衙門視事用布裹紗帽
垂帶素服腰絰麻鞋退服衰服二十七日後素服烏紗
帽黑角帶二十七月而除文武官命婦聞喪素服舉哀
三日各十五舉聲去金銀首餙素服二十七日而除軍
民男女皆素服一十三日凡音樂祭祀官員軍民人等
並停百日男女嫁娶官員停百日軍民停一月一在京
文武官孝服每官員給麻布一疋自制四夷使臣工部
造與孝服諸王公主遣官及内外文武官員人等詣几
筵祭祀者光祿寺備祭物翰林院撰祭文引赴思善門
外行禮各處進香官辭歸者諸王公主所遣臨期司禮
監請㫖給賜其方面官與路費鈔二十錠餘十錠一京
城聞喪日為始寺觀各聲鐘三萬杵禁屠宰四十九日
一上尊諡(儀具/後)一二十七日以後皇帝素冠麻衣麻絰
臨朝退仍衰服一發引(儀具/後)一大祥奉安神主神座儀
物於太廟前一日遣官祭告太廟至日上親告几筵殿
皇太后皇后以下各祭一壇王府遣官共祭一壇在京
文武官員共祭一壇一禫祭遣親王詣陵行禮
　　洪熈元年昭皇帝喪禮
　遺詔
山陵制度務從儉約喪制用日易月皆以二十七日釋
服毋禁嫁娶音樂在外親王藩屏為重不可輒離本國
各處總兵鎮守備禦重臣及文武大小官員亦毋擅離
職守聞喪之日止於本處朝夕哭臨三日悉免赴闕行
禮
　部議
自聞喪日為始不鳴鐘鼓在京禁屠宰十三日諸王世
子郡王及王妃郡主以下並遵遺詔喪服二十七日而
除上尊諡次日百官各具素服烏紗帽黑角帶於承天
門俟開讀尊諡詔
　　嘉靖四十五年肅皇帝喪禮
　遺詔
喪禮依舊制以日易月宗室親郡王各處總督鎮廵三
司官各於本處朝夕哭臨三日進香差官代行衛所府
州縣並土官並免進香郊社等禮及祔葬祔享各稽祖
宗舊典斟酌改正
　部議
一發喪殿下括髮詣大行皇帝宫内舉哀哀止小殮括
髮設奠(不用/文)舉哀歸喪次皇貴妃等妃殿下妃皇孫涇
簡王妃等妃景恭王妃寧安公主舉哀禮同哀畢各歸
喪次是日頒遺詔一大殮殿下素服束髮詣大行皇帝
前舉哀設奠(不用/文)大殮奉安梓宫　几筵安神帛立銘
旌哭盡哀皇貴妃殿下妃皇孫及各王妃公主哭臨禮
皆同一成服殿下服衰服詣梓宫前舉哀行奠祭禮皇
貴妃殿下妃皇孫及各王妃公主皆成服各設祭一壇
六尚及宫人各隨祭禮畢各歸喪次是日内官内使祭
一壇(以上祭/俱用文)次日公侯駙馬伯五府六部等衙門共一
壇文武三品以上命婦共一壇一每七及百日殿下一
壇皇貴妃等妃共一壇殿下妃一壇皇孫一壇涇簡王
妃等妃共一壇景恭王妃一壇寧安公主一壇一内外
官員軍民人等及各王府夷使禮並與洪武永樂同
　　永樂二十二年上尊諡儀(隆慶初稍有更/定者附註于下)
前期三日齋戒前一日遣官祭告　天地宗廟社稷如
常儀俱太常寺先期奏請各祭告用祝文香帛果酒脯
醢是日(後用前/一日)内侍官置冊寶輿于奉天門(即皇極門/仍有香亭)
(又几筵前左右/先設冊寶案)捧冊寶各置輿中皇帝具衰服詣奉天
門(隆慶初先祭告几筵陳設祭品如常/儀祭畢御皇極門百官暫免朝㕘)内侍官舉冊寶
輿導引官導皇帝後隨降階陞輅導引官退百官序立
金水橋南北向皆素冠服腰絰俟冊寶輿將至皆跪冊
寶輿過畢興皆隨至思善門外序立于北向皇帝降輅
(隆慶初内官導引/至乾清門外降輅)冊寶輿由中門入至几筵殿丹陛上
導引官導皇帝繇左門入内贊唱執事官各司其事導
引官導皇帝就丹陛上拜位捧冊寶官捧冊寶繇左門
入(隆慶初繇/殿中門入)至几筵前分左右立北向導引官奏四拜
(後内/贊奏)皇太孫親王皇孫陪拜丹陛上百官陪拜思善門
外内贊及鴻臚寺官同時傳贊四拜畢導引官導皇帝
繇殿左門入詣几筵前奏跪内贊及鴻臚寺官傳贊皇
太孫以下及百官跪奏進冊捧冊官跪進冊于皇帝左
皇帝受冊獻畢授捧冊官置於案奏進寶捧寶官跪進
如前儀奏宣冊宣冊官跪宣而于皇帝左畢奏宣寶如
宣冊畢奏俯伏興平身四拜(傳贊百/官同)奏復位導引官導
皇帝繇殿左門出就拜位奏四拜(隆慶初接行祭/禮省就位四拜)奏初
獻禮奏跪獻酒(隆慶初初/獻有獻帛)贊讀祝讀祝官讀畢亞獻終
獻禮拜傳贊並同(隆慶初終獻後有奏俯伏興平身奏/復位導引出殿左門就拜位奏四拜)
導引官導皇帝繇殿左門入詣神位前捧冊寶授内侍
官捧入導引導皇帝入内奉安訖奏叩頭畢導引官導
皇帝繇左門出至丹陛上奏禮畢(傳贊/同)導引官導皇帝
還宫
　　隆慶元年進呈尊諡議文儀
先是勅諭文武羣臣議上尊諡至期前一日鴻臚寺官
于宣治門設諡議文案是日早上具衰服(隆慶六年上/具素翼善冠)
(麻布袍/腰絰)御宣治門捧諡議官立於階之東文武百官各
具素冠服(隆慶六年百官黒/紗帽黑角帶皂靴)詣丹墀贊行四拜禮興禮
部官出前跪奏進尊諡議文奏畢復位序班二員引班
首官稍進前捧諡議官以文授班首官班首官受諡議
文繇中道進將至御前序班贊進尊諡議文上起至諡
議文案之北班首官進諡議文置於案贊跪百官皆跪
上覽畢召翰林院官趨至前跪上以諡議文授翰林院
官命撰諡冊文翰林院官受訖捧從中道出上復坐贊
俯伏興班首官與百官俯伏興班首官復位贊行四拜
禮畢序班徹案上還
　　隆慶元年尊諡頒詔儀
先期鴻臚寺設詔案於皇極殿内東錦衣衛設傘蓋於
皇極殿前至日早各官具已素服烏紗帽黑角帶於承
天門外伺候上御中極殿具黑翼善冠白素袍黑犀帶
執事官先行五拜三叩頭禮鴻臚寺官奏請陞殿導駕
官導上御皇極殿鳴鞭訖序班舉詔案於殿中翰林院
官捧詔立於左鳴贊唱頒詔翰林院官以詔授禮部官
禮部官受詔置於案序班舉案繇殿左門出錦衣衞用
傘蓋迎至承天門上百官入班鳴贊唱四拜稱有制唱
跪開讀訖再唱行四拜禮鴻臚寺官傳奏禮畢百官退
詔書迎至禮部授使者頒行天下
　　永樂二十二年發引儀
發引前三日行奏告禮百官預齋戒三日(隆慶初太常/寺先六日奏)
(齋戒京城内外禁屠宰音樂勅命大臣一員/䕶喪行禮勅把總内官勅入皇堂内官内使)遣官以喪
期告天地宗廟社稷祭品行禮如常儀皇帝衰服告几
筵禮如啟奠皇太子親王以下皆衰服隨班行禮是日
後百官衰服朝一臨至發引日止京師内外禁樂至祔
祭日止禁屠宰至葬畢日止發引前一日遣官祭金水
橋午門端門承天門大明門徳勝門幷橋清河橋沙河
京都應祀神祇幷經過去處應祀神祠(隆慶初増祭乾/清宫門隆宗門)
(思善門幷橋歸極門御橋玉河橋沙河安濟橋朝宗橋/其應祀神祇闗王廟天將廟靈濟宫城隍廟東嶽廟真)
(武廟内門橋俱内官行禮玉河橋以下俱/太常寺官行禮祭用酒果餚饌香燭祝文)是夕設辭奠
(隆慶初改辭/靈禮如啟奠)皇帝后妃皇太子親王以下皆衰服以序
致祭司禮監禮部錦衣衛官提督執事者設大昇輿於
午門外依圖式陳葬儀於午門外幷大明門外發引日
設啟奠内侍陳設醴饌拜位如常儀内導引官導皇帝
衰服詣拜位皇太子親王以下各就拜位贊禮贊四拜
奠帛獻酒讀祝四拜舉哀興哀止望瘞禮畢(隆慶初改望瘞/為焚幣帛祝文)
(以後祖奠遣奠至陵安/神遷奠享禮禮俱同)内導引官導皇帝詣几筵殿内
稍東西向立皇太子親王以下丹陛上稍東西向立執
事者陞徹帷幕等物拂拭梓宫畢内侍徹啟奠内執事
官進龍輴於几筵殿下設真亭神帛輿諡冊寶輿於丹
陛上設祖奠如啟奠儀畢内導引官導皇帝詣梓宫前
稍東西向立導皇太子繇殿左門入立於皇帝之南稍
東西向親王以下俱於丹陛上稍東西向内侍於梓宫
前跪奏請靈駕進發内侍捧諡冊寶次捧神帛繇殿中
門出各置輿内次捧銘旌繇中門出執事官陞捧梓宫
内執事持翣左右蔽梓宫降殿内侍官於梓宫前跪奏
請梓宫陞龍輴執事官奉登龍輴訖以綵帷飾梓宫執
翣仍立左右内侍擎繖扇侍衛如儀列舊所御儀仗于
前諡冊寶輿神帛輿真亭銘旌以次而行内導引官導
皇帝繇殿左門出后妃皇太子親王及宫眷後隨(后妃/宫眷)
(哭於/帷中)至午門内設遣奠如祖奠儀内侍於梓宫前跪奏
請靈駕進發司禮監官率儀衛諡冊寶輿等前行皇帝
后妃皇太子親王以下皆哭盡哀内侍于皇帝前跪奏
請還宫内侍導引皇帝還宫后妃以下皆還宫(隆慶初/皇子同)
(還/)執事官舁梓宫繇中門出至午門外禮官跪奏請梓
宫陞大昇輿執事官奉梓宫陞輿訖(隆慶初即午門内/内侍官跪奏請梓)
(宫陞大昇輿安置/訖始行遣奠儀)禮官跪奏請靈駕進發司禮監禮部
錦衣衛整視葬儀以次前行皇太子親王以下哭送(天/順)
(八年𢎞治十八年俱親王䕶送行禮隆慶初/遣駙馬都尉沿途至陵往返俱遣官行禮)靈駕出至
端門外行辭祖禮(後改為/朝祖)執事官預設褥位於太廟中
香案前(太常寺/設香燭)梓宫至端門外禮官跪奏請辭祖導引
官導皇太子易常服詣神帛輿前跪禮官奉神帛授皇
太子皇太子捧神帛繇廟街左門入(隆慶初梓宫至端/門外少駐導引官)
(導遣官易淺淡色服詣神帛輿前跪太常寺官跪於遣/官之左奏請世宗肅皇帝廟祖太常寺官與遣官俯伏)
(興詣輿捧神帛/繇廟街左門入)至太廟褥位跪置神帛于褥興皇太子
正立于神帛後贊禮贊跪皇太子跪禮官跪於皇太子
之左奏太宗文皇帝謁辭禮官興贊禮贊俯伏興皇太
子俯伏興贊五拜三叩頭禮畢皇太子跪捧神帛興仍
繇廟左門出至輿前以神帛授禮官禮官跪受神帛安
奉輿中訖(隆慶初遣官自奉安訖太/常寺官跪奏請靈駕進發)跪奏請靈駕進發
皇太子仍喪服(遣官易/喪服)及親王以下隨行梓宫繇承天
門大明門中出皇太子親王以下俱繇左門出步送至
徳勝門外騎送至陵(隆慶初遣官及各衙門分定送葬/官俱步送至徳勝門外騎送至天)
(夀山紅門外仍步送至陵/是日俱免辭還仍朝見)在途幷至陵俱朝夕奠哭臨
諸王皇親駙馬公侯伯及文武百官軍民耆老四品以
上命婦以序沿途設次致祭皇親命婦及文武百官三
品以上命婦共祭一壇於順天府前公侯伯及文武官
員耆老人等共祭一壇於土城外禪師僧道共祭一壇
於清河皇親及駙馬共祭一壇於沙河祭畢文武官不
係山陵執事及分送者幷命婦耆老悉還大昇輿行沿
途每程預設校尉舁送選委内官同錦衣衛官專一提
督務在起止有節行步安徐沿途宿頓之處預先搭蓋
席殿仍量搭席房以貯儀仗等物至陵執事官先陳龍
輴於獻門外候大昇輿至禮官詣大昇輿前跪奏請靈
駕降輿升龍輴詣獻殿執事官奉梓宫陞龍輴繇中門
入皇太子親王俱繇左門入(遣官亦繇/左門入)詣獻殿安奉訖
諡冊寶等輿仍陳於前安行神禮執事官陳醴饌如常
儀設皇太子拜位於梓宫前内侍導皇太子詣拜位贊
四拜興贊跪奠酒讀祝俯伏興贊四拜舉哀興哀止贊
禮畢親王以下陪拜如常儀百官俱于獻殿前鴻臚寺
官傳贊同遣官祀后土幷天夀山各陳設酒饌贊再拜
輿酹酒讀祝再拜興禮畢(洪熈以後俱同日别遣官祭/各陵儀同前但前后各四拜)
俟掩𤣥宫時至設遷奠執事官陳醴饌如常儀設皇太
子拜位于梓宫前内侍導皇太子詣拜位贊四拜興贊
跪奠帛奠酒讀祝訖俯伏興贊四拜舉哀興哀止望瘞
親王以下陪拜如常儀百官俱于獻殿前鴻臚官傳贊
同退將掩𤣥宫内侍導皇太子親王以下詣梓宫前跪
内侍跪奏請靈駕赴𤣥宫俯伏興執事官陞奉還梓宫
入皇堂奉安訖内侍捧諡冊寶置於前陳列㝠器等畢
行贈禮内侍官仍設靈座于獻殿上候安神主執事官
陳醴饌于皇堂門外奉玉帛安置于香案前設皇太子
拜位于前内侍導皇太子詣拜位贊四拜興贊跪贊奠
酒贊進贈執事官捧玉帛跪進于皇太子之後皇太子
受玉帛獻畢以授内執事捧入皇堂安置訖贊俯伏興
皇太子俯伏興贊四拜舉哀興哀止贊贈事畢内侍出
遂掩𤣥宫掩畢行享禮于𤣥宫前如遷奠儀遣祀后土
及祭天夀山(後稱/告謝)掩𤣥宫將畢内侍設香案于𤣥宫門
外陳醴饌如儀設題主案於香案前西向設皇太子拜
位於前北向内侍盥手出主于案上題主官盥手西向
題主畢内侍奉主置於神座藏神帛于箱中置其後内
侍跪奏請太宗文皇帝神靈上神主(隆慶初全/具尊號)奏訖贊
四拜興贊跪獻酒讀祝俯伏興贊四拜舉哀興哀止(焚/祝)
(文/)内侍啟櫝受主訖跪奏請神主降座陞輿奉神主陞
靈輿至獻殿上内侍跪奏請神主降輿陞座奉神主即
座訖(隆慶初神主即座訖先行安神禮如/前儀將回京别遣官以葬畢告各陵)遂行初虞禮
執事官陳醴饌于神主前設皇太子拜位于香案前内
侍引皇太子就拜位贊四拜興贊行初獻禮跪贊皇太
子跪奠帛奠酒讀祝畢俯伏興亞獻終獻贊四拜舉哀
興哀止望瘞禮畢内侍捧神帛箱埋于殿前屛處潔地
焚㓙器于野葬日初虞柔日再虞剛日三虞後間日一
虞至九虞止在途皇太子行禮還京皇帝親行禮(隆慶/初自)
(初虞至七虞在途八虞在城外俱/䕶喪官行禮九虞還京上親行禮)神主啟行將還内侍
于神主前跪奏請神主降座升輿還京奏訖俯伏興于
靈座上奉神主升靈輿進行儀仗侍衛如儀皇太子後
隨在途仍朝夕奠神主還京先於城外置幄次錦衣衛
備儀衛教坊司備鼓吹不作百官衰服奉候城外神主
至入幄次百官序列于前行五拜三叩頭禮畢候神主
進行百官後從至午門外儀衛等退導引官導皇帝衰
服奉迎于午門内神主至舉哀步導(隆慶初世廟妃皇/后皇子王妃公主)
(及宫眷等俱迎神主于/宫門内舉哀以次後隨)神主陞几筵殿内皇帝立于殿
上稍東西向侍于靈輿前跪奏請神主降輿陞座奏訖
捧神主安奉於靈座訖(隆慶初/上親捧)行安神主禮執事官陳
設如常儀内導引官導皇帝詣拜位奏四拜興奏跪奠
酒讀祝俯伏跪奏四拜舉哀興哀止(焚祝/文)奏禮畢皇太
子親王以下陪拜如常儀百官于思善門外隨班行禮
傳唱如儀(隆慶初安神畢世廟妃皇后皇子以下/以次如拜位舉哀各行謁見四拜禮)明日
百官行奉慰禮(隆慶/初無)虞祭内侍陳醴饌拜位于几筵前
如常祭儀内導引官導皇帝衰服詣拜位皇太子親王
以下衰服各就拜位行四拜禮初獻奠帛獻酒讀祝亞
獻終獻贊四拜舉哀興哀止望瘞禮畢卒哭用虞祭後
剛日禮同虞祭自是罷朝夕奠至卒哭之明日奉神主
祔享于太廟(儀具升/祔下)祭畢太常卿于神主前跪奏請太
宗文皇帝神主還几筵奏訖導引官導皇帝捧神主由廟
左門出至門外安奉于御輦儀衛繖扇導從如來儀皇帝
陞輅後隨至午門外儀衛止皇帝至思善門降輅釋祭
服易衰服隨御輦至几筵殿前内侍于輦前跪奏請神
主降輦陞座内侍奉神主升座訖内導引官導皇帝繇
殿左門入行安神禮如前儀禮畢皇帝釋服還宫明日
百官素服烏紗帽黑角帶行奉慰禮
　　凡大喪内朝賀祭祀等禮
洪熈元年仁宗既祔廟上仍素服御西角門視朝遇行
時享等禮太常寺奏祭祀其日早朝鳴鐘鼓服黄袍御
奉天門視朝祭畢仍如前至禫祭後始釋素服
成化二十三年憲宗喪服既除上仍素翼善冠麻布袍
腰經視朝不鳴鐘鼓文武百官素服烏紗帽黑角帶皂
靴朝參至百日後始變服如常是年冬至節詔免行賀
𢎞治元年正旦以憲宗服制未及小祥上服黄袍御奉
天殿鳴鐘鼔鳴鞭作堂下樂文武官具公服行五拜三
叩頭禮次日至十五日具黑翼善冠淺淡袍服犀帶御
奉天門文武官具常服朝參至禫祭免朝一日遣官詣
陵致祭
正徳十六年肅皇帝萬夀聖節以武宗山陵未畢令天
下齎進表文幷公侯駙馬伯儀賓進賀綵段俱免宣讀
陳設逕送司禮監承運庫交收
嘉靖四十五年嵗暮大祫隆慶元年孟春時享太廟以
世宗喪禮尚在二十七日之内禮部題准照𢎞治十八
年例暫遣官行禮樂設而不作免陞殿奏祭祀齋戒之
日上于喪次致齋陪祀官俱暫免
隆慶元年正旦後世宗喪禮成服畢上始服衰服御宣
治門視事百官素冠服腰絰行奉慰禮以後朝參並同
至二十七日滿上易素翼善冠麻布袍腰絰御宣治門
視事俱不鳴鐘鼓百官素服烏紗帽黑角帶皂靴朝參
辦事二月祭先師孔子及朝日壇歴代帝王以梓宫在
殯議准照𢎞治十八年例免請陞殿及傳制命太常寺
具本奏知仍各遣官行禮樂設而不作致齋之日照天
順八年例上具黄素袍翼善冠百官具淺淡色服朝參
陪祀執事官至期仍各祭服行禮本月祭太社太稷議
准仍請上親祭餘並同例三月世宗祔廟畢次日免朝
百官烏紗帽黑角帶青圓領辦事又次日上具黑翼善
冠黑犀帶淺淡袍服御皇極門百官仍烏紗帽黑角帶
淺淡色服行奉慰禮以後俱皇極門視事鳴鞭鳴鐘鼓
如累朝例是年孟夏時享太廟以世宗神主尚在几筵
照正徳元年例先一日上具常服祭告几筵祇請詣廟
享祀以後遇太廟時享祫祭大祥内皆如之其鴻臚寺
奏請陞殿太常寺奏致齋及祭畢聖駕回宫俱樂設而
不作
　
　
　
　禮部志稿卷三十一
欽定四庫全書
　禮部志稿卷三十二
　　　　　　　　　　　　明　俞汝楫　編
　祠祭司職掌
　皇太后喪禮
　　正統七年誠孝皇太后喪禮
　遺詔
喪服以日易月二十七日而除哭臨三日即止君臣皆
同皇帝成服三日後即聴政天地宗廟社稷及百神之
祀皆勿停宗室諸王但遣官進香不必送喪在外大小
文武衙門並免進香臣民之家勿禁音樂嫁娶
　部議
一自聞喪日為始不鳴鼓鐘一諸王世子郡王及王妃
郡主以下聞訃皆哭盡哀行五拜三叩頭禮畢易素服
第四日始衰服二十七日而除一在京文武官聞喪素
服烏紗帽黑角帶自明日始至第三日每旦詣思善門
外哭退於本衙門宿歇不飲酒食肉第四日具斬衰服
至思善門外朝夕哭臨三日各十五舉聲止凡入朝及
在外衙門視事用布裹紗帽素服腰絰麻鞋退即服衰
服通前二十七日而除一文武官一品至四品命婦麻
布大袖圓領長衫蓋頭清晨繇西華門入至思善門外
哭臨三日悉去金銀首餙仍素服二十七日而除一在
京以聞喪日為始禁屠宰十三日一軍民素服婦人素
服不籹餙俱以聞喪日為始二十七日而除一外國四
夷使臣行哭臨禮工部造與孝服隨朝官哭臨及行祭
禮一在京文武官非朝參官及聴選辦事官監生吏典
耆老僧道聞喪即易素服自次日至第三日每旦赴順
天府朝闕設香案哭臨至第四日官各具斬衰服監生
人等素服朝夕哭臨三日各十五舉聲止仍各素服通
前二十七日而除一遺詔到日在外文武官員人等素
服烏紗帽黑角帶行四拜禮跪聴宣讀訖舉哀再行四
拜禮畢各置斬衰服于衙門内望闕設香案朝夕哭臨
三日各十五舉聲止自是素服通計二十七日而除一
在外官員命婦聞喪素服舉哀三日各十五舉聲素服
通前二十七日而除軍民男女各素服十三日一南京
文職二品武職三品以上衙門在外中都留守司布政
司按察司及總兵官差人進香其餘衙門皆免
　　嘉靖十七年上章聖皇太后慈諡儀
前期四日太常寺奏齋戒三日至日遣官奏告天地宗
廟社稷用祝文香帛酒果酺醢如常儀是日早告几筵
設册寳案於几筵前册東寳西設祝案於御拜位右祭
前一日内侍官置册寳輿香亭於奉天門捧册寶各置
輿中是日上素冠服御奉天門内侍官舉輿外導駕官
導上隨册寶輿後降階升輅外導駕官退百官素服於
金水橋南北向立册寶輿將至百官皆跪册寶輿過興
隨至慈寧宫門外北向立太常寺導引官導上至慈寧
宫門外降輅册寶輿繇中門進至几筵前丹陛上導引
官導上繇左門入至丹墀内贊唱執事官各司其事導
引官導上至丹墀上拜位太常寺官于册寶輿内捧册
寶繇殿中門入至几筵前左右北向立内贊奏四拜禮
外鴻臚寺官傳唱百官皆行四拜禮畢導引官導上繇
殿左門入至梓宫前跪奏(傳贊百/官皆跪)奏進册捧册官以册
跪進于上右上受册獻畢以授捧册官置于案奏進寶
捧寶官以寶跪進於上左上受寶獻畢以授捧寶官置
于案奏宣册寶訖奏俯伏興平身(傳贊百/官同)奏復位導引
官導上至几筵前唱初獻禮奏跪(傳贊百/官皆跪)奏獻帛奠酒
贊讀祝讀祝官跪于右讀訖唱亞獻禮終獻禮奏俯伏
興平身(傳贊百/官同)奏復位導引官導上繇殿左門出至拜
位奏四拜(傳贊百/官同)導引官導上由左門入至梓宫前以
册寶授太常寺官捧入内導引官導上入内安册寶行
叩頭禮導引官導上繇左門出至丹陛上奏禮畢遂頒
詔如常儀
　　嘉靖十八年章聖皇太后梓宫南祔儀
一先期勅命勲戚重臣一員充奠獻使并䕶行武職大
臣一員管領官軍扈侍梓宫行禮部堂上官一員監禮
扈行題主大臣一員䕶喪内侍官幷入皇堂内官内使
匠作太常少卿一員執事官十人鴻臚寺少卿一員屬
官等十人光祿寺少卿一員四署官四人錦衣衛指揮
一員千百户四人各供事給事中御史各二員監視糾
察欽天監官一員率博士一員安葬候時五府九卿等
衙門分官奉送梓宫俱照欽點職名各送至張家灣水
次恭祭而回工部委官會同内官監先期于通州及張
家灣水次二處搭蓋奉安梓宫席殿及朝陽門至通州
各處祭所席棚及行文沿途府州縣各該有司預于水
次搭蓋祭所席棚一前期二日百官及皇親命婦文武
官三品以上命婦俱衰服每日早詣慈寧宫門外哭臨
命婦設祭一壇免朝禁屠宰音樂至神主回京日止一
前期六日以皇妣祔葬顯陵祭告太廟睿宗廟遣官分
告列聖羣廟越二日上吉服告天神地祇壇祭品行禮
俱如常儀百官陪拜又二日上預告几筵内侍官陳設
牲醴如常儀上具衰服内導引官導上詣拜位奏四拜
奠帛三奠酒讀祝俯伏舉哀哀止奏四拜興焚祝帛禮
畢一設奠辭靈昭聖皇太后遣祭一壇武廟皇妃一壇
皇后一壇皇妃皇嬪各一壇皇太子一壇裕皇景王仁
和大長宫主等一壇涇簡王妃一壇内官内使共一壇
是日遣官祭告各門及諸神廟慈寧門思善門右順門
午門端門承天門御橋大明門俱遣内官行禮玉河橋
朝陽門幷橋闗王廟顯靈宫靈濟宫城隍廟東嶽廟真
武廟俱遣太常寺官行禮祭用酒果脯醢香帛司禮監
禮部錦衣衛提督執事者設大昇輿于午門外至大明
門外一啟奠内侍官陳設酒饌拜位如常儀内導引官
導上具衰服詣拜位奏拜奠讀祝舉哀禮畢内侍官跪
奏請慈孝顯皇后梓宫陞龍輴内侍官先捧諡册寶繇
殿中門出置輿内次捧桑主繇中門出奉安輿内次香
亭安置訖内侍官捧銘旌繇中門出梓宫降殿執事官
奉登龍輴訖以綵色帷幕障飾梓宫執翣者分列左右
内使擎執繖扇侍衛如常儀(儀仗用存/日所御者)諡册寶輿香亭
銘旌以次先行上至梓宫前跪内侍官跪奏謹請皇妣
靈駕進發上繇殿左門出宫眷皆哭後隨至午門内侍
官跪奏請靈駕安止安定行祖奠禮一祖奠内侍官陳
設酒饌拜位如常儀内導引官導上衰服拜奠讀祝舉
哀畢内侍官跪奏請靈駕進發執事者進大昇輿奉安
訖遂行上率宫眷隨至端門外行朝祖禮一朝祖欽定
捧主官九員俱具青服恭捧各廟主詣太廟奉安訖太
常寺陳設脯醢酒果於列聖位前不奠獻執事官先設
褥位於太廟丹陛正中梓宫至端門外上具青服太常
寺導引官導上詣桑主輿前跪太常寺卿跪于上之左
奏請慈孝獻皇后朝祖上捧桑主繇太廟中門入至太
廟丹陛上立典儀唱迎神各捧主官上香退典儀唱行
朝祖禮太常卿進立於殿中北向内贊奏跪上捧桑主
跪奉于褥位内贊奏謁辭太常卿跪奏曰孝𤣥孫嗣皇
帝某謹奉慈孝獻皇后謁辭訖内贊奏四拜禮興平身
上跪捧桑主起立太常卿跪奏曰禮畢請還宫捧主官
納主還各廟上捧桑主退至陛東西面立隨列聖主後
出安亭内行辭奠禮一辭奠先期太常寺官于承天門
内陳設牲醴如奠儀内侍官設上拜位設宫眷帷幕于
近西桑主朝行禮畢上易衰服太常寺導引官導上詣
拜位内贊奏上香奏二拜典儀唱奠帛三獻讀祝俯伏
舉哀哀止奏二拜焚帛祝禮畢上退宫眷入拜哭盡哀
止太常寺官跪奏請靈駕進發上攀送而還宫眷俱還
司禮監禮部錦衣衛官提督輿亭儀衛等以次前行梓
宫出承天門大明門轉東繇朝陽門出大樂鼓吹前導
設而不作一遣奠先期太常寺執事官于朝陽門外陳
設牲醴如常儀梓宫至太常寺導引官引奠獻使詣拜
位行四拜禮奠帛奠酒讀祝俯伏舉哀哀止贊四拜興
焚祝帛禮畢太常寺官詣梓宫前跪奏請一路祭公侯
伯五府九卿等衙門官員耆老人等共祭一壇(朝陽闗/外五里)
僧道官共一壇(通/州)皇親及駙馬共祭一壇各衙門奉送
梓宫官員一壇(俱張/家灣)一京城至張家灣沿途市巷軍民
男婦遇梓宫至皆跪俯伏舉哀候梓宫過興一大昇輿
行沿途校尉舁送選委内官同錦衣衛官專一提督務
要起止有節行步安穏送葬官員人等不許逼近儀仗
失次喧嚷有失禮儀者聴糾儀官舉奏一題主前期内
侍官設神座香案于通州席殿内靈駕至奉安訖奠獻
使行上食禮畢退執事官陳設祭品設題主案于香案
前西向奉桑主置案上奠獻使具青服百官俱釋衰具
青服陪拜太常寺官引使就拜位贊三上香訖贊四拜
興退百官分侍左右題主官盥手西向立恭題訖内侍
官捧主奉安神座命官青服行降神禮一降神典儀唱
執事官各司其事贊就位贊上香復位贊四拜(百官/同)唱
奠帛行初獻禮獻爵讀祝亞獻終獻贊四拜焚祝帛禮畢
太常寺官跪奏請慈孝獻皇后神主降座升輿命官捧
主升輿還京内侍官捧桑主用白韜櫃靈駕行内執事
官焚楮駕㐫儀於野一次日神主回京内執事官備儀
衛教坊司大樂鼓吹前導至道中行饗神禮命官具青
綠錦繡服色(百官/同)典儀唱執事官各司其事贊就位贊
上香復位贊四拜(百官/同)唱奠帛行初獻禮獻爵讀祝亞
獻終獻贊四拜焚祝帛禮畢神主輿行至朝陽門命官
具吉服隨行(百官/同)至午門外儀衛等退内導引官導神
主入上具常服率皇后宫眷等迎神主于慈寧宫門外
武廟皇妃公主涇簡王妃等迎于宫内俱吉服神主至
几筵殿内上立於殿東稍南西向皇后皇妃以下序立
於殿西稍南東向内侍官詣靈輿前跪奏請慈孝獻皇
后神主降輿陞座畢上捧神主奉安于靈座訖行安神
禮内執事官陳設牲醴如常儀内導引官導上詣拜位
奏拜奠讀祝禮畢后妃以下入行四拜禮鴻臚寺官引
百官于慈寧宫門外隨班行禮(傳贊/如儀)一神主輿行奠獻
使等官行叩頭禮上食畢太常寺官跪奏奉請梓宫啟
行至張家灣奉梓宫登舟奉安訖行祭告禮太常寺官
陳設奠獻使行禮如常儀各衙門奉送官俱陪拜祭畢
舟發沿途每日三上食奠獻等官俱素冠服詣梓宫前
行叩頭禮如常儀神宫監尚膳監恭辦上食饌五様蔬
果酒膳一經過有王府去處許王素服出迎致祭該府
官預陳設祭物於水次席殿其附近王府許遣輔導官
致祭行禮一南京守備文武衙門各處鎮巡三司官梓
宫舟經及附及去處俱致祭舉哀與王府遣官同所轄
有司大小官員通許陪拜致祭品物簇盤一座豕一羊
一果五盤點心五盤􁏙煠五盤(俱用顔/色紙花)案酒五様菜五
碟粉湯五盌飯五盌帛一疋酒三爵香燭紙(陳設/如儀)一梓
宫自通州登舟抵承天府張家灣祭潞河之神天津祭
海口之神安平鎮祭龍王之神徐州吕梁二處祭洪神
淮河口祭淮瀆之神儀真南京祭大江之神彭澤祭小
孤山之神九江之神漢江之神所過大川俱用牲醴致
祭俱勳臣具青服行禮其各處應祀水府之神開載未
備者臨期斟酌致祭
　顯陵合葬儀
一先期遣官祭告顯陵光祿寺官陳設牲醴百官陪拜
如儀一舟至承天府太常寺官陳設祭告牲醴如儀百
官俱衰服奉迎梓宫升席殿奉安訖奠獻使行祭告禮
師生耆老人等俱隨班拜奠獻使先詣睿宗舊寢所行
禮畢奉遷睿宗梓宫安于祾恩殿復詣聖母梓宫前候
發執事官先陳龍輴于祾恩殿門外候大昇輿至太常
官詣前跪奏請靈駕降輿升龍輴詣祾恩殿執事官奉
梓宫升龍輴由中門入奠獻使由左門入詣祾恩殿奉
安訖諡册寶輿仍設于前一安神執事官陳設酒饌如
常儀設奠獻使拜位于二聖梓宫前内侍官引奠獻使
詣拜位行禮執事撫按等官陪拜一以合葬祭告后土
幷純徳山之神陳設牲醴如常儀一遷奠執事官陳設
酒饌如常儀奠獻使詣拜位舉哀行禮退後掩𤣥宫時
至太常官引詣二聖梓宫前跪太常官奏請靈駕赴𤣥
宫奠獻使俯伏興執事官升奉遷二聖梓宫進皇堂奉
安訖太常官同内侍官奉諡册寶置于前陳列冥器等
畢行贈禮一贈禮内執事官陳設酒饌于皇堂門外奉
玉帛置于案奠獻使詣拜位贊四拜奠酒受玉帛獻畢
以授内執事捧入皇堂安置訖俯伏興贊四拜舉哀興
贊贈事畢遂掩𤣥宫行享禮執事官陳牲醴于𤣥宫前
如常儀太常官引使詣拜位行禮百官陪拜一掩𤣥宫
畢太常寺官同内侍官恭拜桑主幷魂帛奉蔵於𤣥堂
外遣官祭謝后土幷純徳山之神陳設酒饌如常儀(禮/同)
(祭/告)奠獻使執事等官回京復命
　皇后喪禮
　　洪武十五年髙皇后喪禮
一聞喪次日文武百官素服行奉慰禮一在京文武百
官於聞喪之四日清晨喪服詣右順門外具喪服入哭
臨畢素服行奉慰禮三日而止一文官一品至三品武
官一品至五品命婦于聞喪之四日清晨素服至乾清
宫具喪服入臨行禮不許用金珠銀翠首飾及施脂粉
喪服用麻布蓋頭麻布衫麻布長裙麻布鞋一在京文
武百官及聴除等官人給布一疋自製喪服一文武官
員皆服斬衰自成服日為始二十七日而除仍素服至
百日始服淺淡顔色衣服一在外文武官喪服與在京
官同聞訃日于公㕔成服三日而除命婦喪服與在京
命婦同亦三日而除一軍民男女皆素服三日一自聞
訃日為始在京禁屠宰四十九日在外三日停音樂祭
祀百日停嫁娶官一百日軍民一月一上册諡祭告太
廟一發引文武百官具喪服詣朝陽門外奉辭神主還
京文武百官素服迎於朝陽門外回宫百官行奉慰禮
一卒哭行祔廟禮一百日輟朝祭告几筵殿百官素服
黑角帶詣中右門行奉慰禮命婦詣几筵殿祭奠一凡
遇時節及忌日東宫親王祭几筵殿及詣陵拜祭一小
祥上素服烏犀帶輟朝三日是日清晨詣几筵殿行祭
奠禮東宫親王詣陵拜祭京城禁音樂三日禁屠宰三
日百官前期齋戒至日素服黑角帶詣後右門進香畢
行奉慰禮是日外命婦詣几筵殿行進香禮一東宫親
王熟布練冠九􁏖去首絰負版辟領衰皇妃皇太子妃
王妃公主及皇孫女熟布蓋頭去腰絰宗室駙馬服齊
衰三年練冠去首絰一大祥奉安神主于奉先殿預期
齋戒告廟百官陪祀畢行奉慰禮各王國禁屠宰三日
停音樂三日
　　永樂五年文皇后喪禮
一自次日為始輟朝不鳴鐘鼓上素服御西角門文武
百官素服烏紗帽黑角帶詣思善門外哭臨畢行奉慰
禮明日如之又明日早文武官成服詣思善門外哭臨
畢易素服行奉慰禮凡三日而止一文武百官自次日
為始各就公署齋宿至二十七日而止一文武官四品
以上命婦成服日為始喪服詣思善門内哭臨三日而
止一聴選辦事等官各喪服人材監生吏典僧道坊廂
耆老各素服自成服日為始赴應天府舉哀三日一内
外宗室皆成服二十七日而除一天下大小衙門各遣
官進香一成服後祭祀皇親駙馬共一壇公侯伯共一
壇五府同錦衣衛共一壇六部都察院同文職大小衙
門共一壇文武官四品以上命婦共一壇一百日上及
皇妃皇太子皇太子妃皇孫親王及妃公主以下及在
京文武官幷命婦各祭一壇一周年祭如百日儀百官
詣西角門行奉慰禮在京禁音樂停屠宰七日一凡遇
時節祭祀上位一壇皇妃東宫皇孫各王長公主公主
及王妃各祭一壇
　　嘉靖七年孝潔皇后喪禮
一初喪三日上服素冠服一成服日為始上𤣥冠素服
御西角門視朝十日畢易𤣥冠𤣥衣御奉天門視朝鳴
鐘鼓鳴鞭如常朔朢日暫免陞殿一文武百官十日内
俱布冠素服絰帶朝參十日之後入左掖門則烏紗帽
青衣侍班奏事退出公衙及居私室仍素服白帽通前
二十七日而除待梓宫發引之後服常服一在京内外
禁屠七日一上於奉先等殿行禮幷朝兩宫俱常服於
几筵祭則服其服服滿之日命内官代祭一兩宫遣官
祭如常儀一上祭儀内贊奏就位上香奠帛奠酒上立
以帛酒各授執事奠於靈前贊讀祝讀者立讀祝文畢
贊舉哀上就位哭贊哀止焚祝帛禮畢
　　嘉靖二十七年孝烈皇后喪禮
一發喪上素服冠詣大行皇后宫舉哀設奠畢歸喪次
皇妃東宫裕王景王公主皆素服畢哀設奠畢各歸喪
次次日及第三日同一成服上素服詣大行皇后宫舉
哀設奠大殮奉安梓宫殿几筵安神帛立銘旌上具喪
服皇妃東宫裕王景王公主等皆成服行祭禮畢歸喪
次上祭一壇皇妃共祭一壇東宫祭一壇裕王景王共
祭一壇公主共祭一壇涇簡王妃祭一壇内官内使共
祭一壇是日公侯駙馬伯五府六部等衙門官共祭一
壇文武官三品以上命婦共祭一壇一每七及百日上
及皇妃以下各祭一壇一聞喪次日為始輟朝不鳴鐘
鼓文武百官素服烏紗帽黑角帶詣思善門橋南哭臨
畢退於金水橋南伺候上素服御西角門文武百官行
奉慰禮退於本衙門宿歇不飲酒食肉次日同一成服
日為始上素冠素服十二日十二日後易淺色服視朝
俱在西角門文武百官十二日内俱布帽素服絰帶朝
㕘十二日之後烏紗帽黑角帶素服通前二十七日而
除上御奉天門視朝服常服百官淺色衣鳴鐘鼓鳴鞭
如常朔朢日暫免陞殿待梓宫發引之日百官服常服
一成服日百官各具斬衰服詣思善門橋南朝夕哭臨
三日各十五舉聲而止毎日早哭臨畢退易素服仍入
金水橋南伺候西角門行奉慰禮如前凡在衙門視事
用布裹紗帽垂帶素服絰帶麻鞋退居即服孝服通前
二十七日而除一文武官員一品至三品命婦麻布大
袖圓領長衫麻布蓋頭清晨由西華門入思善門哭臨
三日而止不許戴金銀首飾仍素服二十七日而除一
在京諸寺觀各聲鐘三萬杵聞喪日為始禁屠宰七日
一軍民素服婦人素服不籹飾俱以聞喪日為始二十
七日而除一聴選官辦事官監生吏典僧道坊廂人等
聞喪即易素服次日至第三日皆清晨赴順天府朝闕
設香案哭臨至第四日官各具斬衰服監生人等素服
朝夕哭臨三日各十五聲而止仍各素服通前二十七
日而除一各王府南京浙江等十三布政司及直𨽻府
分禮部請勅差官赴告一在外親郡王及世子王妃以
下聞訃皆哭盡哀行五拜三叩頭禮畢易素服第四日
服斬衰服二十七日而除一在外文武官員人等聞訃
日素服烏紗帽黑角帶於本衙門宿歇不飲酒食肉次
日具斬衰服率官僚人等於衙門朝闕設香案朝夕哭
臨三日各十五聲而止自是素服通前二十七日而除
軍民男女止素服十三日一各王府及在外文武衙門
俱免進香一成服後三日在京文職七品以上武職三
品以上衙門陸續赴思善門外進香每日鴻臚寺朝退
後由西華門引入思善門前行禮司禮監官捧進几筵
前一梓宫未發南京堂上官及朝鮮差陪臣進香服制
雖滿仍衰服行禮鴻臚寺引從西華門入陪臣衰服工
部製給一册諡及發引以下與大喪同但八虞九虞俱
於宫中遣内官行禮
　　永樂五年仁孝文皇后册諡儀
前期禮部奏行祭告禮及請命頒册寶等官是日上躬
告天地於奉天殿丹陛上宫中先設册寶案於几筵殿
設香案於册寶案前上御華蓋殿文武百官於奉天殿
前丹墀内分班序立引禮引頒册寶官至華蓋殿拜位
序班舉册寶案置殿中鴻臚寺官奏頒册寶官行禮引
禮贊四拜畢贊跪傳制官傳制曰永樂五年十月十四
日册諡大行皇后命卿行禮引禮贊俯伏興四拜畢序
班舉册寶案出至奉天殿丹陛上以册寶置綵輿中由
中道出頒册寶官隨至右順門外北向立内官舁綵輿
由正門入至几筵殿以册寶置於案退俟殿外尚儀女
官詣香案前跪進曰皇帝遣某官某某官某册諡大行
皇后謹告奏畢興贊宣册女官捧册立宣於几筵之右
訖置册於案贊宣寶女官捧寶立宣於几筵之右置寶於
案尚儀女官一員復詣香案前跪奏禮畢女官以册寶
案置於几筵之左内官出報頒册寶官禮畢頒册寶官
復命
　　嘉靖二十七年孝烈皇后册諡儀
先期遣官告於太廟用牲醴祝文如常儀是日上常服
御奉天門樂設而不作正副使常服百官淺色服黑角
帶入班行叩頭禮畢左右侍班正副使入就拜位贊四
拜禮序班舉節册案於正中置定正副使行五拜三叩
頭禮畢序班舉案行正副使後隨鴻臚寺奏禮畢上還
百官詣思善門外侍立節册至右順門正副使捧由正
門入至殿陛上置於案内贊奏就位上香贊宣册太常
寺官取册立宣訖復置於案贊禮畢贊百官行四拜禮
退正副使持節復命
　　隆慶元年孝潔肅皇后遷祔永陵儀孝恪皇后同
尊諡册寶先遣官即陵園行禮訖勅命奉遷官一員詣
陵供事啟欑先一日遣官以祔葬告天地宗廟社稷用
祝文祭告行禮如常儀司禮監禮部錦衣衛官提督執
事者設大昇祝俯伏興亞獻終獻復贊四拜焚帛祝禮
畢皇后皇子以下以次入拜行謁見四拜禮
　凡皇太后皇后喪内朝賀祭祀等禮
洪武十六年正旦以髙皇后喪服親王及文武衙門進
到表箋先期三日捧進是日皇帝詣几筵殿祭祀畢常
服御奉天殿百官常服行五拜三叩頭禮
永樂六年正旦文皇后喪服皇帝常服御殿錦衣衛設
丹陛駕教坊司陳大樂而不作百官行禮如洪武例立
春百官俱淺淡服於奉天門行禮
𢎞治十七年敬皇帝萬夀聖節以孝肅太皇太后山陵
襄事奏准文武百官服錦繡於奉天門行五拜三叩頭
禮是年冬至節免賀　十八年上聖祖母及聖母尊號
以太皇太后服制未滿百官幷命婦俱照成化二十三
年例免賀
嘉靖二年肅皇帝萬夀聖節以孝惠皇太后服制未滿
先期免習儀至日早於奉先殿行孝慈髙皇后忌辰祭
禮畢上服黄袍御奉天殿錦衣衛設鹵簿駕如常儀鳴
鐘鼓鳴鞭教坊司作樂文武百官具服朝先行四拜禮
致詞又四拜免雞唱山呼舞蹈等禮表文彩段免宣讀
陳設送内府交收　十七年章聖皇太后服既除上常
服俱墨布至喪次仍喪服百官俱青色冠服郊有事吉
服作樂廟有事淺色服不作樂　十八年正旦以章聖
皇太后未南祔上具翼善冠黄袍御奉天門鳴鐘鼓奏
堂下樂鳴鞭百官具公服行禮八月萬嵗聖節以南祔
未久行禮如正旦儀九月小祥上同后妃謁几筵致祭
公侯駙馬伯文官三品以上大臣各具青服陪拜顯陵
遣勳戚大臣一員捧祀帛往祭大祥同　二十年以昭
聖皇太后喪服令太享齋戒服吉正祭用樂時祫齋戒
權用青綠花様至日樂暫設而不作　二十六年以孝
烈皇后喪服題准嵗暮大袷來嵗孟春時享各齋戒權
用青綠花様樂設而不作其啟蟄祈穀齋戒吉服用樂
　二十七年梓宫未發題准夏至大祭地於方澤照祈
穀例齋戒服吉用樂
　皇妃喪禮
　　永樂十八年昭獻貴妃王氏喪禮
一聞喪輟朝五日一初喪上祭一壇皇后祭一壇皇妃
祭一壇皇太子祭一壇親王共祭一壇公主共祭一壇
一贈諡册文行焚黄禮一七七百日周年二周年每次
祭祀壇數與初喪同一開塋域遣官祀后土一行内外
衙門造辦喪儀銘旌㝠器等項一發引前期辭靈祭祀
壇數與喪同惟増六尚司祭一壇内官内使祭一壇一
啟奠祖奠遣奠各遣祭一壇一發引日文武百官各素
服烏紗帽黑角帶送至路祭處所皇親駙馬共一壇公
侯伯文武衙門共一壇外命婦共一壇一過門祭祀内
門遣内官外門遣太常寺官行禮一下葬遷奠遣祭一
壇一掩壙遣官祀后土一迎靈轎至享堂行安神禮遣
祭一壇
天順七年初喪七七百日周年二周年辭靈各増祭一
壇
　　嘉靖二十九年皇貴妃王氏喪禮
一初喪増六尚司祭一壇内官内使共祭一壇一行翰
林院撰諡册文及各祭文壙誌文一焚黄用黄絹装褙
如册様兩葉寫册文是日陳設祭儀以祝文及册文置
於靈前遣司禮監官行禮獻爵讀祝訖女官宣册禮畢
焚祝及册一靈柩前儀仗内使女樂三十二人幷花旛
雪栁女隊子二十八人女將軍二十四人一靈柩至墳
園奉安御前一壇遣䕶喪内官行禮其餘各祭俱同前
一墳園内各壇路祭幷靈柩頓歇處所行工部預為搭
蓋席殿其輓歌執翣人等該用孝巾孝帶俱工部轉行
内府該衙門製造
　　嘉靖二十九年未封皇妃喪禮
聞喪賜封號輟朝一日御祭一壇皇妃以下各祭一壇
俱遣内官行禮光祿寺陪祭　翰林院撰册文祝文壙
誌文擇日行焚黄禮　七七百日周年二周年每次御
祭一壇皇妃共祭一壇　開塋域祀后土及辭靈祭祀
壇數與初喪同俱遣内官行禮祭引以後合行事宜同
前　凡未封妃喪葬禮儀隆殺不等俱禮部開座題請
施行
　皇太子喪禮
　　洪武二十五年懿文太子喪禮
皇帝以日易月服齊衰十二日祭畢釋之在内文武百
官即日於公署齋宿翼日素服入臨文華殿給散麻服
越三日成服詣春和門會哭明日素服行奉慰禮其當
祭祀及送葬者仍衰絰以行在京停大小祀事及樂至
復土日而止停嫁娶六十日在外文武百官聞喪易服
於公署發哀次日成服行禮停大小祀事及樂十三日
停嫁娶三十日
　　嘉靖二十八年莊敬太子喪禮
一聞喪第四日成服皇上遣祭一壇母妃祭一壇裕王
景王共祭一壇公主共祭一壇内官内使共祭一壇東
宫六局官共祭一壇一文武百官自聞喪次日為始具
素服烏紗帽黑角帶於本衙門宿歇至第四日早具齊
衰服不杖赴南城明徳宫候大殮畢舉哀行四拜禮仍
共舉祭一壇一毎七百日皇上遣祭一壇母妃祭一壇
裕王景王共祭一壇一自聞喪次日為始輟朝不鳴鐘
鼓十日止一聞喪第五日百官具素服烏紗帽黑角帶
詣西角門行奉慰禮退易布裹紗㡌絰帶麻履於各衙
門辦事通前成服日為始十二日而除在京軍民人等
各素服十二日禁屠宰五日聴選辦事官吏監生僧道
耆老人等俱於成服日赴順天府舉哀行四拜禮官具
衰服監生人等具素服一翰林院撰祭文光祿寺辦祭
物一各王府直𨽻各布政司等處禮部請勅差官訃告
一諸王及世子王妃郡主以下聞訃次日具素冠服舉
哀行四拜禮畢服十二日而除一在外文武官員人等
聞訃次日各具衰服舉哀行四拜禮畢易素冠服絰帶
麻履十二日而除其各王府及天下文武衙門俱免進
香一諡册先期題請欽定大臣二員充正副使行翰林
院擬請諡號撰諡册文諡寶文壙誌文祭告文幷各該
衙門造辦諡册諡寶壙誌欽天監擇吉先期一日遣大
臣告於太廟寢内侍官設節册寶案於皇太子靈柩前
至日早鴻臚寺設節册寶案於奉天門稍東百官青衣
黑角帶侍班正副使各就拜位候序班舉節册案至丹
墀中道置定鳴贊贊行五拜三叩頭禮畢序班舉案正
副使後隨繇左順中門至明徳宫内侍預設𤣥饈於皇
太子靈柩前正副使捧節册寶置於案就位上香贊宣
册寶太常寺堂上官立宣訖復置於案贊禮畢正副使
捧節復命次日勅諭禮部以賜諡頒示天下照例差官
齎捧一安葬先期擇地擇日遣工部堂上官祭告啟土
一發引先期命大臣一員䕶喪一員題主各衙門堂上
官題請各一員照例率領所屬送喪欽天監差官二員
前去候時工部搭蓋各處席殿前一日起禁屠宰三日
遣官一員以葬期告於太廟寢内命婦告於孝烈皇后
几筵及遣官祭告經過各門橋司禮監錦衣衛官提督
執事者設靈輿諡册寶輿幷真亭儀仗於明徳宫門外
設方相冥器於北安門外以俟是晩皇上遣祭一壇母
妃祭一壇皇妃共祭一壇裕王景王共祭一壇公主共
祭一壇俱遣内官行禮至日文武百官布裹紗帽素服
絰帶麻履候於北安門外步送至西直門外祭畢即回
其分送入山官員俱免辭朝步送至西直門騎送至墳
所還日朝見(䕶喪官幷各/執事冠服同)啟奠遣奠靈輿至墳所皇上
皆遣祭一壇(䕶喪官/行禮)路祭文武官等衙門共祭一壇皇
親駙馬共祭一壇(俱西直門外/廣殿行禮)祭畢而回其䕶喪官幷
墳所執事官待葬畢回凡回還官員俱易烏紗帽青衣
黑角帶次日以後常服辦事一下葬皇上遣祭一壇母
妃以下祭同前俱内侍官於將葬時行禮葬畢行贈禮
如儀掩壙後皇上遣祭一壇俱䕶喪官行禮掩壙畢題
主官題主䕶喪官獻酒贊讀祝禮畢安神皇上遣祭一
壇葬畢祀后土遣工部堂上官行禮一百日期年每次
皇上遣祭一壇母妃以下祭同前
　　隆慶元年加諡憲懐太子靖悼王儀(蓬萊太和二/公主追封同)
前期一日鴻臚寺官設節案内侍官設册輿二幷香亭
於皇極門東是日早遣官以册諡告奉先殿上具素翼
善冠麻布袍腰絰親告世宗肅皇帝几筵各用祝文祭
品如常儀至期上仍具前冠服御皇極門百官俱照常
烏紗帽素服黑角帶入班行叩頭禮畢左右侍班遣官
就拜位序班舉節案置於中贊五拜三叩頭禮畢序班
舉節内侍官舉册輿香亭俱繇左階降(公主册/繇右)鴻臚寺
奏禮畢上還錦衣衛官校接節册輿香亭繇午門等左
門出(公主册/繇右)遣官隨行至墳園行禮太常寺先於墳園
陳設祭品如常儀鴻臚寺設節案於享殿内正中册案
二於左右設香案於節案前内侍官設主案二于殿東
制净水刷子粉盞筆硯盥盆帨巾等物候節册輿至墳
園繇中門進至享殿前捧節册官捧繇殿中門入各置
於案導引官引遣官至香案前上香贊宣册宣册宫取
憲懐太子册立宣訖仍置於案贊宣册宣册官取靖悼
王册立宣訖仍置於案執事官隨舉主案於香亭前稍
東西向題主官進至主案前東立西向内侍官二員分
詣神牀前跪啟謹請憲懐太子神主敬用奉題謹請靖
悼王神主敬用奉題内侍官各盥手捧主案於案上洗
磨舊字别塗以粉中書官重寫題主官盥手各奉題訖
内侍官奉主各安於神座跪啟謹請憲懐太子神靈上
神主謹請靖悼王神靈上神主内贊贊遣官奠獻讀祝
行禮如常儀禮畢内侍官啟匱覆主奉安於神座訖次
日遣官捧節復命
　親王喪禮
喪聞上輟朝三日禮部奏差官掌行喪祭禮翰林院撰
祭文諡册文壙誌文工部造銘旌差官造墳又欽天監
取官一員前去卜葬國子監取監生八名報訃各王府
御祭一壇(牲用牛犢羊豕/餘祭止用羊豕)太皇太后皇太后東宫各一
壇在京文武衙門各一壇七七下葬百日周年二周年
除服御祭各一壇下葬以前凡御祭及東宫文武衙門
二祭總差侯伯一員行禮周年以後三御祭各差行人
一員行禮太皇太后皇太后二祭遣本府内官行禮其
祭物本布政司轉屬買辦冥器喪儀本處各該衙門成
造其初喪本國内禁屠宰三日禁音樂嫁娶至葬畢乃
止其封内文武衙門各祭一壇非封内者不吊祭發引
在城軍民會送其大小殮七七百日遷柩祖奠發引下
葬題主虞禮本府俱自有祭祀其服制王妃世子衆子
及郡王郡主下至宫人俱衰服三年封内文武官員齊
衰三日哭臨五日而除在城軍民俱素服五日郡王衆
子郡主為兄及伯叔父服齊衰期年郡王妃服小功五
月　凡親王因事革爵後復原爵者例遣官祭仍給葬
　凡世子喪禮聞喪御祭一壇東宫祭一壇七七百日
下葬周年二周年除服御祭各一壇俱遣本布政司官
行禮翰林院撰祭文諡册壙誌文工部造銘旌國子監
取監生報訃各王府本布政司委官造墳安葬(世子墳/價隆慶)
(三年/議革)轉屬買辦祭物冥器喪儀等本處各該衙門成造
　凡世孫喪禮聞喪御祭一壇東宫祭一壇下葬百日
周年除服御祭各一壇翰林院撰祭文布政司造墳安
葬(今/革)轉屬買辦祭物
　親王妃喪禮(郡王妃世子/世孫妃附)
聞喪御祭一壇太皇太后皇太后中宫東宫公主各祭
一壇俱遣本府内官行禮翰林院撰祭文壙誌文工部
造銘旌行布政司委官開壙合葬(今准差欽/天監官)及轉屬買
辦祭祀品物(祭用/羊豕)國子監取監生報訃各王府其冥器
喪儀本處該衙門成造繼妃次妃祭禮同其夫人則御
祭一壇俱造壙祔葬(今次妃止一/祭夫人俱革)　凡親王革爵其妃
未奪封號者准給祭葬郡王妃喪禮與親王妃同惟聞
喪無公主祭一壇郡王繼妃次妃喪禮與正妃同親郡
王生母追封次妃未葬者與祭一壇造壙祔葬嘉靖四
十四年議萬厯九年更議親郡王生母封次妃者各與
祭一壇葬革　凡世子妃世孫妃喪禮俱與郡王妃同
　公主喪禮
喪聞上輟朝一日御祭一壇皇太后中宫東宫各祭一
壇各公主共祭一壇翰林院撰祭文壙誌文户部給齋
糧一百石工部造銘旌神主魂帛棺槨墳壙誌石冥器
儀仗順天府買辦麻布一百疋及真亭綵桌長明燈油
等物欽天監差官選地擇日國子監取監生報訃各王
府孝服花冠等件内府内官監等衙門成造其七七百
日周年二周年除服御祭各一壇下葬輟朝一日上位
皇太后中宫東宫公主各祭一壇皇親命婦共一壇公
侯伯都督命婦共一壇六部等衙門四品以上官命婦
共一壇都指揮指揮命婦共一壇其啟土遷柩祖奠過
門過橋掩壙題主奉安神主虞祭各祭物俱光祿寺備
辦
　　嘉靖二十三年未封公主喪禮
喪聞賜封御祭一壇皇妃共祭一壇裕王景王共祭一
壇公主共祭一壇涇簡王妃祭一壇俱用素饈遣内官
行禮欽天監差官擇地幷選出殯等項日期工部差屬
官一員造墳享堂等項破土祀后土遣大臣行禮發引
御祭一壇皇妃以下祭同前俱用素饈遣内官行禮靈
柩繇東上南門東上北門北中門北安門出各祭一壇
内官行禮西直門祭一壇太常寺官行禮工部内監官
於墳所安設享堂各用儀物俱行内府該衙門預行製
造錦衣衛撥旗校擺路教坊司撥女樂三撥幷樂人三
百員名送至墳所靈柩至墳及下葬各御祭一壇用素
饈遣内官行禮掩土後祀后土幷題神主安神各祭俱
遣大臣行禮百日周年二周年每次御祭一壇皇妃以
下祭數同前俱用素饈遣内官行禮聞喪下葬俱免輟
朝
　郡王喪禮(長子/附)
喪聞上輟朝一日翰林院撰祭文諡册壙誌文工部造
銘旌行人司差官掌喪禮本處隂陽生一名卜葬國子
監取監生報訃各王府御祭一壇東宫一壇在京文武
衙門各一壇七七百日下葬周年二周年除服御祭各
一壇下葬以前諸祭總遣行人一員行禮周年以後遣
布政司官行禮本布政司委官造墳安葬(今減半/給價)轉屬
買辦祭物(祭用/羊豕)冥器喪儀等本處各該衙門成造郡王
及妃已經奏准襲封未及册封而故者給祭葬與已册
封同但免輟朝報訃幷差官行禮其革爵後復原爵者
與妃未奪封號者亦如之革管府事者與祿米革三分
之一者比郡王例減半其革爵戴平頭巾閒住者止與
祭一壇撥地安葬　凡長子喪禮聞喪御祭一壇下葬
百日周年除服御祭各一壇(自長子至中尉諸祭俱/遣本府長史等官行禮)翰
林院撰祭文本布政司造墳安葬(今/革)轉屬買辦祭祀品
物長子夫人已經奏准封妃未及册封而故者例與妃
同　凡郡王嫡長孫故與祭三壇嫡曽長孫故與祭一
壇　凡郡主喪禮與郡王妃同惟無壙誌文　凡鎮國
將軍喪禮與世孫同　凡輔國將軍喪禮無周年除服
二祭餘與鎮國將軍同鎮國將軍革爵復冠帶者給祭
如輔國將軍例　凡奉國將軍喪禮無下葬百日周年
除服四祭餘與輔國將軍同　凡鎮國輔國奉國中尉
御祭各一壇鎮輔二中尉有司造墳安葬奉國中尉有
司量與造墳(造墳今/並革)　凡鎮國將軍夫人至中尉安人
俱御祭一壇造壙合葬(葬/畢)　凡將軍生母追封夫人者
與祭一壇(今/革)　凡縣主郡君縣君喪禮御祭中宫祭俱
一壇造墳安葬葬革　凡鄉君喪禮止御祭一壇自王
妃至鄉君諸祭俱遣本府内官行禮　凡儀賓䘏典嘉
靖四十四年議定係親郡王府者照例賜祭不給葬價
係將軍以下者祭葬俱革　萬厯七年更定親郡王儀
賓祭葬一體幷革　凡郡王將軍中尉郡縣主君墳價
嘉靖四十四年議定俱免給　萬厯七年更定郡王墳
價量給一半若係帝孫者照舊全給其將軍以下並免
　凡親郡王將軍等葬俱世長子一人送至墳所當日
即回　凡王葬妃及將軍等葬其妻得親至墳所㸔視
一次當日即回　凡將軍病故無嗣者其葬許弟一人
送至墳所當日即回　凡妃夫人病故無嗣者其葬許
侄一人送至墳所當日即回　凡親郡王將軍受封之
後止許出城祭掃一次當日即回　凡宗室庶人幷母
妻喪所在官司會同該府教授等官於本處空閒相應
地面造墳安葬(今/革)　凡宗室為事送發髙牆病故安葬
在彼其女及婿願留供祀者鳳陽府月給衣糧三石
凡王府奏討墳户嘉靖三年准撥附近民人三名㸔守
　萬厯九年議准親王每墳撥給軍校五名郡王不許
一槩濫給　凡親王致祭舊例遣侯伯給勅行嘉靖四
十四年議罷止差卿等五品以上官或禮部司官前去
照行人差至郡王府給精微批不必請勅　萬厯三年
議准各王府奉差官不許擅為題請寛限違者罪其輔
導官
　
　禮部志稿卷三十二
欽定四庫全書
　禮部志稿卷三十三
　　　　　　　　　　　　明　俞汝楫　編
　祠祭司職掌
　品官喪禮
　　初終
有疾遷於正寢養者皆齋徹樂飲藥疾困去故衣加新
衣清掃内外分禱所祀侍者坐持手足遺言則書之屬
纊以俟絶氣男子不絶於婦人之手婦人不絶於男子
之手乃廢牀寢於地孝子啼餘皆哭男子白布衣被髪
徒跣婦人青縑衣被髪不徒跣女子子亦然(父為長子/為人後者)
(為其本生父母皆不/徒跣女子嫁者髽)齊衰以下丈夫素冠婦人去首飾
孝子坐於牀東餘在其後啼踊無算兄弟之子以下又
在其後俱西面南上妻坐於牀西妾及女子子在其後
哭踊無算兄弟之女以下又在其後俱東面南上藉藁
坐哭内外之際隔以行帷祖父以下於帷東北壁下南
面西上祖母以下於帷西北壁下南面東上外姻丈夫
於户外之東北面西上婦人於主婦西南北面東上皆
舒席坐哭若舍窄則宗親丈夫在户外之東北面西上
外姻丈夫在户外之西北面東上若内喪則尊行丈夫
外親丈夫席位於前堂在户外之左右俱南面宗親户
東西上外親户西東上乃復於正寢復者以死之上服
左荷之升自前東榮當屋履棟北面西上左執領右執
腰招以左每招曰某人復三呼而止(男子稱字及伯/仲婦女稱姓)以
衣投於前承之以篋升自東階入以覆尸復者降自後
西榮乃立喪主(謂長子無/則長孫)主婦(亡者之妻無則/主喪者之妻)䕶喪(子/孫)
(知禮能幹/者為之)司書司貨(子弟或使/僕為之)執事者設牀於室户内
之西去脚舒簟設枕施幄遷尸於牀南首覆用殮衾去
死衣即牀而奠奠者以酒饌升自東階設於尸東當隅
(内喪皆内贊者行事/受於户外入而設之)既奠贊者降出帷堂掌事者掘坎
於屏處盆盤之屬陳于西階下沐巾浴巾浴衣皆具於
西序南上陳襲衣于房中掌事者為湯以俟以浴盆及
沐盤升自西階以授沐者(以侍者四人為之/六品以下二人)沐者入喪
主以下皆出户外北面西上俱立哭乃沐櫛束髪用組
抗衾而浴拭以巾餘水棄於坎設牀于尸東袵下莞上
簟浴者舉尸易牀設枕剪鬚斷爪盛於小囊大殮納於
棺著明衣裳以方巾覆面仍以大殮之衾覆之喪主以
下入就位哭乃含贊者奉盤水及笲升堂含者(六品以/下喪主)
(自為/之)盥手於户外贊者沃盥含者洗飯玉實於笲執以
入贊者從入北面徹枕奠笲於尸東含者坐于牀東西
面發巾實飯含於尸口訖喪者復位襲者以牀升入設
于尸東布枕席如初執服者陳襲衣於席遷尸於席上
而衣之去巾加面衣設充耳著握手納履若舄覆以大
殮之衾内外皆就位哭乃置靈座結白絹為魂帛立銘
旌倚於靈座之右諸子三日不食期九月之喪三不食
五月三月之喪再不食
　　小殮
小殮之禮以喪之明日厥明陳其殮衣於東序(四品五/品以下)
(于東/房)饌于堂東階下設牀施薦席褥於西階鋪絞衾衣
舉之升自西階置於尸南先布絞之横者三於下以備
周身相結乃布縱者一於上以備掩首及足也侍者盥
手舉尸男女共扶助之遷于牀上先去枕而舒絹疊衣
以藉其首仍卷兩端以備兩肩空處又卷衣夾其兩脛
取其正方然後以餘衣掩尸左袵不紐裹之以衾而未
結以絞未掩其面蓋孝子猶欲俟其復生欲時見其面
也殮畢覆以衾喪主西向憑尸哭擗主婦東向憑尸哭
踊斬衰者祖以麻繩括髪齊衰以下裂布廣寸自項向
前交于額上卻繞髻如著掠頭婦人以麻撮髻而髽殮
者舉尸男女從奉之遷于堂中哭位如室内執事者盥
手舉饌升自東階至靈座前祝焚香洗盞斟酒奠之喪
主以下哭盡哀乃代哭不絶聲宵為燎於庭厥明滅燎
乃大殮
　　大殮
大殮之禮以小殮之明日夙興陳衣于東序饌于堂東
階下如小殮之儀舉棺以入置于堂中少西侍者先置
衾于棺中垂其裔於四外侍者與子孫婦女俱盥手掩
首結絞共舉尸納於棺中實生時所落髪齒及所剪爪
於棺角又揣其空缺處卷衣塞之務令充實不可揺動
以衾先掩足次掩首次掩左次掩右令棺中平滿喪主
主婦憑哭盡哀乃召匠加蓋下釘徹牀覆柩以衣設靈
牀于柩東贊者以饌升入室西向奠於席前内外皆就
位哭如初喪主以下各歸喪次
　　成服
大殮之明日厥明五服之人各服其服然後朝哭相弔
諸子孫就祖父及諸父前跪哭皆盡哀就祖母及諸母
前哭亦如之女子子就祖母及諸母前哭遂就祖父及
諸父前哭如男子之儀主婦以下就伯叔母哭亦如之
訖乃復位諸尊者降出還次喪主以下降立于東階下
外姻在南俱西面北上哭盡哀各還次既成服喪主及
兄弟始食粥妻妾及期九月者蔬食水飲不食菜果大
功以下異門者各歸其家自是每日晨起喪主以下皆
服其服入就位尊者坐哭卑者立哭
　　朝夕奠
每日晨起侍者設盥櫛之具於靈牀側奉魂帛出就靈
座然後朝奠執事者設饌祝盥手焚香斟酒喪主以下
再拜哭盡哀食時上食至夕進夕奠如朝奠儀喪主以
下奉魂帛入就靈牀哭盡哀朝夕之間哀至則哭自此
以至於虞朝夕如之若遇朔朢則具殷奠比之常奠其
饌為盛禮如朝奠行之至夕徹去進夕奠如常禮有時
物則薦之百日而卒哭
　　弔奠賻
始死訃告于親戚僚友弔者至執友親厚之人則入哭
臨尸盡哀出拜靈座上香再拜遂弔喪主相持哭盡哀
喪主以下哭對無辭凡弔者奠賻皆有狀先具刺通名
喪主炷香燃燭布席皆哭以俟䕶喪者出迎賔賔入至
㕔事進揖曰竊聞某人傾背不勝驚怛敢請入酹并申
慰禮䕶喪者引賔入至靈座前哭盡哀再拜焚香跪酹
祭酒俯伏興䕶喪止哭者祝跪讀祭文奠賻狀於賔之
右畢興賔主皆哭盡哀賔再拜喪主哭出西向稽顙再
拜賔亦哭東向答拜進曰不意凶變某親某官奄忽傾
背伏惟哀慕何以堪處喪主對曰某罪逆深重禍延某
親伏䝉奠酹并賜臨慰不勝哀感又再拜賔答拜又相
向哭盡哀賔寛譬喪主曰脩短有數痛毒柰何願慰孝
思俯從禮制乃揖而出喪主哭而入䕶喪者送至㕔事
茶湯而退喪主以下止哭(亡者官尊即云薨逝稍尊即/云捐館生者官尊則云奄棄)
(榮/養)
　　擇地祭后土
三月而葬前期擇地之可葬者蓋地有美惡地之美者
則其神靈必安其子孫必盛地之惡者則反是所謂美
者土色之光潤草木之茂盛他日不為道路不為城郭
不為溝池不為貴勢所奪不為耕犂所及即所謂美地
也古人所為卜其宅兆者正此意而非若後世隂陽家
禍福之説也既得地喪主帥執事者於所得地掘兆四
隅外其壤掘中南其壤各立一標當南門立兩標擇逺
親或賔客一人告后土氏祝帥執事者設位於中標之
左南向設盞陳饌於其前又設盥盆帨巾二於其東南
其東有臺架告者所盥其西無者執事者所盥也告者
吉服入立於神位之前北面執事者在其後東上皆再
拜告者與執事者皆盥帨執事者一人取酒注西向跪
一人取盞東向跪告者斟酒反注取盞酹于神位前俯
伏興少退立祝執版立於告者之左東向跪讀之曰維
某年歲月朔日辰某官姓名敢告于后土氏之神今為
某官姓名營建宅兆神其保佑俾無後艱謹以清酌脯
醢祇薦于神尚享訖復位告者再拜祝及執事者皆再
拜徹出遂穿壙乃刻誌石造㝠器備大輿作神主以俟
發引
　　發引
啟之日掌事者納柩車於大門之内當門南向進靈車
於柩車之右先於墓所張吉凶帷凶帷西吉帷東俱南
向設靈座于吉帷下如常儀啟之夕發引前五刻擊鼓
為節陳布吉凶儀仗方相誌石及㝠器等物於柩車前
紼披鐸翣挽歌者皆具二刻再擊鼓為節内外俱興立
哭於位執紼者皆入掌事者徹帷持翣者俱升以翣障
柩執紼者乃升執鐸者入夾西階立執纛者入當西階
南北面立執旌者立於執纛者南北向陳布訖三擊鼓
為節乃引靈車於内門外南向祝詣靈座前西向跪昭
告曰孤子某(母則云/哀子)謹用吉辰奉歸幽宅靈車就引神
道紆迴惟以荒蓼無任哽絶興立少頃執鐸者俱振鐸
引柩詣階間南向持翣者常以翣障柩柩降階執纛者
却行而引止則迴北向立執旌者繼纛而行止則北向
立(無纛者則/執旌者引)喪主以下以次從柩哭而降主婦以下又
次之柩至庭喪主及諸子以下於柩東西向南上祖父
以下於東北南面西上異姓丈夫於喪主東南西面北
上妻妾女子子以下於柩西東面南上祖母以下於西
北南面東上異姓婦人於主婦西南東面北上皆立哭
内外之際障以行帷祝帥執饌者設祖奠於柩東祝以
酒奠訖詣饌南北面跪曰永遷之禮靈辰不留謹奉旋
車式遵祖道尚享少頃徹之柩動旌次之纛次之喪主
以下從哭於柩後婦人次之遂升柩就輿内外哭位如
初在庭之儀乃設遣奠於柩車前如祖奠之儀祝奠酒
訖少頃徹饌祝奉魂帛置靈車上别以箱盛主置帛後
靈車動從者如常靈車後方相車次誌石車次㝠器輿
次下帳輿次米輿次酒脯輿次食輿次銘旌次纛次鐸
次挽歌次柩車喪主及諸子俱絰杖衰服徒跣哭從餘
各依服精粗為序哭從出門内外尊行者皆乘車馬哭
不絶聲出郭門親賔送者權停柩車乘者皆下哭贊者
引親賔以次俱向柩立哭盡哀卑者再拜而退婦人亦
如之親賔既還乘車馬如初若墓逺及病不堪步者出
郭喪主及諸子亦乘去塋三百步乃下靈車至帷門外
迴南向遂薦食於靈座前少頃徹之柩車至入凶帷南
向祝設几席於柩車之東初至宿次内外皆就柩車所
分東西如常立哭遂設酒脯之奠柩車至壙前迴南向
哭位如在庭之儀掌事者陳㝠器於壙東南西向北上
乃下柩於席丈夫柩東婦人柩西以次憑哭盡哀各退
復位内外卑者哭再拜辭訣贊者引喪主以下哭於羨
道東西面北上妻及女子子以下哭於羨道西東面北
上哭踊無算婦人皆障以行帷掌事者設席於壙内遂
下柩於壙内席上北首覆以夷衾持翣者入倚翣於壙
内兩廂遂以下帳張於柩東南向米酒脯陳於帳東北
食器設於帳前醯醢設於食器南藉於版㝠器設於壙内
之左右掌事者以𤣥纁授喪主喪主授祝祝奉以置柩
旁喪主拜稽顙施銘旌誌石於壙内乃掩壙復土喪主
以下稽顙哭盡哀乃祠后土於墓左(如卜宅儀祝云某/官封諡窆兹幽宅)
(神其保佑/俾無後艱)取木主而題之執事者設桌子於靈座東南
西向置筆硯墨對桌置盥盆帨巾喪主立於其前北向
祝盥手出主卧置桌子上使善書者盥手西向立先題
陷中後題粉面題畢祝奉置靈座而藏魂帛於箱中炷
香斟酒執版出於喪主之右讀云孤子某敢昭告於先
考某官封諡府君形歸窀穸神返室堂神主既成伏惟
尊靈舍舊從新是憑是依畢喪主再拜哭盡哀止祝奉
神主置靈車上執事者徹靈座遂行内外從哭如來儀
　　反哭
出墓門尊者乘車馬去墓百步許卑者乃乘靈車至宅
内外乘者皆下靈車入至西階前迴南向少頃靈車退
祝奉神主置於靈座喪主以下升立哭於靈座東西向
南上内外以次升祖父以下哭於帷東南面西上妻及
女子子以下哭於靈西東面南上祖母以下哭於帷西
南面東上外姻丈夫帷東北面西上婦人帷西北面東
上親賔弔如初哭盡哀相者引喪主以下降各還次沐
浴以俟虞
　　虞
柩既入壙掌事者先歸脩虞事或墓逺則但不出是日
可也喪主以下既沐浴執事者陳器具饌設盥盆帨巾
各二於西階西南上酒瓶并架一於靈座東南置桌子
於其東設注子及盤盞於其上火爐湯瓶於靈座西南
置桌子於其西設祝版於其上設蔬果盤盞於靈座前
桌上匕筯居内當中酒盞在其西醋楪居其東果居外
蔬居果内實酒於瓶設香案於堂中炷火於香爐束茅
聚沙於香案前具饌如朝奠陳於堂門之東祝出神主
於座喪主及兄弟倚杖於室外及與祭者皆入哭於靈
座前其向皆北面以服為列重者居前輕者居後尊長
坐卑㓜立丈夫處東西上婦人處西東上逐行各以長
㓜為序侍者在後乃降神祝止哭者喪主降自西階盥
手帨手詣靈座前焚香再拜執事者皆盥帨一人開酒
實於注西面跪以注授喪主喪主跪受一人捧桌上盤
盞東面跪於喪主之左喪主斟酒於盞以注授執事者
左手取盤右手執盞酹於茅上以盤盞授執事者俯伏
興少退再拜復位既降神祝進饌執事者佐之喪主乃
初獻進詣注子桌前執注北面立執事者一人取靈座
前盤盞立於喪主之左喪主斟酒反注於桌上與執事
者俱詣靈座前北面立喪主跪執事者亦跪進盤盞三
祭於茅束上俯伏興執事者授盞奉詣靈座前奠於故
處祝執版出於喪主之右西面跪讀之云日月不居奄
及初虞夙興夜處哀慕不寧謹以潔牲庶羞粢盛醴齊
哀薦祫事祝興喪主哭再拜復位哭止主婦為亞獻禮
如初(不讀/祝)親賔一人為終獻禮如亞獻乃侑食執事者
執注添盞中酒喪主以下皆出祝闔門喪主立於門東
西向卑㓜丈夫在其後重行北上主婦立於門西東向
卑㓜婦女亦如之尊長休於他所如食間祝進當門北
面噫歆告啟門三乃啟門喪主以下入就位祝立於喪
主之右斂主匣之置故處喪主以下哭辭神再拜盡哀
止出就次執事者徹饌祝取魂帛埋之屏處潔地罷朝
夕奠遇柔日再虞(乙丁己/辛癸)禮如初虞(惟前期一日陳設/具饌厥明夙興設)
(蔬果酒醴質明行事祝出神主於座/祝辭改初虞為再虞祫事為虞事)遇剛日三虞(甲丙/戊庚)
(壬/)禮如再虞(祝辭改再虞為三虞虞事為成事若去家/經宿以上則初虞於所館行之墓逺塗中)
(遇柔日亦於所館行之若/三虞必須至家始可行禮)
　　三虞
三虞後遇剛日卒哭前期一日陳器具饌(並同虞祭惟/更設𤣥酒瓶)
(一於酒/瓶之西)厥明夙興設蔬果酒饌(並同/虞祭)質明祝出主喪主
以下皆入哭降神喪主捧魚肉主婦盥帨奉麪米食喪
主奉羮主婦奉飯以進乃初獻(並同虞祭惟祝執版出/於喪主之左東向跪讀)
(為異祝辭改三虞為卒哭哀薦成事下/云來日隮祔於祖考某官府君尚享)亞獻終獻侑食
闔門啟門辭神其儀並與虞祭同自是朝夕之間哀至
不哭其朝夕哭猶故喪主兄弟蔬食水飲不食菜果寢
席枕木
　　祔
卒哭明日而祔卒哭之祭既徹即陳器具饌陳於祠堂
堂狹即於㕔事隨便設亡者祖考妣位於中南向西上
設亡者位於其東南西向母喪則不設祖考位置酒瓶
𤣥酒瓶於阼階上火爐湯瓶於西階上具饌如卒哭而
三分母喪則兩分祖妣二人以上則以親者厥明設蔬
果酒饌質明喪主兄弟皆倚杖於階下入詣靈座前哭
盡哀止乃詣祠堂祝軸簾啟櫝奉所祔祖考之主置於
座内執事者奉祖妣之主置於座西上喪主以下還詣
靈座所哭祝奉主櫝詣祠堂西階上桌子上喪主以下
哭從如從柩之次至門止哭祝啟櫝出主乃叅神在位
者皆再拜乃降神祝進饌酌獻先詣祖考妣前祝版云
孝孫某謹以潔牲庶羞粢盛醴齊適於某考某官府君
隮祔孫某官尚享(皆不/哭)内喪則云某妣某封某氏隮祔
孫婦某封某氏次詣亡者位前祝版云薦祔事於先考
某官府君適於某考某官府君尚享三獻侑食闔門啟
門辭神並同卒哭儀禮畢祝奉主各還故處先納祖考
妣神主於龕中匣之次納亡者神主西階桌子上匣之
奉而反於靈座出門喪主以下哭從如來儀
　　小祥
期而小祥喪至此凡十三月(不計/閏)古者卜日而祭今止
用初忌以從簡易前期一日喪主以下皆沐浴喪主帥
衆丈夫灑掃滌濯主婦帥衆婦女滌釜鼎具祭饌(如卒/哭)
設次陳練服厥明夙興設蔬果酒饌質明祝出主喪主
倚杖於門外與期親各服其服而入皆哭盡哀止乃出
就次易服復入哭祝止哭乃降神初獻亞獻終獻侑食
闔門啟門辭神並同卒哭之儀祝版云日月不居奄及
小祥夙興夜處小心畏忌不惰其身哀慕不寧敢用潔
牲庶羞粢盛醴齊薦此常事尚享自是止朝夕哭始食
菜果
　　大祥
再期而大祥喪至此凡二十五月亦止用第二忌日祭
前期一日沐浴陳器具饌(如小/祥)設次陳禫服以酒果告
遷於祠堂告畢改題神主如加贈之儀遞遷而西虚東
一龕以候新者厥明行事皆如小祥之儀(祝版改小祥/曰大祥常事)
(曰祥/事)祝畢奉神主入於祠堂喪主以下哭從如祔之敘
至祠堂前止哭執事者徹靈座斷杖棄之屏處奉遷主
埋於墓側始飲酒食肉而復寢
　　禫
大祥之後間一月而禫禫者淡淡然平安之意蓋喪至
此計二十有七月前一月下旬卜來月三旬中各一日
或丁或亥設桌子於祠堂門外置香爐香盒㺽珓於其
上喪主禫服西向衆兄弟次之子孫在其後重行北上
執事者北向東上喪主炷香燻珓命以上旬之日曰某
將以來月某日祗薦禫事於先考某官府君即以珓擲
於盤以一俯一仰為吉不吉更命中旬之日又不吉則
直用下旬之日喪主乃入祠堂本龕前再拜在位者皆
再拜喪主焚香祝執版立於喪主之左跪告曰孝子某
將以來月某日祇薦禫事於先考某官府君卜既得吉
敢告喪主再拜降與在外者皆再拜祝闔門退乃前期
一日沐浴設神位於靈座故處陳器具饌厥明行事皆
如大祥之儀喪主以下詣祠堂祝奉主櫝置於西階桌
子上出主置於座喪主以下皆哭盡哀乃降神三獻侑
食闔門啟門禮畢辭神乃哭盡哀送神主至祠堂
　　聞喪奔喪
始聞親死以哭答使者盡哀問故又哭盡哀乃易服遂
日行百里不以夜行見星而行見星而舍道中哀至則
哭哭避市朝望其州境縣境其城其家皆哭至於家内
外哭待於堂上入門而左升自西階殯東西面憑殯哭
盡哀少退再拜退於東序被髪復殯東西面坐哭又盡
哀尊卑撫哭如常訖内外各還次厥明坐哭於殯東如
初四日成服與家人相弔賔至拜之如初若未得行則
設位四日而變服在道至家皆如上儀若既葬則先之
墓望墓哭至墓哭拜歸詣靈座前哭拜四日成服如儀
齊衰以下聞喪為位而哭若奔喪則至家成服若不奔
喪則四日成服凡奔喪齊衰望鄉而哭大功望門而哭
小功至門而哭緦麻即位而哭不奔喪者齊衰三日中
朝夕為位會哭四日之朝成服亦如之大功以下始聞
喪為位會哭四日成服亦如之皆每月朔為位會哭月
數既滿次月之朔乃為位會哭而除之其間哀至則哭
可也
　　改𦵏
凡有改葬者皆具事因聞於官勘驗得實始聽之將改
墓先於墓所隨地之宜張白布帷幕開户向南其日内
外諸親皆至墓所各就便次孝子以下及妻妾女子子
俱緦麻服周親之下素服丈夫於墓東西向婦人於墓
西東向皆北上婦人障以行帷俱立哭盡哀卑者再拜
祝立於羨道南北向内外哭止祝三聲噫嘻啟以改葬
之故内外又哭盡哀權就别所掌事者開墳訖内外又
就位哭如初掌事者設席於墓下舉棺出置於席上内
外俱從哭於墓所分東西位如常儀祝以功布拭棺掌
饌者設饌於柩南孝子盥手以盞跪奠酒再拜訖少頃
徹奠進柩車於帷門外南向升柩於車遂詣幕所内外
俱哭掌事者先設牀於幕下有枕席周設帷柩車至帷
門外丈夫柩東婦人柩西俱立哭掌事者舉柩入設牀
柩東舉尸出置於牀南首遂殮如大殮之儀(如不易棺/則不設牀)
乃設靈座於吉帷内幕下西廂東向乃葬將引柩告曰
以今吉辰即用宅兆不設祖奠無反哭無方相魌頭餘
如常葬之儀既葬就吉帷靈座前一虞虞如常儀其祝
辭云維年月朔日辰孝子某敢告於考某官改兹幽宅
禮畢終虞夙夜匪寧啼號罔極謹以清酌庶羞祇薦虞
事尚享孝子以下出就别所釋緦麻素服而還掌饌者
徹饌掌事者徹靈座
　　喪儀(洪武五年定/)
棺用油杉朱漆　槨用土杉　牆翣公侯六三品以上
四五品以上二　㝠器公侯九十事一品二品八十事
三品四品七十事五品五十事六品七品三十事八品
九品二十事　引披鐸公侯四引六披左右各八鐸一
品二品二引四披左右各六鐸三品四品二引二披左
右各一鐸　羽旛竿長九尺五品以上一人執之以引
柩六品以下不用　功布品官用之長三尺　方相四
品以上四目七品以上四目八品以下不用　栁車上
用竹格以綵結之旁施帷幔四角垂流蘇　誌石二片
品官皆用之其一為蓋書某官之墓其一為㡳書姓名
鄉里三代生年月日及子孫卒葬月日婦人則隨夫及
子孫封贈二石相向用鐵束埋墓中　祭物四品以上
用羊豕九品以上用豕
　庶人喪禮
　　初終
疾病遷居正寢清掃内外分禱所祀使人坐持手足遺
言則書之屬纊以俟絶氣氣絶乃哭廢牀寢於地乃易
服男子扱上袵被髪徒跣婦人去冠被髪不徒跣諸有
服者皆去華飾乃復侍者一人以死者之上服嘗經衣
者左執領右執腰升屋中霤北向招之三呼曰某人復
畢卷衣降覆尸上男女哭擗無數乃立喪主主婦䕶喪
司書司貨䕶喪命匠擇木為棺(或已有棺/則不再治)訃告於親戚
朋友執事者設幃及牀遷尸其上南首覆以衾即牀而
奠奠訖掌事者掘坎於屏處潔地乃陳襲衣於堂東壁
下及飯含沐浴之具侍者以湯入喪主以下皆出幃外
北面侍者沐髪櫛之晞以巾撮為髻抗衾而浴拭以巾
剪爪并沐浴餘水巾節棄於坎而埋之侍者設襲牀於
幃外施薦席褥枕先置深衣大帶袴韈汗衫之類於其
上遂舉以入置浴牀之西遷尸其上悉去病時衣及復
衣易以新衣徙尸牀置堂中間喪主以下就位而哭喪
主坐於牀東衆男子應服三年者坐其下皆藉以藁同
姓期功以下各以服次坐於其後皆西向南上尊行以
長㓜坐於牀東北壁下南向西上藉以席薦主婦衆婦
女坐於牀西藉以藁同姓婦女以服為次坐於其後皆
東向南上尊行以長㓜坐於牀西北壁下南向東上藉
以席藁妾婢立於婦女之後别設幃以障内外異姓之
親丈夫坐於帷外之東北面西上婦人坐於幃外之西
北面東上皆藉以席以服為行無服者在後若内喪則
同姓丈夫尊卑坐於帷外之東北面西上異姓丈夫坐
於帷外之西北面東上乃含喪主哭盡哀左袒自前扱
於腰之右盥手執錢廂以入侍者一人挿匙於米盌執
以從置於尸西以幎巾徹枕覆面喪主就尸東由足而
西牀上坐東面舉巾以匙抄米實於尸口併實以錢侍
者加幅巾充耳設幎目納履乃襲深衣結大帶設握手
覆以衾置靈座設魂帛立銘旌諸子三日不食期九月
之喪三不食五月三月之喪再不食
　　小殮
死之明日厥明執事者陳小殮衣衾於堂東北壁下設
桌子於阼階東南置奠饌及盃注於其上巾之設盥盆
帨巾各二於饌東設小殮牀施薦席褥於西階之西鋪
絞衾衣舉之升自西階置於尸南先布絞之横者三於
下乃布縱者一於上侍者盥手舉尸男女共扶助之遷
於牀上先去枕而舒絹疊衣以藉其首乃卷兩端以補
兩肩空處又卷衣夾其兩脛取其正方然後以餘衣掩
尸左袵不紐裹之以衾而未結其絞未掩其面蓋孝子
猶欲見其面也殮畢覆以衾喪主主婦憑尸哭擗男子
袒而括髪齊衰以下袒而裂布以免婦人亦用麻繩髽
髻乃遷尸牀於堂中執事者舉饌升自阼階至靈座前
祝焚香洗盞斟酒奠之喪主以下哭盡哀乃代哭不絶
聲
　　大殮
小殮之明日執事者陳大殮衣衾奠具如小殮之儀舉
柩入置於堂中少西侍者置衾於棺中垂其裔於四外
侍者與子孫婦女俱盥手掩首結絞共舉尸納於棺中
實生時所落髪齒及所剪爪於棺角又揣其空缺處卷
衣塞之務令充實先掩足次掩首次掩左次掩右令棺
中平滿喪主主婦憑哭盡哀乃加蓋下釘覆柩以衣設
靈牀於柩東乃奠喪主以下各歸喪次
　　成服
大殮之明日厥明五服之人各服其服入就位然後朝
哭相弔如儀成服之日喪主及兄弟始食粥妻妾及期
九月者蔬食水飲不食菜果大功以下異門者各歸其
家自是每日晨起喪主以下各服其服入就位尊長坐
哭卑㓜立哭
　　朝夕奠
每日清晨侍者設盥櫛之具於靈牀側奉魂帛出就靈
座然後朝奠執事者執饌祝盥手焚香斟酒喪主以下
再拜哭盡哀食時上食至夕進夕奠如朝奠儀喪主以
下奉魂帛入就靈牀哭盡哀朝夕之間哀至則哭朔日
之奠如朝奠之儀時物之薦如上食之儀
　　弔奠賻
凡來弔者必素服奠用香茶燭酒果賻用錢帛先具刺
通名乃入喪主哭以俟䕶喪出迎賔賔入至㕔事進揖
曰竊聞某人傾背不勝驚怛敢請入酹并申慰禮䕶喪
引客入至靈座前哭盡哀再拜焚香跪酹茶酒俯伏興
䕶喪止哭者祝跪讀祭文奠賻狀於賔之右畢興賔主
皆哭盡哀賔再拜喪主哭出西向稽顙再拜賔亦哭東
向答拜進曰不意凶變某親奄棄色養伏惟哀慕何以
堪處喪主對曰某罪逆深重禍延某親伏䝉奠酹并賜
臨慰不勝哀感又再拜賔答拜又相向哭盡哀賔寛譬
喪主曰修短有數痛毒柰何願抑孝思俯從禮制乃揖
而出喪主哭而入䕶喪者送至㕔事茶湯而退喪主以
下止哭
　　擇地祭后土
三月而葬擇地之可葬者土色光潤草木茂盛之處即
為美地又須慎五患使他日不為道路不為城郭不為
溝池不為貴勢所奪不為耕犂所及乃可世人多拘俗
師隂陽之説既擇年月日時又擇山水形勢以為子孫
貧賤富貴壽夭賢愚盡繫於此至有終身不葬或累世
不葬棄捐不葬者悖禮傷義無過於此既得地乃擇日
開塋域祠后土南向設神位設盞注酒饌於其前又設
盥盆帨巾於其東南告者吉服入立於神位之前北向
執事者在其後東上皆再拜告者與執事者皆盥帨執
事者一人取酒注西向跪一人取盞東向跪告者斟酒
反注取盞酹於神位前俯伏興少退立祝執版立於告
者之左東向跪讀曰維某年歲月朔日辰某敢告於后
土氏之神今為某親營建宅兆神其保佑俾無後艱謹
以清酌脯醢祗薦於神尚享訖復位告者再拜祝及執
事者皆再拜乃徹遂穿壙作灰隔造冥器刻誌石備大
輿作神主以俟發引
　　發引
發引前一日執事者設饌如朝奠祝斟酒訖北面跪告
曰今以吉辰遷柩敢告俯伏興喪主以下哭盡哀再拜
乃遷柩役者入婦人退避喪主及衆兄弟斂杖立視祝
以箱奉魂帛導柩前行喪主以下從哭男子由右婦人
由左重服在前輕服在後服各為序侍者在末無服之
親男居男左女居女右皆次喪主主婦之後遂遷於㕔
事執事者布席役者置柩於席上祝設靈座及奠於柩
前向喪主以下就位坐哭藉以薦席乃代哭如小殮之
前親賔致奠賻者其儀並如初喪時日晡時設祖奠祝
斟酒訖北向跪告曰永遷之禮靈辰不留今奉柩車式
遵祖道俯伏興厥明輿夫納大輿於中庭執事者徹祖
奠祝北面跪告曰今遷柩就輿敢告遂遷靈座置旁側
召役夫遷柩就輿喪主從柩哭視載婦人哭於帷中載
畢祝帥執事者遷靈座於柩前南向乃設遣奠奠畢執
事者徹奠祝奉魂帛置靈車别以箱盛主置魂帛後婦
人蓋頭出帷降階立哭守舍者哭辭盡哀再拜柩行㝠
器銘旌等前導喪主以下男女哭步從尊長次之無服
之親又次之賔客又次之塗中遇哀則哭未至墓執事
者先設靈幄在墓道西南向親賔次在靈幄前十數步
婦人幄在靈幄後壙西㝠器等至靈車至祝奉魂帛就
幄座遂設奠而退執事者先布席於壙内柩至脫載置
席上北首執事者取銘旌去扛置其上喪主男女各就
位哭賔客拜辭而歸乃窆喪主兄弟輟哭臨視喪主奉
𤣥纁置柩旁再拜稽顙在位者皆哭盡哀加灰隔内外
蓋實以灰乃實土而漸築之祠后土於墓左如前儀藏
㝠器下誌石復實以土而堅築之乃題主以生時所稱
為號題畢祝奉置靈座而藏魂帛於箱中炷香斟酒執
版出於喪主之右跪讀之云孤子某(母云/哀子)敢昭告於某
親府君曰形歸窀穸神返室堂神主既成伏惟尊靈舍
舊從新是憑是依畢復位喪主再拜哭盡哀止祝奉神
主升車執事者徹靈座遂行喪主以下哭從如來儀留
子弟一人監視實上以至成墳
　　反哭
喪主以下奉靈車在塗徐行哭至家哭奉神主入置於
靈座喪主以下哭於㕔事遂詣靈座前哭盡哀有弔者
拜之如初期九月之喪者可以飲酒食肉惟不與宴樂
小功以下大功異居者可以歸
　　虞
葬之日日中而虞或墓逺則但不出是日可也柩既入
壙掌事者先歸修虞事具饌於堂東既沐浴喪主以下
内外俱詣靈座所喪子及諸子倚杖於室戸外内外俱
哭掌饌者以饌入設於靈座前降出贊者請喪主止哭
盥手詣靈座前以盞跪奠酒俯伏興西向立内外哭止
祝進立於靈座右跪讀祝文曰維年月朔日辰孤子某
敢昭告於考某人之靈日月遄邁奄及反虞叩地號天
五情麋潰謹以清潔庶羞哀薦虞事尚享祝興喪主哭
再拜退復位内外哭盡哀喪主以下出杖降自西階就
次妻妾女子子還别室少頃徹饌祝取魂帛帥執事者
埋於屏處潔地罷朝夕奠遇柔日再虞遇剛日三虞
　　卒哭
三日而卒哭其日夙興掌事者具饌於堂東内外各衰
服贊者引喪主以下俱杖升立哭於靈座東西向南上
婦人升詣靈座西東向南上内外俱就位哭贊者升自
東階入徹夕奠出執饌者以饌升設於靈座前贊者引
喪主降盥手訖進詣靈座前以盞跪奠酒俯伏興少退
西面立祝入立於靈座南北面内外哭止跪讀祝文曰
維某年某月某朔日辰孤子某敢昭告於考某人(母則/曰哀)
(子曰妣/某氏)日月不居奄及卒哭叩地號天五情麋潰謹以
清酌庶羞哀薦成事尚享祝興喪主再拜哭應拜者皆
再拜哭盡哀喪主以下各還次自卒哭後朝一哭夕一
哭乃諱名喪主蔬食水飲不食菜果寢席枕木
　　祔
卒哭之明日乃祔其日夙興執事者具器陳饌喪主以
下入哭於靈座前乃詣祠堂奉所祔祖考之主置於座
内執事者奉祖妣之主置於座還詣靈座所哭祝奉新
主以行喪主以下哭從如從柩之次至祠堂門止哭祝
出主置於座喪主以下各就位贊者曰再拜在位者皆
再拜掌饌者以饌升各陳於座前設訖降出贊者引喪
主盥手酌酒先詣祖考妣位前祝辭云孝孫某謹以清
酌庶羞告於某祖之靈隮祔孫某人之靈内喪則云適
於某祖妣某人某氏之靈隮祔孫婦某人某氏次詣亡
者位前祝辭云薦祔事於先考之靈適於某考之靈尚
享喪主再拜興降出贊者引喪主詣諸座前各再拜乃
復位贊者曰再拜在位者皆再拜祝先納祖考妣神主
於龕中匣之次納亡者神主匣之奉之反於靈座喪主
以下哭從如來儀
　　小祥
前期一日喪主及諸子皆沐浴具饌陳器設次陳練服
於其所其日夙興祝入整拂几筵以出内外衰服喪主
以下倚杖於階東俱升就位哭盡哀贊者引喪主杖就
次主婦以下各就次乃陳練服贊者引喪主倚杖如初
乃升内外俱升就位哭贊者引喪主盥手奠酒祝進立
於靈座右内外止哭祝讀祝文曰維年月朔日辰孤子
某敢告於考某人之靈歲月驚迫奄及小祥攀慕永逺
重増荼裂謹以清酌庶羞祇薦常事尚享祝興喪主哭
再拜退復位内外哭盡哀喪主以下出杖降自西階就
次妻妾女子子還别室自小祥之後止朝夕哭
　　大祥
前期一日喪主及諸子俱沐浴具饌陳器陳禫服於次
乃告遷於祠堂告畢改題神主而遞遷之虚東一龕以
俟厥明祝先入拂几筵降出内外於次哭盡哀掌事者
設饌於靈座前内外俱就位哭贊者引喪主盥手奠酒
祝立於靈座右跪讀祝文曰維年月朔日辰孤子某敢
昭告於考某人之靈日月逾邁奄及大祥攀慕永逺無
任荒踣謹以清酌庶羞祗薦祥事尚享祝興喪主哭再
拜退復位内外哭盡哀祝奉神主入於祠堂喪主以下
哭送掌事者徹靈座斷杖棄之屏處始飲酒食肉而復
寢
　　禫
大祥之後間一月而禫既卜日前期一日喪主及諸子
俱沐浴設神位於靈座故處乃陳器具饌其日夙興祝
入拂拭几筵詣祠堂出奉神主置於座喪主及諸子妻
妾女子子内外俱升就位哭贊者引喪主盥手奠酒祝
立於神座右止哭跪讀祝文曰維年月朔日辰孤子某
敢昭告於考某人之靈禫制有期追逺無及謹以清酌
庶羞祗薦禫事尚享祝興喪主哭再拜退復位内外俱
哭盡哀送神主還於祠堂
　　奔喪改葬
右制與品官同
　　喪儀(洪武五年定/)
棺所用堅木油杉為上柏次之土杉松木又次之用黒
漆金漆不得用硃紅　㝠器一事　功布以白布三尺
引柩栁車以衾覆棺　誌石二片如品官之儀　祭物
用豕力不及者隨家有無
　　喪禮禁令
洪武五年詔古之喪禮以哀戚為本治喪之具稱家有
無近代以來富者奢僭犯分力不及者掲借財物炫燿
殯送及有惑於風水停柩經年不行安葬宜令中書省
集議定制頒行遵守違者論罪如律　嘉靖十八年題
准士庶喪禮各稱家之有無以為厚薄時忌致祭亦隨
所有以伸追慕不以富侈不以貧廢巨家大族能遵禮
以為細民之倡者有司量加勸奬
　
　
　
　
　
　
　
　
　
　
　
　
　
　禮部志稿卷三十三
欽定四庫全書
　禮部志稿卷三十四
　　　　　　　　　　　　明　俞汝楫　編
　祠祭司職掌
　恩卹
　國初武臣亡殁念其勲勞賻卹之典特從優厚其後
　漸為限制今併文武卹典著於後而外夷官員亦附
　焉
　　祭葬
洪武二十六年定一優給則例凡陣亡失陷傷故渰没
者全支邊逺守禦出征并出海運糧病故者減半一品
米六十石麻布六十疋二品米五十石麻布五十疋三
品四品米四十石麻布四十疋五品六品米三十石麻
布三十疋　一公侯亡故不分病故陣亡止給麻布一
百疋禮部奏輟朝三日仍具手本行移在京衙門知會
一將引本官家人赴内府給與布疋一咨工部造辦㝠
器棺槨及撥人匠甎石造墳安葬一劄付欽天監選擇
墳地一具手本赴光禄寺備辦祭物遣官行禮一禮部
奏議封諡一自初喪至除服以次遣官致祭聞喪入殮
首七至終七下葬百日新冬周年二周除服　一都督
至都指揮亡故禮部奏輟朝二日移咨工部造辦棺槨
等項仍備辦祭物自初喪至除服節次遣官致祭聞喪
下葬百日周年除服如合優給者照前則例并咨兵部
照例追贈　一指揮使至指揮僉事亡故禮部移咨工
部造墳安葬亦節次遣官致祭安靈下葬周年除服照
例優給追贈　一衞所鎮撫千戸百户亡故禮部移咨
工部造墳安葬止二次遣官致祭安靈下葬照例優給
追贈　一公侯及在京一品二品父母妻喪三品四品
父母喪曽授封贈及致仕者各照品級造墳安葬在外
止祭祝未封贈者無　一在外都指揮使至指揮僉事
止是禮部遣人往祭一次若回京安葬則照例祭祝造
墳千百户則無祭葬例　一公侯在外病故聞喪止輟
朝三日靈櫬到京仍輟朝三日下葬輟朝一日
永樂以後續定凡公侯承襲病故者祭二壇若管府事
有功蹟加太子太保以上及守備南京者俱祭十六壇
　凡駙馬都尉病故者祭十五壇　凡伯爵承襲病故
者祭二壇其年㓜襲爵不及而故者祭一壇若管事有
功蹟加太子太保以上者祭十五壇　凡公侯駙馬伯
病故俱輟朝一日齋糧麻布取自上裁其喪禮照依定
制若公侯伯為事病故者祭葬等項俱無　凡公侯伯
母與妻俱祭二壇有葬係皇親者加祭壇數取自上裁
　凡兩京二品以上文官併父母妻三品文官併父母
曽授本等封者照例祭葬其三品父母止授四品封及
四品官并父母授本等封者俱止賜祭一壇若止授五
品以下封者祭葬俱無其有出自特恩者不在此限
凡一品官病故者輟朝一日祭九壇父母授封至一品
者祭二壇妻祭一壇　凡尚書左右都御史在任病故
者祭二壇其加有東宫三少或兼大學士贈一品者祭
四壇父母妻祭俱一壇　凡兩京三品官病故者俱祭
一壇致仕者亦然其以侍郎兼學士贈尚書者祭二壇
　凡兩京三品以上官葬祭制度俱照依品級其四品
五品官得特恩賜葬者亦以本等品級為定惟衍聖公
葬祭照一品施行　凡左右都督至都督僉事管府事
病故者俱祭六壇齋糧麻布取自上裁其先有功後閒
住病故者祭二壇母妻祭俱一壇俱有葬　凡都督僉
事以上葬禮俱照品級若署都督僉事祭一壇無葬
凡中都留守正副俱祭一壇　凡在京親軍衞分帶俸
都指揮使及同知僉事在御馬監把總或出充叅將遊
擊等官有功無過者祭一壇　凡錦衣衞等官指揮使
同知僉事或帶俸都指揮職銜者俱祭一壇以上俱無
葬其係干皇親者祭葬取自上裁　凡在京在外文武
官員不拘品級其以死勤事者卹典取自上裁　凡女
直都督等官永樂間差官齎香鈔諭祭近例因其奏請
給與表裏祭文令帶囘自祭　凡達官都督等官永樂
宣徳間來京病故者隨時遣官諭祭或給棺賜葬舊例
禮部年終類奏分遣官祭之(今不/行)若在邊殁於戰陣者
不在此例　凡外國使臣病故者令所在官司賜棺及
祭或欲歸葬聽其自便　凡在京文武官員及夫人病
故者嘉靖六年令止與應得祭葬其齋麻布一體裁革
　凡公侯伯殁於王事者嘉靖八年題准於本爵應得
祭外加祭二壇　凡二品以上大臣在任病故者嘉靖
二十八年議准行兵部應付船隻脚力差官一員䕶送
還鄉
隆慶三年更定凡四品五品文官以侍從春宫軍功等
項應沾卹典者禮部臨時具由取自上裁其他一切雜
塗盡行停止(𢎞治十/年例)遇有前項陳請仍先移文翰林院
兵部覈實如軍功必躬履行陣侍從必日侍講讀春宫
必親奉出閣開陳有勞方與具由題請若止曽受官未
經實効勤勞者不准(嘉靖二十/三年例)其特恩所加祭葬大約
於本等品級内量加一等如無祭者給與祭一壇無葬
者給與半葬應半葬者給與全葬如講讀官則五品本
身有祭四品本身父母得擬祭葬三品祭得及其妻軍
功則四品本身得擬祭葬三品未滿得及其父母各有
差等不可越次妄生希覬或有講讀年久啟沃功多軍
旅身殱勲勞懋著者卹典自宜加厚禮部臨時議擬奏
請定奪　凡二品官本等祭二壇若加陞一品致仕者
祭五壇(正德七/年例)加東宫三少致仕者祭三壇(正徳六/年例)原加
東宫三少而續奉㫖革去者止與本等祭二壇妻未封
夫人者不准與祭(俱嘉靖二/十三年例)其加陞日淺政蹟未著者
臨時覈實奏請量減若被劾冠帶閒住者祭葬俱無(俱/𢎞)
(治十/年例)　凡四品官已經考滿者其父母例不重封雖止
授五品封亦與祭一壇未考滿者不准(嘉靖二十/三年例)　凡
四品以上官其父母曾授本等封贈者先後病故祭得
因後并及其先如有前母亦得及之無封贈者不許越
例陳乞其品官妻非係封贈夫人者原無祭典不准與
祭(俱嘉靖二/十三年例)　凡被劾聽調官有心本無疵事因詿誤
雖遭指摘不累其人品者應得祭葬仍准全給或功有
可録過有可原者功過當相較量其祭葬應全給者半
給應半給者有祭無葬若罪過昭彰公論共棄者照閒
住例不准給　凡公侯伯本爵應得祭二壇若在内掌
府事坐營(守備南/京同)在外總兵征討積有勲勞而加太子
太保以上者公侯祭十六壇伯祭十五壇掌府事坐營
總兵歴有勲勞祭七壇掌府事坐營積有年勞者祭五
壇雖掌府事坐營而政績未著者祭四壇掌事而被劾
明閒住者止與本爵祭二壇被劾而未經勘實者祭一
壇勘實而罪重者并本爵應得祭葬一槩盡削　凡都
督同知僉事起用未久病故者與祭三壇(嘉靖三/十年例)錦衣
衞都指揮使身後贈都督同知者亦祭三壇(正徳二/年例)俱
照例造葬
萬厯六年更定凡文官三品以上不論已未考滿其各
父母妻必曽授本等封俱照例祭葬四品本身及父母
皆止一祭無葬不出自特恩者不拘　凡一品父母妻
已授本等封於例祭外父母有加祭二壇者(正徳十/年例)妻
有加祭一壇者(𢎞治十/二年例)係出特恩取自上裁陳乞者不
得輒援為例　凡三品官曽經考滿者祭一壇全葬未
經考滿者祭一壇減半造葬(正徳六/年例)其以侍郎兼學士
贈尚書者祭二壇不拘已未考滿給與全葬或兼官雖
同非係贈尚書者止給與本等卹典不得槩援為例
凡致仕養病終養聽用等項官員祭葬俱與見任官同
革職閒住及先曾為事謫戍遇䝉恩詔辨復原職者祭
葬俱不准給　凡文官二品三品共實歴三年以上者
雖未考三品滿父母准與三品祭葬三品四品共歴三
年以上者雖未考四品滿父母准祭一壇若未及三年
者不准(正徳九/年例)其有未及三年而遇䝉恩詔父母已授
本等封及父母先授外封後任京職考滿例不重封者
俱照品級給與應得祭葬(内外通理嘉靖/二十八年例)　凡三品以
上官有被劾致仕及先被劾冠帶閒住後奉特㫖復職
者俱准照例與祭葬(𢎞治十年嘉靖/二十七年例)若罪過昭彰公論
共棄者不拘見任致仕等項俱不准給其被劾閒住遇
䝉覃恩槩復致仕者亦不准給被論聽調及聽勘未明
病故者務稽考其平生履歴人品髙下功罪重輕議擬
奏請定奪　凡公侯伯為事未經勘實身故者其妻封
命雖未追奪亦從夫例止與祭一壇　凡左右都督都
督同知都督僉事管封事及在外總兵病故者俱祭六
壇照例造葬都督同知以上不分真署一體給祭葬署
都督僉事止祭一壇不得妄援　凡興留正副都守俱
祭一壇　凡以死勤事若抗節不屈身死綱常者犯顔
諫諍身死國事者執鋭先登身死戰陣者危城固守身
死封疆者諸如此類開具實跡卹典取自上裁其或城
池失守戰陣敗衂以致殞命者不許一槩議給
萬厯十二年續定凡公侯伯掌府坐營總兵加太子太
保以上者必查前項官銜因何加授果以勲勞進秩方
許照㑹典公侯祭十六壇伯祭十五壇之例如係因事
加恩功業未副者止照勲臣二等事例與祭七壇其有
不願坐營管府懇疏乞休者查其平生有功無過俱照
見任優卹　凡三品以上致仕官其雅負時望懇疏乞
休者照見任例給與應得祭葬如被劾致仕及考察自
陳致仕者二品曾經考滿祭葬准全給未經考滿者祭
照舊葬價減半三品曽經考滿祭照舊半葬未經考滿
者有祭無葬四品雖經考滿亦不准祭其被劾自陳官
員有日久論定原無可議者仍照例給與祭葬父母妻
曽授本等封者應得卹典亦視本身致仕縁由以為差
等不得濫給　凡三品已上被劾聽用聽調官員祭葬
俱照今擬被劾自陳致仕官遞減之例如公論已明人
品無玷仍准全給聽勘未明官員有陳乞卹典者仍行
原勘撫按衙門查明無礙應否量給臨時題請定奪如
果有顯過為公論所不容無論聽用聽調聽勘徑照閒
住例俱不准給其父母祭葬亦稽其子功過以為差等
　凡京官三品陞四品者不拘四品已未考滿俱照三
品未考滿例祭一壇半葬父母曽授三品封者與同授
四品封者止祭一壇其原以三品降調後歴陞四品者
止照四品例不得妄行陳乞　凡三品父母曾授本等
封者無論亡故先後一視其子以為差等其已經考滿
者祭葬全給未經考滿者祭一壇減半造葬　凡文官
二品三品共歴三年以上者雖未考三品滿其父母曽
授四品五品封准與三品祭葬三品四品共歴三年以
上者雖未考四品滿其父母曽授五品封准祭一壇其
未經受封及止授六七品封者不得援以為例　凡三
品官本生父母有値覃恩乞以本身應得誥命移封者
身後量給祭一壇其授二品封者量給半葬　凡二品三
品文臣曽經賜葬者妻故在後俱准祔葬惟授封夫人
者例給開壙工價其餘不給若妻先故者除已封夫人
照例祭葬外其餘俟夫故之日祔葬　凡營府及總兵
都督僉事止與祭四壇照品造葬其陞署都督同知者
如之若由署都督僉事陞署都督同知者祭二壇減半
造葬　凡留守正副親軍衞分都指揮使等官贈都督
同知者於本級上加祭一壇減半造葬　凡三品以上
文官父母曽授本等封而子先亡故者萬歴元年題准
若無違礙仍與應得卹典若被罪削籍本身原無祭葬
父母雖經授封亦不准給　凡大臣父母先後病故者
萬厯三年題准如父先以三品封給祭葬其母後封一
品夫人開壙合葬者准行工部量給増造工價以足一
品之數　凡公侯襲爵未謝恩病故者萬厯二年議准
照伯襲爵未久例與祭一壇葬　凡奏請卹典萬厯元
年題准兩京大臣病故應得卹典如見任公差於外者
許各差撫按官勘明具奏其在家致仕養病給假等項
病故者各地方有司具本官履歴縁由及病故日期申
報撫按衙門覈實季終類奏中間果有行業超卓公論
共推及罪過昭彰公論共棄者據實開列聽禮部議覆
若大臣見在不拘見任致仕其父母妻曽授本等封病
故者許照例自行陳乞其致仕在家等項子孫微弱官
司一年之外不為代奏者亦許子孫自行陳乞禮部仍
行撫按勘明議覆若撫按官并所屬留難者聽禮部及
該科叅究(以上/喪葬)
　　賜諡
凡議諡洪武初俱禮部奉㫖施行二十五年令禮部行
翰林院擬奏請㫖　凡親王諡例用一字郡王二字
𢎞治十五年奏准親王行巡撫巡按等官覆勘郡王行
本府親王及承奉長史等官覆勘善惡得實明白結報
具奏定諡
隆慶四年題准凡冐襲王爵奉㫖改正者不許一槩請
諡　凡文武大臣賜諡亦用二字與否取自上裁若官
品未高而侍從有勞以死勤事特恩賜諡者不拘常例
𢎞治四年令凡乞恩賜諡者禮部斟酌可否務合公論
不許一槩比例濫請十五年奏准文武大臣有請諡者
禮部照例上請得㫖行吏兵二部備查實跡禮部定為
上中下三等以行業俱優者為上行實頗可者為中行
實無取者為下開送翰林院擬諡請㫖
萬厯元年題准大臣應得諡者禮部仍廣加咨詢稽覈
名實間有應諡而未經題請及曽題請而未䝉賜諡者
不論逺近許各該撫按及科道官從公舉奏禮部酌議
題覆補給若不係公舉子孫自陳乞補諡者不行十二
年題准凡遇文武大臣應得諡號者備查本官生平履
歴必其節槩為朝野具瞻勲猷係國家休戚公論允服
毫無瑕疵者具請上裁如行業平常即官品雖崇不得
槩與(以上/賜諡)
　喪服
　國初大明令依古禮父服斬衰母齊衰報服如之庶
　母服緦三殤降等洪武七年始加折衷著為孝慈録
　父母俱斬衰而減報服省殤禮定喪母服以杖期又
　列圖於律至今遂為定制
　　斬衰三年
子為父母　庶子為所生母　子為繼母　子為慈母
(母卒父命他/妾養己者)　子為養母(謂自㓜過/房與人)　女在室為父母
　女嫁反在室為父母(謂已嫁被出而/歸在父母家者)　嫡孫為祖父
母承重及曽高祖父母承重者同(父故嫡孫為祖承重/服若父祖俱亡而子)
(孫為曽高/祖後者同)　為人後者為所後父母　為人後者為所
後祖父母承重　為人後則妻從服　婦為舅姑(即公/婆)
　庶子之妻為夫之所生父母　妻妾為夫
　　齊衰杖期
嫡子衆子為庶母(謂父/之妾)　嫡子衆子之妻為夫之庶母
　為嫁母出母(即親生母因父卒改/嫁及父在被出者)　父卒繼母改嫁
而已從之者　夫為妻
　　齊衰不杖期
父母為嫡長子及衆子　父母為女在室者雖適人而
無夫與子者亦同　繼母為長子及衆子　慈母為長
子及衆子　孫為祖父母女雖適人不降　為伯叔父
母(即伯伯姆姆/叔叔嬸嬸)　妾為夫之長子及衆子為所生子
為兄弟　為兄弟之子及兄弟之女在室者(即姪男/及姪女)
為姑及姊妹在室者雖適人而無夫與子者同　妾為
嫡妻　嫁母出母為其子　女在室及雖適人而無夫
與子者為其兄弟及兄弟之子姊妹及姪女在室者同
　繼母改嫁為前夫之子從己者　為繼父同居兩無
大功之親者(謂繼父無子孫伯叔兄弟/已身亦無伯叔兄弟之類)　婦人為夫親
兄弟之子　婦人為夫親兄弟之女在室者　女出嫁
為父母妾為其父母　為人後者為其父母(即本生/父母)
女適人為兄弟之為父後者　祖為嫡孫　父母為長
子婦
　　齊衰五月
為曾祖父母女雖適人不降
　　齊衰三月
為高祖父母女雖適人不降　為繼父先曽同居今不
同居者　為繼父雖同居而兩有大功以上親者
　　大功
為同堂兄弟及姊妹在室者　為姑及姊妹及兄弟之
女出嫁者　父母為衆子婦　為女之出嫁者　祖為
衆孫女在室同　為兄弟之子之婦(即姪/婦)　婦人為夫
之祖父母(即夫之/公婆)　婦人為夫之伯叔父母(即夫之伯/伯姆姆叔)
(叔嬸/嬸)　婦人為夫之兄弟之子婦(即姪/婦)　婦人為夫兄
弟之女嫁人者　女出嫁為本宗伯叔父母(即伯伯姆/姆叔叔嬸)
(嬸/)　女出嫁為本宗兄弟及兄弟之子　女出嫁為本
宗姑及姊妹及兄弟之女在室者　為人後者為其兄
弟及姑姊妹在室者　夫為人後者其妻為夫本生父
母　為兄弟之子為人後者
　　小功
為伯叔祖父母(謂祖之兄弟即伯/公伯婆叔公叔婆)　為同堂伯叔父母
(謂父之伯/叔兄弟)　為再從兄弟及再從姊妹在室者(謂同曽/祖兄弟)
(及父伯叔兄/弟之子女)　為同堂兄弟之子(即堂/姪)　為從祖祖姑
在室者(謂祖之親姊/妹即姑婆)　為從祖姑在室者(即堂姑是父/之同堂伯叔)
(姊/妹)　為同堂兄弟之女在室者(即堂/姪女)　為兄弟之妻
為人後者為其姑姊妹適人者　為嫡孫婦　為同堂
姊妹之嫁者　為孫女適人者　為兄弟之孫及兄弟
之孫女在室者(即姪/孫)　為外祖父母(即外公/外婆)　為母之
兄弟姊妹(即舅舅/姨姨)　為同母異父之兄弟姊妹　為姊
妹之子(即/甥)　為夫之姑及夫之姊妹在室出嫁同　為
夫之兄弟及夫兄弟之妻　為夫兄弟之孫及夫兄弟
之孫女在室者　母出為繼母之父母兄弟姊妹　為
夫同堂兄弟之子及夫同堂兄弟之女在室者　庶子
為嫡母之父母兄弟姊妹母死則不服
　　緦麻
為族曽祖父母(謂曽祖之兄弟及妻即/太伯公伯婆叔公叔婆)　為族伯叔祖
父母(謂祖之同堂兄弟及妻即/堂伯公伯婆叔公叔婆)　為族父母(謂父之再/從兄弟同)
(曾祖者即族伯伯/姆姆叔叔嬸嬸)　為族兄弟及族姊妹在室者(謂三/從兄)
(弟姊妹同/髙祖者)　為族曽祖姑在室者(謂曽祖之姊/妹即太姑婆)　為族
祖姑在室者(即祖之同堂姊/妹即堂姑婆)　為族姑在室者(謂父之/再從姊)
(妹即/族姑)　為兄弟之曽孫女在室同(即曽/姪孫)　為曽孫𤣥孫
　為同堂兄弟之孫女在室同出嫁則無服　為再從
兄弟之子女在室同(即同曽祖/兄弟之子)　為從祖祖姑及從祖
姑及從祖姊妹之出嫁者(從祖祖姑謂祖之親姊妹從/祖姑父之同堂姊妹從祖姊)
(妹己身再/從姊妹)　為兄弟之孫女出嫁者　為同堂兄弟之
女出嫁者(堂姪/女)　為乳母　為舅之子　為姑之子
為兩姨兄弟　為外孫男女同　為妻之父母妻亡而
别娶亦同妻之親母雖嫁出猶服　為婿　為兄弟孫
之婦　為同堂兄弟子之婦　為同堂兄弟之妻　為
外孫婦　為甥婦　婦人為夫之曽祖髙祖父母　為
夫之從祖祖父母(即夫之祖親兄弟伯/公伯婆叔公叔婆)　為夫之從祖
父母(夫之堂/伯叔)　為夫兄弟之曽孫　為夫之同堂兄弟
　為夫之同堂兄弟之孫孫女同　為夫再從兄弟之
子　為夫兄弟孫之婦　為夫同堂兄弟子之婦　為
夫同堂兄弟之妻　為夫同堂姊妹在室出嫁同　為
夫之外祖父母　為夫之舅及夫之姨　為夫之從祖
祖姑及從祖姑在室者(從祖祖姑是夫之姑婆/從祖姑是夫之堂姑)　女出
嫁為本宗從祖祖父母(即伯公伯婆/叔公叔婆)　女出嫁為本宗
從祖父母(即堂伯/堂叔)　女出嫁為本宗同堂兄弟之子女
(即堂姪/堂姪女)　女出嫁為本宗從祖祖姑及從祖姑在室者
(從祖祖姑即姑婆/從祖姑即堂姑)　女出嫁為本宗同堂姊妹之出嫁
者　為人後者為本生外祖父母　古禮有三殤年十
九至十六為長殤十五至十二為中殤十一至八歲為
下殤長殤中殤降正服一等下殤降長殤中殤一等即
生三歲至七歲者為無服之殤其已娶已嫁則服之如
成人具較大明令今省
　厯日
　國家治厯明時以賜百官頒行天下屬欽天監官推
　算而事𨽻於祠部每歲十月朔欽天監奏進明年厯
　式頒行各布政司刋布例以九月朔進呈頒賜嘉靖
　十九年改用十月朔
　　洪武二十六年定進頒厯日儀
前期一日尚寳設御座于奉天殿(今為皇/極殿)教坊司設中
和樂於殿内其日陳設如常儀儀禮司設御厯案於殿
中設厯案於丹陛中道設百官厯案於丹陛下鼓初嚴
引禮引文武官進厯官入詣侍立位鼓三嚴執事文武
官詣華蓋殿(今為中/極殿)行五拜三叩頭禮畢傳制受厯侍
從等官各就位皇帝服皮弁服出樂作陞座捲簾樂止
鳴鞭訖引禮引進厯官就位贊禮唱鞠躬樂作贊四拜
平身樂止典儀唱進厯引禮引進厯官由東階陞詣丹
陛案前贊跪搢笏取厯由殿東門靠東入至殿中内贊
唱跪外贊唱衆官皆跪唱進厯監官以厯進於案内贊
唱出笏俯伏興外贊亦唱俯伏興平身内贊唱復位引
禮引進厯官由百官門出樂作引至拜位樂止贊禮唱
鞠躬樂作四拜平身樂止進厯官退執事舉百官厯案
於丹墀中道鳴贊唱排班班齊鞠躬樂作贊四拜平身
樂止傳制官詣御前跪奏傳制俯伏興由殿東門靠東
出至丹陛東西向立稱有制贊禮唱跪衆官皆跪宣制
曰欽天監進某年大統厯其賜百官頒行天下贊禮唱
俯伏興樂作贊四拜平身唱頒厯頒厯官取厯散於百
官散畢駕興百官以次出
　　東宫進厯儀
欽天監官捧厯於左順門候奉天殿禮畢由文華殿左
門入於殿東門外西向立候陞座鴻臚官贊四拜導引
欽天監正官陞至文華殿外搢笏捧厯由東門入至殿
中贊跪贊進厯監正官啟欽天監進某年大統厯啟訖
置於案出笏俯伏興仍導引出至拜位贊四拜興退立
侍班候百官排班行禮畢嘉靖十八年後俱欽天監官
捧至文華殿左門司禮監官捧進不行禮
　　凡頒行厯日
洪武十三年令諸王及在京文武百官直𨽻府州俱欽
天監印造頒給十三布政司則欽天監預以厯日及印
分授之使刋印以授府縣頒之民間　嘉靖七年令各
布政司查照遞年解京厯數量將四分之二解赴禮部
内將一分送各衙門分散官吏一分發順天府散各衞
分散軍民其所減二分盡發各府州縣頒給小民
　祥異
　祖宗克謹天戒後祥瑞而先灾異洪武元年勑天下
　有司凡遇灾異具實奏聞二年令灾異即奏無論大
　小四年又令天下勿奏祥瑞二十六年遂著為令凡
　各處獻來祥瑞禮部准其事收下如有非時灾異即
　時奏聞若遇日月交蝕預行諸司救䕶
　　洪武二十六年定日食救䕶儀
前期結綵於禮部儀門及正堂設香案于露臺上向日
設金鼔于儀門内兩傍設樂人于露臺上下俱向日立
至期欽天監官報日初食百官具朝服典儀唱班齊贊
禮唱鞠躬樂作四拜興平身樂止跪執事捧鼓詣班首
前班首擊鼓三聲衆鼓齊鳴候欽天監官報復圓贊禮
唱鞠躬樂作四拜平身樂止禮畢月食儀同前但百官
青衣角帶于中軍都督府救䕶
　　凡日月食
洪武六年奏定若遇雨雪翳則免行禮　永樂十一年
正旦日食罷朝賀燕會禮　隆慶六年大喪方成服遇
日食百官先行哭禮後赴禮部青素衣黒角帶向日行
四拜禮不用鼓樂　萬厯四年題准月食救䕶遇日出
之刻即止不待復圓
　　凡祈禱雨雪及晴
禮部題請行順天府率所屬人員於都城隍等廟行香
禁屠宰三日百官就各衙門致齋青衣角帶辦事凡各
處雨澤有無乾溢霑足俱要依期備細造冊申報禮部
查考　凡一切祥瑞應稱賀者正統四年勑諭止行在
京衙門不必行移各王府在外文武官及土官衙門
凡各處地震山川異常雨暘愆期等項奏到禮部案候
年終類奏通行在京大小衙門及南京禮部并各被灾
地方一體脩省或有異常灾變不在類奏之例者即行
具題一應祭告寛恤脩省事宜照灾輕重議擬上請候
㫖施行　凡民間一産三男令有司給米養贍
　藝術
洪武二十六年著令凡天文地理醫藥卜筮師巫音樂
等項藝術之人禮部務要備知以憑取用在外行術占
卜之人聽於本鄉不許越境興造妖妄等事　凡卜筮
者舊有禁惟瞽目卜筮及隂陽人憑此生理許開卦肆
　凡天文生醫生有缺各儘世業代補外仍行天下訪
取到日天文生督同欽天監堂上官醫生督同太醫院
堂上官各考驗收用　𢎞治十一年令訪取世業原籍
子弟并山林隱逸之士及致仕退閒等項官吏生儒軍
民人等有能精通天文厯數隂陽地理及五星子平遁
甲大定六壬龜卜等術者每府不過一二人試中收用
　凡欽天監太醫院各官陞遷俱從禮部衙門考選定
擬職事咨送吏部銓註該監天文生隂陽人該院醫士
醫生俱三年一次大考　凡欽天監官生太醫院官醫
士生冊籍每三年一次各清查造報如有冐増隱漏等
弊將承行官吏及造冊人等叅治該院官醫士生有離
任回籍者俱赴部告明給牒定限如私逃及違限徑行
除籍　凡各府州縣舉到隂陽人堪任正術等官醫士
堪任正科等官者俱從禮部勘明隂陽人劄付欽天監
醫士劄付太醫院仍委司官會同各堂上官考試考中
者咨送吏部銓選不中者發回原籍為民原保官吏治
罪今俱納授不考徑咨銓選
　僧道
　釋道二教自漢唐以來通於民俗難以盡廢惟嚴行
　禁約母使滋蔓令甲具在最為詳密云
　　凡僧道給度
洪武五年令給僧道度牒罷兑丁錢僧録道録司造周
知冊頒行天下寺觀凡與僧道即與對冊其父兄籍貫
告度日月如有不同即為偽冐二十六年令各司每三
年考試能通經典者申送到部具奏出給度牒
永樂元年令三年一給度牒
宣徳元年以僧道行童請給度牒甚多諭禮部先令僧
道官取勘禮部同翰林院官禮科給事中及僧道官考
試能通經典方准給與
正統十四年令僧道應給度牒者各僧道衙門先行勘
試申送有司審係額内并籍貫明白仍試精通經典方
許申送禮部覆試中式然後具奏請給
景泰六年令僧道務要持行脩潔本戸丁多不係軍匠
鹽竈等籍里老保結呈縣覆實具申府司類呈該部方
許收度仍勘各寺觀原定額數如已數多不與出給
嘉靖十八年奏准僧道照國初額設定數每僧道一名
納銀十兩在内於兩京工部在外於各布政司直𨽻於
各府上納類解免其赴京其兩京給度在京准二千名
南京一千名三十三年題准各府州縣納解年終造冊
連庫收繳送戸部給與號紙一張咨送禮部塡給度牒
三十七年議准每名量減銀四兩
隆慶六年題准禮部印發空頭度牒通行各處召納如
有來京請給者赴户部納銀五兩發號紙送禮部給牒
　　僧道禁例
洪武二十年令民年二十以上者不許為僧二十四年
令佛經畨譯以定者不許増減辭語道士設醮亦不許
拜奏青詞各遵頒降科儀民有效瑜珈教稱為善友假
張真人名私造符籙者各治以重罪二十七年令榜示
天下寺觀凡歸併大寺設砧基道人一名以主差稅每
大觀道士編成班次每班一年高者率領餘僧道俱不
許奔走於外及交搆有司以書冊稱為題疏强求人財
其一二人於崇山深谷修禪及學全真者聽三四人不
許母得私剏庵堂若遊方問道必自備路費毋索取於
民所至僧寺必掲周知冊驗實不同者挐送有司僧道
有妻妾者許諸人趕逐相容隱者罪之願還俗者聽亦
不許收留民間兒童為僧違者并兒童父母皆坐以罪
年二十以下願為僧者亦須父母具告有司具奏方許
三年後赴京考試通經典者始終度牒不通者杖為民
有稱白蓮靈寳火居及僧道不務祖風妄為議論沮令
者皆治重罪二十八年奏准天下僧道赴京考試不通
經典者黜還俗年六十以上者免試
永樂六年令軍民子弟僮奴自削髪為僧者并其父母
送京師發五臺山做工畢日就北京為民種田及盧龍
牧馬寺主僧擅容留者亦發北京為民種田十年諭禮
部天下僧道多不守戒律民間脩齋誦經動輒較利厚
薄又無誠心甚至飲酒食肉遊蕩荒淫略無顧忌又有
無知愚民妄稱道人一槩蠱惑男女雜處無别敗壞風
化洪武中僧道不務祖風及俗人行瑜珈法稱火居道
士者俱有嚴禁即掲榜申明違者殺無赦十六年定天
下僧道府不過四十人州不過三十人縣不過二十人
限年十四以上二十以下父母皆允方許陳告有司行
鄰里勘保無礙然後得投寺觀從師受業五年後諸經
習熟然後赴僧道録司考試果諳經典始立法名給與
度牒不通者罷還為民若童子與父母不願及有祖父
母父母無他子孫侍養者皆不許有年三四十以上先
曽出家而還俗及亡命黥刺亦不許寺觀住持容留違
者治之
宣德八年令天下有司關津但遇削髪之人捕送原籍
治罪如律十年禁僧道私自簮剃及妄言惑衆者
正統六年令僧道多有壞亂心術不務祖風混同世俗
傷壞風化都察院即遵洪武舊例出榜禁約違者罪之
天順八年令各處僧人年二十以上無度牒者即便還
俗有隱瞞年歲者并其師治罪
成化二十三年令僧道有父兄見存無人侍養者不問
有無度牒令還俗養親
嘉靖八年奏准凡宦戚施捨寺觀不許容令婦女出入
及多蓄行童若有私自簮剃并犯姦者各照律例問擬
　　清理寺觀
洪武二十四年令清理釋道二教凡各府州縣寺觀但
存寛大可容衆者一所併居之不許雜處於外違者治
以重罪親故相隱者流願還俗者聽又令天下僧道有
剏立庵堂寺觀非舊額者悉毁之三十五年令清理釋
道二教凡歴代以來及洪武十五年以前寺觀有名額
者不必歸併新剏者歸併如舊
永樂十五年禁僧尼私剏庵院
正統六年令新剏寺觀曾有賜額者聽其居住今後再
不許私自剏建
成化十三年禁約遊方僧人凡僧道住持勑建寺觀許
二人勑賜并在外寺觀各止許一人
正徳十六年奏准今後再有私剏庵院寺觀私度僧道
尼姑女冠者挐問治罪寺觀拆毁入官
嘉靖六年奏准尼僧道姑發還原籍出嫁其庵寺房屋
土地盡數入官十四年大興隆寺燬令永不許復併大
慈恩寺一應修齋俱革僧徒聽告就各寺依住有歸化
者量給原寺田畆仍免差徭六年十六年題准各該有
司欽遵聖諭化正僧徒願自還俗者聽其自求安便各
處寺院年久宫殿任其頽壞不許修葺民間㓜童不許
捨入為僧私自披剃如有此等罪其父母及其鄰佑二
十二年令毁大慈恩寺
萬厯元年令五城御史查各寺觀庵院有遊食僧道驅
令回籍仍比照居民保甲法置立油牌開寫年貌籍貫
以便稽查其有私自簮剃及不穿戴本等冠服者訪挐
治罪
　　禁止戒壇
嘉靖四十五年令在外行撫按衙門督率有司各查本
居僧寺若干僧徒若干明白登簿不時查㸃不到者罪
坐住持立限投銷一切寄住遊僧發回原籍當差在京
厰衞衙門及五城御史將京城内外地方大小僧寺嚴
加巡緝有指稱受戒姦淫不法者訪挐重治
萬厯元年詔禁革萬壽廣善二壇僧人戒法
　　保舉僧道
洪武二十六年令各布政司并直𨽻府州縣申呈開設
僧道衙門保舉到僧人劄付僧録司道士劄付道録司
考試如果中式就申吏部施行
　　僧道罪犯
𢎞治七年令僧道尼姑女冠有犯姦淫者就於本寺門
首枷號一箇月滿日發落十三年奏准僧道官僧人道
士有犯挾妓飲酒者俱發原籍為民若姦拜認義父母
親屬俱發邊衞充軍　凡僧道額外擅收徒弟者問發
口外為民　還俗僧道官知而不舉者罷職　凡漢人
出家習學畨教不論曽否關給度牒俱問發原籍各該
軍衞有司當差若漢人冐作畨人發邊衛充軍
　　尼姑女冠
洪武六年令民家女子年未及四十者不許為尼姑女
冠
　　真人名號
洪武中革前代所稱天師止稱正一真人
隆慶二年題准革正一真人名號勒令繳納真人府印
止許承襲上清觀提㸃
萬厯五年仍准復真人名號
　　道士差遣
萬厯四年題准道士差往各陵寢祭告者止穿本等服
衣不許假稱太常寺官擅乘轎輿及香帛木匣之外多
用人夫致擾驛遞
　教坊司承應樂舞
　朝會宴享等禮各有承應樂舞以教坊𨽻祠司故具
　列焉而樂户禁例附
　教坊司額設奉鑾一員左右韶舞二員左右司樂二
　員共五員遇缺以次遞補又有恊同官十員實授俳
　長四名恊同俳長辦事色長十二名及抄案執燈色
　長等亦以次遞補
隆慶六年以東宫出閣添恊同官五員俳長四名
凡聖節冬至正旦行朝賀禮上徽號進實録冊封頒詔
進春進厯遣祭郊祀聽受警戒進士傳臚及進士上表
俱用中和韶樂兼用堂下樂中和韶樂設於奉先殿内
先一日於御前奏知如再用即奏云安定不動計用舉
麾奉鑾一員侍班韶舞一員看節次色長二人歌工十
二人樂工七十二人　凡朔朢并歳首半月太常寺奏
祭祀陞殿俱用堂下樂　凡大祀天地享太廟祭社稷
神祗耕耤田幸太學導駕俱用堂下樂堂下樂設於奉
天門北簷下計用領樂韶舞等官三員俳長二人色長
十二人歌工十二人樂工一百三人　凡大祀慶成聖
節冬至正旦大宴俱用丹陛樂侑食樂丹陛樂設於奏
先殿前丹陛上計用領樂俳長二人色長二人歌工十
二人樂工一百八人侑食樂設於奉先殿内計用唱盞
奏樂奉鑾等官五員領樂色長四人歌工四人樂工三
十一人　凡禮部進表箋及迎詔俱用大樂大樂提調
色長一人　凡大祀天地導駕回圜丘出南天門方澤
出北天門錦衣衞官奏起輦色長一人唱作樂奉鑾一
員唱樂奏神歡之曲樂作導至奉天門樂止駕至奉天
門堂下樂作駕至奉天殿樂止上易服鴻臚寺官奉請
陞殿色長唱作樂奉鑾舉麾唱樂奏聖安之曲中和韶
樂作上陞座樂止鳴鞭致詞俟贊禮堂下樂作禮畢樂
止贊禮畢奉鑾舉麾唱樂奏安定之曲中和韶樂作駕
興還至華蓋殿樂止計用領樂官五員俳長四人恊同
俳長辦事色長十二人各色色長八十四人樂工十八
撥第一撥一百八人第二撥至十八撥每撥不等大約
二三十人歌工每撥十二人　凡太廟時享導駕回上
祭畢至廟街門内陞輦錦衣衞官奏起輦俳長唱作樂
官一員奏敬祖宗之曲導至午門裏樂止計用領樂官
五貟俳長十人各色色長四十人樂工四撥每撥一百
八人歌工十二人　凡祭社稷導駕回上祭畢至社稷
門内陞輅錦衣衞官奏起輅俳長四人各色色長十六
人樂工二撥每撥一百人歌工十二人　凡祭山川導
駕回上祭畢陞輦錦衣衞官奏起輦色長唱作樂官一
員奏樂奏神歡之曲導至奉天門樂止計用樂工十人
撥樂章樂器并用人數與郊祀回同　凡幸太學導駕
回上幸太學禮畢陞輦錦衣衞官奏起輦色長唱作樂
官一員跪奏樂奏神歡之曲導至奉天門樂止上陞座
樂作坐定樂止百官行禮樂作禮畢樂止駕還宫樂作
至奉天殿樂止計用樂工八撥樂章樂器并用人數與
郊祀回同　凡耕耤田導駕回祭先農畢至耤田所戸
部尚書捧鞭跪進本司官引裝扮裏行十八人内村田
樂老人四人禾㑍十四人各念禾詞外行七十二人各
作樂器攛掇隨駕行三推禮畢駕至儀門(嘉靖十年後/御觀耕臺)
陞座樂止觀三公九卿耕訖本司承應用大樂攛掇百
戲院本探子觔斗隊舞畢(嘉靖十年更定攛掇/百戲俱於宴時承應)本司官
跪贊致語駕至殿内陞座進湯進膳俱用樂順天府官
并耆老人等行禮謝恩樂作禮畢樂止次百官行禮樂
作禮畢樂止賜百官酒飲復入班行禮樂作禮畢樂止
尚膳官進膳樂作進訖樂止百官入席本司官奏一奏
進太初之曲進酒樂作進訖樂止進膳樂作進訖樂止
本司官跪奏進湯樂作徹湯樂止二奏仰大明之曲進
酒進膳進湯樂作進訖樂止皆如前三奏民初生之曲
進酒進膳進湯樂作進訖樂止復皆如前徹御案畢樂
止百官行禮樂作禮畢樂止鴻臚寺官奏禮畢駕起陞
輦仍用十八撥樂工歌工前導起輦色長唱作樂本司
官跪奏樂奏神歡之曲導至午門前樂止　凡大宴駕
出至奉天門色長唱作樂丹陛樂作駕陞奏天殿樂作
鴻臚寺贊百官四拜禮畢樂止光禄寺進御筵樂作内
官設案訖樂止進花進膳樂作進訖樂止奉鑾奏一奏
上萬壽之曲侑食樂作斟酒贊跪本司官贊進酒樂止
各官就坐奏樂奏平定天下之舞引舞樂工二人舞人
樂工三十二人舞畢奏二奏仰天恩之曲侑食樂作奏
進酒樂止殿外導湯樂作領樂俳長一人色長四人攛
節樂工二十四人殿内迎湯樂作領樂色長二人歌工
四人湯至奏進湯樂作贊饌成徹湯樂止奏黄童白叟
鼓腹謳歌承應舞念禾詞俳長一人歌工四人樂工十
五人白叟六人黄童八人舞畢奏樂奏撫安四夷之舞
引舞樂工二人歌工四人樂工十七人髙麗舞琉球舞
北番舞回回舞各四人舞畢奏三奏感帝徳之曲(今欽/定感)
(昊徳/之曲)侑食樂作奏進酒樂止奏樂奏車書會同之曲侑
食樂作奏進酒樂止導湯樂作迎湯樂作如前奏進湯
樂作贊饌成徹湯樂止奏樂奏表正萬邦之舞引舞樂
工二人舞人樂工六十四人舞畢五奏感皇恩之曲侑
食樂作奏進酒樂止導湯樂作迎湯樂作如前奏進膳
樂作徹湯膳并御筵樂止奏樂奏天命有徳之舞引舞
二人舞人樂工六十四人舞畢奏纓鞭得勝蠻夷隊舞
人樂工一百四人承應内獅子舞五五人舞畢官二人
更迭致語萬民安樂天下太平嵩呼萬歳再動樂聲樂
作樂止百官四拜禮畢　凡進士傳臚上將陞殿色長
唱作樂官一員舉麾奏樂奏聖安之曲中和韶樂作上
陞座樂止舉人行禮堂下樂作禮畢樂止傳制黄榜案
起樂作至丹墀置定樂止傳臚舉人行禮樂作禮畢樂
止案起樂作案至奏天門外樂止大樂迎黄榜出鴻臚
寺官致詞百官行賀禮樂作禮畢樂止本司官舉麾奏
樂奏安定之曲中和韶樂作駕還宫至華蓋殿樂止
凡進士上表謝恩上將陞殿色長唱作樂官一員舉麾
奏樂奏聖安之曲中和韶樂作上陞座樂止鴻臚寺官
贊百官行常朝禮樂作禮畢樂止諸進士行禮樂作禮
畢樂止進表表案起堂上樂作安置定樂止宣表畢進
士行禮俯伏樂作禮畢樂止進士行四拜禮樂作禮畢
樂止本司官舉麾奏樂奏安定之曲中和韶樂作駕還
宫至華蓋殿樂止　凡慶賀東宫千秋節并朔朢朝叅
領樂官五員俳長二人歌工四人樂工四十人　凡東
宫冠禮畢宴用七奏樂領樂官四員俳長二人色長四
人歌章拍板樂工四人樂工十人　凡慶賀皇太后聖
節女樂奉鑾等官妻五人提調女樂四人歌章二十四
人奏樂一百一十五人　凡慶賀中宫女樂同　凡每
日常朝樂工二十八人於午門外御道兩旁侍立　凡
諸王公主婚嫁本司用大樂前導　凡進實録并纂脩
書籍成賜宴禮部俱本司承應　凡進士傳臚後例於
禮部設宴武舉開榜後例於兵部開宴俱本司承應
凡四夷人朝貢到京例於會同館設宴本司承應　凡
供應樂器遇有毁壞本司申禮部題請咨工部造辦其
絃線等料南京教坊司三年一解南京禮部咨禮部驗
給　凡御樂庫看庫人役三年一次僉補每年六月六
日曬晾在庫袍服
　　樂戸禁例
本司官俳色長諳曉某藝於某年月日補充某役俱造
文冊備照如遇官俳色長有缺皆以次選補但係為事
革役閒住者再不得補充其本司老疾不堪承應之人
放回原籍為民一體當差
洪武永樂間令各衙門人指稱本司樂户寄附贓物法
司不得追取
景泰七年議准凡良家女子本司不許買作倡優犯者
問擬如律子女發回寧家仍查原係民户今為樂户許
令改正其樂戶内有願從良者聽其自首與民一體當
差
𢎞治九年議准樂戸家不許容留盜賊及不知來歴之
人事發官俳色長俱治罪又令私買私賣良家子女及
媒合人等俱於三院門首枷號一個月滿日照依律例
發落該管色長并鄰佑人等不首告者與同罪官俳查
提從重問擬(南京及各/王府同)十三年奏准教坊司官俳精選
樂工演習聽用若樂工投托勢要挾制官俳及抗拒不
服拘喚者聽申禮部送問就於本司門首枷號一個月
發落若官俳徇情聽囑放富差貧縱容逃躱者叅究治
罪革去職役
　
　
　
　
　
　
　禮部志稿卷三十四
欽定四庫全書
　禮部志稿卷三十五
　　　　　　　　　　　　明　俞汝楫　編
　主客司職掌
　　朝貢
　國初諸番國及四夷土官朝貢具載職掌其後募化
　者衆事例日増土官衙門添設别見兵部而事闗朝
　貢者附此
　東南夷
　　見祖訓及職掌凡二十國祖訓例不征諸夷朝鮮
　　日本大小琉球安南真臘暹羅占城蘇門荅剌西
　　洋瓜哇彭亨百花三佛齊浡泥凡十五國職掌所
　　載又有瑣里西洋瑣里覽邦淡巴須文達那諸國
　　與祖訓稍有不同
　　洪武初分遣使臣奉詔往諭諸番以平定四海之
　　意多隨使來朝貢者八年諭安南髙麗占城等國
　　每三年一朝貢國王嗣立則世見永樂中數有事
　　於西洋遣中使以舟師三萬齎金帛諭賜之隨使
　　朝貢者十有六
　　　朝鮮國
　祖訓朝鮮國即髙麗其李仁人及子李成桂今名旦
　者自洪武六年至洪武二十八年首尾凡弑王氏四
　王姑待之
按髙麗併有扶輿新羅百濟其國分八道洪武二年國
王王顓遣使奉表賀即位請封貢物詔封為髙麗國王
賜龜紐金印詔命五年以髙麗貢使煩數諭令三歳或
歳一來二十五年李成桂代王氏請更其國號詔更號
朝鮮永樂初賜印誥自後每歳聖節正旦嘉靖十年外
夷朝正旦者俱改冬至皇太子千秋節皆遣使奉表朝
賀貢方物其餘慶慰謝恩無常期若朝廷有大事則遣
使頒詔於其國國王請封亦遣使行禮其歳時朝貢視
諸國最為恭慎嘉靖二十六年特許其使臣同書狀官
及從人二三名於郊壇及國子監遊觀禮部劄委通事
一員伴行撥館夫防護以示優異云　貢道由鴨綠江
歴遼陽廣寧入山海闗達京師又中國漂流人口至本
國者量給衣糧送回　先是永樂元年其國王具奏世
系不係李仁人之後以辨明祖訓所載弑逆事詔許改
正正徳嘉靖中屢以為請皆賜𠡠奬諭焉萬厯三年使
臣復申前請詔付史館編輯今録於後李成桂系出本
國全州逺祖翰仕新羅為司空六代孫兢休入髙麗十
三代孫安社生行里行里生椿椿生子春是為成桂之
父李仁人者京山府吏長庚裔也始王氏恭愍王顓無
子養寵臣辛盹子禑為子恭愍王為嬖臣洪倫等所弑
仁人當國誅倫等立禑禑嗣位十六年遣將入犯遼東
成桂為副將在遣中至鴨緑江與諸將合謀回兵禑懼
傳位於其子昌時恭愍妃安氏以國人黜昌立王氏孫
定昌君瑶誅禑逐仁人已而瑶妄殺戮國人不附共推
成桂署國事表聞髙皇帝命為國王遂更名旦贍瑶别
署終其身
　貢物　金銀器皿　螺鈿梳函　白綿紬各色苧布
　　龍文簾蓆各色細花蓆　豹皮　獺皮　人參
　黄毛筆　白綿紙　種馬每三年五十匹近有加貢
　不在種馬之數
　　　日本國
　祖訓日本國雖朝實詐暗通奸臣胡惟庸謀為不軌
　故絶之
按日本古倭奴國世以王為姓其國有五畿七道及屬
國百餘時冦海上洪武五年始令浙江福建造海舟防
倭七年其國王良懐遣僧朝貢以無表文却之其臣亦
遣僧貢馬及茶布刀扇等物以其私貢却之又以頻年
為冦令中書省移詰責自後屢却其貢并安置所遣僧
於川陜番寺十四年從其請遣還十六年築登萊至浙
並海五十九城二十年築福建並海十六城各置衞所
永樂初復來朝貢賜龜紐金印誥命封為日本國王名
其國鎮山曰壽安鎮國之山御製碑文賜之給勘合百
道始令十年一貢貢道繇浙江寧波府每貢正副使等
毋過二百人若貢非期人船逾數夾帶刀鎗並以冦論
宣徳初遣貢不如約諭使臣自今貢毋過三船人毋過
三百刀劒毋過三十嘉靖六年奏準凡貢非期及人過
百船過三多挾兵器皆阻回二十九年定日本貢船每
船水夫七十名三船共計水夫二百一十名正副使二
員居坐六員土官五員從僧七員從商不過六十人三
十年後時入冦掠自是朝貢未有至者
　貢物　馬　盔　鎧　劒　腰刀　鎗　塗金裝綵
　屏風　灑金厨子　灑金文臺　灑金手箱　描金
　粉匣　描金筆匣　抹金銅提銚　灑金木銚角盥
　　貼金扇　瑪瑙　水晶數珠　硫黄　蘇木　牛
　皮
　　　琉球國
　祖訓大琉球國朝貢不時王子及陪臣之子皆入太
　學讀書禮待甚厚小琉球國不通往來不曾朝貢
按琉球國有三王洪武初中山王察度山南王承察度
山北王帕尼芝皆遣使奉表箋貢馬及方物十六年各
賜鍍金銀印二十五年中山王遣子姪入國學以其國
往來朝貢賜閩人三十六姓善操舟者永樂以來國王
嗣立皆請命册封後惟中山王至中山世稱尚氏諭定
二年一貢每船百人多不過百五十人貢道由福建閩
縣
　貢物　馬　刀　金銀酒海　金銀粉匣　瑪瑙
　象牙　螺殻　海巴　擢子扇　泥金扇　生紅銅
　　錫　生熟夏布　牛皮　降香　木香　速香
　檀香　黄熟香　丁香　蘇木　烏木　胡椒　硫
　黄　磨刀石　右象牙等物進收硫黄蘇木胡椒運
　送南京該庫馬就于福建發缺馬驘站走遞磨刀石
　發福建官庫收貯
　　　安南國
　祖訓安南國三年一貢
按安南國古交趾地洪武二年其國王陳日煃遣使朝
貢請封詔封為安南國王賜鍍金銀印誥命未至而日
煃卒以封其弟日焜後其臣陳叔明專黎季犛篡位俱
降詔詰責季犛詭言陳氏無後請署國事已而日煃弟
天平來訴季犛又詭迎天平還國伏兵殺之永樂四年
發兵討平殍季犛父子郡縣其地尋有季擴之亂甫定
而黎利復叛宣徳間遣使謝罪請命因宥而封之嗣後
朝貢如常别有進中宫東宫方物其餘慶慰謝恩無常
期朝廷有大事則遣使頒詔於其國國王請封亦遣使
行禮嘉靖十九年其臣莫登庸篡立發兵討之明年登
庸降詔革王封止授都統使其所轄海陽等十三路各
改設安撫司毎司設安撫一員同知一員聴自行陞黜
遇朝貢之年以陞黜過官員總數奏聞後登庸子莫福
海嗣朝貢不常萬厯四年都統使莫茂治遣使慶賀并
補貢二次九年復來貢亦補二次貢道由廣西憑祥州
　貢物　金銀器皿　犀角　象牙　白絹　薫衣香
　　降真香　沈香　速香　木香　黒線香　紙扇
　　　真臘國
真臘本扶南屬國其國濱海後并有扶南洪武四年其
國巴山王忽兒那遣使貢方物賀正旦六年復來貢貢
道由廣東後朝貢不常
　貢物　象　象牙　犀角　孔雀翎　寳石　土降
　香　蘇木　烏木　黄花木　胡椒　黄蠟
　　　暹羅國
國濱海本暹與羅斛二國後併為一洪武四年其國王
參烈照毘牙遣使奉金葉表來朝貢方物賀正旦六年
參烈寳毘牙復遣貢并獻其國地圖十年遣人齎詔及
印往賜之十六年給文册永樂元年遣使乞量衡為國
中式自後定三年一朝貢貢道由廣東萬厯七年遣使
具金葉表文入貢
　貢物　象　象牙　犀角　孔雀尾　翠毛　龜筒
　　六足龜　寳石　珊瑚　金戒指　片腦　米腦
　　糠腦　腦油　臘柴　檀香　速香　安息香
　黄熟香　降真香　羅斛香　乳香　樹香　木香
　　烏香　丁香　薔薇水　碗石　丁皮　阿魏
　紫梗　藤竭　藤黄　硫黄　没藥　烏爹泥　肉
　荳蔲　胡椒　白荳蔲　蓽茇　蘇木　烏木　大
　楓子　苾布　油紅布　白纒頭布　紅撒哈剌
　　紅地紋節智布　紅杜花頭布　紅邊白暗花布
　　乍蓮花布　烏邊葱白暗花布　細棋子花布
　織人象花文打布　西洋布　織花紅絲打布　織
　雜緑打布　紅花絲手布　剪絨絲雜色紅花被面
　　織人象雜色紅花文絲縵
　　　占城國
　祖訓自占城以下蘇門荅剌西門𤓰哇彭亨百花三
　佛齊浡泥諸國來朝時内帶行商多行譎詐故沮之
　自洪武八年沮至洪武十二年方乃得止焉
按占城國濱海即古越裳林邑洪武二年其國王阿荅
阿者遣使朝貢詔封為占城國王賜鍍金銀印四年遣
使奉金葉表文朝貢十六年復遣子來賀聖節乃齎與
勘合文册二十四年復來朝貢以其臣弑立命絶之永
樂後其國與諸國皆來朝貢始定三年一貢貢道由廣
東正統後其國襲封遣使行禮
　貢物　象　象牙　犀　犀角　孔雀　孔雀尾
　橘皮抹身香　薫衣香　奇南香　金銀香　土降
　香　燒碎香　檀香　柏香　花藤香　龍腦　烏
　木　蘇木　花棃木　蕪蔓番沙　紅印花布　油
　紅綿布　白綿布　烏綿布　圖璧花布　花紅邊
　縵　番花手巾　雜色縵　番花手帕　兠羅錦被
　　洗布白泥
　　　𤓰哇國
國濱海即古闍婆有東西二王洪武五年其國王昔里
八達剌八剌蒲遣使奉金葉表貢方物并納元所授宣
𠡠十四年來貢如初有黑奴三百人後絶其貢永樂二
年其國東王孛令達哈遣使朝貢請印賜鍍金銀印五
年西王都馬板滅東王遣使謝罪正統八年令三年一
貢後朝貢無常期
　貢物　火雞　鸚鵡　孔雀　孔雀尾　翠毛　鶴
　頂　犀角　象牙　玳瑁　龜筒　寳石　珍珠
　薔薇露　奇南香　檀香　麻藤香　速香　降香
　　木香　乳香　黄熟香　安息香　烏香　龍腦
　丁皮　没藥　肉荳蔲　白荳蔲　藤竭　血竭　蘆薈
　　阿魏　大楓子　番木鼈子　蓽澄茄　蓽茇
　悶蟲藥　黄蠟　番紅土　烏爹泥　金剛子　碗
　石錫　西洋鐵　摺鐵刀鐵鎗　苾布　油紅布
　蘇木　烏木　胡椒
　　　彭亨國
國濱海洪武十一年其王麻哈剌惹荅饒遣使奉金葉
表貢番奴及方物永樂十二年復遣使朝貢
　貢物　金水罐　象牙　乳香　速香　檀香　片
　腦　胡椒
　　　百花國
國居海中洪武十一年其王剌丁剌者望沙遣使奉金
葉表朝貢
　貢物　白鹿　紅猴　龜筒　玳瑁　孔雀　鸚鵡
　　倒掛鳥　胡椒　香蠟
　　　三佛齊國
國居海中即舊港本南蠻别種有地十五州洪武初其
國王怛麻沙那阿者稱臣入貢四年遣使奉金字表朝
賀六年遣賀正旦貢方物八年復遣使從招諭拂菻國
十年其子麻那者巫里嗣立奉表請封遣人齎駝紐鍍
金銀印賜之
　貢物　火雞　五色鸚鵡　孔雀　龜筒　黒熊
　白獺　諸香　米腦　苾布　兠羅錦被　胡椒
　肉荳䓻　番油子
　　　浡泥國
國居海中本屬闍婆有地十四州洪武四年其國王馬
合謨沙遣使以金表銀箋貢方物永樂三年遣使往封
麻那惹加那乃為王給印誥𠡠符勘合六年王率其妃
及家屬陪臣來朝至福建遣中官往燕勞之令所過諸
郡設宴至京王奉金字表獻珍物妃箋獻中宫東宫上
御奉天門賜王宴是年王卒於㑹同館輟朝三日祭賻
甚厚詔諡恭順賜葬南京城外石子岡以西南夷人隸
籍中國者守之樹碑立祠命有司春秋致祭封其子遐
旺嗣遣中官及行人䕶送歸國復從其請封其國後山
為長寧鎮國之山御製碑文賜之十二年及洪武熈元
年俱來朝貢
　貢物(單目用銀/)五色鸚鵡　倒掛鳥　孔雀　鶴頂
　　犀角　熊皮　生玳瑁　龜筒　寳石　珍珠
　金戒指　金縧環　金銀八寳器　梅花龍腦　米
　腦　糠腦　降香　沈速香　檀香　丁香　肉荳
　䓻　黄蠟　螺殻　西洋白布　黒小厮
　　　須文達那國
洪武十六年其國王殊旦麻勒兀達朌遣使奉金葉表
來貢
　貢物　馬幼苾布　隔著布　八的方布　花滿直
　地番綿紬　直地兠羅錦　撒剌八幼賴隔著　撒
　哈剌　薔薇水　降香　沈速香
　　　蘇門荅剌國
國濱海永樂三年其酋長宰奴里阿必丁遣使朝貢誥
封為國王給印誥五年至宣徳六年屢遣使來貢表用
金葉十年復請封其子為王或曰即須文達那國
　貢物　馬　犀牛　龍涎　寳石　瑪瑙　水晶
　石青　回回青　錫　硫黄　番刀弓
　梭眼　木香　丁香　降真香　沈速香　胡椒
　蘇木
　　　西洋瑣里國
國濱海近瑣里視瑣里差大洪武三年其國王别里提
遣使奉金葉表貢方物永樂元年復遣使朝貢
　貢物　黄黒虎　馬　兠羅綿被漫折的花被　皮
　剔布　槁泥布　沙馬打泥布
　　　瑣里國
西海中小國洪武五年其國王卜納的遣使奉金葉表
貢方物并圖其地山川以獻
　貢物　馬紅八者藍布　紅撒哈剌　覬木里布
　紅番布　白苾布　珠子項串
　　　覽邦國
洪武九年國王昔里馬哈剌扎的剌扎遣使奉表來貢
永樂宣徳中附隣國貢方物
　貢物　馬　孔雀　胡椒　蘇木　檀降香
　　　淡巴國
在西南海中洪武十年國王佛喝思囉遣使奉表朝貢
　貢物　苾布　兠羅錦被　沈香　檀香　速香
　胡椒
　　　蘇禄國
國在東南海中永樂十五年葛禄東國巴都葛叭荅剌
西國麻哈剌吒葛剌麻丁峒妻叭都葛巴剌卜各率其
屬三百餘人奉金鏤表朝貢各賜印誥封為其國王三
王者東王為尊西峒二王副之東王歸次徳州卒賜祭
命有司葬以王禮御製碑文留其妃妾傔從十人守墓
三年還國𠡠諭其子都麻含封為東王十九年遣使來
貢
　貢物　梅花腦　米腦　竹木　綿花　玳瑁　降
　香　蘇木　胡椒　蓽茇　黄蠟　番錫
　　　古麻剌國
國在東南海中永樂十八年國王斡剌義亦敦奔率妻
子及陪臣來朝貢方物請封給印誥仍其舊號行至福
州卒詔謚康靖𠡠葬閩縣令有司歳致祭
　　　古里國
古里大國西洋諸番之㑹永樂三年其酋長沙來的遣
使朝貢𠡠封為古里國王給印誥五年七年皆遣朝貢
　貢物　寳石　珊瑚珠　琉璃瓶　琉璃椀　寳鐵
　刀　拂郎雙刃刀　金繫腰　錫　阿思摸達塗兒
　氣　龍涎　蘇合油　乳香　檀香　木香　梔子
　花　胡椒　花檀單　伯蘭布　苾布　紅絲花手
　巾　番花人馬象物手巾　線結花靠枕
　　　滿剌加國
永樂三年其酋長拜里迷蘇剌遣使奉金葉表朝貢詔
封為國王給印誥使者言王慕義願同中國屬郡歳效
職貢又請封其國西山詔封為鎮國之山御製碑文賜
之九年國王率其妻子及陪臣五百四十餘人朝貢命
官往勞上御奉天門宴之十年遣使來貢十二年國王
子毋斡撒子的兒沙來朝告父卒命嗣封二十二年及
宣徳九年國王復來正統十年以後屢遣使來貢貢道
由廣東天順三年其子嗣王請封遣使行禮
　貢物　犀象　象牙　玳瑁　瑪瑙　珠　鶴頂
　金母鶴頂　珊瑚樹　珊瑚珠　金鑲戒指　鸚鵡
　　黒熊　黒猿　白麂　蘇普　撒哈剌　白苾布
　　薑黄布　撒都細布　西洋布　花縵　薔薇露
　梔子花　烏爹泥　蘇合油　片腦　沈香　乳香
　黄速香　金銀香　降真香　紫檀香　丁香　樹
　香　木香　没藥　阿魏　大楓子　烏木　蘇木
　　番錫　番鹽　黒小厮
　　　娑羅國
永樂四年東王西王各遣使朝貢
　貢物　珍珠　玳瑁殻　白焦布　花焦布　降真
　香　黄蠟　黒小厮
　　　阿魯國
在西南海中永樂五年其王速魯唐忽先遣使附古里
諸國朝貢
　貢物　象牙　熟腦
　　　小葛蘭國
永樂五年遣使附蘇門荅剌等國朝貢
　貢物　珍珠傘　白棉布　胡椒
　　　榜葛剌國
西天有五印度國榜葛剌即東印度永樂六年國王靄
牙思丁來朝貢九年至太倉命行人往宴勞之十二年
王蹇弗丁遣使貢麒麟等物正統三年貢同表用金葉
　貢物　馬　馬鞍(金銀事件/)戧金琉璃器皿　青花
　白瓷　撒哈剌　者抹黒荅立布　洗白苾布　兠
　羅錦　鶴頂　犀角　翠毛　鶯歌　糖霜　乳香
　熟香　烏香　麻滕香　烏爹泥　紫膠　藤竭
　烏木　蘇木　胡椒　麤黄
　　　錫蘭山國
永樂九年遣使諭西洋諸國歸經錫蘭山其國王亞烈
苦奈兒發兵絶我歸路使者襲其城生擒國王及家屬
獻于朝命釋之擇立其屬之賢者十年封耶巴乃那為
王正統十年天順三年遣使來貢
　貢物　寳石　珊瑚　水晶　金戒指
　西洋細布　乳香　木香　樹香　土檀香　没藥
　　硫黄　藤竭　蘆薈　烏木　胡椒　碗石　象
　　　沼納撲兒國
國在印度之中即古佛國永樂十八年其國王亦不剌
金數侵榜葛剌國遣使齎勑諭之
　　　拂菻國
在嘉峪闗外萬餘里洪武四年遣其國故民揑古倫齎
詔諭之尋遣使朝貢
　　　柯枝國
永樂二年其國王可亦里遣使朝貢十年遣使來請封
其國之山詔封為鎮國山御製碑文賜之賜印誥與國
王
　　　麻林國
永樂十二年遣使來朝貢麒麟等物
　　　吕宋國
洪武五年與瑣里諸國同貢方物永樂三年遣使朝貢
萬厯四年助討逋賊有功來貢貢道由福建
　　　碟里國　日羅夏治國　合猫里國
俱永樂三年同𤓰哇國朝貢
　　　古里班卒國　打回國　忽魯謨斯國(又云忽/)
　　　(魯毋思/)
以上俱永樂三年遣使朝貢
　　　甘把里國(又云甘巴里/)
永樂十二年遣使朝貢
　　　嘉裕爾國　色佛哷國(又云左法兒/)溜山國
　　　阿哇國　南巫里國　急蘭丹國　奇剌泥國
　　　　夏剌比國　窟祭尼國　烏涉剌踢國　哈
　　　丹國　魯密國　彭加那國　捨剌齊國　八
　　　可意國　坎巴夷替國　哈克達國(又有白葛/達宣徳七)
　　　(年/至)剌撒　不剌哇　木骨都束　喃渤利　千
　　　里達　沙里灣泥
以上俱永樂中遣使朝貢
　北狄
　北狄韃靼最大自元時遁歸沙漠其餘黨則世稱汗
　東烏梁海西哈宻北衛喇特衛喇特强數敗韃靼其後烏
　梁海哈宻皆内附而烏梁海遂分為諾延等三衞衞
　喇特酋瑪哈穆特封順寧王韃靼酋阿嚕台乞降封和寧
　王皆遣使入貢自後叛服不常成化中小王子亦通
　貢貢無常期隆慶中諳達封順義王每歳貢馬互市
　至今不絶
　　　迤北小王子衛喇特三王
永樂元年韃靼知院阿嚕台衞喇特瑪哈穆特各遣人入貢
七年封衞喇特瑪哈穆特順寧王太平賢義王巴圖博囉安
樂王通貢不絶十一年阿嚕台乞降奉表稱臣貢駝馬
封和寧王尋各叛去二十年阿嚕台弑其汗布尼雅實
哩而自立瑪哈穆特攻破之遂立元裔托克托布哈為汗
居於漠北
宣徳元年衛喇特太平子紐勒琿嗣賢義王瑪哈穆特子托
歡嗣順寧王二年阿嚕台托歡各遣人朝貢三年托歡
復貢六年阿嚕台遣人自遼東入貢九年托歡擊敗阿
嚕台走死遣人朝貢且告捷
正統初汗托克托布哈及托歡遣人貢馬六年托克托布
哈及其太師額森貢馬額森者托歡子也
景泰元年敖拉知院遣人進馬請和賜勅諭意復遺書
衞喇特汗賜額森勅又遺額森敖拉金幣托克托布哈
乃遣必嚕瑪哈穆特報貢額森使亦至賜宴于奉天門陞
賞有差三年衞喇特同穆錫來王子遣人貢馬額森既攻
敗托克托布哈獻良馬二疋來告捷命宴其使賜鈔幣額
森請命使往來不許是歳衛喇特使臣太尉徹辰平章哈
濟阿里等二千九百餘人宴禮部額森使每至京三千
餘人出入驕恣貢使未還縱騎輒入塞鹵掠朝廷以通
好故不問其頭目正副使授都督都指揮等官各賞金
犀等帶三千餘人皆有賜織金綵紵至二萬六千四百
餘疋絹九萬一百餘疋衣靴帽以萬計及額森自立為
汗遣哈濟貢馬及貂䑕銀䑕皮自稱為大元天聖汗
朝廷亦稱衞喇特汗以報之是歳額森弟賽音布嚕魯
王請酋並遣人貢馬額森新立欲與中朝通好貢市往
來然賞賜亦以百萬計
天順初額森為哈喇所逐死博囉殺哈喇立小王子為
汗其後博囉王子復弑小王子立托斯托斯者小王子
從兄也及博囉衰而大酋摩囉歡阿勒楚爾博勒呼據
套相持時遣人貢馬然亦數冦邊
洪化初滿逹勒稱汗竒木嘉色稜遣托噶阿古爾等四
千人貢馬駝五千許以一千七百人入邊境中亂滿達
勒亦衰而後巴圖孟克三太師伊斯瑪音知院托羅該
屢遣人貢馬
𢎞治初巴圖孟克死弟巴延孟克立及其酋長與衞喇特
皆貢馬巴延孟克與和碩相攻小王子益衰其自天順
成化以來更立數王然皆稱小王子自是頻年入貢元
年貢使六千餘人準放一千五百餘人三年三千五
餘人準放一千五百人四年五千人准放一千七百餘
人九年三千人准放一千人十年六千人準放二千人
至京者以五百人為率貢道皆由大同入居庸
正徳中衛喇特西徙與土魯番相讐殺小王子復强小王
子三子長阿爾婁其後為圖們汗次阿珠次摩古津阿
爾婁為太師額伯爾所弑二子博恰伊爾們皆幼阿珠稱
小王子未幾死衆立博恰稱伊克汗而額伯爾部從濟
囊居套和碩部從諳逹居漠婁巴圖住牧宣府塞外與
濟囊子濟農東西出没並聴諳逹調度濟嚢諳逹婁巴
圖皆阿珠子而諳逹最强
嘉靖間犯邊無寧歳遂絶其貢至隆慶中復款貢為順
義王
　貢物　馬　駝　貂䑕皮　海青
　　　順義王
嘉靖間濟囊駐牧河套近延寧諳逹近大同山西婁
巴圖近宣府各衆十餘萬時時冦邊二十九年諳逹入
犯薄都城脅求通貢不許
隆慶四年諳達孫巴罕鼐濟來降詔授官職厚撫之諳
達屢請不得遂執拜甡叛人趙全等以獻請贖還鼐濟
因乞封貢許之乃封諳逹為順義王賜勅印令約束諸
部落其弟婁巴圖其子黄台吉等并各部皆授以都督
指揮千百戸等官每年一貢以二月為期由小王子故
道馬不過五百匹内選上馬三十匹督撫代進餘留邊
給軍使人不過一百五十名俱留大同應得賞賜差官
齎發軍門頒給五年套部濟嚢子濟農因諳逹求貢詔
授濟農都督部下頭目量授指揮千百戸每年貢馬二
百匹内選上馬二十匹送宣大軍門類進餘馬及使人
二十名俱留延寧賞賜亦差官齎給仍許開市諸部貢
者六枝一婁巴圖後為青巴圖台吉等一黄台吉等今
為齊哩克等一永實卜岱青台吉等一烏蘓逹爾罕台
吉等一呼喇濟巴圖爾台吉等一濟農後為巴圖爾黄
台吉等今為布斯圖阿布哈等皆統於順義王諳逹開
市凡十一處在大同者三曰得勝口曰新平曰守口在
宣府者一曰張家口在山西者一曰水泉營在延綏者
一曰紅山寺堡在寧夏者三曰清水營曰中衞曰平虜
衞在甘肅者二曰洪水扁都口曰髙溝寨歳以為常市
各二日每月又有小市六年貢市部人一百五十三名
萬厯元年増至四百五十三名二年増至五百五十七
名題準行該鎮督府量加節制諳逹死黄台吉嗣王更
名徹辰汗齊哩克
　貢物　馬　􁮡金鞍轡　撒袋　達弓　雕翎箭
　　　諾延衞　福餘衞　泰寧衞
　烏梁海即古山戎後稱庫莫奚在烏龍江南漁陽塞
　北元時為大寧路北境國初設北平行都司洪武十
　四年以大寧地封子權為寧王二十一年東夷遼王
　惠寧王諾延元帥府元帥等各遣使來朝二十二年
　乃分烏梁海為三衞于横水之北曰諾延曰福餘曰
　泰寧以處降人授指揮使等官各賜以冠帶俾領所
　部
成祖靖難時寧王權從南下時諾延三衞各以其兵從
有戰功永樂元年三衞來朝益求内附因改封寧王于
南昌移行都司於保定而以大寧全地與之授都督都
指揮指揮千百户鎮撫等官各賜勅書每襲則更勅有
功則加陞入貢者以勅為騐自是襲陞朝貢不絶嵗以
聖節及正旦後改冬至兩貢每貢各衞百人由喜峰口
入
　貢物　駝　馬
　西戎
　自陜西蘭州渡河千五百里至肅州肅州西七十里
　為嘉峪闗外並稱西域而陜西以南並四川抵雲南
　外徼並稱故元遼王七衞曰哈密曰安定曰安圖曰
　齊勤䝉古曰察遜曰罕都罕都左皆曰闗西而哈密
　又最西永樂十三年遣使往諭西域歴十有七國其
　後土魯番强占據哈密闗西諸衞皆為所侵擾西番
　地為都指揮使二指揮使司一宣慰使司三招討司
　六萬户府四千户所十七又於洮河西寧各置茶馬
　司以通貿易國初令各酋長故有官職者至京授職
　俾因俗為治至今因之
　　　哈密(輝和爾附/)
哈密古伊吾廬地在燉煌北大磧外為西域諸番往來
要路其國部落與回回輝和爾三種雜居非貴俗不相
下永樂二年以封元裔額爾克特穆爾為忠順王而授其
頭目瑪哈瑪特浩齊等為指揮等官分居苦峪城忠順王
數世襲封賜金印誥命領西域職貢而三種各立都督
以佐之諸番貢使皆繇哈密譯送成化元年令哈密每
年一貢以八月初旬驗放入闗多不過三百人内起送
三十人赴京九年以後及𢎞治正徳間數被土魯番驅
掠朝廷每遣大臣經畧還其金印城池復立酋長然驅
掠如故嘉靖八年定每貢不必拘三百之數止據到數
十人起送二人前起貢回盡數出闗後起方許入闗十
一年定五年一貢每貢不過一百人起送不過三十人
四十二年定哈密輝和爾都督俱五年一貢每貢三十人
起送十三人餘留邊聴賞
　貢物　馬　駝　玉　斯隆瑪石　青金石　把咱
　石　金剛鎖　梧桐鹻　鐵器　諸禽皮等物
　　　安定衞
安定韃靼别部洪武七年西域安定王布延特穆爾遣
使來朝貢鎧甲刀劒等物因立其酋長為四部各賜印
曰鄂端曰阿榮曰庫克新曰特哩而賜布延特穆爾銀印
仍稱安定王八年設安定鄂端二衞指揮使司分統四
部天順三年𢎞治十一年俱遣使來貢駝馬
　　　罕都衞　齊勤䝉古
罕都罕都左二衞皆在沙州本西戎部落洪武三十年
設以其部長索諾木䇿喇實為指揮僉事永樂二年來貢
陞指揮使齊勤䝉古西戎月氏國永樂二年故韃靼丞
相子塔爾尼來歸因設齊勤䝉古千户所以為千户尋
陞為衞塔爾尼為指揮各賜印詔宣徳以來朝貢不絶
嘉靖四十二年定五年一貢每貢三十人起送十三人
赴京餘留邊聴賞
　貢物　馬　駝　梧桐鹹
　　　察遜衞
察遜亦西戎部落永樂四年設衞以其部長薩竒蘓為指
揮同知正徳二年遣使朝貢
　　　哈里　哈克繖　哈喇婁　薩爾滿　　喀什噶
　　　爾　哈努勒　薩哩木　薩蘭　　額爾巴拉(亦/云)
　　　(巴實/伯哩)　摩和勒　博迪蘇　巴勒赫　　阿哩瑪
　　　　圖沙瑪　綽爾齊　斡齊爾　布哈爾　保喇
　　　實喇斯　尼沙布爾　和斯摩哩　　塔布喇實
　　　　古薩克蘓　和坦　和卓　庫克新　沙津哈
　　　雅　約希　雅爾哈　戎　巴雅爾　　阿克蘇
　　　鄂端　　伊遜展　庫徹　沙克　巴延　克結
西戎三十八國朝貢皆經哈密其貢期或三年或五年
一次起送不過三十五人哈里洪武三十五年遣使招
諭賜織金文綺永樂七年正統二年俱遣使來朝貢馬
及玉石額爾巴拉洪武二十四年遣使來朝貢馬永樂
四年貢玉璞等物十一年遣使諭其國十六年復入貢
正統二年其王烏蘇遣人貢玉璞駝馬景泰天順以來
入貢不絶
　　　土魯番　和卓　栁陳城
和卓古車思地東七十里為栁陳城西百里為土魯番
永樂七年和卓遣使朝貢宣徳五年和卓王哈克繖土魯
番萬户賽音特穆爾栁陳城萬户鄂齊爾俱遣使貢馬
及玉璞其後朝貢者止稱土魯番成化九年番酋阿里
侵陷哈密擄王母奪金印𢎞治初其子阿里瑪復誘殺
哈尚六年又擄善巴以金印去朝遣官經畧絶其貢十
年効順復許通貢自後叛服不常正徳四年五年俱來
貢嘉靖二年以後定五年一貢
　貢物　馬　駝　玉石　鑌鐵刀　鑌鐵銼　各色
　靶小刀　金剛鑽　梧桐鹻　羚羊角　鐵角皮
　紅絹道布　栁青撒哈剌　禪衣鞍子撒袋花手巾
　　賽瑪爾堪
賽瑪爾堪古罽賓國洪武二十年國王特穆爾遣使朝
貢二十二年復進馬二十四年進海青正統中再貢馬
及玉石成化𢎞治中再貢獅子嘉靖二年後定五年一
貢
　貢物　馬　駝　玉石　阿思馬亦花珠　薩蘭珠
　　瑪瑙珠　水晶枕　番枕　珊瑚樹珠　蘓普
　梧桐鹻　矮納　鑌鐵刀　鑌鐵銼　碯砂　哈喇
　石眼鏡　羚羊角　銀䑕皮　鐵角皮
　　　魯爾
嘉靖三年自甘肅入貢後定五年一貢每貢起送十餘
人
　貢物　獅子　西牛　玉石　金剛鑚　珊瑚珠花
　瓷　珠花瓷湯壺銼　蘓普　撒哈剌　花帳子
　羚羊角　實魯蘓皮　西狗皮　鐵角皮
　　　天方國
天方古筠坤地又名西域宣徳中遣使朝貢正徳十二
年入貢嘉靖中定五年一貢
　貢物　駝　馬　玉石　瑪瑙　鑌鐵刀　鑌鐵銼
　花銅鐘　薩蘭石　碯砂　金剛鑚　蘓普　　眼
　鏡　馣班兒香　羚羊角　鐵角皮
　　　黙徳那國
即回回祖國地接天方宣徳中遣使隨天方國使臣朝
貢
　　　于闐國
于闐大國在葱嶺北永樂六年頭目逹嚕噶額伯爾沁
遣使來朝貢玉璞
　　　日落國　巴勒丹哈沙　温都爾　伊斯帕罕
俱永樂中遣使朝貢
　　　哈喇
宣徳七年遣使朝貢
　　　額濟格依　喀三
俱嘉靖中新附入貢
　　　烏斯藏
西番古吐番地元時為郡縣洪武初因其舊職于是烏
斯藏番僧有闡教王闡化王輔教王贊善王統化番民
又有護教王大法乘王大贊法王凡七俱賜銀印令比
嵗每間嵗朝貢
成化十七年題準每三年一貢各番王差人填寫原降
勘合闡化闡教輔教三王差來人從四川布政司比號
贊善王差來人從陜西布政司比號拜齎有印信番本
咨文方許入貢每貢各一百人多不過一百五十人大
乘大寳二法王原係逰僧無定所不管束番民不給勘
合亦無進貢年例止聴其欲來許差僧徒十人齎印信
番本隨四王貢使赴京䕶教王𢎞治以後來貢例與輔
教王同其後入貢人數益多
隆慶三年奏定闡教闡化輔教三王大乘大寳二法王
俱三年一貢每貢各一千人内五百人全賞在京題給
五百人減賞本省給與于全賞内起送八人赴京餘留
邊聴賞護教王三年一貢每貢七百七十五人内三百
八十七人全賞三百八十八人減賞于全賞内起送六
人赴京餘留邊聴賞
　貢物　畫佛　銅佛　銅塔　舍利　各色珠勒瑪
　各色特爾黙　各色氆氌　珊瑚　犀角　左髻
　毛纓　酥油　明盔　明甲　刀劒
　　　長河西魚通寧逺等處(雜道長官司附/)
洪武十六年置長河西等處軍民安撫使司每年一貢
給與勘合于四川比號雅州入境每貢止許五六十人
多不過一百人方物該守關官員辨驗申送都布按三
司審實起送後改陞宣慰司𢎞治以來人數漸多嘉靖
二年題用𢎞治以前例不許過一千人隆慶三年定三
年一貢每貢一千人内五百人全賞五百人減賞于全
賞内起送八人赴京餘留邊聴賞
雜道長官司本長河西宣慰司部落初附本司年例進
貢每貢差僧徒百人成化十六年乃另行起貢隆慶三
年定三年一貢每貢三百三十六人内一百六十八人
全賞一百六十八人減賞于全賞内起送四人赴京餘
留邊聴賞
　貢物　畫佛　舍利　各色珠勒瑪　各色特爾黙
　各色氆氌　珊瑚　犀角　左髻　明盔刀　毛纓
　　　朶甘斯(朶甘直管招討司附/)
洪武七年陞朶甘衞為西安行都指揮使司給銀印十
八年改朶甘斯宣慰使司及萬户府招討司東道萬户
府塔魯千户所每年一貢給與勘合于四川比號雅州
入境每貢止許五六十人多不過一百人後三年一貢
每貢一百人多不過一百五十人
直管招討司本朶甘斯宣慰司部落初附本司進貢襲
職成化以後乃分為二貢期人數與本司等後因人數
漸多隆慶三年定俱三年一貢每貢各一千人内五百
人全賞五百人減賞于全賞内起送八人赴京餘留邊
聴賞
　貢物　各色珠勒瑪　各色特爾黙　各色氆氌
　左髻　明盔　長刀
　　　董卜韓胡(别思寨安撫司/)　(加渴瓦寺附/)
舊每年一貢後三年一貢於四川比對勘合人數照朶
甘斯例嘉靖二年題用𢎞治以前例不許過一千人其
部落别思寨安撫司加渴瓦寺𢎞治以後另貢　加渴
瓦寺茂州汶川縣地方成化六年奉勅本處住坐隆慶
三年定俱三年一貢董卜韓胡别思寨每貢共一千七
百三十五人内八百六十七人全賞八百六十八人減
賞于全賞内起送八人赴京餘留邊聴賞加渴瓦寺每
貢七百六十四人内三百八十二人全賞三百八十二
人減賞于全賞内起送六人赴京餘留邊聴賞
　貢物　各色氆氌　各色珠勒瑪　各色特爾黙
　珊瑚　明盔　鐵甲　遮甲麻衣　白毛纓　紅毛
　纓　黒毛纓　黄左髻
　　　金川寺番僧
四川威州保縣地方舊三年一貢每貢許一百人多不
過一百五十人正徳以來人數漸多隆慶三年定每貢
五百五十人内二百七十五人全賞二百七十五人減
賞于全賞内起送八人赴京餘留邊聴賞
　貢物　珊瑚　胡黄連　木香　氆氌　足力麻
　左髻　毛衣
　　　雜谷安撫司
舊三年一貢每貢許一百人多不過一百五十人後人
數漸多隆慶三年定每貢一千二百七十四人内六百
三十七人全賞六百三十七人減賞于全賞内起送八
人赴京餘留邊聴賞𢎞治正徳中又有新招撫上草坡
克州等寺寨附屬本司
　貢物　珊瑚　胡黄連　木香　茜草　足力麻
　氆氌　毛衣　左髻　海螺
　　　打刺兒寨
四川威州地方正徳四年招撫奉勅為冠帶頭目議準
三年一貢每貢許二百五十人隆慶三年定一百二十
五人全賞一百二十五人減賞于全賞内起送四人赴
京餘留邊聴賞
　貢物　珊瑚　氆氌
　　　達司蠻長官司
舊來朝貢至正統十年以後止𢎞治二年復來嘉靖五
年題用正徳中例以三百九十人為正額後漸次増多
隆慶三年定三年一貢每貢四百三十八人内二百一
十九人全賞二百一十九人減賞于全賞内起送四人
赴京餘留邊聴賞
　貢物　珊瑚　犀牛角　硼砂　木香
　　　長寧安撫司　韓胡碉怯列寺
二項番僧在四川松潘茂州等處地方舊每年朝貢許
三十人多不過五十人附近烏斯藏地面者照烏斯藏
例三年一貢每貢許二三十人多不過五六十人嘉靖
八年長寧以宣徳中例為請遂準三百人為正額隆慶
三年定長寧安撫司三年一貢毎貢三百人内一百五
十人全賞一百五十人減賞于全賞内起送四人赴京
餘留邊聴賞韓胡碉怯列寺三年一貢每貢一百五十
人内七十五人全賞七十五人半賞于全賞内起送四
人赴京餘留邊聴賞
　貢物　珊瑚　明盔　明甲　刀　乾松　氆氌
　　　洮岷等處番僧
　每寺許四五人每年終遇大節一次赴京朝貢
　　　洮岷等處番族
舊二年一貢後三年一貢大族起送為首者四五人小
族起送一二人留邊聴賞者大族不過十五人小族不
過七八人
　貢物　銅佛　畫佛　舍利子　馬　駝　酥油
　青鹽　青木香　足力麻　鐵力麻　氆氌　左髻
　毛纓　明盔　明甲　腰刀
欽定四庫全書
　禮部志稿卷三十六
　　　　　　　　　　　　明　俞汝楫　編
　主客司職掌
　土官
　湖廣廣西四川雲南貴州腹裏土官遇三年朝覲差
　人進貢一次俱本布政司給文起送限本年十二月
　終到京慶賀限聖節以前謝恩無常期貢物不等
　　洪武間朝貢土官
　　　四川
烏蒙軍民府　烏撒軍民府　芒部軍民府　金筑安
撫司(後屬貴州/布政司)盧山長官司(後屬貴州/宣慰司)慕役長官司(後/屬)
(貴州永/寧州)大華長官司　西堡長官司(後屬貴州/安順府)寧谷寨
長官司(後屬貴州/安順府)頂營長官司(後屬貴州/永寧府)十二營長官
司(後屬貴州/鎮寧府)安順州(後屬貴州/布政司)貴州宣慰司(後屬貴州/布政司)
平茶洞長官司　播州宣慰司　程番長官司(後為府/設留官)
(屬貴州/布政司)龍州(後為宣/撫司)永寧州(後屬貴州/布政司)鎮寧州(後屬貴/州布政)
(司/)康佐長官司(後屬貴州/鎮寜州)建昌衞　禮州　柏興州
酉陽宣撫司　建安州　方番長官司(後屬貴州/宣慰司)本𤓰
長官司(後屬/貴州)金筑安撫司　黎州　卭部軍民府　徳
昌府　普安軍民府　東川軍民府　長沙西　天全
六番招討司　占藏先結簇長官司　阿昔簇長官司
　蛒匝簇長官司　北定簇長官司　阿昔洞簇長官
司　祁命簇長官司　勒都簇長官司　班班簇長官
司　者多簇長官司　麥匝簇長官司　石砫宣慰司
　泥溪長官司　雷坡長官司　沐川長官司　平夷
長官司　蠻夷長官司　馬湖府(後改設/流官)岳希蓬長官
司　隴木頭長官司　靜州長官司　里州　建昌府
　闊州　中縣　碧舎縣　㑹川府　武安州　永昌
州　隆州　姜州　黎溪州　麻龍縣　㑹理州　威
龍州　昌州　普濟州
　　　廣西
龍英州　江州　龍州　思明府　陀陵縣　養利州
　上下凍州　思陵州　萬承州　太平州(後設太平/府流官統)
(本州及龍溪/羅陽等州縣)安平州　都結州　羅陽縣　思城州
結倫州　鎮逺州　左州(後改設/流官)崇善縣　茗盈州
南丹州　結安州　永康縣　思同州　東蘭州　那
地州　全茗州　利州　鎮安府　田州府(後改田寧/府設流官)
泗城州　奉議州
　　　雲南
姚安軍民府(後改設/流官)姚州(後改設/流官)元江府　廣通縣
平緬宣慰司　車里軍民宣慰司　八百宣慰司　麗
江府　景東府　楚雄府(後改設/流官)鶴慶府(後改設/流官)尋甸
府(後改設/流官)鄧川州　海東土官　賓居土官　小雲南
土官　臨安府嶍峩縣　大理府(後改設/流官)
　　　湖廣
施南宣慰司　忠建安撫司　思南宣慰司(後改思南/府設流官)
(屬貴州/布政司)永順宣慰司　保靜宣慰司　臻部六洞黄坡
等處長官司　曲靖軍民府(後改設流官屬/雲南布政司)
　　萬厯初朝貢土官
　　　四川
烏蒙軍民府　烏撒軍民府　播州宣慰司　蠻夷長
官司　靜州長官司　岳希蓬長官司　泥溪長官司
　平夷長官司　沐川長官司　隴木頭長官司　石
砫宣撫司　天全六播招討司　酉陽宣撫司　祁命
簇長官司　蛒匝簇長官司　阿昔洞簇長官司　者
多簇長官司　北定簇長官司　勒都簇長官司　麥
匝簇長官司　疊溪鬱即二長官司　寧戎巡檢司
鎮雄府寒水巡檢司　永寧宣撫司　九姓長官司
長寧縣下寧逺鄉　萬里箐寨阿角簇按撫司　思曩
兒簇長官司　太平長官司
　　　貴州
金筑安撫司　貴州宣慰司　程番長官司　木𤓰長
官司　方番長官司　盧山長官司(以上舊隸四/川清平衛)覬里
安撫司　養龍抵塞乖西水東西長官司　白納小平
伐二長官司　青山中曹龍里劄佐四長官司　都匀
府歸化上下二牌頭　卧龍小龍大龍韋番四長官司
　盧番洪番金石三長官司　羅番上馬小程三長官
司　平伐麻嚮貴竹三長官司
　　　廣西
龍英州　江州　果化州　歸徳州　向武州　歸順
州　憑祥州　都康州
　　　湖廣
桑植安撫司　添平千戸所
　凡土官差人到京鴻臚寺即與引見并投進實封奏
　本其方物赴禮部驗進
　嘉靖元年議準聖節止許各宣慰宣撫安撫官具方
　物差人赴京其餘佐貳官以下及把事頭目護印舎
　人止許朝覲年入貢每司量起的當通犯三二人齎
　執方物多者給與本册咨批少者給與咨批各給闗
　文應付馬匹就彼變賣銀兩貯庫降香黄蠟茶葉等
　物要實重五十五斤為一扛每扛賞濶生絹二疋照扛
　遞加其不由本布政司起送或斤重不足差人過多
　不待朝覲之年擅自起貢禮部不與進收責諭遣回
　賞賜應付通行停止　二年議準前數項及過限一
　月俱屬違例止減半給賞若違例多端者不賞　七
　年議準湖廣土官襲授宣慰宣撫安撫職事者差人
　慶賀每司不許過三人其三年朝覲每司止許二人
　大約各司共不過百人起送到京者不過二十人餘
　俱存留本布政司聴賞所司辨驗方物造册給劄差
　官拌押到京禮部驗批相同方與賞賜應付
　貢物　馬　象　犀角　孔雀尾　象牙　象鈎
　象鞍　象脚盤　蚺蛇膽　金銀器皿　玉石　青
　紅寳石　圍帳　金絨索　各色絨綿　各色布手
　巾　花藤蓆　降香　黄蠟　檳榔
　朝貢通例
　　凡朝貢方物
　　　洪武二十六年定
凡諸番國及四夷土官人等或三年一朝或每年朝貢
者所貢之物㑹同館呈報到部主客司官赴館㸃檢見
數遇有表箋移付儀司其方物分豁進貢上位若干殿
下若干開寫奏本發落人夫管領先具手本闗領内府
勘合依數填寫及開報門單於次日早朝照進内府或
於奉天門或奉天殿丹陛或華葢殿及文華殿前陳設
本部正官奏啓進納若遇慶賀聖節正旦貢獻之物初
到即以數目具本奏聞物候至日通進内府陳設交收
凡進馬驘到於㑹同館即令典牧所差醫獸辨驗兒騍
騸及毛色齒歳明白備寫手本交收及令本館放支草
喂養仍撥人夫管領至期進内府行列于墀東伺候御
前牽過同手本交付御馬監官收領
凡進象駝到於㑹同館令本館喂飼次日早進内府御
前奏進如候聖節正旦冬至陳設進收日逺先行奏聞
象送馴象所駝送御馬監收養至期令進内府陳設
凡進虎豹禽鳥之類到於㑹同館就令畜養之人喂養
具數奏聞送所司收領至期進内府丹墀内陳設
凡進金銀器皿珍寳段疋之類須同貢獻之人驗視明
白具寫奏本仍以器具裝盛或黄袱封裹分撥館夫一
同貢獻之人收管先期一日闗填勘合開報門單次日
早照進内府于殿前丹墀等處陳設一一交付長隨内
使收管
凡進蘇木胡椒香蠟藥材等物萬數以上者船至福建
廣東等處所在布政司隨即㑹同都司按察司官檢視
物貨封□完密聴候先将番使起送赴京呈報數目除國
王進貢外番使人伴附搭買賣物貨官給價鈔收買然
後布政司仍同各衙門官將貨稱盤見數分豁原報附
餘數目差人起解前來禮部香官及行戸部都察院委
官㑹同差督人夫運進承運庫稱盤入庫禮部先期開
寫各庫該收貨物手本於午門闗領各門勘合填寫照
進并出給長單入該庫寫實收數目回部備照
　　　後續定
凡外國朝貢惟朝鮮國所進方物陳設奏進其餘俱該
司驗過具題得旨開具手本送右順門(即歸/極門)内府合該
衙門交收(今朝鮮國貢物亦不陳設止/具題開送歸極門内使交收)
凡進馬惟朝鮮國先行面奏引過御馬監交收其餘俱
該司驗過送鴻臚寺隨本引進遇慶賀禮部先行請旨
行御馬監至期陳設(今朝鮮國進馬亦不面奏/止具題送御馬監交收)
凡進象駝虎豹禽鳥之類俱不陳設惟具題送内府各
衙門交收
凡進到獅象禮部題請量留原來送伴四人與同馴象
所軍奴到于御馬監調養待後馴習發回光禄寺日給
養贍仍行兵部給與牌面懸帶以便西安門出入
凡安南國進金銀器皿之類引奏進獻其餘俱具題送
歸極門交收
凡進藥材等物徑從禮部具題送歸極門交收蘇木胡
椒硫黄近多解南京禮部交收
凡各處夷人貢到方物例不給價朝鮮國常貢馬匹亦
不給價
　　凡勘合號簿
　洪武十六年始給暹羅國以後漸入諸國每國勘合
　二百道號簿四扇如暹羅國暹字號勘合一百道及
　暹羅字號底簿各一扇俱送内府羅字勘合一百道
　及暹字號簿一扇發本國收填羅字號簿一扇發廣
　東布政司收比餘國亦如之每改元則更造換給
　　　計有勘合國分
暹羅　日本　占城　瓜哇　滿剌加　真臘　蘇禄
國東王　蘇禄國峒王　柯枝　浡泥　錫蘭王　古
里　蘇門荅剌　木麻剌
　　凡信符金牌
　永樂二年始置以給雲南徼外土官其制銅鑄信符
　五面内隂文者一面上有文行忠信四字與四面各
　編某字一號至一百號批文勘合底簿其字號如車
　里以車字為號緬甸以緬字為號隂文信文勘合俱
　付土官底簿付雲南布政司其陽文信符四面及批
　文一百道藏之内府凡朝廷遣使則齎陽文信符及
　批文各一至布政司比同底簿方遣人送使者以往
　土官比同隂文信符及勘合即如命奉行信符之發
　一次以文字號二次行字次忠次信周而復始又置
　紅牌鏤金字勅書諭之凡有調發及當辨諸事須憑
　信符乃行如越次及比字號不同或有信符而無批
　文有批文而無信符者即是詐偽許擒之赴京治以
　死罪又編勘合一百道付各衙門勘合底簿一扇付
　布政司凡有軍民疾苦及奉信符辦過事務進貢方
　物之類俱於勘合内填寫遣人齎至布政司比號寫
　底簿布政司都司遣官同齎所填勘合奏聞若邊境
　聲息及土人詞訟從都司布政司按察司官㑹同計
　議行之其事已行及承行原由並填寫勘合奏聞如
　總兵官鎮守遇有前事總兵官亦㑹三司計議仍用
　都司或布政司印信文書寫總兵官處分之語方許
　奉行亦填寫勘合具奏若朝廷命總兵官掛將軍印
　征討調遣軍馬不待三司文移即時發遣亦填勘合
　差人奏聞填寫勘合或字書錯誤明白圏註以本司
　印信鈐蓋凡所收底簿及勘合用之將盡具奏再班遇
　改元則更換造給舊簿勘合隨貢繳部貯庫或總兵
　官都司布政司等官新除官到任及遇時節不許齎
　禮物相慶仍以紙寫禁約一道付之或有貪婪無藉
　凌害者不待填寫勘合止具本遣人齎所賜勅不經
　總兵官及三司徑赴京陳奏治以重罪
　　　計有勅符勘合土官衙門
軍里木邦緬甸麓川平緬八百大甸老撾六宣慰司
十厓大候里馬茶馬四長官司　潞江安慰司　孟艮
孟定灣甸鎮康等府　其後又有孟養等宣慰司威逺
等州亦給勘合
　　　凡畨部誥勅
初哈密等七衞俱有如諾延海西諸衞例後乃没於土
魯番而烏斯藏長河西等處闡教闡化輔教贊善䕶教
五王大乗大寳二法王各處國師俱誥命禪師勅命都
綱喇嘛都指揮指揮等俱勅諭其闡教闡化輔教賛善
仍給勘合護教自稱原有勘合燬於火累年請給未與
二法王及長河西朶甘斯董卜韓胡俱不給勘合其金
川雜谷等處止齎印信番文亦無勘合
嘉靖二十八年題準各處番僧到京襲職進貢禮部置
立文簿一扇各僧齎到舊給誥勅所載師僧職名頒給
年月及見今襲替僧徒名字住坐地方分别已未領有
新誥新勅逐一登記備行布政司照式置造以後如遇
應貢年分將文册查對如係襲職久逺果有退老病故
情節方許照例起送承襲其有已襲而未領新誥勅者
照已賞未襲職例許起送一二人如有揑作入番行教
在番病故者不許濫放如違聴本部通將三司等官參
究冶罪各番應領誥勅新者既給與舊者即令銷繳其
新給誥勅俱要開載住坐地方如隨護教王進貢襲職
者即稱係護教王地方住坐某師某名其餘地方準此
　　　計有誥勅部落番僧
諾延衞　福餘衞　泰寧衞　烏斯藏　　長河西等
處
　　　凡使人入闗
嘉靖十二年令邊方一應該管官員務要盤驗明白方
許放進若勅書内有洗改詐偽字樣即便省諭阻回不
許一概朦朧驗放
　　　凡進奏番本
嘉靖二十六年題準該邊官審明封進如於理法不通
即省諭退還不必瀆奏到京後若有番本不係邊官封
奏者不與準理
　　　凡畨使往回
嘉靖二十六年令經該巡撫衙門給與印信文簿事畢
回還者禮部給與印信文簿令所過驛遞將夷使名數
并應付馬驢車輛廩給口糧各數目初到及起身各日
時逐一登記就用本驛遞條記鈐蓋仍付伴送人員齎
往前路驛遞一體填寫事完之日伴送人員將前簿在
内送本部在邊送巡撫衙門稽考禮部仍咨各該巡撫
凡伴送畨人務選平昔畏法諳熟畨情者差遣不得濫
委擾害地方
　　　凡譯待畨使
成化間題準迤北小王子來貢禮部差該司官一員前
往大同㑹同鎮巡等官將差來使臣逐一譯審分豁使
臣若干隨來男婦若干赴京若干存留若干使臣自進
并帶進某頭目下馬驘方物皮張數目俱要辨别毛齒
等第編成字號填寫勘合用印鈐蓋給付各使臣收照
仍著落山西行都司備造黄册奏繳青册先行送部以
慿給賞其在彼茶飯并沿途供應及榆河驛湯飯一聴
本官提督
　　　凡貢使限制
成化十九年題準烏斯藏長河西朶甘斯等處國師禪
師在本地方住坐者與各寺寨輪流進貢湊滿每年百
人之數不許各另差人如有退老事故許令的親兒徒
因襲職赴京進貢國師起送一百人禪師都指揮五十
人已賞未襲職者再來襲職止許一二人其都綱指揮
以下來襲職者止本身隨同年例貢使赴京　二十一
年奏準各處招撫生番進貢行本處鎮巡等官止許寨
首一人前來如五寨五人十寨十人不許過多
嘉靖二十六年題準賽瑪爾堪并土魯番天方國魯爾
額濟格依等朝貢查照舊例每十人起送二人扣該起送
赴京五十人其存留甘肅聴賞者除舊二百名外量増
一百名各給口糧照應貢人數減半給賞餘俱阻回自
進并帶進馬匹合例者聴候領賞其該退還而先已給
軍給驛者量給價銀今後所進方物該邊官看驗果係
堪中物件方與收載册内除正額外多餘者悉退還各
夷聴其貨賣預先省諭各畨不許將退還之物仍帶來
京揑稱自進加進色名奏擾希賞　二十八年題準都
綱喇嘛指揮人等亦準帶二十五人
隆慶三年議準國師禪師都指揮等襲職差人總在年
例數内不許另外増加襲職之後亦不許假以謝恩差
人另貢方物各地方遇番僧進貢務將各番所齎原給
誥勅勘合及印信番本逐一查驗明白果無冒偽影射
情弊方許具本起送各番地方逺近不齊貢期不必拘
以三年但未及三年不許來貢不願者不强凡諸番貢
不如期及年例外多貢者參作下次例貢之外
　　　凡使病故
　如係陪臣未到京者本部題請翰林院撰祭文所在
　布政司備祭品遣本司堂上官致祭仍置地營葬立
　石封識到京病故者行順天府給棺祠祭司諭祭兵
　部應付車輛人夫各該賞衣服綵段俱付同來使臣
　領回頒給
嘉靖八年題準在館未經領賞病故者行順天府轉行
宛大二縣預解無碍官銀三十兩發館每名給與棺木
銀五錢支盡之日造册繳部再行取用領賞以後病故
聴其自行葬埋
　　　凡投降人
到館譯審明白兵部題請到部闗給來降賞賜畢日著
去該都督府差委官舎伴送兩廣軍門轉發缺少頭目
衞分安挿仍給房屋牀榻配與妻室查㸃舊例養贍
　　　凡朝鮮國漂流夷人
至㑹同館即行該館通事序班譯審明白日給薪米養
贍兵部委官伴送沿途應付至遼東鎮巡衙門另差人
員轉送歸國通行國王知㑹如該國使臣在館即令帶
回一體給賞應付
　　　凡差官伴送
嘉靖二十七年題準兵部立與批限候回京之日查違
限逺近一年之外武官調衞文官罷職不敘沿途生事
殘害居民者許所在官司開申撫按轉達本部參送問
罪
　　　凡交通禁令
各處畨人朝貢領賞之後許令㑹同館開市三日或五
日惟朝鮮琉球不拘期限俱主客司出給告示于館門
首張掛禁戢收買史書及𤣥黄紫皁大花西番蓮段疋
并一應違禁器物各舗行人等將入館内兩平交易染
作布絹等項立限交還如賖買及故意拖欠騙勒畨人
久候不得起程并私相交易者問罪仍於館前枷號一
箇月若各畨故違潛入人家交易者私貨入官未給賞
者量為遞減通行守邊官員不許將曽經違犯畨人起
送赴京
凡㑹同館内外四隣軍民人等代替畨人收買違禁貨
物者問罪枷號一箇月發邊衞充軍
𢎞治十一年令迤北小王子等使人朝貢赴京官員軍
民人等交易止許光素紵絲絹布衣服等件不許將一
應兵器并違禁銅鐵等物有違犯者處以極刑　又奏
準私將應禁軍器賣與畨人圖利者比依將軍器出境
因而走泄事情者律各斬為首者仍梟首示衆　又令
在京在外軍民人等與朝貢畨人私通往來投托管顧
撥置害人因而泄漏事情者俱問發邊衞充軍軍職有
犯調邊衞帶俸差操通事併伴送人等係軍職者照軍
職例係文職有贜者革職為民　十三年奏準甘肅西
寧等處遇有番人到來本部司委官闗防提督聴與軍
民人等兩平交易若勢豪之家主使弟男子姪家人頭
目人等將畨人好馬奇貨包收逼令減價以賤易貴及
將麤貨物并瘦損頭畜拘收取覔用錢方許買賣者聴
使之人問發附近衞分充軍干碍勢豪及委官知而不
舉通同分利者參問治罪
嘉靖三年奏準夷人貢船未曽報官盤驗先行接買番
貨者比照私自下海收買番貨至十斤以上事例邊衞
充軍其交結畨人誆騙惹釁及教誘為亂者比照川廣
雲貴陜西等處事例邊衞永逺充軍一應代替畨人收
買違禁貨物者比照㑹同館内外軍民事例發遣包攬
打造違式海舟賣與畨人圖利者比照私賣應禁軍器
事例處斬　二十六年題準西域各地面退還貨物其
在邊開市之處差委的當官員嚴行監察不得與漢人
交通别生事端
隆慶三年議準西番烏斯藏等寺若有近邊奸民出外
勾引希圖冒賞者聴撫按等衙門訪拿治以交通外夷
重罪
　　　凡貢回定限
萬厯七年議準分為三等朝鮮國諾延福餘等衛限一
箇月零十日安南琉球暹羅各國陜西大崇教大能仁
崇隆惠濟扯巴等寺岷洮及莊浪等處四川金川寺加
渴瓦寺長河西雜谷長寧達思蠻等處各番僧番族限
一箇月零二十日四川烏斯藏番王董卜韓胡番僧寨
官人等陜西贊善王𢎞化淨寧等寺番僧土魯番天方
國魯迷哈密等及罕都等衞限兩箇月
　賓客
　　㑹同館
　舊設南北兩㑹同館接待番部使客遇有各處貢夷
　到京主客司員外郎主事輪赴㑹同館㸃視方物譏
　防出入貢使去復回部視事𢎞治五年各部來貢者
　衆始添設㑹同館主事一員専一在館提督事務
　　　凡貢使至館
洪武二十六年定凡四夷歸化人員及朝使客初至㑹
同館主客司官隨即到彼㸃視正從定其髙下房舎鋪
陳一切處分安妥仍加撫綏使知朝廷恩澤
一下程分豁正從人數劄付繕部五日一次照例支送
酒食茶麫飲食之物
一管待量其來人重輕合與茶飯者定擬食品桌數劄
付繕部造辦主客司官一員或主席或分左右隨其髙
下序坐以禮管待仍令坊司供應
　　　凡番王至京
洪武二年令禮部官於㑹同館禮待永樂以後外畨來
朝貢者欽命中官與文武大臣或學士等官待宴不拘
員數成化初北狄東夷西番以武職大臣待朝鮮安南
日本等國并土官以禮部官待
嘉靖三十九年朝鮮國陪臣到京禮部題請待宴官命
禮部尚書待又泰寧等各部頭目命總督戎政勲臣待
自待夷使到京俱照例
　　　凡㑹同館醫士
遇使人及伴送人等有疾即與醫藥年終具用藥若干
活人若干開送提督主事處核實呈部以稽勤惰考滿
陞授仍留本館辦事其藥材太醫院闗給
　　　凡兩館事務夫役
嘉靖十年令俱屬提督官管理兵部該司不許侵撓
干預其大使等官及别衙門敢有占用夫役及脫逃負
欠情弊都聴提督官查究
　四夷館通事
　洪武永樂以來設立御前答應大通事有都督都指
　揮指揮等官統屬一十八處小通事總理來貢畨人
　并來降畨人及走回人口凡有一應畨情譯審奏聞
　嘉靖初革去大通事其小通事悉屬提督官凡在館
　鈐束畨人入貢引領回還伴送皆通事専職
　　　凡通事額員
成化五年奏定小通事額數總不過六十名遇有病故
及為事等項革去職役者照缺選補若事繁去處丁憂
有過三名者量補一名　計外畨一十八處額設通事
六十員名
朝鮮國五員名　日本國四員名　琉球國二員名
安南國二員名　真臘國一員名(成化二十年添一名/後以空閒俱不補)
暹羅國三員名　占城國三員名　瓜哇國二員名(後/俱)
(不/補)蘇門荅剌國一員名(後不/補)滿刺加國一員名　韃靼
七員名(成化十九/年添一名)回回七員名(成化十九/年添一名)尼嚕罕七員名
(成化十九/年添二名)輝和爾二員名　西番五員名(成化十九/年添一名)河
西一員名(成化二十年添/一名後俱不補)緬甸一員名(後不/補)雲南百夷
等處六員名
　　　凡食糧資給
成化七年奏準通事戴頭巾三年滿日送部考中頂補
正缺者準支米添設者雖經考中仍作不支米辦事待
有正缺方準支米　十八年定通事辦事三年滿日本
部考中支米又辦事三年滿日考中送吏部冠帶又三
年滿日考中實授序班欠通者許習學半年再考
𢎞治六年申明額外添設待缺通事雖滿三年六年考
中不許支米其滿九年未得食糧者準其食糧協同辦
事　九年奏準通事食糧辦事三年滿日考送吏部冠
帶如畨語欠通及有過名誤事者徑發原籍為民
　　　凡收充候缺
𢎞治八年奏準各國世業并土官人子孫情愿告充候
缺通事或邊方訪保生儒人等該本部考得畨語精通
勘無詐冒者劄送鴻臚寺收充候缺通事土官土人子
孫給與養贍食米一石極邊訪保者給食米五斗通候
有缺之日再考題補其出身資格仍照舊例　凡各處
歸順土官子孫告充通事補缺三年奏準給與冠帶辦
事仍候三年考滿銓選
嘉靖二十九年題準通事遇有各館正額名缺將候缺
通事查係類考居一等方與照依到館名次挨補其考
居二等及季終考雖居一等者不許槩稱到館在先援
比求進
　　　凡訪保
成化十八年奏準各國通事止一名者訪保一名不支
米辦事
嘉靖元年奏準通事丁憂縁事未結俱不作缺其有見
缺十人以上及一國全缺者照舊行各邊鎮巡官訪保
精通畨語身家無過人物齊整字畫端楷語音洪亮者
每缺起送二人前來補考　十九年議準通事見缺訪
保送部收考轉送該寺教習者俱不得過正額之半若
本國正額止一名者許收候缺一名凡遇候缺既盡正
額有缺許鴻臚寺呈部奏請訪保照例考滿不必拘見
缺十人及一國全缺之例
　　　凡考試教習
嘉靖二十五年題準禮部㑹同吏部將在館通事序班
人員通行考試分為三等題請一等照舊在館供事二
等量加罰治姑容習學三等黜退為民其未經授職通
事人等本部仍各選委年深通事序班題請照舊教習
每日書寫番漢字語一張每月朔朢責令該館序班考
校月終提督主事考校季終本部通將各館官員通事
人等參錯出題嚴加考核如一年三次考居三等通事
人等本部即時量責序班等官年終類題罰治以後通
事食糧冠帶授職等項仍各案候俱以三六九年為期
通將各館官生人等一併嚴加隔别考試其畨語通曉
者許照例遷轉留用不通者徑自黜退為民不許照常
扣日挨資求進　二十八年題準各館中掄選年深通
事曉畨語者一人立為教師不分有無畨人每日黎明
時進館提率各館通事人等演說畨語中有未能通曉
者遇有該邊原來伴送通事許令教師詢訪務求通曉
音字如三年之中習有成效候類考之時具名奏請擢
用本部仍置夘簿一扇行令提督主事每五日令各館
官生畫夘如有不到者明書於各名之下每月朔朢教
師引領生徒將所習音字抽試數字畨語演說一遍季
終提督官將夘簿封呈本部以憑季考兼論其勤惰歳
終備開考語封呈本部以待三年通考其㢘汚季考及
三年通考之時必合字與音相兼考校
　　　凡考滿
成化十八年奏準通事序班等官三六九年滿俱禮部
考過畨語精熟查訪無過量出考語咨送吏部六年考
察京官之日亦從本部查訪備開揭帖徑送考功司
嘉靖二十六年奏請通事官生三六九年考滿該鴻臚
寺起送到部者查無違碍仍舊取官對考如果畨語精
通準令給由若譯語欠熟發回習學候三箇月再考又
不稱者徑自黜退為民
萬厯四年奏準通事序班官給由或遇公差或發回習
學補考或候對考官每遇季終不拘人數多寡禮部查
明類考咨送吏部其緣前各項不能盡如俸滿之期者
須明註咨内
　　　凡出差
𢎞治九年奏準通事出差違限半年照例送問雖有公
文不與準理違限一年及養病服闋二年之上作缺待
其守京俱令守缺不許作協同辦事名色　十一年奏
準南方海外諸國不必差官送還如果原來通事别有
事故畨人奏討不已者禮部奏請定奪
嘉靖二十九年題準番僧貢回差通事序班給批定限
送至四川巡撫衙門交割止許在省守候批文不許跟
同前去　三十三年題準暹羅國使臣告稱驛遞艱難
差通事序班給批定限送至福建布政司交割　三十
八年題準尼嚕罕人貢回還差通事序班押送出境
十三年題準通事故縱畨人詐害驛遞改行兵部差指
揮等官伴送
萬厯四年題準兵部差官不諳畨語致各畨沿途生事
益甚仍差通事序班押送但有不自檢飭不能鈐束畨
譯許所在官司申呈參革
　　　凡通事違犯
成化十九年題準通事有犯贓私照吏典例
𢎞治九年奏準各國戴頭巾通事不許遇例上納糧草
及一應經商買賣曠廢職業違者奏問革役
嘉靖十七年奏准在館通事序班辦歴勤謹譯語精熟
者該寺具奏量加俸秩如有恣肆曠廢唆誘畨人為非
受賄作弊抗違該司提督官者俱聴禮部指名參究
二十九年題準通事分撥各館之後不許寅縁告改别
館違者本部參究　三十年題準通事今後有患病至
一年給假違限至六箇月托病不考至三次及不赴畫
夘至三箇月者官聴本部參革冠帶通事以下聴本部
徑自參革
萬厯七年議準各館通事員役指稱引領交易替代使
用名色科斂貢使財物者禮部悉心體訪責令提督主
事不時呈報輕則徑自處治重則具奏論罪
　
　
　
　
　
　
　
　
　
　禮部志稿卷三十六
欽定四庫全書
　禮部志稿卷三十七
　　　　　　　　　　　　明　俞汝楫　編
　主客司職掌
　給賜
　　賜在京文武官員人等(公差附/)
　　登極賜
凡皇上登極賜在京文臣羣臣及軍民人等銀絹布鈔
宣徳十年公銀六十兩侯伯駙馬五十兩一品二品四
十兩三品二十兩四品至五品逓減五兩六品至八品
逓減二兩九品四兩雜職三兩故侯伯之家及未承襲
者各十兩將軍校尉軍匠人等各二兩優給幼官并紀
録幼軍各照本等例減半辦事官監生生員人材吏典
隂陽醫士樂人各絹一疋在京廂民工匠厨役僧道人
等各布一疋營造山陵軍人鈔一百貫乾魚三斤聽選
公差及四夷朝貢人員各賜鈔有差
𢎞治十八年公侯駙馬伯銀二十兩一品二品十五兩
三品十兩四品八兩五品六兩六品七品五兩八品九
品四兩雜職三兩操備及營操官員皆同故侯伯之家
及未承襲者各五兩優給幼官及鰥寡老疾軍官一品
二品銀六兩三品四兩四品五品三兩六品以下二兩
雜職一兩優養軍官母妻見存者各銀二兩將軍旗校
軍匠馴象養馬人等及操備等項旗軍其軍各銀二兩
紀録幼軍各銀一兩辦事官監生生員天文生樂舞生
醫生各絹一疋在京吏典知印承差坊廂里老民匠厨
役樂人各布一疋聽選公差官員人等各賜鈔有差
正徳十六年公侯駙馬伯銀三十兩一品二品二十五
兩三品十五兩四品十二兩五品及七品逓減二兩八
品九品四兩雜職三兩優給幼官及鰥寡老疾軍官一
品二品銀八兩三品五兩四品四兩五品三兩六品以
下二兩雜職一兩故侯伯家及優養軍官母妻以下俱
準𢎞治十八年例㑹試中式舉人各絹一疋
隆慶元年公侯駙馬伯紵絲四表裡文官一品至九品
各給與應得誥勅先已給領者與進應得勲階一等品
同職銜不同者照見任改給署職者與實授試御史試
中書候實授庶吉士候授官之日各補給其有願移封
者聽若先已移封今給與本等誥勅武官一品二品三
表裡三品二表裡四品一表裡五品六品各紵絲一疋
雜職絹一疋試鎮撫百戸各絹四疋史館官生禮部鑄
印局儒士順天府學生四夷館譯字生錦衣衛聽差并
營操舍人欽天監天文生太常寺樂舞生太醫院醫士
武學官生毎名絹一疋優給優養官一品二品銀五兩
三品四兩四品五品三兩六品以下二兩優養軍官母
妻每口銀二兩將軍旗較力士軍匠馴象養馬及操備
等項旗軍勇士并營操家丁毎名銀二兩紀録旗較力
士幼軍毎名銀一兩修理山陵官軍官照前給與表裡
絹疋軍毎名二兩其已支領者不許重支各衙門歴事
監生正歴免二箇月雜歴免一箇月長差三箇月見在
監者先造冊送吏部候撥歴到部之日照數減免各衙
門辦事官免辦一箇月知印并各當該吏三箇月承差
并辦事吏二箇月周嵗辦事吏一個月罰班官吏毎一
年減一箇月其見在聴撥當該辦事者吏部各造冊案
候著役之日照數減免隂陽人醫生順天府坊厢里老
各衙門民匠及厨子樂工毎名綿布一疋各邉軍毎名
銀二兩差官徃各鎮頒給六年賞如元年例内增雜職
并太常寺冠帶協律郎等官毎員絹二疋東宫帶刀舍
人賞同東宫各衛侍衛舍人應襲并書寫應舍毎名絹
一疋翰林院習字生員三大營侯伯應襲舍人及内官
監冠帶匠役賞同織染局種藍軍匠毎名銀一兩
　纂修賜
　　凡修實録
永樂元年賜監修官銀一百兩綵幣六表裡織金紗衣
一套鞍馬一副總裁官銀八十兩綵幣四表裡紗衣一
套催纂兼謄寫官銀三十兩綵幣二表裏紗衣一套催
纂官銀二十五兩綵幣二表裏紗衣一套謄寫監生生
員儒士各銀十兩鈔三十錠綵幣一表裏謄寫吏各銀
八兩鈔三十錠綵幣一表裏催督謄寫官鈔二十錠絹
二疋辦亊吏各鈔二十錠絹一疋
𢎞治四年賜監修官總裁官各銀八十兩綵幣四表裏
羅衣一套鞍馬一副副總裁官銀八十兩綵幣四表裏
羅衣一套纂修官銀三十兩綵幣四表裏羅衣一套催
纂官銀二十兩綵幣二表裏羅衣一套謄録官銀十五
兩綵幣二表裏羅衣一套收掌文籍官銀十兩綵幣二
表裏謄録監生銀五兩綵幣一表裏辦吏事典鈔二十
錠絹一疋各色人匠鈔二十錠布一疋官陞擢事故去
任及監生事故去者久近不一賞賚有差
嘉靖四年賞如𢎞治四年例惟纂修官收掌文籍官各
減一表裏續添謄録官賞如監生
萬厯二年賞如嘉靖四年例其羅衣一套折衣羅三疋
收掌官賞銀十五兩綵幣二表裏折衣羅三疋史館謄
録官銀十兩綵幣一表裏譯字官生生員掌如監生史
館官吏及較尉賞如辦事吏典貼寫官吏賞如各色人
匠五年增稽考叅對官内侍郎賞如纂修官修撰等官
賞如收掌官
　　凡修玉牒
萬厯四年賜内閣元輔銀四十兩大紅紵絲四表裏新
鈔五千貫次輔各銀三十兩大紅紵絲三表裏新鈔三
千貫修較官各銀二十兩大紅紵絲一表裏新鈔二千
貫查對官銀十五兩謄録官各銀十兩俱大紅紵絲一
表裏新鈔一千貫
　經筵賜
凡經筵初開知經筵同知經筵并侍班官各賜銀五十
兩綵幣四表裏鈔五千貫通政大理侍班官并講書官
各銀三十兩綵幣二表裏鈔三千貫展書官各銀二十
兩綵幣一表裏侍儀并寫講章官各銀十兩紵絲一表
裏俱鈔一千貫大漢將軍各絹一疋仍時賜閣臣蠎衣
一襲日講官各大紅織金羅衣一襲或冠帶無常
　視學賜
成化元年駕幸太學後三日賜襲封衍聖大紅織金麒
麟紵絲衣一套犀帶一條紗帽一頂顔孟二博士青織
金雲鷺紵絲衣一套玳瑁帶一條紗帽一頂三氏族人
俱素紵絲衣一套講官祭酒司業各照官品大紅織金
紵絲衣一套羅衣一套監丞以下各青織金紵織衣一
套監生鈔各五錠吏典二錠後俱如例
　耕耤賜
𢎞治元年賜終畆農人各布一疋
萬厯八年賜三公九卿紵絲一表裏牽牛老人六名各
布二疋從耕老人三十六名各布一疋教坊司官五員
各銀一兩念禾詞官人二十二員名各銀五錢執旗俳
色長三百一十三名各銀三錢
　大閲賜(遣閲營操附/)
隆慶三年大閲前三日賞軍士銀毎名三錢閲射分四
等其一等馬歩箭全中者官賞銀十兩銀牌一面紵絲
二疋折銀五兩内平日無過有薦者仍紀録起用軍賞
銀一兩紅布三疋折銀一兩馬全中歩中四五箭者官
賞銀五兩銀牌一面色段二疋折銀三兩内無過者亦
紀録敘用軍賞銀一兩紅布一疋折銀三錢馬歩二箭
至三箭者官賞銀三兩銀牌一面色紗一疋折銀一兩
軍賞銀一兩二等馬二箭三箭歩一箭者官賞銀一兩
五錢銀牌一面軍賞銀四錢其三等馬中而歩不中或
歩中而馬不中官準策勵供職軍免責治若馬不中歩
中三四箭以上者賞如二等其四等馬歩俱不中公侯伯
等罰住禄米三箇月錦衣衛并各衛願射官罰俸三箇
月營中將領等官罰俸半年内有過者革任軍照例決
打若係教師家丁仍革支月糧一石軍士放火器舞刀
鎗鈎鐮亦分四等賞罰頒賞之日仍賞總協戎政大臣
各銀二十兩紵絲三表裏巡視京營科道各銀十兩一
表裏
凡遣官閲視團營官軍嘉靖二年令馬歩中箭一等者
俱賞鈔三百貫劣等罰俸　凡團營操演歩射火銃俱
懸銀牌毎一面三錢中即賞之
　冊立賜
𢎞治五年冊立東宫文武官各分五等一等賜紵絲二
表裏二等至四等一表裏五等一疋南京同公差等項
官亦同京衛外衛見操官軍及侍衛帶刀直宿錦衣府
軍等衛御馬監并武驤左等四衛官舍將軍旗軍勇士
午門等門并正陽等九門官軍各銀一兩錦衣等衛所
官各絹一疋力士旗較軍奴并監局軍匠各米一石内
府軍厨民匠太常光禄寺厨役各米七斗
　節令賜(時鮮附/)
洪武十六年令在京文武官吏人等正旦元宵節錢支
與胡椒斤兩不等十七年令冬至節錢支鈔不等二十
二年重定賞例公侯伯鈔十錠武職一品二品七錠三
品至八品五錠文職二品至六品六錠七品至九品三
錠未入流官二錠監生一錠俳色長一錠樂工二貫樂
舞生二貫各寺首座住持一錠衆僧一貫二十六年令
聖節在京官吏監生軍民僧道並賜鈔近例惟閣臣及
日講官吏特賜銀幣有差
永樂二十二年令皇親過節令照例賜鈔若大臣不預
宴公侯伯都督尚書賜鈔一千貫侍郎五百貫宣徳正
統以後遇節令文武官及外夷人員并國師以下除有
宴外其餘官吏人等俱照例闗支節錢官并監生鈔一
錠儒士知印吏典僧道樂工二貫若奉㫖免宴闗與節
錢大小官員各鈔一錠遂為定例
嘉靖七年賜文武官制錢當鈔公侯并一品二百文内
閣衍聖公張真人同二品三品一百文四品至六品九
十文七品至九品七十文其餘及朝覲官吏錢鈔中半
鈔一貫折錢二十一文凡端午節文武百官俱賜鈔并
五綵夀絲縷大臣及日講經筵官或别賜牙邉扇并綵
縧艾虎等物各以品級為等嘉靖中内閣輔臣吏禮二
部尚書及日講官講衍義官又别賜川扇有差　凡各
處嵗進時鮮如鰣魚笋藕枇杷楊梅之類賜文武大臣
及日講官各以品級為等
　慶賀賜
凡各王府差來進表箋人員毎人賜盤纒鈔一錠南京
并在外三司官及諸司差來人員各五錠各王府差來
進禮物人員二十錠其王府内外官員毎員内府别給
綵段一表裏鳳陽等處皇陵祠祭署官員社長土民陵
民女戸人等朝貢到京鈔十錠南京并三司官進表回
辭朝别賜鈔出自特恩
　扈從賜
凡聖駕初祭南郊賜陪祀官大紅織金紵絲衣物謁陵
大閲賜内閣蠎衣等服色及鸞帶金銀瓢繡袋無常文
武大臣日講官侍從供事宜綵幣鸞帶等物有差以後
不賜若閣臣初次不預後扈從者補賜
　特恩賜
凡文武大臣考滿有賜羊酒錠鈔者以品級為等或賜
宴及勅諭者出自特恩　凡文武大臣患病有賜羊酒
米蔬等物文職大臣致仕有賜勅及銀物等項者皆出
特恩
　給假賜
凡日講官以省親省墓等項給假例賜白金綵幣鈔錠
其在京官員給假省親賜路費鈔一品二品五千貫三
品四千貫四品三千貫五品二千貫六七品一千貫八
九品并雜職五百貫
　公差賜
凡總兵鎮守提督巡撫等官辭朝例賜銀幣寳鈔等物
各以事之輕重為等　凡文武大臣奉㫖勘事回還及
督工選軍審囚等項事畢賜鈔幣羊酒等物各以事之
輕重為等
　賞功賜
各處獲功鎮廵總兵等官俱從兵部咨開欽賞數目到
部銀兩行司禮監表裏行内承運庫闗出付公差人員
齎給其官旗軍舍人等亦從兵部奏定加賞給賞量賞
(詳在武/選司)移咨到部仍查各地方賞格闗出付公差人員
齎給各巡撫衙門造冊奏繳仍咨禮部查考
嘉靖四年題準功賞數少付公差人員順齎遇有數百
兩以上綵段數百疋以上本部照例委官一員齎去交
割各處巡撫官仍將領過賞賜年終造冊類報
隆慶二年題準欽賞銀兩表裏等件通發各該總督巡
撫衙門投驗給散除總兵官具疏謝恩外三司將佐等
官將領過賞賜申報督撫衙門造冊類奏其赴部領賞
員役驗有彼處真正批文方準給發將原批上填寫數
目用印鈐盖各該督撫衙門年終將給散過各官數目
姓名類冊奏報仍咨禮部以慿查考受賞人員或以事
到京許親告領仍取領狀附卷若陞去新任地方聽督
撫官轉齎新任處督撫衙門一體查給類冊奏報毎年
三月終通將前一年賞賜無回報者咨行各該督撫稽
查未到者即拘原役究問仍通將已到未到偹咨禮部
查考
萬厯六年題準功賞銀年逺無人闗領者交還内庫
　雜給賜
凡王府求討書籍藥材等物及書院樓堂等名皆請自
上裁大臣亦間有賜者俱屬祠祭司掌行　几親王為
本府承奉請給服色查其年久勤勞有功請自上裁年
勞不及者不與　凡欽天監觀象臺官生𢎞治元年奏
定毎二年一次給與禦寒毛襖冬初具題行工部闗領
　凡大漢將軍襯甲服色舊例五七年一次換給
正徳十三年令三年一給毎四員名共大紅紵絲五表
裏紗羅同　凡在京軍民家選中侍女進入内廷者嘉
靖二十六年準收充女戸食糧免差仍各賞銀五兩段
一疋
　賜王府(回賜附/)凡登極
成化二十三年賜親王一等銀三百兩紵絲十五表裏
羅十五表裏紗十五疋錦三疋鈔二萬貫二等銀三百
兩紵絲十表裏羅十表裏紗十疋錦三疋鈔二萬貫三
等銀二百兩紵絲十表裏羅十表裏紗十疋錦三疋鈔
一萬貫
正徳十六年賜親王一等銀五百兩紵絲二十五表裏
羅二十五表裏紗二十五疋錦五疋新鈔二萬貫二等
銀四百兩紵絲二十表裏羅二十表裏紗二十疋錦四
疋新鈔二萬貫三等銀四百兩紵絲十五表裏羅十五
表裏紗十五疋錦四疋新鈔二萬貫四等銀三百兩紵
絲十五表裏羅十五表裏紗十五疋錦四疋新鈔一萬
貫　凡皇子誕生賜親王一等大紅織金五綵團龍常
服紵絲一襲紗一襲羅一襲二等大紅織金閃色團龍
常服紵絲一襲三等紗羅一襲三等大紅織金團龍常
服紵絲一襲十五年賜親王一等織金五綵常服紵絲
一襲白金三百兩彩段十表裏二等織金常服紵絲一
襲白金二百兩彩段八表裏三等織金常服紗一襲白
金一百兩彩段六表裏十六年賜親王一等織金五彩
常服羅一襲白金一百兩彩段六表裏二等織金常服
羅一襲白金八十兩彩段四表裏三等織金常服羅一
襲白金五十兩彩段二表裏
萬厯十年賜親王各大紅織金閃色團龍常服紵紗一
襲紗一襲羅一襲管理親王府事者與靖江王各大紅
織金團龍常服紵絲一襲
　　凡冊立東宫
成化十一年賜親王一等銀二百兩紵絲八疋紗八疋
羅八疋錦四段生熟絹十六疋高麗布十疋白氁絲布
十疋西洋布十疋二等銀一百兩紵絲六疋紗六疋羅
六疋錦四段生熟絹十二疋高麗布六疋白氁絲布六
疋西洋布六疋
嘉靖十八年賜親王一等銀三百兩紵絲十疋紗十疋
羅十疋錦四段生熟絹三十疋高麗布十疋白氁絲布
十疋西洋布十疋二等銀二百兩紵絲八疋紗八疋羅
八疋錦四段生熟絹十六疋高麗布六疋白氁絲布六
疋西洋布六疋三等銀一百兩紵絲六疋羅六疋錦四
段生熟絹十二疋高麗布六疋白氁絲布六疋西洋布
六疋
隆慶三年賜親王各銀二百兩紵絲八疋紗八疋羅八
疋錦四段生熟絹十六疋高麗布六疋白氁絲布六疋
西洋布六疋管理親王府事者與靖江王各銀一百兩
紵絲六疋羅六疋錦四段生熟絹十二疋布同前　凡
屬王府進扇回賜銀三百兩大紅金絲常服三襲若係
世子改綵段四表裏銀同差來人賞鈔五百貫
　賜諸蕃四夷土官人等
　朝廷給賜番夷及官員人等或出特恩或夷人求
　討或禮部酌請其例不一今具列其可考者于後
洪武二十六年定　凡諸番四夷朝貢人員及公侯官
員人等一切給賜如往年有例者止照其例無例者斟
酌高下等第題請定奪然後禮部官具本奏聞　凡賞
賜金銀鈔錠疋帛之類金銀請長随内官闗領疋帛係
内承運庫收貯冠帶衣靴係工科工部官收掌鈔錠係
戸部官分投闗領其物或于奉天門或奉天殿丹陛或
華盖殿用桌頓放引受賜人朝北立置物于前受賜人
叩頭畢以物授之如多至十人百人則先以所賜之物
唱名分授各人行列叩頭畢于該科出帖赴午門例換
勘合照出所賜之物復令次日謝恩近年賞賜公侯官
員人等于㑹極門頒給
　外夷
　　朝鮮國(以下東南夷/)
洪武間賜國王大統厯及錦繡絨綺王母妃金綺紗羅
相國等官綵段紗羅又賜廟社樂器
永樂間給國王冕服九章圭玉佩玉五經四書春秋㑹
通大學衍義等書王父紵絲紗羅妃珠翠七翟冠紅紵
絲大袗素紵絲圓領霞披金墜又給綾絹茹藍香帽珠
鍍金銀匣象牙犀角通鑑綱目列女傳等書腦麝沈檀
白花蛇等藥又賜編鐘編磬各十六瑟笙各二琴簫倍
之
正統間給逺遊冠綘紗袍翼善冠龍衮玉帶本國奏請
弓材牛角準嵗買五十枝又準嵗買弓面二百不得過
數
嘉靖中奏請收買樂律及行太常寺校定令御用監製
十二管給之　差來進貢陪臣賞織金紵絲衣一套綵
段四表裏絹五疋書狀通事押物等官毎人素紵絲一
套綵段二表裏絹二疋布一疋從人絹衣一套布一
疋陪臣以下各靴襪一雙差來謝恩者賞同　差來
奏事陪臣賞織金羅衣一套綵段二表裏絹二疋通
事毎人素羅衣一套綠段一表裏布二疋從人絹衣一
套布一疋靴襪同前　送回人口給賜國王銀一百兩
錦四段紵絲十二表裏寫勅奬勵　漂流夷人到京給
薪米外仍各給胖襖一件䩺鞋一雙如夏月改給木綿
布衣二件
　　日本國
永樂間賜國王冠服紵絲紗羅金銀古器書畵等物
宣徳十年回賜國王紵絲二十表裏紗羅各八疋錦二
段銀二百兩妃銀一百兩
成化二十年回賜國王紵絲二十表裏紗羅各二十疋
錦四段銀二百兩王妃紵絲十表裏紗羅各八疋錦二
段銀一百兩　差來正副使毎員金襴袈裟一領鍍金
銀鈎環全羅直裰一件羅褊衫一件紵絲二疋紗羅各
一疋絹六疋銅錢一萬文靴韈各一雙居座以下土官
從僧通事從人有差　正貢外使臣自進并官收買附
來貨物俱給價不堪者令自貿易
　　琉球國
洪武十六年賜王國文綺等物山南王亦如之後賜中
山王山南王山北王紵絲紗羅冠服王妃紵絲羅王侄
王相寨官絹公服後又回賜國王錦四段紵絲羅各六
疋紗八疋王妃錦二段紵絲紗各四疋　差來王舅絲
段四表裏羅四疋紗㡌一頂鈒花金帶一條織金紵絲
衣一套靴韈各一雙長史使者毎員綵段二表裏折鈔
綿布二疋留邉使者通事從人賞同(正貢外附來貨物/官抽五分買五分)
　　安南國
洪武元年賜國王大統厯日及綵段等物
景泰二年照朝鮮國宣徳十年例給賜綵段十表裏錦
四段
嘉靖二十年改都統使令廣西布政司毎年印給大統
厯一千本二十一年令都統使仍照安南國王例給賞
萬厯四年以慶謝補貢回賜例外加綵段四表裏錦二
段　差來陪臣毎員綵段二表裏紗羅各一疋織金紵
絲衣一套折鈔絹五疋靴韈各一雙行人從人有差
　　真臘國
洪武六年賜國王大統厯及綵段等物
景泰三年賜王錦三段紵絲六疋紗羅各四疋王妃紵
絲四疋紗羅各三疋　差來頭目并通事總管火長衣
服紵絲絹布有差
　　暹羅國
洪武間賜國王大統厯及織金紵絲紗羅等物
永樂十五年給王錦四疋紵絲紗羅各十疋内各織金
四疋王妃紵絲紗羅各六疋内各織金二疋
宣徳間各減半正統以後俱照永樂十五年例給　正
副使臣初到毎人織金羅衣一套靴韈各一雙未經冠
帶者給紗帽素金帶先曾到京冠帶者換給鈒花金帶
正賞紵絲羅各四疋折鈔絹二疋綿布一疋織金紵絲
衣一套通事人等初到毎一人素羅衣一套靴韈各一
雙未經冠帶者給紗㡌素銀帶先曾到京冠帶者換給
鈒花銀帶正賞紵絲羅各二疋折鈔絹一疋素紵絲衣
一套番伴初到毎人絹衣一套靴韈各一雙正賞折鈔
綿布一疋胖襖袴鞋各一副其存留廣東有進貢者頭
目人等毎人賞素紵絲衣一套紵絲羅各二疋從人毎
人紵絲絹衣一套紵絲一疋番伴人等毎人折鈔綿布
一疋胖襖褲鞋各一副　使臣人等進到貨物例不抽
分給與價鈔
　　占城國
洪武二年賜國王大統厯使臣文綺紗羅各一疋仍給
冠帶
永樂元年賜國王錦二疋紵絲六疋紗羅各四疋王妃
紵絲四疋紗羅各三疋後照此例　差來王弟王孫初
到賞織金羅衣并紵絲衣各一套正賞紵絲六疋紗羅
各四疋紵絲衣一套折鈔絹二疋正副使初到毎人織
金羅衣一套正賞綵段四表裏絹二疋折衣綵段二表
裏正副通事至正象奴等初到毎人賞素羅衣一套正
賞綵段二表裏折鈔絹一疋折衣綵段一表裏從人初
到毎人絹衣一套正賞折鈔綿布一疋折衣絹四疋俱
與靴韈各一雙其正副使通事人等給賜冠帶及給換
例與暹羅國同正將士大頭目及舍人辦事火長總管
幹事各項正者毎名各烏紗帽一頂黒角帶一條
　　𤓰哇國
永樂初賜東西王紵絲紗羅帳幔手巾羊酒器皿王妃
紵絲紗羅手巾等物
正統三年賜王紵絲十疋紗羅各三疋妃紵絲六疋紗
羅各二疋
景㤗三年因王求討給傘盖一把蠎龍衣服一領　使
臣通事頭目人等初到賞織金素羅衣服靴襪正賞紵
絲紗羅絹布女使并女頭目俱同
　貢物給價
　　彭亨國
洪武十一年賜國王及使者織金綵段紗羅衣服有差
　　百花國
洪武十一年賜國王及使者織金綵段紗羅衣服有差
　　三佛齊國
洪武四年賜國王大統厯及綵段紗羅使臣紗羅綵段
有差六年賜國王綵段紗羅二十四疋正使三人各二
疋衣一套副使二人各一疋通事以下布帛有差十年
給王及使臣織金綵段紗羅靴韈等物有差
　　浡泥國
洪武四年賜國王織金綵段紗羅及使者綺帛有差
永樂六年王來朝給冠帶襲衣王子襲封還國賜金鑲
玉帶一條金百兩銀三千兩及錢鈔錦綺羅衾褥帳幔
器皿等物王母王叔以下俱各有賜　正貢外附帶貨
物俱給價
　　蘇門荅剌國
永樂三年賜國王綵段襲衣
宣徳六年賜錦二段紗羅各四疋絹十三疋妃紵絲五
疋紗羅各四疋絹六疋進馬回賜綵段二十表裏照此
例正使賞綵段五表裏紗羅各一疋折鈔絹四疋通事
頭目使臣妻等各賞有差　正貢外使臣人等自進物
俱給價
　　蘇禄國
永樂間賜國王紗㡌金鑲玉帶鈒花金帶金蠎龍等衣
服金銀錢鈔珍珠錦紵絲紗羅器皿鋪陳等物王妃冠
服銀錢鈔紵絲等物王男女親戚頭目使女冠帶衣服
諸物各有差
　貨物例給價免抽分
　　西洋瑣里國
洪武三年以其國來朝渉海道逺賜賚甚厚永樂元年
來朝附載胡椒等物皆免稅
　　瑣里國
洪武五年賜國王大統厯及織金綵段紗羅各四疋使
臣綵段紗羅各二疋傔從高麗布各二疋
　　古里國
永樂間賜國王王妃紵絲紗羅等物
　　淡巴國
洪武十年賜國王織金綵段紗羅使臣綵段襲衣等物
有差
　　滿刺加國
永樂三年賜國王綵段襲衣九年王來朝賜錦繡龍衣
二套麒麟衣二套及金銀器皿幃帳裀褥王妃及其子
侄倍臣傔從綵段紗羅襲衣有差王還國賜金鑲玉帶
一條儀仗一副鞍馬二疋金百兩銀五百兩鈔四十萬
貫銅錢二千六百貫錦綺紗羅三百疋絹一千疋金綺
二疋織金文衣二件王妃冠帶一副及銀鈔錦綺紗羅
等物陪臣賞賜有差以後定例回賜國王綵段十表裏
紗羅各四疋錦二疋王妃綵段五表裏紗三疋差使正
副使并頭目初到毎人賞織金羅衣一套靴韈各一雙
正賞綵段四表裏紗羅各二疋折鈔絹四疋織金紵絲
衣一套通事總管人等初到毎人表羅衣一套靴韈各
一雙正賞綾三疋折鈔絹六疋素紵絲衣一套番伴初
到毎人絹衣一套靴襪各一雙正賞折鈔絹二疋綿布
二疋胖襖褲鞋各一副其正副使通事人等給賜冠帶
及給換例與暹羅國同正貢外附來貨物皆給價其餘
貨物許令其貿易
　　娑羅國
永樂四年賜國王紵絲紗羅共十六疋織金大紅錦手
巾一幅王妃紵絲紗羅共八疋正副使并從人鈔紵絲
羅并衣服靴韈
　　阿魯國
永樂五年差中官給賜頭目紵絲紗羅共十疋
　　小葛蘭國
永樂五年差中官給賜頭目紵絲紗羅共十一疋
　　榜葛剌國
永樂三年賜國王紵絲紗羅各四疋絹八疋王妃紵絲
紗羅各三疋絹六疋十二年給國王綿四段綾六十疋
頭目人等給賞有差
　　錫蘭山國
宣徳八年賜國王紵絲十八疋紗四疋王妃紵絲八疋
紗四疋正使正賞綵段八表裏折鈔絹十疋紗羅三疋
織金紵絲衣一套副使正賞綵段四表裏折鈔絹七疋
紗羅各二疋織金紵絲衣一套通事番伴人等給賞有
差　使臣人等自進物俱給價
　　吕宋國
洪武五年賜國王織金綵段紗羅使臣并從人俱與瑣
里國同萬厯四年以助討逋賊正賞外加賜如朝鮮
國送回人口例
　
　
　
　
　
　
　
　
　禮部志稿卷三十七
欽定四庫全書
　禮部志稿卷三十八
　　　　　　　　　　　　明　俞汝楫　編
　主客司職掌
　給賜
　　迤北韃靼及衞喇特(以下北夷/)
永樂宣徳中賜衞喇特順寧王綵段十表裏妃五表裏頭
目一等者五表裏二等至四等者四表裏
正統二年賜韃靼國王綵段十五表裏虎斑絹十疋妃
八表裏頭目一等八表裏二等六表裏三等五表裏四
等四表裏外有加賜六年賜迤北太師段絹與國王同
共妻毎口五表裏一等二等類内頭目毎人加賜織金
綵段一表裏天順以後一等二等者不加賜三等者俱
二表裏　差來正副使毎人賞織金衣一套靴韈各一
雙其後定例一等正副使毎人彩段六表裏絹五疋二
等使臣綵段四表裏絹三疋三等綵段二表裏絹二疋
四等綵段一表裏絹一疋俱與紵絲衣一套紅氊帽一
頂靴韈各一雙數内婦女不與紅氊帽使臣自進中等
馬毎匹綵段二表裏折鈔絹二疋下等馬綵段一表裏
絹八疋折鈔絹一疋下下等馬綵段一表裏絹六疋折
鈔絹一疋帶進在彼頭目馬匹不分等第毎匹綵段二
表裏　給賜在彼頭目一等毎人綵段八表裏二等六
表裏三等三表裏四等二表裏内一等二等𦂳要頭目
加賜織金綵段一表裏
　　回賜
永樂九年回賜順寜等王上等馬者各綵段十表裏海
青一連四表裏白狐皮二十七箇四表裏
宣徳間回賜順寧王及使臣人等進馬中等者毎匹綵
段二表裏折鈔絹二疋下等者紵絲一疋絹八疋折鈔
絹一疋下下者絹六疋折鈔絹一疋駝毎隻三表裏折
鈔絹十疋中途寄留倒死新生駒馬毎匹絹三疋折鈔
絹半疋駝毎隻絹六疋折鈔絹一疋海青一連一表裏
銀䑕皮二百箇十二表裏貂䑕皮二箇絹一疋青䑕皮
十箇絹一疋土豹一箇絹七疋半
正統元年回賜使臣銀䑕皮毎六箇絹一疋玉石毎一
斤絹一疋二年回賜國王及頭目使臣人等馬毎匹綵
段二表裏貂䑕皮五十箇四表裏使臣者毎二箇絹二
疋銀䑕皮五十箇二表裏白兎皮三箇絹一疋白狐皮
一箇絹一疋小厮一名二表裏三年貂䑕皮毎十箇綵
段一表裏四年貂䑕皮毎三箇絹一疋使臣人等到京
續進馬俱照下等馬例回賜五年回賜銀䑕皮與熟紅
絹六年青䑕皮毎二十箇絹一疋使臣人等馬分三等
國王并太師馬不分等第八年太師鄂特凌古馬毎疋綵
段六表裏使臣馬毎匹四表裏絹八疋九年進西馬者
毎匹綵段五表裏絹十疋薩哈勒毎段絹九疋十二年
額爾克馬毎匹四表裏
　　求討
在彼頭目一等二等并三等内有係部長親及親信用
事者俱請㫖給賜𢎞治三年三等以下不給賜差來使
臣自元年至三年四年俱有特賜
㑹同館開市禮部出給告示除違禁物不許貿易其段
絹布匹聽于街市與官員軍民人等兩平貿易正統十
年許買賣五日十二年許衞喇特使臣賣馬景泰元年許
買銅湯瓶鍋紅纓鞍轡剪子等物
　　順義王及套長
嘉靖三十年部長貢馬賞金頂大㡌綵段衣服隆慶四
年執叛人來獻賞綵段四表裏布一百疋五年部長順
義王奉表獻鞍馬賞大紅蠎白澤各紵絲衣一襲綵段
十五表裏妻大紅五綵紵絲衣二套綵段四表裏親弟
及長子都督同知各綵段八表裏濶生絹二疋五綵紵
絲衣一套木綿布四疋孫指揮使綵段五表裏織金紵
絲衣一套絹布同各枝指揮同知千戸百戸等官各綵
段三表裏織金紵絲衣一套絹一疋布同差來畨使内
小頭目各綵段二表裏素紵絲衣一套布二疋散從減
素紵絲衣段布同進表人賞如各枝例國王賜勅奬諭
是年國王又遣使代套部都督同知貢馬賞大紅白澤
紵絲衣一襲綵段八表裏套酋都督同知及指揮同知
以下并差來小頭目散從各賞如例國王仍賜勅奬諭
又以套部監市効賞勞綵段四表裏五綵紵絲衣一套
次首領段二表裏織金紵絲衣一套六年國王增獻鞍
馬弓矢賞大紅蠎白澤獅子紵絲衣各一套綵段二十
三表裏妻賞如例
萬厯三年以順義能約束諸部五年無警加賞銀三十
兩紵絲蠎衣一襲綵段八表裏後毎年加賞一次又順
義長官毎枝給勅一道共七道
　　回賜
隆慶五年順義王進上馬三十匹毎匹綵段二表裏闊
生絹一疋以初貢加綵段一表裏留邉馬四百七十九
匹聽該鎮支馬價銀五千兩給賞套部進上馬二十匹
毎匹綵段三表裏濶生絹一疋留邉馬一百八十匹支
各鎮兵餉銀一千八百兩給賞六年議準上馬給段絹
外毎匹加銀五兩留邊馬毎匹銀十兩
　　求討
隆慶六年順義王奏請番經與金字經五部墨字經五部
差番僧二人齎赴本國併為傳誦其差去番僧先行順天
府各給衣食銀十兩差回給賜禅衣坐具併紵絲番僧衣
一套靴襪各一雙帶去番官綵段二表裏木棉布四疋
　　諾延福餘泰寧三衛
差來并自來都督賞綵段四表裏絹二疋都指揮綵段
三表裏絹二疋指揮千百户所鎮撫頭目每人綵段二
表裏絹一疋各織金紵絲衣一套又各加綵段一表裏
舍人毎人綵段二表裏絹一疋織金衣一套䝉古毎人
綵段一表裏絹一疋素紵絲衣一套婦女有進貢者毎
人一表裏絹一疋紵絲女衣一套隨來婦女一表裏絹一
疋絹女衣一套以上靴襪各一雙奏事進貢都指揮絹二
疋綵段三表裏織金衣一套指揮毎人絹一疋綿布一疋
綵段二表裏紵絲衣一套靴襪各一雙舍人因事進貢
者毎人綵段一表裏織金衣一套絹一疋靴襪各一雙
嘉靖二十四年以諾延都督能鈐束部人不擾邊境準
與金帶及金頂大㡌
　　回賜
自進并帶進馬匹不分等第每疋綵段二表裏絹一疋駝毎隻
三表裏絹十疋在衛都督指揮毎員加賜綵段一表裏
　　求討
請㫖量與物件到京者照名給散在衛者討勑開付差
來人領去
領賞畢日許於㑹同館開市三日鋪行人等照例將貨入
館兩平交易順天府仍行薊州遵化等處如三衛部人回
還到彼聽命兩平交易毎人許收買牛一隻犁鏵一副鍋
一　口不許將違禁之物私自夾賣違者巡按御史究治
　　哈密(以下西域夷/)
永樂四年賜忠順王紵絲六十疋絹二百一十四疋祖
母母妃各紵絲六疋絹六疋嬸母紵絲四疋絹四疋六
年賜王紵絲五十疋絹二十疋織金紵絲衣三套皁麂
皮靴二雙氊韈二雙祖母母妃并妃各綵段六表裏
成化三年故忠順王外孫為都督錫銅印并織金衣一
套八年其都督赴京襲職除馬駝給價外加賞綵段一
表裏絹一疋織金紵絲衣一套并靴韈各一雙進貢到
京使臣分五等一等綵段五表裏絹四疋二等四表裏
絹三疋三等三表裏絹二疋四等二表裏絹一疋布一
疋五等一表裏絹一疋俱紵絲衣一套靴韈各一雙存留
甘州男女人等有進貢者照五等例賞無者每人絹布各
一疋奏事到京使臣不分等第毎人綵段二表裏絹一疋
紵絲衣一套靴韈各一雙十二年奏準寄住苦峪城使臣
賞例仍分五等比前表裏絹各減其一不與衣服靴韈存
留甘州有進貢者照前五等例無者與絹一疋
嘉靖四十三年到京正使從人名色照四等例賞
隆慶五年照五等例賞寄住甘州有進貢者俱與綵段
一表裏不與衣服靴韈
　　回賜
大馬每匹綵段四表裏達馬不分等第每匹二表裏駝
毎隻四表裏駝羔每隻紵絲一疋絹二疋倒死駝絹六
疋折鈔絹一疋蘓普每段絹六疋金剛鎻上等毎顆絹
四疋成化十年金剛鎻二等毎顆絹二疋三等毎顆絹
一疋四等毎二顆絹一疋五等毎顆布一疋番砂水晶
石不與價𢎞治三年奏定價例玉石毎斤絹一疋夾玉
石四斤絹一疋斯隆瑪石二斤絹一疋青金石一斤絹
一疋把咱石十斤絹一疋螺子石六塊絹一疋松都魯
石即水珀舊例毎斤鈔十五貫正統四年添作一百貫
毎二百貫折絹二疋石頭靶八箇磠砂八斤各絹一疋
魚牙靶小刀毎把絹二疋鑌鐵大刀毎把絹五疋拐棍
刀毎把絹五疋兩刄釼每把絹八疋鑌鐵銼一把鑌鐵
鏡一面各絹二疋鑌鐵二斤絹一疋撒哈剌馬黒瞞每
段各絹九疋刀紬(畨云黄馬/海牙兒)毎段絹一疋馬服屯(即番/夏布)
毎二段絹一疋虎力麻五疋絹二疋藍花手巾二條絹
一疋桚馥蘭毎斤絹四疋硝子阿思馬亦一箇絹一疋
硝子遮眼(番名/矮納)三箇絹一疋蛤蚧四箇絹二疋梧桐鹻
十斤雄黄十五斤各絹一疋蛇角二枝一表裏羚羊角
四斤絹一疋豹皮(即實魯/蘓皮)二張綵段一表裏金線豹皮
一張一表裏獅子皮一張二表裏哈剌虎剌皮一張一
表裏鐵角皮二條絹一疋銀䑕皮六箇貂䑕皮三箇青
䑕皮二十箇白兎皮三箇白狐皮一張駝皮獺皮毎一
箇各㡌一頂癿馬尺(即羊/甸皮)五張絹二疋卜剌硤児(即牛/甸皮)
四張絹一疋哈剌卜花二十張絹一疋樺皮弓一張絹
八疋回回木梳細者六箇絹一疋粗者十箇絹一疋珊
瑚珠正統中毎十四兩絹四疋今毎兩絹二疋鎻鎻葡
萄毎斤絹一疋使臣自進中等馬毎匹紵絲一疋絹八
疋折鈔絹二疋下等馬毎匹紵絲一疋絹七疋折鈔絹
一疋新生馬駒中途倒死馬毎匹絹二疋駝毎隻三表裏
絹四疋帶進西馬毎疋五表裏阿魯骨毎匹六表裏
　　求討
正統四年忠順王奏討與紵絲四表裏天順四年王母差
來使臣領去厚榜紙中夾紙各三百張心紅三斤金箔一
百帖胡椒蓽茇各十斤桐油十斤白􁧢十斤丁香乳香檀
香各三斤良薑桂皮各五斤細茶三十斤洗面銅盆一箇
成化十三年苦峪城使臣奏討加絹一疋十三年又準
加折衣絹一疋十五年再加絹一疋　使臣進貢到京
者每人許買食茶五十斤青花瓷器五十副銅錫湯瓶
五箇各色紗羅綾段各十五疋絹三十疋三梭綿布夏布各
三十疋綿花三十斤花毯二條紙馬三百張顔料五斤果品
沙糖乾薑各三十斤藥餌三十斤烏梅三十斤皂白􁧢十斤
不許過多就館中開市五日除違禁之物并鞍轡刀箭外其
餘段疋紗羅等項不係黄紫色龍鳯花様者許官民各色鋪
行人等持貨入館兩平交易該城兵馬司差人宻切闗防及
令通事管束毋得縱容鋪戸畨人在外私自交易如有將違
禁等物及通事人等故違者許各該委官體察通行拏問後
又奏準未領賞前開市二日領賞後開市三日其奏討
沿途收買牛羊鐵鍋犁鏵者聽于臨洮府蘭州地方與
軍民兩平收買不許過多仍令伴送人員及所在官司
防範不許將熟鐵兵器夾賣及因而生事擾人
哈里等三十八國及天方國日落國各賞例與哈密同
　　安定衛
洪武七年安定王來朝貢賜織金文綺四疋其貢賜賞
例到京國師綵段四表裏絹二疋紵絲僧衣一套舍人
并使臣毎人二表裏紵絲衣一套僧人毎人一表裏紵
絲番僧衣一套靴韈各一雙
　　回賜
自進并帶進駝毎隻綵段三表裏絹四疋馬毎匹二表裏
　　襲封
洪武八年賜嗣王勑書誥命各一道織金紵絲衣一套
綵段六表裏諭祭已故王祭文一道降香一炷新鈔一
千貫禮部差通事一員送請封人至西寧衛交割本衛
差頭目一員齎封物同原來人前去本地授封别差頭
目一員齎祭物另辦齋糧五十石麻布五十疋食茶二
百斤量帶軍士同去行祭
　　罕都齊勤蒙古
永樂二年賞賜差來都指揮綵段三表裏織金紵絲衣
一套靴韈各一雙千百戸鎮撫綵段二表裏舍人一表
裏俱與素紵絲衣一套靴韈各一雙存留甘州男婦有
進貢者綵段一表裏生絹一疋無者生絹一疋布一疋
　　回賜
帶進駝毎隻綵段四表裏中等馬毎匹二表裏下等馬
毎匹紵絲一疋生絹四疋自進中等馬毎匹紵絲一疋
生絹四疋
　　土魯番
使臣到京并存留賞賜自進并帶進駝馬等物回賜及
買賣俱照哈密例
嘉靖二年瑪瑙數珠一串與絹四疋紅絹道布一疋絹
六疋鞍子一面絹四疋撒袋一副絹二疋其鑌鐵銼多
不真正毎貢不過百把毎二把與絹一疋三十三年進
貢回回青三百三十一斤八兩㑹估毎斤與銀二兩三
十八年題準五地面自進并帶進過各番王頭目馬匹
阿魯骨上等毎匹綵段六表裏中等毎匹綵段三表裏
下等毎匹綵段一表裏畨馬中等毎匹紵絲一疋絹八
疋折鈔絹二疋下等毎匹紵絲一疋絹七疋折鈔絹一
疋上等馬匹原無賞例比照中等馬匹賞例外毎匹量
加生絹一疋四十三年進獅子毎隻綵段八表裏
各地面貢使除正進方物給賞外其随身帶有刀銼等
物邉官不能阻回要行復進者嘉靖十六年題準禮部
驗揀堪用者量與進收裁減賞例小刀一把止與絹一
疋毎銼十把内五把賞絹二疋五把折鈔八十貫各色
漿水玉毎一斤八兩與絹一疋其或所進方物原無賞
例者本部行取宛大二縣舖行驗估價值斟酌給賞各
地面使臣求討織金段子等物正徳十六年題準該邉
鎮巡等官轉奏題請于毎名下量㸃一二給與若使人
到京自行奏討不繇鎮巡官轉奏者不行
　　賽瑪爾堪
洪武間進貢各賞銀并紵絲表裏衣服等物正統以前
賞例優厚成化間定王紵絲十五疋羅三疋紗三十疋
熟絹十五疋白氁絲十疋白將樂布十疋洗白布五十
疋紵絲㡌一頂硃紅漆戧金椀八箇王妻紵絲八疋羅
二疋紗二疋熟絹八疋白氁絲五疋白將樂布五疋洗
白布一十疋到京使臣并存留甘州男婦俱分别等第
照哈密賞例
　　回賜
正統四年金線豹一隻綵段八表裏西馬毎匹五表裏
折鈔絹十疋獅子皮一張二表裏金線豹皮毎張一表
裏
成化十九年進獅子二隻毎隻比金線豹例加綵段五
表裏
𢎞治三年獅子一隻綵段八表裏正副使并送養人止
正賞無加賞王止與回賜無特賜
正徳三年貢水晶椀一箇估值銀八兩令給絹與之毎
絹一疋作銀一兩四錢
嘉靖二年議定上等玉石毎斤絹三疋中等毎斤絹二
疋下等毎斤絹一疋
　　魯爾
嘉靖五年賞例與賽瑪爾堪同
　　西番烏斯藏
洪武永樂以來給賜不等復定喇嘛番僧人等從四川
起送來者到京毎人綵段一表裏紵絲衣一套俱本色
留邉賞同其綵段一表裏折濶生絹四疋紵絲衣一套
内二件給本色衣一件折生絹三疋俱賞鈔五十錠折
靴韈鈔五十錠食茶六十斤從洮河州起送來者到京
毎人折衣綵段一表裏後加一表裏紵絲并綾貼裏衣
二件留邉賞同其綵段一表裏折生絹四疋俱食茶五
十斤靴韈鈔五十錠進過給軍中等馬毎匹紵絲一疋
鈔三百錠氆氌等物例不給價帶進方物回賜綵段四
表裏
凢各番違例多差人數毎人減絹二疋或一疋或三疋
或減綾貼裏衣正徳以後二法王違例進貢多至千人
並從減賞到京者綵段一表裏留邉者絹三疋
嘉靖六年題準烏斯藏長河西朶甘斯董卜韓胡金川
雜谷達思蠻加渴瓦寺松潘洮岷等處番人番僧正賞
折衣綵段俱與一疋折給有進馬者計馬數與折
　　賜封
禮部行吏部請給誥命内府各衙門闗造錦二段紵絲
十表裏袈裟僧衣一套高頂僧㡌一頂水晶數珠一串
響鈸二副鈴杵二副白瓷茶鍾二箇滿哈喇一箇連帶
鸞帶一條靴韈各一雙食茶一百斤檀香一炷請勑令
大慈恩寺推喇嘛二人為正副使帶領喇嘛十名同原
來請封喇嘛齎奉前去番地授封差通事一員伴送至
四川布政司交割從黎州或天全出境差去正副使毎
人賞鈔八十錠喇嘛六十錠俱與番僧衣一套靴韈各
一雙贊善王授封從陜西洮州出境闡化等三王從四
川出境成化五年授封闡化輔教二王差去正使人等
自帶買路物件食茶二萬五千斤紵絲三百疋羅一百
疋絹一千疋青紅布三千五百疋金箔一萬貼胡椒一
百斤十六年賞授封闡化王回還喇嘛覺義等三十員
名正使禪師覺義毎人鈔八十錠綵段三表裏絹二疋
副使都綱鈔六十錠二表裏差去喇嘛毎名鈔四十錠
一表裏俱與紵絲番僧衣一套靴韈各一雙帶去徒衆
毎人鈔二十錠一表裏進過氆氌等物不給價
　　長河西
正統初賞賜宣慰司自來進貢者宣慰使鈔一百五十
錠綵段四表裏指揮僉事鈔一百錠綵段二表裏俱紵
絲衣一套靴韈各一雙襲職進貢賞同國師并國師姪
男進貢到京者照宣慰使例都綱喇嘛番僧人等進貢
到京者毎人鈔五十錠綵段一表裏紵絲番僧衣一套
靴韈各一雙食茶六十斤留邉賞同五年喇嘛番僧進
馬到京毎人鈔五十錠綵段一表裏折衣綵段二表裏
靴韈各一雙進過馬不分等苐毎匹鈔一百錠十年長
河西招撫生番照本處進貢番僧例毎人賞鈔五十錠
綵段一表裏折衣綵段二表裏靴韈各一雙仍加賞折
衣綵段一表裏景㤗四年毎人鈔五十錠綵段一表裏
不與衣服靴韈
天順元年照舊給賞三年尊勝寺國師䕶印帶進舍利
等物照先年烏斯藏地方都指揮使等亊例量給綵段
二表裏
成化初番僧人等到京毎人濶生絹二疋鈔五十錠折
靴韈鈔五十錠折衣綵段二表裏留邉賞同其折衣綵
段内一表裏折濶生絹四疋氆氌等物例不給價帶進
國師方物給賜綵段二表裏十二年番人番僧九百名
來貢以無勘合到京并留邉者毎人俱減絹二疋
𢎞治二年留邉者減三疋
　　貢回市茶
𢎞治十四年題準剌思岡尊勝等寺寨到京番僧毎人
許買食茶二百斤嘉靖二十二年題準如董卜韓胡例
　　朶甘斯
天順七年宣慰使進貢到京賞鈔一百五十錠綵段四
表裏紵絲衣一套靴韈各一雙其貢使賞例禪師番僧
人等到京毎人賞鈔五十錠綵段一表裏紵絲衣一套
留邉毎人鈔五十錠折表裏濶生絹四疋紵絲衣一套
内二件給本色衣一件折濶生絹三疋俱與折靴韈鈔
五十錠食茶六十斤氆氌等物例不給價指揮僉事例
加絹四疋國師比禪師加絹二疋新招撫來貢者到京
毎人鈔五十錠絹二疋折衣綵段二表裏留邉毎人鈔
五十錠絹二疋折衣綵段一表裏濶生絹四疋各折靴
韈鈔五十錠方物俱不給價
𢎞治十七年以人數過多惟進貢及已賞未襲職再來
到京者全賞其留邉者毎人各減絹二疋
　　董卜韓胡
差來國師禪師都綱道官喇嘛番僧頭目寨官人等到
京毎人綵段一表裏留邉毎人折表裏濶生絹四疋俱
與折鈔絹二疋靴韈鈔五十錠番僧毎人紵絲綾貼裏
僧衣一套頭目人等毎人紵絲綾貼裏俗衣一套氆氌
等物例不給價
　　回賜
土官綵段十表裏妻綵段四表裏嘉靖二年以差來人
數過多惟正額到京者全賞其留邉應給折鈔絹二疋
令與絹一疋鈔十錠三年減原給折表裏絹三疋
　　回貢市茶
嘉靖八年題準到京并留邉番僧毎人許自買食茶一
百斤行移右府出給勘合填寫人數茶斤仍行湖廣布
政司著落該府許令照數收買自雇船隻載回沿途闗
隘驗放出境如有夾帶就彼盤驗入官
　　加渴瓦等寺
喇嘛番僧頭目寨守到京毎人綵段一表裏折衣二表
裏留邉賞同折衣毎一表裏與絹四疋俱賞鈔六十錠
折靴韈鈔五十錠氆氌等物不給價
　　金川寺
進貢喇嘛番僧到京毎人賞綵段一表裏折衣綵段二
表裏留邉毎人綵段一表裏其折衣綵段二表裏内一
表裏折生絹四疋一表裏折食茶一百斤俱與鈔六十
錠折靴韈鈔五十錠氆氌等物不給價
𢎞治十七年以人數過多惟年例進貢及襲職到京者
全賞其留邉應給折衣絹毎人減三疋
　　雜谷安撫司(與金川寺例同/)
𢎞治十七年留邉毎人減折衣絹二疋嘉靖六年照舊
給賞毎人量加食茶二十五斤　其所屬上草坡克州
等寺寨嘉靖六年題準留邉番僧毎人減絹三疋加食
茶二十五斤
　　打剌兒寨
番僧到京毎人綵段一表裏内一疋給價銀三兩折衣
綵段二表裏與本色留邉毎人綵段一表裏内一疋如
前給價折衣綵段二表裏毎一表裏折給濶生絹四疋
共八疋俱賞鈔六十錠折靴韈鈔五十錠方物例不給
價
　　達思蠻長官司
正統中進貢到京并留邉番僧人等毎人鈔四十錠綵
段一表裏折衣二表裏靴韈各一雙
𢎞治二年照前賞例各減折衣一表裏留邉折衣與生
絹四疋靴韈俱折鈔十錠
長寧及韓胡碉繇松潘起送番僧賞例與達思蠻同其
松潘茂州等處進貢到京馬毎匹賞鈔一百錠鐵甲氆
氌等物不給價
　　陜西洮岷等處
番僧到京并存留毎人賞折衣綵絲一表裏折靴韈鈔
五十錠馬毎匹紵絲一疋鈔三百錠上等馬加絹一疋
駝毎隻綵段三表裏絹四疋内瞿曇寺到京禪師加番
僧衣一套不繇所在官司給文起送私自來京謝恩等
項進貢者止給馬駝價不賞
嘉靖十七年慧濟扯巴寺番僧進貢到京八名毎名綵
段一表裏折衣綵段一表裏留邉七名毎名折衣綵段
一表裏折與濶生絹四疋俱各與綾貼裏衣二件靴韈
鈔五十錠食茶五十斤進過馬毎匹紵絲一疋鈔三百
錠方物例不給賞二十七年到京并留邉加至一百八
十七名以人數過多議將到京十五名照例給賞留邉
六十七名照洮州番僧例毎人賞折衣綵段一表裏折
靴襪鈔五十錠食茶五十斤其新增一百五名毎名給
與濶生絹二疋食茶四十斤進過馬匹照前給賞經該
起送官員以違例叅治
　　洮岷等處番族
到京并存留番人毎人賞綵段二表裏絹二疋鈔二十
錠折靴韈鈔五十錠進馬毎匹紵絲一疋鈔三百錠盔
甲腰刀例不給賞嘉靖六年奏準折衣綵段并馬價綵
段毎疋折銀三兩以上俱許開市三日
　土官
　雲南徼外土官進到象馬金銀器皿寳石等件例不
　給價其賜例各不同
　　車里
給賜宣慰使錦二段紵絲紗羅各四疋妻紵絲羅各三
疋差來頭目毎人紵絲紗羅各四疋折鈔絹二疋布一
疋通事毎人綵段一表裏折鈔絹一疋俱與羅衣一套
象奴從人毎人折鈔綿布一疋絹衣一套俱與靴韈各
一雙
　　木邦
給賜宣慰使錦二段紵絲紗羅各三疋妻紵絲羅各二
疋差來陶孟毎人紵絲羅各三疋折鈔絹二疋布一疋
招剛毎人紵絲紗羅各二疋折鈔絹二疋通事毎人綵
段一表裏折鈔絹一疋俱與羅衣一套象奴從人毎人
折鈔綿布一疋絹衣一套俱與靴韈各一雙
　　緬甸
給賜宣慰使錦二段紵絲紗羅各三疋妻紵絲羅各三
疋差來頭目毎人紵絲羅各三疋紗二疋鈔六十錠招
剛毎人紵絲羅各二疋紗一疋鈔四十錠俱與羅衣一
套通事鈔三十錠象奴從人毎人鈔十五錠俱與絹衣
一套靴韈各一雙
　　老撾
并八百賜例俱與車里同但通事羅衣改紵絲衣
　　孟養
給賜孟養思六及妻與車思同差來陶孟毎人紵絲羅
各四疋紗二疋折鈔絹二疋綿布二疋招剛毎人紵絲
羅三疋紗二疋折鈔絹一疋綿布一疋招八毎人紵絲
羅各一疋折鈔絹一疋通事毎人紵絲一表裏折鈔絹
一疋各與紵絲衣一套象奴毎人折鈔綿布一疋絹衣
一套俱與靴韈各一雙進過馬毎匹絹五疋
　　孟密
給賜女土官及其子安撫俱紵絲紗羅各三疋安撫妻
紵絲羅各二疋差來頭目陶孟招剛通事象奴從人賞
例與木邦同
　　孟璉
給賜土官紵絲三疋羅二疋絹四疋妻紵絲羅各二疋
差來頭目舍人毎人綵段二表裏羅衣一套通事鈔二
十錠絹衣一套從人毎人鈔十五錠絹衣一套俱與靴
襪各一雙
　　孟艮
給賜土官舍人紵絲紗羅各二疋差來頭目紵絲羅各
二疋紗一疋折鈔絹一疋通事毎人折鈔絹一疋俱與
羅衣一套從人毎人折鈔綿布一疋絹衣一套俱與靴
襪各一雙
　　鄧川州
賜例與孟璉同象奴賞與從人同
湖廣廣西四川雲南貴州腹裏土官朝覲進到方物及
中途倒死馬匹例不給價到京馬匹毎匹賜鈔一百錠
其賜各不同凡三品四品回賜鈔一百錠綵段三表裏
惟播州貴州二宣慰使賜錦二段綵段六表裏五品鈔
八十錠綵段三表裏六品七品鈔六十錠綵段二表裏
八品九品鈔五十錠綵段一表裏雜職衙門并頭目人
等自進馬匹方物鈔四十錠綵段一表裏𢎞治十四年
瓊州崖州起至土官毎人賞鈔三十錠絹二疋絹衣一
套
差來通事把事頭目各鈔二十錠綵段一表裏随來土
官弟男并把事頭目人等鈔二十錠從人伴吏鈔十錠
播州差來長官鈔四十錠一表裏通把頭目人等各鈔
三十錠貴州差來舍人鈔二百五十錠二表裏把事十
五錠一表裏通事十錠絹一疋頭目從人賞鈔如例
凡進馬一二匹及方物輕者止照雜職例賞嘉靖元年
奏準朝覲到京以馬數多寡為差進馬一二匹者準一
人作差來名色賞鈔二十錠綵段一表裏三四匹者作
二人五六匹者作三人綵段鈔錠照數逓加二年題準
若所差係土官弟侄兒男進馬四匹以上與方物重者
照舊例以衙門品級高下為差其馬少物輕者照雜職
例若所差係通把頭目人等照新例以馬數方物多寡
為差
凡到京過期減半給賞𢎞治三年以後五月内到者亦
全賞二月到者減半該賞半表裏者折與濶生絹二疋
隆慶五年題準過期半年以上不給賞
凡謝恩差來人與雜職賞同貴州土官減鈔二十錠随
來通把從人給鈔如朝覲例
凡慶賀貴州差來舍人賞鈔五十錠綵段二表裏把事
鈔十五錠綵段一表裏通事從人鈔如朝覲例四川土
官差來人進馬者鈔二十錠綵段一表裏降香茶蠟等
物者鈔二十錠絹二疋随來人鈔十錠
　　給賜番夷通例
凡給賞段絹等物萬厯六年題準各織造去處撫按官
痛革尅減冒破奸弊有仍前粗惡不堪之物解進該部
科將撫按等官一體查叅其給賜衣服靴韈等件該衙
門成造務要精好如有不堪聽禮部具實叅奏重治其
留邉給賞齎去人員有將賞物抵換勒掯者督撫官查
叅重治至于各夷所得賜物不許于開市之日貨賣或
願折價禮部題照原價折給
凡齎發貢使賞賜萬厯七年題準各貢使慶賀事完即
行頒給賞賜齎發回還毋令稽留久住致惹事端又議
準毎使人到館該管官先將来人數目一體報知戸工
衙門該司一面知㑹同府衙門俱各預為整理賜物候
禮部咨文到日即照數檢㸃及回咨掛號各須上𦂳定
限半月以裡通行闗領禮部一面題給一面知㑹兵部
查發勘合速令起程其該邉奏報并禮部題行各衙門
闗領日期即于散賞奏内題知以便稽考
凡賜物折價嘉靖六年議准諸畨使臣及番僧番人給
賜綵段自願折銀者織金毎疋折給銀三兩八錢素者
三兩五錢
隆慶三年議準西番貢使全賞者禮部照例分别題請
頒給減賞者毎名給銀三兩絹二疋毎疋折銀三錢于
本布政司庫貯銀内支給
萬厯六年題準各畨來京應賞人數凡折衣折段銀兩
行工部俱給以見貯銀兩不必轉行該省其支茶勘合
及在邉半賞人數銀兩禮部先咨巡撫衙門轉行布政
司仍另給畨人為照待到日將畨人領去勘合與禮部
先發咨文對同方准支給其存留在邉全賞人數銀兩
禮部驗對明白亦咨巡撫衙門與畨人所執公文查對
相同給發仍將各項銀段及食茶數目行都督府填入
過闗勘合以便互較差去通事官令守取巡撫守咨偹
開散過齎去存留銀段若干支過食茶及半賞銀兩若
干以免誆騙沈匿等弊如咨内數目不合及無回咨將
通事從重恭問
凡貢使病故在中途者例不給賞萬厯六年題準各鎮
清查病故畨人賞物留充下年給賞之數
凡投降畨人毎名賞素紵絲衣一套綿布十疋鈔一百
錠米三石牛二隻羊五隻柴五百斤随來婦人毎口綿
布三疋鈔十錠
凡入官貨物洪武二十六年定凡逺畨之人或有長行
頭匹及諸般物貨不係貢獻之數附帶到京願入官者
照依官例具奏闗給鈔錠酬其價值
𢎞治間定凡番國進貢内國王王妃及使臣人等附至
貨物以十分為率五分抽分入官五分給還價值必以
錢鈔相兼國王王妃錢六分鈔四分使臣人等錢四分
鈔六分又以物折還如鈔一百貫銅錢五串九十五貫
折物以次加增皆如其數如奉㫖特免抽分者不為例
凡番國進貢船内搜出私貨照例入官俱不給價其奉
㫖給與者不為例
凡番貨價值𢎞治間定回回併番使人等進貢寳石等
項内府估驗定價例赤金毎兩值鈔五十貫足色銀毎
兩十五貫錫毎斤五百文琉球八貫鐵毎斤三百文腰
刀毎把三貫番弓毎張二貫畨箭毎枝一百文鶴頂毎
箇一貫玳瑁盒毎箇一貫玳瑁盂毎箇一貫珊瑚枝毎
斤三十貫珊瑚珠毎兩二貫大玻瓈瓶椀毎箇三貫小
玻瓈瓶椀毎箇二貫玻瓈燈甌毎箇二貫粟米珠毎兩
五貫象牙毎斤五百文暹羅十貫翠毛五斤三百文古
剌水内大合一貫小合五百文回回石青毎斤一貫烏
爹泥毎斤五百文油血石毎兩二貫番砂毎斤二百文
膽􁧢毎斤二貫妥剔牙毎斤一貫黄蠟毎斤五百文雄
黄毎斤五百文阿魏毎斤二貫蓽茇毎斤二貫沒藥毎
斤五貫滿剌加十貫肉荳蔲毎斤五百文暹羅白荳蔲
十貫荳蔲花毎斤五百文蓽澄茄毎斤一貫悶蟲藥毎
斤二百文大楓子毎斤一百文暹羅十貫木鱉子毎斤
三百文血蝎毎斤一十五貫龍涎毎兩三貫蘇合油毎
斤三貫乳香毎斤五貫暹羅四十貫沈香毎斤二貫速
香毎斤二貫丁香毎斤一貫木香毎斤三貫金銀香毎
斤五百文降真香毎斤五百文暹羅十貫安息香毎斤
五百文梔子花毎斤一貫丁皮毎斤五百文暹羅二貫
蘇木毎斤五百文琉球十貫暹羅五貫烏木毎斤五百
文暹羅滿剌加俱四十貫紫檀木毎斤五百文胡椒毎
斤三貫琉球三十貫暹羅二十五貫滿刺加二十貫鹽
毎斤一百文藤竭裏襄毎斤一貫夕牙吸荅納毎斤五
百文八的阿納毎斤四百文三額阿剌必毎斤五百文
别模剌毎斤五百文厥枯露毎斤二百文加定毎斤五
百文哈都味思毎斤五百文阿思模達塗兒氣毎斤五
百文蘇麻達毎斤二百文花氊單毎條十貫大花手巾
毎條二貫小花手巾毎條一貫絲手巾毎條二貫紅紋
節知被毎條五貫苾布毎疋一十五貫撒哈剌毎疋一
百貫兠羅布毎段一十貫油紅布毎段一貫五百文青
布毎段一貫五百文花布毎段一貫暗花打布毎段一
貫沙連布毎段一貫青查禮布毎段一貫加籠冝布毎
段一貫烏連布毎段一貫勿那朱布毎段一貫各様麤
布毎段一貫日本國附進刀劍毎把鈔三貫内一分與
錢九分支絹毎鈔一百貫該絹一疋其各檀香毎十斤
銀一兩折錢七百文暹羅滿剌加檀香俱毎斤鈔十貫
暹羅藤黄毎斤鈔十五貫紫莖毎斤鈔三十貫琉球暹
羅滿剌加毎鈔二百貫折絹一疋
凡折還貨價𢎞治間定各色紵絲毎疋折鈔五百貫各
色綾子毎疋三百貫各色紗毎疋三百貫各色絹毎疋
一百貫青羢氁子毎疋六百貫駝褐氁子毎疋六百貫
青花白瓷盤毎箇五十貫椀毎箇三百貫瓶毎箇五百
貫酒海毎箇一千五百貫豆青瓷盤毎箇一百五十貫
椀毎箇一百貫瓶毎箇一百五十貫麝香毎斤一千五
百貫樟腦毎斤一百貫良薑毎斤二十五貫大紅毎斤
三十貫鍋三尺濶面毎口一百五十貫
　嵗進
　舊例嵗進茶芽及木𤓰藥材俱從土産去處起解轉
　送該衙門供用各有定數其後又有川扇及諸時鮮
　等物
　　茶芽
各處嵗進茶芽𢎞治十三年奏準俱限穀雨後十日差
解赴部送光禄寺交收違限一月以上送問雖有公文
不與準理計茶芽四千斤内一百二十斤南京納　直
𨽻五百斤常州府宜興縣一百斤内二十斤南京禮部
納限四十六日廬州府六安州三百斤限二十五日廣
徳州七十五斤建平縣二十五斤限四十六日　浙江
五百斤湖州府長興縣三十斤南京納紹興府嵊縣八
斤㑹稽縣三十二斤限五十五日温州府永嘉縣一十
斤樂清縣一十斤限七十七日杭州府臨安縣二十斤
富陽縣二十斤限五十二日寧波府慈谿縣二百六十
斤限六十一日處州府麗水縣一十五斤縉雲縣六斤
青田縣六斤遂昌縣六斤限七十日金華府金華縣共
二十二斤限六十四日衢州府龍游等縣共二十斤限
六十七日台州府臨海等縣共十五斤限七十一日嚴
州府建徳縣五斤淳安縣四斤遂安縣三斤夀昌縣三
斤桐廬縣二斤分水縣一斤限五十八日　江西四百
五十斤南昌府七十五斤限六十日南康府二十五斤
限五十一日贛州府一十一斤限八十三日袁州府一
十八斤限七十九日臨江府四十七斤限六十五日九
江府一百二十斤限五十七日瑞州府三十斤限六十
四日建昌府二十三斤限七十五日撫州府二十四斤
限七十三日吉安府一十八斤限七十一日廣信府二
十二斤限七十五日饒州府二十七斤限六十一日南
安府一十斤限九十日　湖廣二百斤(内十八斤/南京納)武昌
府興國州六十斤限五十四日岳州府臨湘縣十六斤
限七十一日寳慶府武岡州二十四斤邵陽縣二十斤
新化縣十八斤限五十九日長沙府安化縣二十二斤
寧鄉縣二十斤益陽縣二十斤限八十一日　福建二
千三百五十斤(内五十二/斤南京納)建寧府建安縣一千三百六
十斤内探春二十七斤先春六百四十三斤次春二百
六十二斤紫笋二百二十七斤薦新二百一斤崇安縣
九百九十斤内探春三十二斤先春三百八十斤次春
一百五十斤薦新四百二十八斤限七十八日
　　木𤓰
直𨽻寧國府宣城縣嵗進木𤓰二千三百箇内上𤓰一
千八百箇中𤓰五百箇
　　藥材
廣西思明府嵗進解毒藥五方三十四味共三十八斤
内錦地蘿一味重二斤消食藥十味重十二斤消毒藥
十八味重十九斤大衝藥一味重一斤塞住藥四味重
四斤　四川成都府嵗進藥材七味内天雄二十對附
子五十對川烏三十對漏藍二十斤僊芽二十一斤補
骨脂十五斤巴豆四斤
　　黄魚
浙江嘉興府嵗進黄魚三百尾俱行乍浦河泊所小滿
時節採捕沿途換氷接捄到京通政使司投本尚膳監
交收禮部批迴
　　魚鮓
湖廣布政司嵗進鱏魚鰉魚鯉魚鮓各四桶糟鰣魚鯿
魚各四桶醬子鮓一十二桶乾鯉魚五十斤鱏鰉魚筋
并面肉四十把鱏鰉魚肚四十箇并代鎮守衙門原進
鱏魚鰉魚鮓各十桶醬子鮓二十桶俱行武漢黄岳常
沔六府州造辦咨呈禮部轉送光禄寺交收禮部批迴
　　川扇
四川布政司造撫臣奏進嵗例扇一萬一千五百四十
把嘉靖三十年加造備用扇二千一百把四十三年又
加造小式細巧扇八百把共一萬四千四百四十把初
起鎮守中官後以為常又蜀王府别有奏進
　
　禮部志稿卷三十八
欽定四庫全書
　禮部志稿卷三十九
　　　　　　　　　　　　明　俞汝楫　編
　精膳司職掌
　膳羞筵宴下程
　舊制凡大筵宴膳司提調光祿寺官供辦其待諸番
　茶飯及下程膳司自行辦送後革主事㕔一應皆屬
　光祿寺禮部止行文照㑹以其事皆禮部掌行故列
　於此
洪武二十六年定凡遇正旦聖節冬至或吉慶筵宴所
用諸品膳羞酒醴並須提調光祿寺供辦若管待諸番
國朝貢等使客并外國來降土官人等茶飯物料禮部
自行備辦其宴之日赴㑹同館管待令教坊司供應若
奉㫖管待之人俱於本部筵宴正官主席
一土官使客至㑹同館除柴米鋪陳本館應付外本部
照依正從名數每五日一次支送下程
一管待物料先期一日本部劄委膳部照依時價收買
仍令物户親齎赴部對物給價其合用羊隻主事㕔具
手本赴光祿寺闗領原編羊隻字號勘合於司牧局照
號闗取造辦管待畢日仍囘呈本部開具買過物件同
支過價鈔數目主事㕔囘呈闗過羊隻字號毛色觔重
本部判送立案通數開銷
一買辦管待物料鈔貫若支銷盡絶本部照例具奏依
數闗領鈔錠囘部收貯在庫聽候買辦如支銷已盡依
上闗用
　筵宴(凡欽賜酒飯附/)
　　郊祀慶成
永樂二年上桌按酒五般果子五般茶食五般燒煠五
般湯三品雙下饅頭馬肉飯酒五鍾　中桌按酒四般
果子四般湯三品雙下饅頭馬猪羊肉飯酒五鍾　隨
駕將軍按酒一般粉湯雙下饅頭猪肉飯酒一鍾　金
鎗甲士象奴校尉雙下饅頭　教坊司樂人按酒一般
粉湯雙下饅頭酒一鍾
天順元年上桌寶粧茶食嚮糖纒椀八個棒子骨二塊
大銀錠油酥八個花頭二個鳯鴨一隻菜四色按酒五
般湯三般小銀錠笑靨二楪鴛鴦飯二塊大饅頭一分
果子五般黒白餅一楪鮓一楪每人酒五鍾　上中桌
寶粧茶食嚮糖纒椀八個棒子骨二塊大銀錠油酥八
個花頭二個甘露餅四個菜四色按酒五般小銀錠笑
靨二楪湯三品鴛鴦飯二塊大饅頭二分果子五般每
人酒五鍾　中桌寶粧米食雲子麻葉二楪甘露餅四
個大銀錠油酥八個煠魚二塊小銀錠笑靨二楪果子
按酒各五般菜四色花頭一個湯三品鴛鴦飯二塊大
饅頭四分每人酒五鍾　下桌寶粧茶食大銀錠油酥
八個煠魚二塊果子四般按酒四般菜四色湯三品馬
肉飯二塊大饅頭二分每人酒五鍾
隆慶四年題准筵宴規則殿内將軍每名猪肉二觔白
麪一觔酒三鍾　樂舞生每名猪肉一觔羊肉一觔白
麪一觔酒三鍾　教坊司樂工每名猪肉四兩白米八
合酒三鍾　其殿外將軍金鎗甲士旗校等行禮科查
給鈔錠
　　聖節
永樂十三年上桌按酒五般果子五般茶食燒煠鳯鷄
雙棒子骨大銀錠大油餅湯三品雙下饅頭馬肉飯酒
五鍾　上中桌按酒四般果子四般燒煠銀錠油餅雙
棒子骨湯三品雙下饅頭馬肉飯酒三鍾　中桌按酒
四般果子四般燒煠茶食湯三品雙下饅頭羊肉飯酒
三鍾　僧官等用素桌按酒五般果子茶食燒煠湯三
品雙下饅頭蜂糖糕飯　將軍按酒一般壽麪雙下饅
頭馬肉飯酒一鍾　金鎗甲士象奴校尉雙下饅頭酒
一鍾　教坊司樂人按酒一般粉湯雙下饅頭酒一鍾
　給俵内官内使上桌按酒五般果子湯三品小鏝頭
酒三鍾　中桌按酒四般果子湯三品小饅頭
　　正旦節
永樂間上桌按茶食像生小花果子五般燒煠五般鳯
鷄雙棒子骨大銀錠大油餅按酒五般菜四色湯三品
簇二大饅頭馬牛羊胙肉飯酒五鍾　上中桌茶食像
生小花果子五般按酒五般菜四色湯三品簇二大饅
頭馬牛羊胙肉飯酒五鍾　中桌果子五般按酒四般
菜四色湯二品簇二大饅頭馬猪牛羊胙肉飯酒三鍾
　隨駕將軍按酒細粉湯椒醋肉并頭蹄簇二饅頭猪
肉飯酒一鍾　金鎗甲士象奴校尉雙下饅頭　教坊
司樂人按酒熝牛肉雙下饅頭細粉湯酒一鍾
　　冬至節
永樂間上桌按酒五般果子五般茶食湯三品雙下饅
頭馬羊肉飯酒五鍾　中桌按酒五般果子四般茶食
湯三品雙下饅頭酒五鍾　將軍按酒一般雙下饅頭
粉湯酒一鍾　金鎗甲士象奴校尉雙下饅頭　教坊
司樂人按酒一般雙下饅頭粉湯酒一鍾
　　皇太后聖旦節　皇后令旦節
正統間上桌按酒四般菜四色㸃心一楪壽麪一椀酒
三鍾　中合桌同壽麪二椀酒六鍾
　　東宫千秋節
宣德間上桌按酒四般菜四色㸃心一楪壽麪一椀酒
三鍾　中合桌按酒五般菜四色壽麪二椀酒六鍾
　　立春節
永樂間上桌按酒四般春餅二楪菜四色湯二椀酒三
鍾　中合桌按酒四般春餅二楪菜四色湯三椀酒六
鍾
　　元宵節
永樂間上桌按酒四般果子茶食小饅頭菜四色粉湯
圓子一椀酒三鍾　中合桌按酒四般果子茶食小饅
頭菜四色粉湯圓子二椀酒六鍾
　　四月八節(嘉靖十四年改用四月五日/)
永樂間上桌按酒二般不落莢一楪涼糕一楪小㸃心
一楪菜四色湯一椀酒三鍾　中合桌按酒二般不落
莢一楪涼糕一楪小㸃心一楪菜四色湯二椀酒六鍾
(嘉靖十四年改/不落莢為麪餅)
　　端午節
永樂間上桌按酒五般果子小饅頭湯三品糕一楪粽
子一楪菜四色酒五鍾　中桌按酒四般果子小饅頭
湯三品糕一楪粽子一楪菜四色酒五鍾　教坊司樂
人按酒一般湯飯酒一鍾
　　重陽節
永樂間上桌按酒二般糕二楪小㸃心一楪菜四色湯
一椀酒三鍾　中合桌按酒二般小㸃心一楪糕二楪
菜四色湯二椀酒六鍾
　　臘八節
永樂間上桌按酒四般菜四色臘麪一椀酒三鍾　中
合桌按酒四般菜四色臘麪二椀酒六鍾
　　祭太廟享胙
永樂元年上桌按酒五般果子五般小饅頭粉湯酒三
鍾　中桌按酒四般果子四般小饅頭粉湯酒四鍾
　　祭社禝享胙
永樂二年上桌按酒五般果子五般茶食五般湯三品
雙下饅頭馬猪羊肉飯酒五鍾　中桌按酒四般果子
四般湯三品雙下饅頭猪肉飯酒五鍾
　　祭先農享胙
永樂元年上桌按酒四般簇四小饅頭粉湯酒六鍾
　　大祀圜丘文武百官湯飯
嘉靖間定上桌按酒四般㸃心一楪湯飯一分小菜四
色　中合桌按酒四般㸃心一楪湯飯二分小菜四色
　　孟春祈穀夏至方澤春分朝日秋分夕月祭畢内
　　　外官酒飯
嘉靖間定上桌按酒四般小饅頭一楪湯飯一分酒五
鍾　中合桌按酒饅頭同湯飯二分酒十鍾(遇遣官代/祭免辦)
　　耕耤三公九卿執事等官酒飯
嘉靖間定上桌按酒四般小饅頭一楪湯飯一分酒三
鍾　中合桌按酒四般小饅頭一楪湯飯二分酒六鍾
　樂舞生下合桌與中合桌同但減猪肉二觔　耆老
及樂人各領酸麻湯一椀饅頭一楪肉一觔
　　蠶壇酒飯
嘉靖間定夫人秀才每桌按酒五般㸃心二楪添換燒
割全湯三品菜四色飯一分酒三鍾　内女樂并外蠶
母合卓每卓按酒四般㸃心一楪添換燒割全菜四色
每人湯三品飯一分酒三鍾　命婦中桌每桌按酒四
般㸃心一楪湯三品菜四色飯一分酒三鍾　九年奏
准壇内係禁密處所光祿寺厨役難以造辦令尚膳監
管理祗待
　　駕幸太學筵宴
𢎞治元年上桌按酒五般果子五般大銀錠大油酥寶
粧鳳鴨小㸃心棒子骨湯三品菜四色大饅頭羊背皮
酒五鍾　中桌按酒五般果子五般茶食五般燒魚小
㸃心湯三品菜四色大饅頭羊脚子飯酒五鍾　成化
間免改禮部待宴嘉靖於禮部止宴三氏子孫及祭酒
等官
　　進士恩榮宴
永樂十三年上桌按酒燒煠四般寶粧茶食果子五般
軟按酒五般菜四色湯三品雙下大饅頭羊肉飯酒五
鍾　上中桌按酒燒煠四般寶粧茶食果子四般軟按
酒四般菜四色湯三品雙下饅頭羊肉飯酒五鍾
天順元年每桌煠魚大銀錠堆花雙棒子骨寶粧雲子
麻葉甘露餅大油餅鳳雞􁪠猪肉􁪠羊肉小銀錠笑靨
兒椒醋猪肉椒末牛馬椒醋雞并魚湯三品果子五般
小饅頭雙下大饅頭牛羊肉飯酒五鍾
洪治三年上桌按酒五般果子五般寶粧茶食五般鳳
鴨一隻小饅頭一楪小銀錠笑靨二楪棒子骨二塊羊
背皮一個花頭二個湯五品菜四色大饅頭一分添換
羊肉一楪酒七鍾　上中桌按酒果子寶粧茶食各五
般鳳鴨一隻小饅頭一楪小銀錠笑靨二楪煠魚二楪
羊脚子飯二塊花頭二個湯五品菜四色大饅頭二分
添換羊肉一楪酒七鍾　中桌按酒果子茶食各五般
甘露餅一楪小饅頭一楪小銀錠笑靨二楪煠魚二楪
牛肉飯二塊花頭二個湯三品菜四色大饅頭二分添
換羊肉一楪酒七鍾
　　纂修宴　武舉宴
二宴與恩榮宴同但無中桌
　　經筵酒飯
母桌細茶食四楪饊子一楪果子五楪按酒五般㸃心
一楪攢菜一楪湯三品菜四色飯一分酒六鍾
　　日講酒飯
每桌按酒五般湯三品菜四色飯一分酒五鍾隨桌酒
一瓶
　　殿試酒飯
每桌茶食五楪果子五楪按酒五般㸃心一楪湯二品
飯一分菜四色酒五鍾　進士每名饅頭二個湯一椀
禮部晩宴并早粥用鹿一隻猪二口羊三隻鵞十三隻
熝猪肉八十觔粳米三斗火燻三腿雞蛋一百個荳腐
五十連煑粥猪肉五觔油醋各二瓶醬六觔鹽十觔細
粉五十觔花椒十兩七錢胡椒五兩香蕈□姑各五兩
香油六觔酒九十瓶
　　文華殿讀卷官宴
每桌茶食五楪果子五楪按酒五般㸃心二楪湯三品
添換猪羊肉各五觔雞肉二觔半燒割猪羊肉各二觔
鵝一觔菜四色酒二瓶
　　吏部兵部選官酒飯
每桌按酒五般小㸃心一楪蒸□一楪飯一分湯三品
　兵部只二品酒三鍾　吏部加午飯一頓
　　朝貢見辭酒飯
上桌茶食五般按酒五般果子五般湯飯一分酒三鍾
　中桌茶食按酒果子各四般湯飯一分酒三鍾
　　管待番夷土官筵宴
凡諸番國及四夷使臣土官人等進貢例有欽賜筵宴
一次二次禮部預開筵宴日期奏請大臣一員待筵及
行光祿寺備辦於㑹同館管待教坊司用樂鴻臚寺令
通事及鳴贊供事儀制司領宴花人一枝若使臣數多
分二日宴如遇禁屠齋戒移後三四日舉行囘還之日
送官伴送沿途備辦飯食經過去處茶飯管待各有次
數許鎮守總兵或三司或府衞正官二三員陪席　朝
鮮國筵宴二次宣德三年使臣囘還薊州永平府茶飯
管待　占城國琉球國𤓰哇國暹羅國各筵宴二次使
臣囘還至廣東布政司茶飯管待一次　哈密筵宴二
次使臣囘還至良郷湯飯陜西布政司茶飯管待一次
衞喇特筵宴二次正統間使臣進貢至大同茶飯管待
一次囘還良鄉湯飯至眞定府陜西布政司甘肅各茶
飯管待竒爾瑪勒筵宴二次正統間使臣囘還至眞
定府陜西布政司甘肅各茶飯管待今例至良郷湯飯
陜西布政司管待一次賽瑪爾堪筵宴二次永樂間
使臣囘還至甘肅管待一次正統十二年使臣數少甘
肅管待多則陜西布政司管待甘肅止送下程今例至
良郷湯飯陜西布政司管待一次　魯爾嘉靖五年奏
准筵宴二次　哈喇筵宴二次宣德七年使臣朝貢至
潼闗陜西甘肅管待　土魯番筵宴二次使臣還至良
郷湯飯陜西布政司管待一次　滿剌加國筵宴二次
使臣囘至廣東布政司管待一次永樂間使臣囘經過
府州管待正統間濟寧江西布政司廣東布政司管待
宣德間國王朝貢廣東布政司并南雄贑州臨江淮安
濟寧各府州茶飯管待至通州令行在光祿寺辦送茶
飯接待　日本國筵宴二次使臣囘還至寧波府管待
一次宣德間使臣至通州湯飯令行在光祿寺辦送至
濟寧州浙江布政司并寧波府茶飯管待　錫蘭山國
筵宴二次使臣囘至廣東布政司管待一次　安南國
諾延等衛以及雲南土官烏斯藏等處喇嘛番僧罕都
衞養獅豹囘囘爉燭地面坤城地面日落國安定王鄂
端地面長河西朶甘斯董卜韓胡金川寺雜谷安撫司
打剌兒寨達思蠻長官司松潘茂州洮岷等處番僧各
筵宴一次嘉靖二十二年題准安南都統使司差來人
員不賜宴四十三年復題准照例筵宴　和卓浡泥國
竒爾瑪勒阿克蘓地靣㧞達克山和爾黙色國竒爾愛滿
瑪拉噶拉爾干巴哈國柯枝國布斯格爾果勒國逹爾瑪納
古爾諾爾布永樂間筵宴一次　哈坦國色佛哷國天
方國嘉裕爾國哈克達國喀什噶爾宣德間筵宴一次
今例天方國加宴一次　戎地面和囉海衞察遜衞竒
木嘉色稜瑪摩回回蘓勒坦正統間筵宴一次　齊勤蒙
古衞天順間筵宴一次　蘓門答剌筵宴一次使臣囘
至廣東布政司管待一次　榜葛剌國筵宴一次使臣
囘經過府州茶飯管待　伊伯格勒實巴爾筵宴一次使臣
囘至大同茶飯管待一次　實喇烏蘓伊斯帕罕柳陳城
永樂間筵宴一次使臣囘經過府衞茶飯管待　納木扎
勒罕王永樂間筵宴一次使臣囘至保定眞定彰德衞輝
懷慶河南各府潼闗衞陜西布政司平涼府甘肅茶飯
管待　宻實勒永樂間筵宴一次使臣囘至良鄉湯飯
甘肅管待一次瑪哈穆特王永樂間筵宴一次使臣進
貢經過有司茶飯管待天順四年陜西布政司茶飯管
待一次　烏梁海宣德間使臣朝貢沿途茶飯接待
哈里筵宴一次永樂間使臣朝貢經過府衞茶飯管待
至涿州良郷令光祿寺辦送茶飯接待囘還自良郷抵
陜西布政司經過府州茶飯管待　呼爾察永樂十四
年使臣進貢經過府衞州縣管待　蘓祿國永樂十五
年筵宴一次國王來朝經過府衞茶飯管待囘還亦如
之　眞臘國景泰間筵宴一次使臣囘還廣東布政司
管待一次　和卓衞正統間筵宴一次使臣囘還至良
郷湯飯甘肅管待一次　尚師法王永樂間尚師法王
來朝經過府分茶飯管待囘還亦如之　格旺結永樂
間使臣進貢經過府分茶飯管待至良鄉令光祿寺辦
送茶飯接待　都爾蘓宣德六年使臣囘至眞定府陜
西布政司甘肅茶飯管待　迤北正統間筵宴二次𢎞
治元年使臣進貢至大同茶飯管待
　　筵宴番夷土官桌面
洪武二十六年每正一桌果子五色按酒五般湯三品
小割正飯用羊
永樂元年上桌按酒五般果子五般燒煠五般茶食湯
三品雙下大饅頭羊肉飯酒七鍾　中桌按酒果子各
四般湯二品雙下饅頭牛馬羊肉飯酒五鍾
天順元年上桌高頂茶食雲子麻葉大銀錠油酥八個
棒子骨二塊鳳鵞一隻小銀銀笑靨二楪茶食果子按
酒各五般米糕二楪小饅頭三楪菜四色花頭二個湯
三品大饅頭一分羊背皮一個添換小饅頭一楪按酒
一般茶食一楪酒七鍾　中桌寳粧茶食雲子麻葉二
楪甘露餅四個鮓魚二塊大銀錠油酥八個小銀錠笑
靨二楪果子按酒各五般菜四色花頭二個湯三品馬
肉飯一塊大饅頭一分添換小饅頭一楪羊肉一楪茶
食一楪酒七鍾　下桌寶粧茶食大銀錠油酥八個煠
魚二尾果子按酒各四般菜四色湯三品馬肉飯二塊
大饅頭二分酒七鍾
𢎞治十年令㑹同館宴待畨人禮部屬官一員光祿寺
正官一員巡看務要桌面豐腆酒味眞正宴畢待宴大
臣宣布朝廷優待至意囘還之後各守恭順管束部落
毋得生事擾邊自取滅亡十七年又因貢使僅四員赴
京以人少難請待宴官員奏准領宴
　　番夷人等朔望朝及見辭酒飯
上桌按酒用牛羊等肉共五楪每楪生肉一觔八兩茶
食五楪每楪一觔果五楪核桃紅棗榛子每楪一觔膠
棗柿餅每楪一觔八兩　中桌按酒用牛羊肉四楪毎
楪生肉一觔茶食四楪每楪十兩果四楪核桃榛子紅
棗每楪十兩膠棗十二兩酒三鍾湯飯各一椀
成化十一年迤北使臣朝見令中桌按酒每楪加四兩
茶食每楪加二兩果品内核桃榛子紅棗各加二兩膠
棗一楪加四兩餘同常例
　　番夷人等領宴
嘉靖二十八年番夷領宴自各衛都指揮僉事并烏斯
藏朶甘斯宣慰使司國師番僧進貢値皇太子喪題准
領宴
隆慶元年朝鮮國差陪臣謝恩加渇瓦寺達思蠻長官
司法藏等六寺番僧各進貢到京値世宗皇帝喪俱免
宴禮部行文遼東都司并各該布政司候其囘還各照
宴例管待令總兵等官待宴
　
　
　
　
　
　
　禮部志稿卷三十九
欽定四庫全書
　禮部志稿卷四十
　　　　　　　　　　　　明　俞汝楫　編
　精膳司職掌
　下程
　王國下程
　　凡親王之國
永樂間厨料醬一百觔香油五十觔椒二十觔乾魚一
百觔醃羊一隻子鱭魚四十觔醃猪一口醃鵞一隻醃
鹿一隻醃麂二隻醃雞九隻白麪一百觔茶芽五觔茶
葉二十觔醬𤓰四十條黒砂糖十觔藕煎五觔木𤓰湯
煎五觔醬茄一百五十個醋蒜三百箇酒五十瓶醋二
十瓶芝麻一石糖茄一百五十箇米三石　宣德間仍
加猪二十口羊二十隻酒一百瓶　成化間令經過有
司去處送鵞二隻時新菜蔬供用
　　凡王來朝
洪熈元年靖江王府輔國將軍來朝欽賜羊十隻鵞十
隻雞二十隻酒一百瓶米四石果子五色茶食五般柴
三百觔蔬菜厨料又靖江王府奉國將軍來朝欽賜羊
五隻鵞五隻雞十隻酒十五瓶米二石果子五色茶食
五般柴一百五十觔蔬菜厨料　宣德間趙世子安陽
王來朝欽賜羊三隻鵞三隻雞六隻酒三瓶米一石五
斗柴四百觔蔬菜厨料　天順元年襄王來朝囘還沿
途飯膳厨料并祗待隨從内外官校人等經過軍衞有
司量給供用今題准不必親來朝賀
　　凡各王府差來人員
常例下程一次鵞二隻雞二隻酒五瓶米五斗蔬菜厨
料
　衍聖公張眞人下程
洪武二十六年鵞二隻麪一十五觔酒四瓶茶醬鹽各
一觔燭一十枝　洪熙元年衍聖公進表赴京欽賜羊
一隻鵞三隻酒十瓶麪二十五觔茶鹽醬各二觔油燭
二十枝　宣德四年衍聖公張眞人到京欽賜羊一隻
鵝二隻酒六瓶麪二十觔茶鹽醬各二觔油燭十枝自
後俱照此例舊屬膳部辦送今皆行順天府辦
　番夷土官使臣下程
凡諸番國及四夷土官使臣人等進貢等項到㑹同館
俱有常例并欽賜下程禮部奏准通行光祿寺支送其
欽賜下程一次者仍支常例下程或五日十日一次者
常例下程住支若已經賞兩月之外囘還者住支下程
凡送夷人下程光祿寺差屬官一員管押至㑹同館主
事驗給
隆慶元年題准凡四夷貢使領賞五日後遲留不行者
光祿寺住支下程本部將伴送人員叅治
　　常例下程
洪武二十六年五日每正一名猪肉二觔八兩乾魚一
觔四兩酒一瓶麪二觔鹽醬各二兩茶油各一兩花椒
三錢五分燭每房五枝以上下程若奉㫖優待不拘此
例又每人日支肉半觔酒半瓶米一升蔬菜厨料
　　欽賜下程
朝鮮國安南國占城國琉球國𤓰哇國暹羅國各下程
一次朝鮮等國每五人琉球國每十人羊鵝雞各一隻
酒十瓶米五斗蔬菜厨料朝鮮國加果子茶食各四般
柴炭各二百觔暹羅國加酒十瓶　正統六年占城王
孫等二十三人下程牛二隻羊四隻鵝四隻雞十隻酒
四十瓶米二石蔬菜厨料　天順四年占城王族下程
與王孫同但減牛一隻　嘉靖二十二年安南都統使
司差來人員下程減舊例三分之一　萬厯四年題准
朝鮮琉球暹羅安南差來使臣下程除欽賜及常例日
支外每三人五日加給鵝一隻雞二隻酒四瓶米一斗
果子五觔隨從人等概不加給尼嚕罕都督下程一次
每一人鵞一隻雞二隻酒二瓶米二斗麪二觔果子四
色蔬菜厨料
　　下程限數
日本國滿剌加國錫蘭山國諾延三衞哈密衛拉特額爾
巴拉賽瑪爾堪土魯番哈喇蘓門答剌伊伯格勒實巴爾戎
地靣海蘭宻實勒博囉罕衞和囉海衞瑪摩回回蘓勒
坦罕都衞鄂端地面迤北納古爾魯爾天方各五日下
程一次每十人羊鵝雞各一隻鄂端地面減鵝雞酒二
十五瓶哈喇納古爾各減五瓶米五斗麪十二觔八兩
果子一斗蘇門答剌納古爾各果子四色燒餅二十個
糖餅二十個宻實勒海蘭減一十個蘇門答剌加十個
納古爾減餅蔬菜厨料嘉靖十二年題准哈密衞貢使
三十四名每五日與羊六隻折去雞鵝賽瑪爾罕貢使
除五十五名正數外餘人每五名十日與羊一隻二十
二年題准哈密國人每五人五日與羊一隻鵝一隻雞
一隻及米麪酒等物二十七年題准哈密伴送下程照
夷使例給　雲南土官十日下程一次每十人鵝羊雞
各一隻送牛肉地方每人牛肉二觔半送糯米地方每
人糯米一斗酒二十五瓶果子四色蔬菜厨料嘉靖十
九年奏准八百大甸頭目三十一人每五日一次牛肉
七十七觔八兩雞鵝各三隻酒八十瓶糯米一石一斗
五升蔬菜厨料　榜葛剌國下程一次每五人羊鵝雞
各一隻酒十瓶米五斗麪十觔果子四色蔬菜厨料
實喇烏蘓宣德間使臣八人五日下程一次羊鵝雞各二
隻酒二十瓶米四斗麪二十五觔燒餅八十個果子十
五觔蔬菜厨料　納木扎勒罕王永樂間使臣十人三日
下程一次羊五隻鵝四隻雞十隻酒三十瓶米一石麪
一百觔果子五斗燒餅一百個糖餅六十個蔬菜厨料
頭目等十六人三日下程一次羊四隻鵝三隻雞四隻
酒二十瓶米七斗麪五十觔果子四斗燒餅八十個糖
餅三十個蔬菜厨料　和卓永樂間使臣二十五人五
日下程一次羊四隻鵝一隻雞四隻酒十五瓶麪三十
觔米一石餅一百三十五個果子四斗蔬菜厨料　養
獅豹囘囘永樂間使臣九人每日下程一次羊一隻鵝
一隻雞一隻酒十瓶米三斗麪五十觔餅五十個拉卓
卜地面使臣五十人五日下程一次羊七隻鵝六隻雞
十隻酒一百三十瓶米二石麪一百五十觔果子一石
餅二百五十個蔬菜厨料　伊斯帕罕永樂間使臣四
十四人每日下程一次羊八隻鵝三隻雞十隻酒三十
瓶麪八十觔米一石果子六斗餅二百個蔬菜厨料
浡泥國永樂間使臣二十一人三日下程一次羊二隻
鵝四隻雞八隻酒二十瓶米一石麪二十觔果子四色
蔬菜厨料洪熈間使臣三十六人三日下程一次羊五
隻雞二十隻鵝十隻酒十瓶米二石麪七十觔果子五
般每般十觔鹽五觔醬三觔花椒一觔香油四觔醋四
瓶茶二觔蔬菜厨料阿克蘓地面永樂間使臣一百十
二人三日下程一次羊八隻鵝四隻雞八隻酒一百四
十瓶米二石五斗麪一百五十觔果子四色燒餅一百
二十個蔬菜厨料竒爾瑪勒部永樂間使臣十一人五
日下程一次羊二隻鵝二隻雞四隻酒十瓶麪三十觔
米一石餅六十個果子二斗蔬菜厨料　薩哈勒永樂
間使臣七十七人每日下程一次羊十二隻鵝四隻雞
十四隻酒五十瓶米一石五斗果子一石麪一百二十
觔燒餅二百箇糖餅一般蔬菜厨料　和爾黙色永樂
間使臣十四人三日下程一次羊三隻鵝三隻雞四隻
酒十五瓶麪四十觔米一石餅八十箇果子四斗蔬菜
厨料　㧞達克山永樂間使臣四十人每日下程一次
羊二隻鵝二隻雞五隻酒二十瓶米五斗麪二十觔果
子一斗燒餅四十箇糖餅四十箇密二觔蔬菜厨料三
日一次添送羊一隻鵝一隻雞二隻米五斗　柳陳城
五日下程一次每十人羊鵝雞各一隻酒七瓶麪十五
觔米五斗果子五斗餅四十箇蔬菜厨料　竒爾愛滿五
日下程一次每十人羊鵝雞各一隻酒二十二瓶麪十
五觔米五斗果子二斗餅五十箇蔬菜厨料　瑪哈穆特
王永樂間使臣十三人五日下程一次羊六隻雞十隻
酒二十五瓶麪一百觔米一石餅一百六十箇果子七
斗蔬菜厨料頭目六人羊四隻雞四隻鵝三隻酒二十
瓶麪八十觔米一石餅一百五十箇果子六斗蔬菜厨
料　甘巴里國柯枝國永樂間使臣各六人三日下程
一次羊一隻鵝二隻雞四隻酒十瓶麪二十觔米五斗
果子四色蔬菜厨料　布斯格爾永樂間使臣十六人
每日下程一次羊二隻鵝二隻雞四隻酒十瓶果子二
斗米四斗麪二十觔餅六十箇糖餅一般蔬菜厨料
果勒國永樂間使臣十八人三日下程一次羊二隻鵝
四隻雞八隻酒二十瓶米一石麪三十觔果子四色蔬
菜厨料　逹爾瑪永樂間使臣十八人五日下程一次
羊二隻鵝二隻雞四隻酒十瓶麪三十觔米一石果子
二斗餅六十箇蔬菜厨料　敏眞城等處永樂間使臣
四十人下程一次羊三隻鵝一隻雞二隻酒四十瓶米
一石五斗麪四十觔果子二斗燒餅五十箇糖餅四十
箇蔬菜厨料　諾爾布十日下程一次每五人羊鵝雞
各一隻酒十瓶米五斗麪十六觔果子四色蔬菜厨料
　安定王十日下程一次每十人羊一隻鵝四隻雞八
隻酒五十瓶米一石麪二十五觔果子四色蔬菜厨料
　哈坦國宣德間使臣四人三日下程一次羊鵝雞各
一隻米三斗麪十觔酒五瓶果子四色餅二十箇蔬菜
厨料　多爾濟巴勒正統間使臣四人十日下程一次羊
一隻鵝雞各二隻米四斗麪十觔果子一升燒餅二十
箇蔬菜厨料　左法兒國宣德間使臣四人三日下程
一次羊鵝雞各一隻米三斗麪十五觔酒六瓶果子四
色餅三十箇蔬菜厨料　察遜衞宣德間使臣七人五
日下程一次羊鵝各一隻雞三隻米三斗酒二十瓶麪
十五觔果子四色蔬菜厨料正統間使臣二人十日下
程一次羊一隻酒十瓶麪五觔米二斗果子四色燒餅
糖餅各八箇蔬菜厨料　天方國嘉裕爾國宣德間使
臣各二人三日下程一次羊鵝各一隻米二斗麪十觔
酒三瓶果子四色餅二十箇蔬菜厨料　和卓衞正統
間使臣四人五日下程一次羊鵝各一隻雞二隻酒十
瓶米二斗麪五觔果子四色蔬菜厨料　喀什噶爾宣
德間使臣十四人三日下程一次羊鵝各二隻雞二隻
酒二十一瓶米四斗二升麪二十一觔果子一斗四升
蜜一觔餅四十五箇蔬菜厨料　齊勤䝉古衞天順間
使臣四人五日下程一次鵝二隻雞四隻酒八瓶米八
斗麪八觔果子四色蔬菜厨料　眞臘國十日下程一
次每十人羊鵝雞各二隻酒二十瓶米一石五斗蔬菜
厨料　哈克達國使臣十一人三日下程一次羊一隻
鵝二隻雞四隻酒十七瓶米四斗麪十五觔果子四色
蔬菜厨料　日落國烏梁海哈里等處都指揮等官呼
爾察烏斯藏等處喇嘛番僧蘓祿王尚師法王婆羅門
格旺結討來思竒木嘉色稜各止支常例下程土官番僧
人等無闗文者不支
　　廩給下程二例
凡使臣進貢沿途闗支廩給口糧囘還亦如之惟朝鮮
占城琉球𤓰哇暹羅滿剌加日本錫蘭山迤北哈密衞
拉特賽瑪爾堪土魯番使臣囘還沿途除廩給口糧外仍
日支下程一處朝鮮等八國并迤北每人肉半觔酒半
瓶哈密等每十人羊一隻酒二瓶半　宣德七年令實
喇烏蘓等處使臣囬到甘州月送羊酒半年之外止支本
等廩給口糧　正統三年令衞拉特使臣停止去處每十
人五日一次羊二隻酒十五瓶柴薪厨料　嘉靖二十
八年奏准哈密每五人日支羊一隻酒二瓶半　凡各
國番王王親頭目人等朝貢到於福建廣東等處宣德
二年令除筵宴及本等口糧廩給外日用下程番王每
人雞二隻肉二觔酒一瓶柴薪厨料王親每人肉一觔
酒一瓶柴薪厨料使臣頭目每人肉半觔酒半瓶柴薪
厨料番伴女使人等止支口糧柴薪　凡諸畨進貢及
囘至該布政司成化十九年令限二十日内照例茶飯
管待起程如過期及中途無故停止一日之上者廩給
住支　凡投降畨人正德元年令每名日支常例下程
牛肉半觔酒半瓶米一升蔬菜厨料　凡各國漂流及
擒獲畨人嘉靖四十五年題准令到館照依投降畨人
事例給日支下程
　厨役(王府典膳厨役附/)
　厨役𨽻光祿寺者以給膳羞𨽻太常寺者以供祭祀
　累朝因事増加名數太濫今皆清查著有定額
　光祿寺厨役
　　凡光祿寺厨役
洪武二十六年定凡選取各項厨役或事故新僉光祿
寺具呈本部照數類行各處選取精壯慣熟無過犯殘
疾之人起送到部轉發光祿寺著役若有厨役病故遺
下家小呈送到部劄付應天府給引今劄順天府或遞
囘送還原籍　𢎞治間定光祿寺厨役起送來京者有
司將當房妻小給與口糧脚力紅船告補者遇有弟男
等項禮部查勘明白發寺替補告老疾無丁代替者本
部先送光祿寺勘驗明白取其該署官吏人等不扶結
狀繳部覆審無碍具奏類送順天府給引照囘免其雜
泛差役仍行有司僉補逃厨兒男告補者本部行勘明
白暫令補役正名自首仍行文替出在逃三月之外者
叅送法司問罪送囘轉發著役三月之内免送問隨發
著役在逃三次者依律責罰畢仍發口外為民當房家
小隨住
　　計光祿寺厨役額數
宣德十年奏定五千名後増至六千八百八十四名嘉
靖八年見在食糧五千六十四名九年議准以四千名
為額十六年増一百名三十四年後減至三千六百名
隆慶元年題准三千四百名永為定額
　太常寺厨役
　　凡太常寺厨役
𢎞治間定分撥太廟郊壇供祀其在逃未及三月者收
復三月之外者送問及逃厨兒男告補暫替者俱與光
祿寺例同其父母原籍病故者禮部行查無碍給引照
囘奔喪限半年十箇月仍囘復役其有刑餘喪過者不
許登壇其為事曽經法司的决者改送光祿寺當差其
弟男等項告替者𢎞治七年奏准照景泰間例俱本部
查勘明白一年二次類奏替補送寺著役其老疾無丁
代替者本部查勘明白亦類奏送順天府給引放囘仍
行原籍僉補其訐告詞訟及因人連累問該笞杖罪名
者納鈔仍送本寺著役徒罪以上及奸盗詐偽并有誤
供祀等項不分輕重俱的决做工改撥光祿寺應役正
德六年奏准徑發為民今照嘉靖元年事例降撥者止
終本身餘丁仍當舊役
　　計太常寺厨役額數
洪武間原定四百名永樂中増二百名景泰六年増三
百名成化十五年増三百名𢎞治五年増三百名共一
千五百名分撥供祀嘉靖八年見在食糧一千二百一
十名九年議准以一千名為額十六年奏復一千五百
名二十九年以後減至一千一百名隆慶元年題准一
千五十名萬厯十一年題増二百五十名見在一千三
百名永為定額
　　二寺厨役通例
𢎞治十三年奏准二寺逃囘厨役許里甲人等首官觧
部不許津貼盤纒其在原籍中途及到部挾詐誆騙告
害人者問罪原詞立案不行逃囘至三次者問發口外
為民　嘉靖元年題准二寺厨役行委該寺官公正查
審見在新僉替役逐名年貌籍貫著役月日曽否逃囘
有無妻室支糧若干及每寺原額若干逃故若干已勾
未到見在當差若干撥與各監若干重復頂補即與改
正有糧無人即與除豁備造清冊二本一本留寺一本
送部以憑類填格眼文簿仍選眞正弟男子姪不拘丁
數實報年歲另造餘丁文冊送部遇厨役事故餘丁年
十五以上對冊相同方准替役其年六十以上老疾無
丁者送寺勘明類送順天府給引照囘免本身差役仍
具奏僉代其逃囘原役嚴限起觧津貼盤纒不得過二
十兩新僉替役務加存恤不許厨甲人等勒掯需索逼
令逃囘以後二寺三年一次通查食糧并餘丁名數十
年一次造冊各送部稽查格眼簿内見在逃故名役通
行原籍知㑹見在及有餘丁不許重勾原籍户丁原籍
亦不許以查理為繇重復起觧致擾里甲六年題准厨
役有缺選各餘丁及同郷人補役免行原籍清勾九年
議准凡詭名冒頂逺年逃故厨役者通行革退仍停止
同郷頂補之例以後厨役消乏太常寺不足一千名光
祿寺不足四千名許選在冊餘丁有力業者送部查騐
收役不許輒行原籍勾擾仍三年一次攢造餘丁文冊
送部查考不許仍前一概濫收若果餘丁不足本部另
行議處奏請又議准二寺每年各委堂上官一員督同
博士四署掌印官清理厨役督察一應奸弊週歲更代
之際仍㑹同巡視科道并本部委官查考一次如有占
役詐冒情弊就行叅治其神宫監大亨門并該寺各署
寫字人役亦於年終㑹查更換又議准各處禁密之地
該内臣執役非厨子所敢擅入及各處事簡人多者俱
量行裁革備造文冊查考永為定例又議准神宫監奉
先殿内臣太常寺每月輪撥厨役二百名與供薪水如
遇致祭打掃仍取囘供役其驚趕寒鴉等項人役每日
辰入已出不許掯留私作尚膳監内臣原跟用厨役六
百三十六名光祿寺亦量撥與三百名分用餘俱取囘
該寺查照原署著役凡先前占用厨役已經清查退出
者該寺及原委科道官照名查㸃分撥當差不許虛稱
退出仍舊占用其太常寺直㕔門庫等項既有兵部僉
撥人數不許又用厨役止撥與卿五名少卿四名寺丞
三名典簿博士二名看守牙牌祭服不許巧立名目冒
古違者聽監收錢糧科道官紏舉十七年題准今後厨
役各司府非奉禮部明文清勾不許擅自起觧擾民十
九年題准神宫監差使厨役係太常寺額内之數不許
増添三十六年題准二寺各役食糧每名除月支六斗
外妻糧減去一斗止支三斗隆慶元年題准太常寺厨
役存留一千五十名内神宫監直廬薪水三百名看庫
二十二名看壇一百二十五名又大衆每月四日㧞草
四孟及歲暮先期十日各准四十名暫赴執役事畢囘
寺其每日驚趕寒鴉二十名即於直廬薪水三百内差
用仍遵先年事例一應祭祀公務照舊供役光祿寺存
留三千四百名除大庖厨留七百名大亨門一百名涼
樓伴當三十名東西捨飯店五十名御酒房四十名苦
酒房二十名餘者悉掣囘寺當差其各衙門㕔署跟隨
寫字等項該寺堂官務要劑量撥用不得仍舊多占
　　光祿寺厨役銅牌
凡鑄完厨役雙魚銅牌禮部具印信手本開寫號數送
内府印綬監收掌凡遇光祿寺厨役合用銅牌該寺自
具手本赴該監闗用
　王府典膳厨役
　　凡王府典膳
遇有員缺禮部移咨吏部查取光祿寺厨役年深無過
者選用萬厯元年題准厨役冒籍者多止納官錢未曽
實歴今後王府典膳有缺本寺務加詳覈果係年深親
歴方與呈送吏部選用
　　凡王府厨役
𢎞治十六年奏准王府老疾厨役名缺原户丁不願替
役者務要奉有本官上司明文方許於相應人户内僉
補其有扶同王府人員矇矓僉補者治以枉法贓罪各
該布政司仍行長史司啟王知㑹凡有厨役名缺除該
䕶衞并儀衞司僉撥者仍舊僉補外其應該民間僉補
者長史司勘實行布政司轉行原僉州縣照名僉補教
授等官不許聽憑下人哄誘私出批帖開寫令㫖逼勒
殷實大户圖利侵害違者許本人具告合干上司查䆒
治罪又定郡王厨役每位四名行令有司與䕶衞人户
内中半僉撥正德四年奏准各處鎮巡等官通查各王
府民厨退囘原籍當差止撥軍厨應役如無䕶衞儀衞
司去處照舊其撥用後不許分外科擾致令消乏累民
僉補該衙門如有占恡民厨不行退革及科擾各項厨
役者并輔導官治罪嘉靖二年題准新封郡王照例撥
給軍厨四名其有奏討民厨者不准九年題准王府新
封應僉及逃故老疾厨役除有䕶衞儀衞司去處照舊
僉撥軍厨外其無䕶衞儀衞司例該僉撥民厨者俱照
民校事例每名每年於均徭内帯徵銀一十二兩類觧
布政司轉發該府長史司雇人應役三十一年題准各
王府郡王無䕶衞儀衞司者許從實具奏撥與民厨二
名每名徵銀十兩給散雇役　近例見儀制司王國禮
　牲口
　牲口屬禮部歲𣲖各省府州例有定數皆類觧光祿
　寺有徵折價者即貯該寺庫中收買應用其㑹試供
　給折價觧順天府
　光祿寺牲額
　　凡歲𣲖徵觧
光祿寺牲口十萬隻口上半年五萬隻口下半年五萬
隻口俱行浙江等布政司兩直𨽻各府𣲖屬徵觧成化
四年奏准浙江江西湖廣福建應天廬鳳等府州俱觧
折色定與價例每猪一口銀一兩七錢羊一隻銀一兩
鵝一隻銀三錢雞一隻銀七分河南山東山西陜西淮
揚二府徐州及北直𨽻仍觧本色猪羊雞鵝惟祭猪每
口折徵價銀五口祭羊每隻徵價銀六兩即大尾綿羯
羊山西順天真定仍觧本色祭羊𢎞治二年奏准山西
并二府祭羊亦折徵價銀四兩嘉靖七年奏准河南等
處順天等府通折徵價銀每猪一口銀一兩九錢五分
羊一隻銀七錢五分鵝一隻銀三錢雞一隻銀七分通
行光祿寺貯庫收買應用
　　凡徵價限數
祭猪一百六十口河南三十八口山東三十二口保定
府八口大名府八口永平府十口廣平府八口順德府
六口揚州府十四口淮安府十六口真定府十四口徐
州六口　祭羊二百五十隻河南十隻陜西三十四隻
山東三十四隻山西三十八隻順天府四隻真定府十
六隻保定府十二隻河間府十隻大名府十六隻永平
府八隻廣平府十二隻順德府十隻揚州府十六隻淮
安府二十隻徐州十隻　肥猪一萬八千九百口河南
一千八十口山東一千一百六十口保定府三百一十
六口河間府二百七十六口大名府二百七十六口永
平府二百八十六口廣平府二百二十口順德府二百
三十口揚州府五百一十口淮安府七百一十口真定
府三百八十六口徐州二百二十口順天府二百七十
口浙江一千八百二十口江西一千五百五十口湖廣
一千二百四十口福建一千三百二十口應天府四百
四十口廬州府四百口安慶府四百口鳳陽府三百一
十口寧國府四百五十口徽州府六百八十口池州府
二百口太平府二百六十口蘓州府一千二十口松江
府七百四十口鎮江府七百二十口常州府九百口廣
德州二百八十口和州一百五十口滁州八十口　綿
羯羊一萬七百五十隻河南五百四十二隻陜西二千
四百六隻山東一千三百六十六隻山西二千六百五
十六隻保定府三百二十二隻河間府三百二隻大名
府三百二十四隻永平府三百二隻廣平府二百八十
二隻順德府二百二隻揚州府三百四隻淮安府三百
三十四隻真定府四百四十四隻徐州府一百四十二
隻順天府一百二十二隻應天府二百隻廬州府一百
八十隻安慶府一百七十隻鳳陽府一百五十隻　鵝
三萬二千四十隻河南二千二百八十隻山東一千七
百隻保定府四百九十隻河間府三百五十隻大名府
五百隻永平府四百二十隻廣卒府四百六十隻順德
府五百七十隻揚州府一千四百四十隻淮安府一千
五百六十隻真定府七百四十隻徐州府六百六十隻
順天府六百五十隻浙江四千八百二十隻江西四千
七百四十隻湖廣一千二百隻福建一千二百隻應天
府二千隻寧國府九百二十隻徽州府一千一百隻池
州府六百二十隻太平府六百八十隻蘇州府八百二
十隻鎮江府五百九十隻常州府六百九十隻松江府
八百四十隻　雞三萬七千九百隻河南五千三百二
十隻山東二千九百隻保定府三千一百四十隻河間
府二千隻大名府二千五百八十隻永平府二千六百
隻廣平府二千一百八十隻順德府二千一百三十隻
揚州府三千三百隻淮安府四千一百九十隻真定府
三千二百隻徐州府七百六十隻順天府二千六百隻
浙江六千隻江西六千隻湖廣四百隻福建三百四十
隻應天府六十隻徽州府四十隻蘓州府四十隻　純
色牛犢四十隻順天府五隻真定府八隻保定府六隻
大名府六隻廣平府四隻順德府四隻河間府四隻永
平府三隻　先年光祿寺奏准奉先殿等祭祀缺少純
色牛犢禮部行𣲖順天等府三年二次觧納共四十隻
　嘉靖七年奏准每牛犢一隻折徵銀五兩觧寺貯庫
收買供用
　　凡加𣲖徵觧
嘉靖三十二年題准每年加𣲖牲口銀二萬四千九百
七十八兩一分二釐九毫分𣲖各省并直𨽻府州至四
十一年户部奏該寺錢糧見已充裕將加𣲖銀兩改納
太倉以濟邊儲
　順天府牲額
　凡㑹試天下舉人入院出院管待茶飯并内外簾官
　舉人巡綽官軍人等飯饌合用牲口俱坐𣲖直𨽻各
　府
猪四十三口永平府五口真定府十口保定府九口大
名府九口廣平府五口順德府五口　羊五十三隻永
平府五隻真定府十一隻保定府十一隻大名府十隻
廣平府九隻順德府七隻　鵝八十一隻永平府十隻
真定府十九隻保定府十三隻大名府十九隻廣平府
十隻順德府十隻　雞一千五十隻永平府一百二十
隻真定府二百四十六隻保定府二百四十六隻大名
府二百四十六隻廣平府九十六隻順德府九十六隻
　乾魚二千五百觔俱河間府出辦　𢎞治七年題准
永平等府供用不敷行浙江等處九布政司并應天府
共徵銀九百兩責行本處司府朝覲官吏齎觧到部送
儀制司轉發順天府收貯待用　隆慶元年題准㑹試
諸費實該銀一千八百六十一兩五錢四分除額徵牲
口等價并各省觧到前銀止共一千一百九十九兩其
餘於順天府貯庫舖行銀内動支六百六十二兩五錢
四分補足前數後為定例
　藏氷
凡藏氷洪武二十六年定每歲氷結之時禮部堂上官
預先奏聞膳司官赴内官監闗支鑰匙錦衣衞差撥力
士或工部差撥脚夫各備器具赴正陽門外打掃氷窖
就令户部闗撥新觧稻草并蘆蓆襯墊完備伺候氷凍
揀擇潔淨去處取氷節次挑赴氷窖内如法收藏封鎖
將鑰匙送赴内官監仍移付祠部照例祭祀著軍人看
守以備應用
凡内府氷窖收藏氷雪係内官監官自行提調合用襯
墊蘆蓆稻草禮部照例移咨户部依數支撥就差人送
内府氷窖處所交收
　器皿
凡宴享合用一切器皿洪武二十六年定光祿寺開呈
禮部移咨工部照數造完轉發光祿寺收用
舊宴享器皿各歲器皿厰造一萬件發光祿寺收用今
祭享等器皿兩京工部歲造共一萬二千件用尚不敷
奏准工部歲給光祿寺銀二千兩相兼造用
　行移(本司有/)勘(合科/)
　　凡行移
洪武二十六年定凡有一應行移在外事務儀制等四
司各開事件移付通具印信手本赴禮科闗填勘合照
㑹各布政司并劄付直𨽻府州照依坐去勘合内事件
轉行所屬作急理辦如有違悞不完仍行催督每於年
終各該有司分豁巳未完結事件連原填去勘合張數
造冊差人親齎奏謝仍用備細開報本部以憑查銷其
填寫勘合禮部照依地方編寫字號内外底簿二扇并
勘合字號紙編寫畢押印完備外號底簿發去各布政
司并直𨽻府州收掌内號底簿并勘合號紙禮部收貯
候儀制等四司凡有一應行移在外事務移付本司發
勘合科填寫號紙照㑹各布政司并劄付直𨽻府州付
通政司掛號送兵部車駕司轉發司府州比對硃墨字
號相同施行如號紙盡絶照字號接編如前各該司府
州候年終將發去勘合并底簿折粘具本奏繳仍具清
冊一本送禮部查考
　　勘合字號
浙江以字江西准字陜西誠字廣東及字廣西即字河
南正字湖廣各字雲南若字貴州柔字山東格字山西
致字四川其字福建皆字安慶府能字松江府賢字蘇
州府功字淮安府平字鳳陽府修字廬州府勤字保定
府雨字應天府雲字揚州府齊字河間府露字徽州府
貴字寧國府原字真定府騰字順德府麗字常州府故
字池州府亨字大名府結字永平府金字廣平府霜字
鎮江府親字太平府賔字保安州岡字滁州官字徐州
治字隆慶州崐字今延慶廣德州列字和州利字萬厯
二年議准凡宗藩勘合許各王府差來員役執批告領
本司騐批給發即於封袋上填註發行月日及姓名限
期仍置立文簿登記其山東河南山西陜西湖廣每季
終江西廣西四川每上下半年將發過公文號數領齎
日期人役姓名通行各布政司知㑹各布政司亦照所
議奉到勘合將𦂳要節畧攢造文冊報部其年終奏繳
仍舊
　司務㕔職掌
　聖諭
　勅曰合衙門司務二員坐㕔東南上面西將守籍吏
　二名終日在堂專管紀載本衙門出入文書隨即附
　簿騐其應速者速應遲者遲明白勾銷書註或字有
　差錯不許塗抹於傍圈註逐日紀載事件至晩計定
　行數字數庻便稽考若事有可速者而遲之躭悞公
　事矣若可遲者速之事多不當矣惟允異斷庻無後
　艱司務之設職專職重其所練磨也卷出非常若勤
　於督責精於銷註使合衙門官吏皆不入刑憲之所
　其司務之才能也稱堂上之任矣又何考試之亹亹
　故勅洪武二十六年十二月日
　諭六部都察院諸大臣曰頃者朕以各部案牘填委
　往往淹積不行吏緣為奸事愈浩繁於是各設司務
　職專紀其出入督其稽滯而察其奸弊不旬日間事
　多完集今在外布政司按察司并各府亦宜設照磨
　檢較如司務之職
　　萬厯三十四年署部左侍郎李某堂規示司㕔三
　　　欵
一投文每日投文堂上標到送㕔該㕔即刻分發各司
查行其批迴該發者立刻發領毋得遲留以杜需索之
弊
一舉貢到部嵗貢并㑹試舉人大堂投文司務㕔㸃名
訖即赴儀制司查銷批引俱於本日急速打發以省伺
候示體恤
一開印酒席先年每開印司務㕔設席待四司而司務
㕔原無錢糧乃取辦於承發二吏吏何從辦弊可知也
今革訖并承發每年例送内府紙銀九次俱三堂不受
袱銀代出欲責其守法理當如此
　
　
　禮部志稿卷四十
欽定四庫全書
　禮部志稿卷四十一
　　　　　　　　　　　　明　俞汝楫　編
　歴官表
　昔龍門令史為侯王作年表以有土君長帶礪綿邈
　畧倣春秋紀年遞見予奪之久近也後世官同圜轉
　義無世及曷表焉然入其官則亦有受事之日月矣
　循省牽絲爰蒂及瓜卿省惟月尹惟日飲冰之義於
　是乎在故知表之不可以已也苐其體世經人緯國
　初題名諸臣間有嵗月漶漫者將安附哉竊睹雷鄭
　王李四家表皇明諸臣皆以年系人以人系官又表
　家之變體乎謹循其例将贔屭鐫識提挈而整齊之
　凡禮曹之長貳司屬咸得備書蓋其姓氏里居資次
　遷轉之槩臚若列眉也俾覽者指曰若而人也是聖
　世之秉禮臣也以視刑名錢穀兵戎将作之司何如
　哉作歴官表
　　國初禮部尚書(内氏籍俱考註/無考者闕之)
　　　　崔　亮(直𨽻藁城人國初歸附吳元/年任禮制司洪武元年丁憂)
　　　　錢用壬(直𨽻廣徳州人故元進士洪武元/年初設禮部尚書首任本年致仕)
　　　　崔　亮(洪武元年起復再/任二年卒於官)
　　　　陶　凱(浙江天台人洪武初年薦舉三年/任五年出湖廣參政後以罪廢)
　　　　楊訓文(四川潼川人洪武初年舉人才四年/任協陶凱理部事六年改户部尚書)
　　　　牛　諒(山東東平人洪武初年以秀才舉五/年任七年降本部主事尋復前職)
　　　　劉昭先(洪武初年舉人才洪武六年/任協牛諒理部事七年罷)
　　　　吕　本(直𨽻壽州人故元丙午歸附歴吏部/尚書謫官洪武七年召任八年出為)
　　　　　　　(兩浙運使歴太/常寺卿卒于官)
　　　　趙　著(洪武七年/五月任)
　　　　章　善(浙江錢塘人洪武八年任本/年命署湖廣參政後以事免)
　　　　張　籌(直𨽻無錫人故年鄉試舉人録/用洪武九年任十年罷翰作)
　　　　李　允(真定蠡州人繇元故官授兵部郎中/累遷兵部尚書改任本年降寺丞)
　　　　朱夢炎(江西進賢人故元至正辛夘進士録/用洪武十二年任十三年卒于官)
　　　　鄭九成(洪武十三年以河南/按察使陞任本年免)
　　　　偰　斯(應天溧陽人國初歸附任吏部尚書/洪武十三年改禮部本年以年老致)
　　　　　　　(仕/)
　　　　李　冕(保定博野人洪武十三/年任十四年以事免)
　　　　李叔正(江西靖安人名宗頥國初丙午年以/文學徵洪武十四年任十五年卒于)
　　　　　　　(官/)
　　　　髙　信(浙江義烏人洪武中薦舉/十五年任本年以老致仕)
　　　　劉仲質(江西分宜人洪武初年舉文學十五/年任本年改華盖殿大學士未幾坐)
　　　　　　　(事降監察御史/後以年老致仕)
　　　　任　昂(河南河隂人故元進士洪武初年以/儒士薦舉十五年任十六年署吏部)
　　　　　　　(事十七/年致仕)
　　　　趙　瑁(河南宜陽人舉文儒洪武十七年任/十八年改吏部尋以禮部事坐法)
　　　　唐　鐸(直𨽻鳯陽人元末從軍洪武十九年/任刑部尚書署部事二十  年改兵)
　　　　　　　(部尚/書)
　　　　李彦名(直𨽻安州人洪武中以通經儒士/舉用二十年任二十三年致仕)
　　　　趙　勉(湖廣夷陵人洪武二十四/年以户部尚書署禮部事)
　　　　楊　靖(直𨽻山陽人洪武乙丑進士二十六/年以刑部尚書署禮部事二十九年)
　　　　　　　(改吏部/賜死)
　　　　任亨泰(湖廣襄陽人洪武戊辰狀元二十七/年任二十九年以私市蠻人降監察)
　　　　　　　(御史後/以事免)
　　　　門克新(陜西秦州人洪武中舉太學二/十九年任本年以疾卒于官)
　　　　鄭　沂(浙江浦江人洪武中舉孝行三十/年拜禮部尚書三十一年致仕)
　　　　陳　迪(直𨽻宣城人洪武乙夘薦舉三十一/年任加太子少保革除四年以死靖)
　　　　　　　(難族/誅)
　　　　李至剛(直𨽻華亭人洪武末年以明經舉革/除四年任永樂二年兼左春坊大學)
　　　　　　　(士三年除禮部儀制郎中以罪下獄/二十二年調興化府知府宣徳二年)
　　　　　　　(卒于/官)
　　　　鄭　沂(永樂元年來朝命仍知禮/部事本年以年老賜誥歸)
　　　　鄭　賜(福建甌寕人洪武己丑進士歴工刑/二部尚書永樂三年改任六年卒于)
　　　　　　　(官贈太子少/師謚文安)
　　　　吕　震(陜西臨潼人永樂六年繇刑部尚書/改任十八年扈行在十九年定鼎北)
　　　　　　　(京掌部/事于北)
　　　　劉　觀(直𨽻雄縣人永樂六年以都察院右/副都御史改任本年改刑部尚書)
　　　　趙　羾(河南祥符人鄉貢舉人永樂/七年任歴兵刑二部尚書)
　　　　　永樂十九年以後另表
　　國初禮部左右侍郎
　　　　世家寳(河南臨潁人故元集賢院學士歸附/洪武元年任二年陞刑部尚書坐事)
　　　　　　　(降廬陵知縣召還授兵馬副指揮/使歴兩浙運同臨安府知府致仕)
　　　　黄　肅(故元主事歸附洪武三年以本部主/事陞任本年降工部郎中尋復陞工)
　　　　　　　(部侍/郎)
　　　　傅　􁮢(國初入仕歴中書參知政事洪/武二年改禮部侍郎三年致仕)
　　　　張銘善(洪武三年/任侍郎)
　　　　秦文繹(洪武三年/任侍郎)
　　　　丘　民(洪武四年/六月任)
　　　　秦　約(直𨽻崇明人洪武初年以文學舉四/年任侍郎本年以母老致仕後卒于)
　　　　　　　(家/)
　　　　楊冀安(直𨽻靈璧人洪/武四年任侍郎)
　　　　曾　魯(江西新淦人洪武初年以文學徵修/元史五年任侍郎本年以疾致仕卒)
　　　　　　　(于/途)
　　　　楊思濟(河南歸徳人洪武初年薦/舉六年任右侍郎九年免)
　　　　王中立(山西平定人洪武初年舉儒/士六年任左侍郎本年致仕)
　　　　朱夢炎(詳尚書洪武七/年任左侍郎)
　　　　李　冕(詳尚書洪武十一年繇本部/員外郎陞任本年為試尚書)
　　　　魏　鑑(洪武初年薦舉十二年/任右侍郎十三年免)
　　　　劉　崧(江西泰和人洪武初年舉明經十三/年命以禮部侍郎試吏部尚書本年)
　　　　　　　(致仕後起國子/監司業卒于官)
　　　　李叔正(詳尚書洪武十三年繇湖廣/試布政司陞任試右侍郎)
　　　　劉嘉議(洪武初年薦舉十四年/任左侍郎十七年免)
　　　　張子源(洪武初年薦舉儒士十五/年任右侍郎本年免)
　　　　朱　同(直𨽻休寧人洪武中舉明經十/五年任右侍郎十六年坐事廢)
　　　　吳　𤣥(洪武十五年任七/月改山東按察使)
　　　　儲可求(直𨽻宜興人名才洪武初年舉明/經十六年任右侍郎二十年免)
　　　　王　志(即好徳直𨽻藁城人洪武初年薦/舉十七年任左侍郎十八年免)
　　　　章　祥(洪武初年薦舉十八年/任左侍郎二十一年免)
　　　　陳思道(浙江山隂人洪武乙丑進士二十/一年任左侍郎二十三年乞歸養)
　　　　張　衡(江西萬安人洪武乙丑進士二十年/任右侍郎二十二年轉左侍郎二十)
　　　　　　　(三年卒/于官)
　　　　王起東(浙江上虞人洪武中以文學舉獻大/明頌不次用二十三年試右侍郎二)
　　　　　　　(十四/年免)
　　　　凌　漢(河南原武人洪武中舉秀才二十二/年為右都御史本年降刑部侍郎復)
　　　　　　　(為僉都御史改/禮部右侍郎)
　　　　張　智(福建順昌人洪武中舉明經二十四/年任右侍郎命申肅朝儀二十六年)
　　　　　　　(降為北平府儒學訓導旋/改國子學録歴國子司業)
　　　　姚子宗(洪武中薦舉二十六年任/左侍郎二十八年致仕)
　　　　張　炳(山西澤州人洪武中舉人才二十六/年任右侍郎二十八年轉左侍郎革)
　　　　　　　(除元年改北平左/布政使被執而死)
　　　　齊　麟(山西五台人洪武乙丑進士二/十八年任右侍郎二十九年免)
　　　　許　觀(直𨽻貴池人洪武辛未㑹元状元二/十九年任右侍郎革除元年陞侍中)
　　　　　　　(四年死/靖難)
　　　　董　倫(順天宛平人洪武末年舉明經三十/一年任左侍郎兼翰林院學士革除)
　　　　　　　(四年/免)
　　　　吳景𤣥(浙江括蒼人洪武中以人才舉/革除元年任左侍郎本年致仕)
　　　　陳性善(浙江山隂人洪武丁丑進士革除元/年任左侍郎四年以監軍敗入河被)
　　　　　　　(執/死)
　　　　蔣　源(洪武中薦舉革除元年/任右侍郎二年免)
　　　　黄　魁(革除二年任右侍/郎四年死靖難)
　　　　宋　禮(河南永寧人洪武中歳貢革除四年/任右侍郎本年轉左侍郎至永樂三)
　　　　　　　(年以工部尚書採木四川九年又出/濬㑹通河十年冄督四川木兼巡撫)
　　　　　　　(回京/卒)
　　　　戚存心(浙江黄巖人洪武甲戍進士永樂二/年任左侍郎五年除工部營繕司主)
　　　　　　　(事歴北京太僕寺卿/兼苑馬寺卿卒于家)
　　　　趙　羾(見本部尚書永樂/二年任左侍郎)
　　　　劉翼南(永樂元年任北京行部右侍/郎二年改禮部侍郎尋轉左)
　　　　王　彰(河南鄭州人洪武丁夘舉人入太/學永樂五年任右侍郎六年丁憂)
　　　　儀　智(山東髙宻人洪武末年以儒士薦舉/永樂六年任左侍郎十九年致仕卒)
　　　　　　　(于家贈太子/少師謚文簡)
　　　　蔚　受(直𨽻合肥人洪武中國子/生永樂六年任右侍郎)
　　　　古　朴(河南陳州人洪武癸酉鄉舉永樂/七年以户部右侍郎署本部印信)
　　　　金　純(見尚書永樂十四年以刑部/右侍郎改任本部右侍郎)
　　　　胡　濙(見尚書永樂十四年二月以/户科都給事中陞任右侍郎)
　　　　易　英(湖廣澧州人洪武末年舉文學永樂/十六年繇浙江布政司右參議陞任)
　　　　　　　(坐累左遷/本部主事)
　　國初禮部郎中
　　　　王　宗(洪武三年任本年十/二月改磨勘司令)
　　　　周彌瞻(洪武十三年/任祠祭司)
　　　　髙　信(湖廣郴州人洪/武十四年任)
　　　　夏伯通(洪武十四年/任祠祭司)
　　　　杜思進(洪武十五年任/陞户部試侍郎)
　　　　蔣惠(洪武十六年/任祠祭司)
　　　　王　正(洪武十七年/任祠祭司)
　　　　李　習(洪武十八年/任祠祭司)
　　　　邢文溥(洪武二十一/年任祠祭司)
　　　　劉　鑑(洪武二十五/年任祠祭司)
　　　　金　潤(湖廣人洪武二十五年任先是以郎/中謫都察院鞫獄嘗奏事殿中稱旨)
　　　　　　　(是年復命為禮/部主客司郎中)
　　　　陳　植(洪武二十九/年任祠祭司)
　　　　郝　鵬(洪武三十五年任改/湖廣布政司左參政)
　　　　胡　遠(永樂元年任六月以纂/修髙廟實録陞左參議)
　　　　汪原進(永樂二年任改/漢府左長史)
　　　　程　得(永樂二年/任祠祭司)
　　　　鄭居真(直𨽻歙縣人永/樂十二年任闕)
　　　　李繼鼎(永樂二年以北平刑部郎中改任儀/制司郎中兼右春坊右賛善五年改)
　　　　　　　(任左賛善侍/皇長孫說書)
　　　　李至剛(永樂三年四月以本部尚書坐罪釋/降任儀制司九年六月以解縉同謀)
　　　　　　　(下/獄)
　　　　童　銓(永樂七年/任祠祭司)
　　　　王　宴(永樂七年任精膳司本年九/月陞陜西布政司右參政)
　　　　左　洋(永樂八年/任祠祭司)
　　　　鄒　濟(永樂八年任九月皇太子/陞為廣東布政司右參政)
　　　　潘　賜(永樂九年任祠祭司本年十/一月改江西布政司右參政)
　　　　髙　謙(永樂十年任本年十一月/陞河南布政司右參政)
　　　　平思忠(永樂十四年任十六年/陞陜西布政司參政)
　　　　陳士恪(永樂十五年任十六年/陞山東布政司右參政)
　　　　曾　堅(洪武中員外郎永樂十六年任祠祭/司郎中本年四月陞雲南左布政使)
　　　　李昌祺(江西廬陵人永樂甲申進士十六年/仕主客司郎中陞廣西左布政使)
　　　　葉　春(浙江開化人永樂壬戍進士十六年/以主客司員外郎陞任本司郎中陞)
　　　　　　　(兩淮鹽運/司運使)
　　　　楊　清(應天上元人永樂壬辰進士十六/年以主客司員外郎陞本司郎中)
　　　　葉仕寧(初以儀制司主事陞員外郎永樂十/六年陞郎中十七年六月陞陜西布)
　　　　　　　(政司左/參政)
　　　　李　斆(永樂十六年任十七年七/月陞江西布政司左㕘議)
　　　　陳景宗
　　　　王　復
　　　　金　雍
　　　　曾伯機
　　　　楊冀安
　　　　劉翼南
　　　　吳　禧
　　　　張　彬
　　　　宋伯義
　　　　夏止善
　　　　匡文真
　　　　李　興
　　　　陳　敬
　　　　蕭　鏞
　　　　陸允大
　　　　隂仲宏
　　　　安　健
　　　　張益之
　　　　姚文正
　　　　楊思正
　　　　文　彬
　　　　文濟亨
　　　　周　銳
　　　　周　訥
　　　　姚本原
　　　　邢　倫
　　　　張　恩
　　　　楊　允
　　　　崔　詢
　　　　李宰輔
　　　　吳宗直
　　　　潘　定
　　　　趙　安
　　　　張　頥
　　　　已上洪武至永樂十七年郎中姓名見題名
　　　　碑而籍貫履任無攷者也
　　國初禮部員外郎
　　　　曾　堅(故元禮部員外郎歸附洪武二年/至自北平仍以為禮部員外郎)
　　　　吳伯宗(洪武四年狀元及/第授禮部員外郎)
　　　　程　徳(洪武四年任本年改/御史台治書侍御史)
　　　　林　洪(洪武六年/任祠祭司)
　　　　瞿　莊(洪武九年任本年/陞福建行省參政)
　　　　張　籌(洪武九年任本/年為本部尚書)
　　　　朱夢炎(洪武十年任本/年為本部尚書)
　　　　李　冕(洪武十三年任本年/九月試本部尚書)
　　　　林　堅(洪武十四年/任祠祭司)
　　　　應奉世(洪武十/六年任)
　　　　趙　震(洪武十/八年任)
　　　　高昌安(洪武二十一年以山東按察司僉/事陞任二十三年陞吏部侍郎)
　　　　陳子髙(洪武二十一/年任祠祭司)
　　　　何仲亷(洪武二十/四年任)
　　　　潘善應(洪武二十/八年任)
　　　　侯　泰(洪武三十年任本年/五月陞刑部右侍郎)
　　　　劉撝謙(永樂元年/任祠祭司)
　　　　方彦楨(永樂元年以儀/制司主事陞任)
　　　　陸　顒(永樂元年繇户部主事/謄冩髙廟實録陞任)
　　　　葉仕寧(永樂四年以儀制司主事/陞任又陞祠祭司郎中)
　　　　饒　晞(永樂六年/任祠祭司)
　　　　滕　霄(永樂八年以本部/司務陞任祠祭司)
　　　　劉　泰(永樂九年以主客司/主事陞任祠祭司)
　　　　吳　福(浙江鄞縣人洪武庚辰進士永樂十/五年任儀制司陞陜西布政司右參)
　　　　　　　(政/)
　　　　唐　魁(永樂十年以儀/制司主事陞任)
　　　　陳資茂(浙江寧海人永樂丙申/進士十  年任儀制司)
　　　　傳　楫
　　　　齊允中
　　　　孫禎祥
　　　　李　原
　　　　曹　貴
　　　　髙雄飛
　　　　徐　遜
　　　　趙　麟
　　　　唐　岳
　　　　余致中
　　　　徐　善
　　　　吳　敏
　　　　汪大賔
　　　　劉　華
　　　　李公正
　　　　梁　盈
　　　　王　恭
　　　　辛　欽
　　　　黄　鼎
　　　　曹　貴
　　　　周　舟
　　　　李　燇
　　　　李　甫
　　　　潘　同
　　　　陸　貞
　　　　張　槩
　　　　金　忠
　　　　汪智華
　　　　侯　允
　　　　黄　榮
　　　　侯　敏
　　　　陸普任
　　　　已上洪武至永樂十七年員外郎無攷者
　　國初禮部主事
　　　　黄　肅(故元禮部主事歸附洪武二年同曾/堅至自北平製新衣賜之仍以為禮)
　　　　　　　(部主/事)
　　　　魏　觀(洪武四年繇龍南知縣/陞任五年陞蘇州知府)
　　　　宋還京(洪武四年繇安/縣知縣陞任)
　　　　宋　濓(洪武五年任本年十二/月陞太子賛善大夫)
　　　　楊　撝(洪武六年/任祠祭司)
　　　　王　勵(洪武八年/任祠祭司)
　　　　孟　擴(洪武九年任精膳司十/年七月陞金華知府)
　　　　黄　琮(洪武十一年/任祠祭司)
　　　　劉　鏞(洪武十/三年任)
　　　　趙　鼎(洪武十/四年任)
　　　　李原名(洪武十六年任二/十年任本部尚書)
　　　　許　節(洪武十六年/任祠祭司)
　　　　李　顯(洪武/八年)
　　　　蔣　遜(洪武二/十年任)
　　　　李　鼎(洪武二十/二年任)
　　　　解　綸(洪武二十/二年任)
　　　　薛文舉(洪武二十/五年任)
　　　　陳　楨(洪武二十/六年任)
　　　　王　璧(洪武二十/八年任)
　　　　陳　瑀(洪武二十九年任/陞祠祭司員外郎)
　　　　馬負圖(洪武三十/三年任)
　　　　張　顯(永樂元年/任祠祭司)
　　　　朱　亮(永樂四/年任)
　　　　侯　敏(永樂四/年任)
　　　　尹昌隆(江西泰和人永樂五年以左/春坊左中允改任主客司)
　　　　俞　允(直𨽻華亭人永樂六年以/魯山縣知縣陞任祠祭司)
　　　　常士昌(浙江海鹽人永樂六年以/山西行太僕寺主簿陞任)
　　　　沈　琮(永樂七年以本部司/務陞任祠祭司主事)
　　　　劉惟得(永樂七年/任祠祭司)
　　　　李　敏(永樂八/年任)
　　　　李　斆(永樂九年任祠祭司/主事十六年陞郎中)
　　　　樊　榮(永樂九年/任精膳司)
　　　　夏宗啓(永樂十/年任)
　　　　崔　贇(永樂十年任陞河/南布政右參議)
　　　　查　孚(江西星子人永樂甲申/進士十一年任儀制司)
　　　　李福民(永樂十一年/任祠祭司)
　　　　徐　岳(永樂十/二年任)
　　　　黄　勝(永樂十/五年任)
　　　　張　誠(福建建寧人永樂辛夘/進士十五年任主客司)
　　　　黄　裳(河南内鄉人永樂壬辰/進士十五年任主客司)
　　　　獨孤樂(江西泰和人永樂甲申/進士十六年任精膳司)
　　　　馬　馴(陜西長安人永/樂十六年任)
　　　　蔣　忠(浙江錢塘人永樂丙/辰進士任儀制司)
　　　　周　浣
　　　　陳　楫
　　　　王　茂
　　　　劉　鏞
　　　　徐　震
　　　　張　裕
　　　　周宗璲
　　　　蓋　霖
　　　　曹文興
　　　　黄文英
　　　　趙存中
　　　　趙子芳
　　　　趙　安
　　　　郭　浦
　　　　王英發
　　　　孫信茂
　　　　梁克家
　　　　蕭　端
　　　　王　潤
　　　　王孟易
　　　　王　祝
　　　　盧彭祖
　　　　吳起濵
　　　　朱　端
　　　　宫　侑
　　　　江清之
　　　　周　讓
　　　　祝仕美
　　　　趙　逺
　　　　張政厚
　　　　費子恭
　　　　易　榮
　　　　常士昌
　　　　申　逵
　　　　楊　輝
　　　　湯　寳
　　　　歐陽俊
　　　　夏宗啟
　　　　聶　銘
　　　　葛清淮
　　　　夏　肅
　　　　曹宗逺
　　　　李同仁
　　　　胡𢎞量
　　　　王伯彦
　　　　甘守信
　　　　徐　顯
　　　　伍　䕫
　　　　黄惟初
　　　　衛世寧
　　　　佘　昱
　　　　姚　肇
　　　　袁　立
　　　　端　禮
　　　　李　宣
　　　　張善敏
　　　　何　昇
　　　　蕭惟清
　　　　鄭復言
　　　　顔　暹
　　　　髙　舉
　　　　何　鐸
　　　　蕭　鏞
　　　　曹　徳
　　　　黄　鼎
　　　　謝思義
　　　　姜宗餘
　　　　劉　庸
　　　　張　裕
　　　　蓋　霖
　　　　楊正衡
　　　　陳　禎
　　　　汪　浩
　　　　楊徳濟
　　　　寛　徹
　　　　王　敏
　　　　邢　鐸
　　　　陸　貞
　　　　許　立
　　　　柯景林
　　　　周　讓
　　　　陶　進
　　　　吳起濵
　　　　劉　弼
　　　　康　進
　　　　厲　思
　　　　張思進
　　　　張　頥
　　　　王維脩
　　　　張　鑑
　　　　何　鐸
　　　　武至剛
　　　　傅　諒
　　　　范　淳
　　　　胡煥莊
　　　　王　傑
　　　　倪文質
　　　　丘　重
　　　　沃　能
　　　　已上洪武至永樂十七年主事無攷者
　　國初禮部司務
　　　　姜宗餘(洪武十七年任陞/本部主客司主事)
　　　　盧子明(洪武十/八年任)
　　　　陳　銘(洪武十/九年任)
　　　　鄒本初(洪武二十/一年任)
　　　　范　讓(洪武二十一年任/陞通政司參議)
　　　　譚孟髙(洪武二十/六年任)
　　　　張　徽(洪武二十七年任陞/吏部考功司員外郎)
　　　　陳　潼(洪武二十九年任陞/兵部職方司郎中)
　　　　暴　昭(洪武三十年任/陞刑部右侍郎)
　　　　袁　立(洪武三十一年任陞/本部祠祭司主事)
　　　　趙　良(永樂元/年任)
　　　　劉　驥(永樂二/年任)
　　　　滕　霄(永樂四年任陞本/部祠祭司員外郎)
　　　　郭　瑀(永樂五/年任)
　　　　曾志善(永樂六/年任)
　　　　楊　清(永樂七年任陞本部/主客司員外郎郎中)
　　　　沈　琮(永樂七年任陞本/部祠祭司主事)
　　　　趙　恭(永樂八/年任)
　　　　嚴勝宗(永樂十/年任)
　　　　紀　常(永樂十/二年任)
　　　　史　鑑(永樂十五年任陞/刑部河南司主事)
　　　　李　貫(永樂十六年任陞刑/部廣東司員外郎)
　　　　朱　晟(永樂十/七年任)
　　　　康子敏
　　　　吳與能
　　　　吳　奎
　　　　范　㫤
　　　　許敬軒
　　　　徐　昂
　　　　陳　恭
　　　　成　通
　　　　已上洪武至永樂十七年司務無攷者
　禮部志稿卷四十一
欽定四庫全書
　禮部志稿卷四十二
　　　　　　　　　　　　明　俞汝楫　編
　歴官表
　　尚書
　　　　吕　震(字克聲陜西臨潼人舉人永樂六年/任十八年定鼎北京改掌部事兼太)
　　　　　　　(子少師加/太子太保)
　　　　金　純(字徳修直𨽻泗州人太學生永樂十/四年任十八年扈行在追封山陽伯)
　　　　胡　濙(字籍見下宣徳元年繇本部左侍郎/陞任加少傅兼太子太師贈太保諡)
　　　　　　　(忠/安)
　　　　楊　寧(字彦謚直𨽻歙縣籍浙江錢塘人/進士正統十四年任協胡濙理事)
　　　　楊　善(字籍見下天順元年以興濟/伯掌部事贈興濟侯諡忠敏)
　　　　蕭　晅(字仰善江西泰和人/進士天順四年任)
　　　　石　瑁(字信之山西應州人/進士天順五年任)
　　　　姚　䕫(字籍見下天順七年繇吏部左侍郎/陞任改吏部尚書加太子少保贈少)
　　　　　　　(保諡/文敏)
　　　　鄒　榦(字籍見下成化五年繇本部左侍郎/陞任加太子少保贈太子太保諡康)
　　　　　　　(靖/)
　　　　張文質(字允中直𨽻昌黎人進士成化十五/年繇太子少保工部尚書掌通政司)
　　　　　　　(事改/任)
　　　　耿　裕(字好問河南盧氏人進士𢎞治元年/任改吏部尚書加太子太保贈太保)
　　　　　　　(諡文/恪)
　　　　倪　岳(字籍見下𢎞治六年繇本部左侍郎/陞任改吏部尚書加太子少保贈少)
　　　　　　　(保諡/文毅)
　　　　徐　瓊(字籍見下𢎞治九年繇本部/左侍郎陞任加太子少保)
　　　　傅　瀚(字籍見下𢎞治十三年繇本部穆/左侍郎陞任贈太子太傅諡文)
　　　　張　昇(字籍見下𢎞治十五年繇本部左/侍郎陞任贈太子太傅諡文喜)
　　　　李　傑(字籍見下正徳二年繇本部左/侍郎陞任贈太子太保諡文安)
　　　　劉　機(字籍見下正徳二年繇本部左侍郎/陞任改南京兵部尚書贈太子太保)
　　　　周　經(字籍見下正徳三年以太子太保户/部尚書起任贈太保諡文端)
　　　　白　鉞(字籍見下正徳三年繇本部左侍郎/陞任後兼翰林院學士掌詹事府事)
　　　　　　　(加太子少保贈太/子太保諡文裕)
　　　　費　宏(字籍見下正徳五年繇本部左侍郎/陞任歴少師兼太子太師吏部尚書)
　　　　　　　(華蓋殿大學士/贈太保諡文憲)
　　　　𫝊　珪(字邦瑞直𨽻清逺人進士正徳/六年任贈太子少保諡文毅)
　　　　劉　春(字仁仲四川巴縣人進士正徳八年/任後兼翰林院學士掌詹事府事贈)
　　　　　　　(太子太保/諡文簡)
　　　　毛　紀(字籍見下正徳十年繇吏部左侍郎/陞任歴少保兼太子太保吏部尚書)
　　　　　　　(謹身殿大學士/贈太保諡文簡)
　　　　李遜學(字籍見下正徳十一年繇本部左侍/郎陞任後兼翰林院學士掌詹事府)
　　　　　　　(事贈太子太/保諡文簡)
　　　　毛　澄(字憲清直𨽻太倉人進士正徳十二/年任加太子太傅贈少保諡文簡)
　　　　汪　俊(字籍見下嘉靖二年繇吏部左/侍郎陞任贈太子少保諡文莊)
　　　　席　書(字文同四川遂寧人嘉靖三年任加/少保兼太子太保武英殿大學士贈)
　　　　　　　(太博諡/文襄)
　　　　吳一鵬(字籍見下嘉靖六年繇本部左侍郎/陞任改南京吏部尚書加太子太保)
　　　　　　　(贈太子太/保諡文端)
　　　　桂　蕚(字籍見下嘉靖六年任兼翰林院學/士歴少保兼太子太傅吏部尚書武)
　　　　　　　(英殿大學士贈/太傅諡文襄)
　　　　方獻夫(字籍見下嘉靖六年任兼翰林院學/士歴少保兼太子太保吏部尚書武)
　　　　　　　(英殿大學士贈/太保諡文襄)
　　　　李　時(字籍見下嘉靖八年繇本部左侍郎/陞任歴少傅兼太子太傅吏部尚書)
　　　　　　　(華蓋殿大學士/贈太傅諡文康)
　　　　夏　言(字籍見下嘉靖十年繇本部左侍郎/兼翰林院學士陞任仍兼學士歴少)
　　　　　　　(師兼太子太師吏部尚書/華蓋殿大學士諡文愍)
　　　　嚴　嵩(字籍見下嘉靖十五年繇南京吏部/尚書改任兼翰林院學士歴少師兼)
　　　　　　　(太子太師吏部尚/書華蓋殿大學士)
　　　　張　璧(字籍見下嘉靖二十二年繇南京禮/部尚書改任兼翰林院學士歴太子)
　　　　　　　(太保東閣大學士/贈少保諡文簡)
　　　　費　宷(字子和江西鉛山人進士嘉靖二十/三年繇本部尚書兼翰林院學士掌)
　　　　　　　(詹事府事回任仍兼學士累/加少保兼太子太保諡文通)
　　　　孫承恩(字籍見下嘉靖二十七年以本部尚/書兼翰林院學士掌詹事府事𬋩理)
　　　　　　　(部事贈太子/太保諡文簡)
　　　　徐　階(字籍見下嘉靖二十八年繇吏部左/侍郎兼翰林院學士掌院事陞任仍)
　　　　　　　(兼學士歴少師兼太子太師吏部尚/書建極殿大學士贈太師諡文貞)
　　　　歐陽徳(字籍見下嘉靖三十一年繇吏部左/侍郎兼翰林院學士掌詹事府事陞)
　　　　　　　(任仍兼學士贈太/子少保諡文莊)
　　　　王用賔(字籍見下嘉靖三十二年繇本部左/侍郎陞任加太子少保兼翰林院學)
　　　　　　　(士改南京吏部尚/書加太子太保)
　　　　吳　山(字籍見下嘉靖三十五年繇吏部左/侍郎陞任兼翰林院學士累加少保)
　　　　　　　(兼太子太保贈/太保諡文端)
　　　　袁　煒(字籍見下嘉靖四十年繇吏部左侍/郎陞任加太子少保兼翰林院學士)
　　　　　　　(歴少傅兼太子太傅户部尚書/建極殿大學士贈太傅諡文榮)
　　　　嚴　訥(字籍見下嘉靖四十一年繇吏部左/侍郎兼翰林院學士陞任仍兼學士)
　　　　　　　(歴太子太保吏部尚/書武英殿大學士)
　　　　李春芳(字籍見下嘉靖四十二年繇吏部左/侍郎兼翰林院大學士陞任仍兼學)
　　　　　　　(士歴少師兼太子太師吏/部尚書中極殿大學士)
　　　　董　份(字籍見下嘉靖四十四年繇工部尚/書兼翰林院學士𬋩夷部左侍郎事)
　　　　　　　(陞任仍/兼學士)
　　　　髙　拱(字籍見下嘉靖四十四年繇吏部左/侍郎兼翰林院學士掌詹事府事陞)
　　　　　　　(任仍兼學士歴少師兼太子太/師吏部尚書中極殿大學士)
　　　　髙　儀(字籍見下嘉靖四十五年繇吏部左/侍郎兼翰林院學士掌院事陞任仍)
　　　　　　　(兼學士歴太子少保文淵閣/大學士贈太子太保諡文端)
　　　　殷士儋(字籍見下隆慶三年繇本部尚書兼/翰林院學士掌詹事府事回任仍兼)
　　　　　　　(學士歴少保兼太子太保武/英殿大學士贈太保諡文通)
　　　　潘　晟(字籍見下隆慶四年繇南京禮/部尚書改任兼翰林院學士)
　　　　吕調陽(字籍見下隆慶六年繇吏部左侍郎/兼翰林院學士掌詹事府事陞任仍)
　　　　　　　(兼學士歴少傅兼太子太傅吏部尚/書建極殿大學士贈太保諡文簡)
　　　　陸樹聲(字與吉直𨽻華亭人進士隆慶六年/繇吏部右侍郎兼翰林院學士掌詹)
　　　　　　　(事府事陞任/仍兼學士)
　　　　萬士和(字籍見下萬歴二年繇本部左侍郎/管南京國子監祭酒闕)
　　　　　　　(文恭諡/)
　　　　馬自强(字籍見下萬歴三年繇吏部左侍郎/陞任兼翰林院學士歴太子太保文)
　　　　　　　(淵閣大學士贈/少保諡文莊)
　　　　潘　晟(萬歴六年繇南京吏部尚書復任仍/兼翰林院學士加太子太保致仕起)
　　　　　　　(武英殿大/學士未任)
　　　　徐學謨(字叔明直𨽻嘉定人進士萬歴八年/繇刑部左侍郎陞任十一年加太子)
　　　　　　　(少/保)
　　　　陳經邦(字籍見下萬歴十一年繇吏部左侍/郎兼翰林院侍讀學士掌詹事府事)
　　　　　　　(陞任兼/學士)
　　　　沈　鯉(字籍見下萬歴十二年繇吏部左侍/郎兼翰林院侍讀學士陞任仍兼翰)
　　　　　　　(林院/學士)
　　　　朱　𢋫(字籍見下萬歴十六年繇太子賓客/吏部左侍郎兼翰林院侍讀學士陞)
　　　　　　　(任兼翰林/院學士)
　　　　于慎行(字籍見下萬歴十七年繇詹事府掌/府事吏部左侍郎兼翰林院侍讀學)
　　　　　　　(士陞任仍兼/翰林院學士)
　　　　李長春(字籍見下萬歴十九年繇左侍郎兼/翰林院侍讀學士陞任仍兼翰林院)
　　　　　　　(學/士)
　　　　羅萬化(字一甫浙江㑹稽縣人戊辰進士萬/歴二十年冬繇禮部尚書教習庻吉)
　　　　　　　(士兼學士/回部𬋩事)
　　　　范　謙(字籍見下萬歴二十二年繇詹事府/掌府事吏部左侍郎兼翰林院侍讀)
　　　　　　　(學士陞任仍兼/翰林院學士)
　　　　余繼登(字籍見下萬歴二十七年繇左侍郎/兼翰林院侍讀學士陞任仍兼翰林)
　　　　　　　(院學/士)
　　　　馮　琦(字籍見下萬歴二十九年繇吏部左/侍郎兼翰林院侍讀學士陞任仍兼)
　　　　　　　(翰林院/學士)
　　　　孫如㳺(字籍見下萬歴二十九年侍郎兼翰/林院侍讀學士陞任仍兼翰林院學)
　　　　　　　(士/)
　　　　孫慎行(字籍見下天啓元年侍郎兼翰林院/侍讀學士陞任仍兼翰林院學士)
　　　　盛以𢎞(字子寛陜西潼闗衛籍直𨽻定逺人/前右郎訥之子進士繇吏部左侍郎)
　　　　　　　(天啓三/年陞任)
　　　　林堯俞(字籍見下天啟三年繇本部左侍郎/兼翰林院侍讀學士陞任仍兼翰林)
　　　　　　　(院學士加/太子少保)
　　左右侍郎
　　　　郭　敦(字闕年山東堂邑人舉人永樂/十九  任右侍郎歴户部尚書)
　　　　胡　濙(字源潔直𨽻武進人進士永樂二十/二年任左侍郎洪熈元年加太子賓)
　　　　　　　(客/)
　　　　鄒師顔(字闕二湖廣宜都人國子生/永樂  十二年任右侍郎)
　　　　張　瑛(字子玉直𨽻邢臺人舉人洪熈元年/任右侍郎歴禮部尚書華蓋殿大學)
　　　　　　　(士/)
　　　　李　嘉(字永亨順平宛平人生/員宣徳元年任左侍郎)
　　　　李　琦(字闕徳直𨽻元氏人薦/舉宣  元年任右侍郎)
　　　　吾　紳(字叔縉浙江開化人進/士宣徳四年任右侍郎)
　　　　蔣　驥(字良夫浙江錢塘人進/士宣徳五年任右侍郎)
　　　　章　敞(字尚文浙江會稽人進士宣徳/五年任右侍郎正統元年轉左)
　　　　吳廷用(字廷用福建政和人進/士宣徳九年任左侍郎)
　　　　王士嘉(字道亨山東武城人國子/生正綂元年任右侍郎)
　　　　王　直(字行儉江西泰和人進士正綂三年/任左侍郎兼翰林院侍讀學士歴吏)
　　　　　　　(部尚書加少傅兼太子/太師贈太保諡文端)
　　　　王　英(字時彦江西金谿人進士正綂三年/任左侍郎兼翰林院侍讀學士歴南)
　　　　　　　(京禮部尚書諡/文安改諡文忠)
　　　　錢習禮(字榦文江西吉水人進士正/綂十年任右侍郎諡文肅)
　　　　楊　善(字闕十順天大興人生員/正綂  一年任右侍郎)
　　　　王一寧(字以康浙江仙居人進士正綂十三/年任右侍郎景泰元年轉左歴太子)
　　　　　　　(少師兼翰林院學士入閣贈/太子太保禮部尚書諡文通)
　　　　儲　懋(字闕右直𨽻丹徒人舉人正綂十四/年任  侍郎景泰二年轉左陞南京)
　　　　　　　(户部/尚書)
　　　　章　瑾(敞子字用卿進士正/綂十四年任右侍郎)
　　　　儀　銘(字子新山東髙宻人恩廕正綂十四/年任左侍郎兵部尚書加太子太保)
　　　　　　　(贈太師/諡忠襄)
　　　　李　實(字闕右四川合州人進士景泰元/年任  侍郎歴都察院右都御史)
　　　　鄒　榦(字宗盛浙江餘杭人進/士景泰二年任右侍郎)
　　　　薩　琦(字廷圭福建閩縣人進士景泰三/年任右侍郎兼詹事府少詹事)
　　　　姚　䕫(字大章浙江桐廬人進士景泰/四年任右侍郎天順元年轉左)
　　　　蕭　璁(字孟奎江西泰和人進/士天順元年任右侍郎)
　　　　章　綸(字大經浙江樂清人進士天順元/年任右侍郎贈本部尚書諡恭毅)
　　　　鄒　榦(字籍見前天順/元年任左侍郎)
　　　　李　紹(字克述江西安福人進/士天順四年任右侍郎)
　　　　葉　盛(字典中直𨽻崑山人進士成化/三年任右侍郎改吏部諡文莊)
　　　　萬　安(字循吉四川眉州人進士成化三年/任左侍郎歴少師兼太子太師吏部)
　　　　　　　(尚書華盖殿大學/士贈太師諡文康)
　　　　邢　讓(字遜之山西襄陵人進/士成化五年任右侍郎)
　　　　雷　復(字景陽湖廣寧逺人進/士成化七年任右侍郎)
　　　　劉　吉(字佑之直𨽻博野人進士成化七年/任右侍郎八年轉左歴少師兼太子)
　　　　　　　(太師吏部尚書華蓋殿/大學士贈太師諡文穆)
　　　　尹　直(字正言江西泰和人進士成化十一/年任右侍郎歴太子少保兵部尚書)
　　　　　　　(兼翰林院學士/入閣贈諡文和)
　　　　俞　欽(字振恭浙江新昌人進士成化/十一年任右侍郎十三年轉左)
　　　　周洪謨(字堯弼四川長寧人進士成化/十三年任右侍郎十六年轉左)
　　　　謝一䕫(字大韶江西新建人進士成化十六/年任右侍郎歴工部尚書贈太子少)
　　　　　　　(保諡/文莊)
　　　　徐　溥(字時用直𨽻宜興人進士成化十七/年任左侍郎兼翰林院學士歴少師)
　　　　　　　(兼太子太師吏部尚書華蓋/殿大學士贈太師諡文靖)
　　　　倪　岳(字舜咨應天上元人進士成化二/十二年任右侍郎𢎞治元年轉左)
　　　　黄　景(字文昭江西上髙人進士/成化二十二年任左侍郎)
　　　　張　悅(字時敏直𨽻華亭人進士𢎞治元年/任右侍郎歴南京兵部尚書加太子)
　　　　　　　(少保贈太子/太保諡荘簡)
　　　　周　經(字伯常山西陽曲人進/士𢎞治二年任右侍郎)
　　　　費　誾(字廷言直𨽻丹徒人進/士𢎞治四年任右侍郎)
　　　　傅　瀚(字曰川江西新喻人進士𢎞/治六年任右侍郎九年轉左)
　　　　徐　瓊(字時庸江西金谿人進/士𢎞治六年任左侍郎)
　　　　張　昇(字啓昭江西南城人進/士𢎞治九年任右侍郎)
　　　　焦　芳(字孟陽河南泌陽人進士𢎞治十二/年任右侍郎十五年轉左歴少師兼)
　　　　　　　(太子太師吏部尚/書華蓋殿大學士)
　　　　李　傑(字世賢直𨽻常熟人進士𢎞治/十五年任右侍郎十六年轉左)
　　　　王　華(字徳光浙江餘姚人進士𢎞治十六/年任右侍郎正徳元年轉左陞南京)
　　　　　　　(吏部/尚書)
　　　　劉　機(字世衡順天大興人進士正/徳元年任右侍郎二年轉左)
　　　　張　澯(字仲湜廣西平南人進士正徳二年/任右侍郎本年轉左歴南京兵部尚)
　　　　　　　(書加太/子少傅)
　　　　白　鉞(字秉徳直𨽻南宮人進/士正徳二年任右侍郎)
　　　　費　宏(字子充江西鉛山人進士正/徳二年任右侍郎四年轉左)
　　　　靳　貴(字充道直𨽻丹徒人進士正徳四年/任右侍郎歴太子太保户部尚書武)
　　　　　　　(英殿大學士贈/太傅諡文僖)
　　　　李遜學(字希賢可南上蔡人進士正/徳五年任右侍郎七年轉左)
　　　　毛　紀(字維之山東掖縣人進/士正徳五年任左侍郎)
　　　　吴　儼(字克溢直𨽻宜興人進士正徳八年/任右侍郎十年轉左陞南京禮部尚)
　　　　　　　(書贈太子少/保諡文肅)
　　　　石　瑶(字邦彦直𨽻藁城人進士正徳十年/任右侍郎十一年轉左歴少保兼太)
　　　　　　　(子太保吏部尚書武英殿大學/士贈太保諡文隠改諡文介)
　　　　王　瓉(字思獻浙江永嘉人進士正徳十一/年任右侍郎十二年轉左贈本部尚)
　　　　　　　(書諡/文定)
　　　　顧　清(字士亷直𨽻華亭人進士正徳十二/年任右侍郎陞南京禮部尚書諡文)
　　　　　　　(僖/)
　　　　汪　俊(字栁之江西弋陽人進士/正徳十六年任右侍郎)
　　　　賈　詠(字鳴和河南臨潁人進士正徳十六/年任左侍郎歴少保兼太子太保禮)
　　　　　　　(部尚書武英殿大學/士贈太保諡文靖)
　　　　劉　龍(字舜卿山西襄垣人進/士嘉靖元年任右侍郎)
　　　　吴一鵬(字南夫直𨽻長洲人進士嘉/靖元年任右侍郎二年轉左)
　　　　朱希周(字懋忠直𨽻崑山人進士嘉靖三年/任右侍郎本年轉左陞南京吏部尚)
　　　　　　　(書贈太子太/保諡恭靖)
　　　　李　時(字宗易直𨽻任丘人進士嘉/靖三年任右侍郎四年轉左)
　　　　劉　龍(字籍見前嘉靖四年復任右侍郎尋/轉左歴南京兵郎尚書贈太子太保)
　　　　　　　(諡文/安)
　　　　翟　鑾(字仲鳴山東諸城人進士嘉靖四年/任右侍郎歴禮部尚書武英殿大學)
　　　　　　　(士諡/文懿)
　　　　桂　蕚(字子實江西安仁人進士嘉靖/六年任右侍郎兼翰林院學士)
　　　　方獻夫(字叔賢廣東南海人進士嘉靖/六年任右侍郎兼翰林院學士)
　　　　徐　縉(字子容直𨽻吴縣人進士嘉/靖六年任右侍郎諡文敏)
　　　　嚴　嵩(字維中江西分宜人進士嘉/靖七年任右侍郎八年轉左)
　　　　李　時(字籍見前嘉靖七/年復任左侍郎)
　　　　何　瑭(字粹夫河南懐慶人進士嘉靖八年/任右侍郎陞南京都察院右都御史)
　　　　　　　(贈工部尚/書諡文定)
　　　　湛若水(字元明廣東増城人進士嘉靖八年/任右侍郎十年轉左歴南京兵部尚)
　　　　　　　(書贈太子少/保諡文簡)
　　　　夏　言(字公謹江西貴溪人進士嘉靖/十年任左侍郎兼翰林院學士)
　　　　顧鼎臣(字九和直𨽻崑山人進士嘉靖十年/任右侍郎兼翰林院學士歴少保兼)
　　　　　　　(太子太傅禮部尚書武英殿/大學士贈太傅諡文康)
　　　　席　春(字仁同四川遂寧人進士/嘉靖十一年任右侍郎)
　　　　黄　綰(字宗賢浙江黄巖人官生嘉靖十二/年任左侍郎十八年起本部尚書未)
　　　　　　　(任/)
　　　　黄宗明(字誠甫浙江鄞縣人進士嘉靖十三/年任右侍郎十四年轉左贈都察院)
　　　　　　　(右都/御史)
　　　　謝　丕(字以中浙江餘姚人進士嘉靖十四/年繇太常寺少卿兼翰林院學士掌)
　　　　　　　(院事陞右侍/郎仍兼學士)
　　　　張　璧(字崇象湖廣石首人進士嘉靖十五/年繇太常寺卿兼翰林院侍讀學士)
　　　　　　　(掌院事陞右侍郎仍/兼學士十六年轉左)
　　　　李廷相(字夢弼山東濮州人進士嘉靖十六/年繇兵部左侍郎改任兼翰林院學)
　　　　　　　(士歴户部尚書贈/太子太保諡文敏)
　　　　蔡　昂(字衡甫直𨽻淮安衛籍嘉定人進士/嘉靖十六年繇翰林院學士陞右侍)
　　　　　　　(郎仍兼學士十九年/轉左贈本部尚書)
　　　　孫承恩(字貞甫直𨽻華亭人進士嘉靖十九學/年繇詹事府少詹事兼翰林院侍讀)
　　　　　　　(士陞右侍郎仍兼少詹/事侍讀學士本年轉左)
　　　　馬汝驥(字仲房陜西綏徳人進士嘉靖十九/年繇南京國子監祭酒陞右侍郎兼)
　　　　　　　(翰林院侍讀學士贈/本部尚書諡文簡)
　　　　許成名(字思仁山東聊城人進士嘉靖二十/二年繇南京吏部侍郎改任二十三)
　　　　　　　(年轉/左)
　　　　徐　階(字子升直𨽻華亭人進士嘉靖二/十三年繇國子監祭酒陞右侍郎)
　　　　崔　桐(字來鳯直𨽻海門人進士嘉靖二/十四年繇南京禮部右侍郎改任)
　　　　歐陽徳(字崇一江西泰和人進士嘉靖二十/六年繇太常事卿管國子監祭酒事)
　　　　　　　(陞左/侍郎)
　　　　王崇慶(字徳徵直𨽻開州人進士嘉靖二十/七年繇工部右侍郎改任二十八年)
　　　　　　　(轉左歴南京禮部/尚書贈太子少保)
　　　　朱廷立(字子禮湖廣通山人進士嘉靖/二十八年繇工部右侍郎改任)
　　　　李　黙(字時言福建甌寧人進士嘉靖二十/八年繇太常寺卿管南京國子監祭)
　　　　　　　(酒事陞右侍郎歴吏部尚書/兼翰林院學士加太子少保)
　　　　王用賔(字允興陜西咸寧人進士嘉靖二十/九年繇詹事府少詹事兼翰林院侍)
　　　　　　　(讀學士陞右侍/郎本年轉左)
　　　　程文徳(字舜敷浙江永康人進士嘉靖二十/九年繇南京國子監祭酒陞右侍郎)
　　　　　　　(三十年轉左贈本/部尚書諡文恭)
　　　　孫　陞(字志髙錦衣衛人浙江餘姚人進士/嘉靖三十年繇國子監祭酒陞右侍)
　　　　　　　(郎三十一年轉左歴南京禮/部尚書贈太子少保諡文恪)
　　　　聞如霖(字師望浙江烏程人進士嘉靖三十/一年繇太常寺卿𬋩國子監祭酒事)
　　　　　　　(陞右侍郎三十二年轉左歴/南京禮部尚書贈太子少保)
　　　　吴　山(字曰静江西髙安人進士嘉靖三十/二年繇太常寺卿𬋩國子監祭酒事)
　　　　　　　(陞右侍郎本年轉左/兼翰林院侍讀學士)
　　　　郭　朴(字質夫河南安陽人進士嘉靖三十/二年繇左春坊左庻子兼翰林院侍)
　　　　　　　(讀學士掌院事陞右侍郎歴少傅兼/太子太傅吏部尚書武英殿大學士)
　　　　茅　瓉(字邦獻浙江錢塘人進士嘉靖三十/三年繇南京吏部右侍郎改任兼翰)
　　　　　　　(林院侍讀學士三十五年/轉左加太子賓客兼學士)
　　　　袁　煒(字懋中浙江慈谿人進士嘉靖三十/五年繇翰林院侍讀學士陞右侍郎)
　　　　　　　(仍兼侍讀學士加太子賓/客兼學士三十九年轉左)
　　　　嚴　訥(字敏卿直𨽻常熟人進士嘉靖三十/九年繇太常寺少卿兼翰林院學士)
　　　　　　　(掌院事陞右侍郎仍/兼學士本年轉左)
　　　　李春芳(字子實直𨽻興化人進士嘉靖四十/年繇本部右侍郎兼翰林院學士掌)
　　　　　　　(院事回任仍兼/學士本年轉左)
　　　　董　份(字用均浙江烏程人進士嘉靖四十/年繇本部右侍郎兼翰林院學士掌)
　　　　　　　(院事回任/仍兼學士)
　　　　髙　拱(字肅卿河南新鄭人進士嘉靖四十/一年繇太常寺卿管國子監祭酒事)
　　　　　　　(陞左/侍郎)
　　　　陳　陞(字晉甫浙江餘姚人進士嘉靖四十/一年繇翰林院侍讀學士掌院事陞)
　　　　　　　(右侍郎本年轉左贈/本部尚書諡文僖)
　　　　秦鳴雷(字子豫浙江臨海人進士嘉靖四十/一年繇太常寺卿管國子監祭酒事)
　　　　　　　(陞右侍郎四十三年轉/左歴南京禮部尚書)
　　　　髙　儀(字子象浙江錢塘人進士嘉靖四十/三年繇太常寺卿管國子監祭酒事)
　　　　　　　(陞右侍郎四/十四年轉左)
　　　　陳以勤(字逸父四川南充人進士嘉靖四十/四年繇太常寺卿管國子監祭酒事)
　　　　　　　(陞右侍郎本年轉左歴少傅兼太/子太師吏部尚書武英殿大學士)
　　　　潘　晟(字思明浙江新昌人進士嘉靖四十/四年繇南京吏部右侍郎改任四十)
　　　　　　　(五年/轉左)
　　　　丘　岳(字子瞻湖廣黄岡人進士嘉靖四十/五年繇太常寺少卿提督四夷館陞)
　　　　　　　(右侍/郎)
　　　　張居正(字叔大湖廣江陵人進士隆慶元年/繇翰林院侍讀學士掌院事陞右侍)
　　　　　　　(郎兼學士歴太師兼太子太師吏部/尚書中極殿大學士贈上柱國諡文)
　　　　　　　(忠/)
　　　　殷士儋(字正甫山東歴城人進士隆慶元年/繇翰林院侍讀學士掌院事陞右侍)
　　　　　　　(郎兼/學士)
　　　　林　􁩮(字貞恒福建閩縣人進士隆慶元年/繇太常寺卿𬋩國子監祭酒事陞右)
　　　　　　　(侍郎兼翰林院學士/歴南京禮部尚書)
　　　　萬士和(字思節直𨽻宜興人進士隆慶二/年繇户部右侍郎改任本年轉左)
　　　　瞿景淳(字師道直𨽻常熟人進士隆慶二年/繇南京吏部右侍郎陞任左侍郎兼)
　　　　　　　(翰林院學士贈本/部尚書諡文懿)
　　　　吕調陽(字和卿廣西桂林衛人進士隆慶二/年繇南京禮部右侍郎改任兼翰林)
　　　　　　　(院學/士)
　　　　王希烈(字子忠江西南昌人進士隆慶三年/繇國子監祭酒陞右侍郎轉左兼翰)
　　　　　　　(林院侍讀學士/贈本部尚書)
　　　　諸大綬(字端甫浙江山隂人進士隆慶四年/繇翰林院侍讀學士掌院事陞右侍)
　　　　　　　(郎仍兼侍讀學/士贈本部尚書)
　　　　馬自强(字體乾陜西同州人進士隆慶六年/繇詹事府少詹兼翰林院侍讀學士)
　　　　　　　(掌院事陞右侍郎/仍兼侍讀學士)
　　　　陶大臨(字虞臣浙江㑹稽人進士隆慶六年/繇詹事府少詹兼翰林院侍讀學士)
　　　　　　　(掌院事陞右侍郎仍兼侍讀/學士贈本郎尚書諡文僖)
　　　　汪　鏜(字振宗浙江鄞縣人進士萬厯元年/繇本部右侍郎管國子監祭酒事陞)
　　　　　　　(左侍郎兼翰林院侍讀學士/歴本部尚書掌詹事府事)
　　　　丁士美(字邦彦直𨽻清可人進士萬厯元年/繇太常寺卿兼翰林院侍讀學士掌)
　　　　　　　(院事陞右侍郎仍兼侍讀/學士贈本部尚書諡文恪)
　　　　林士章(字徳斐福建漳浦人進士萬厯二年/繇祭酒陞右侍郎兼翰林院侍讀學)
　　　　　　　(士五年轉左陞/南京禮部尚書)
　　　　申時行(字汝黙直𨽻吴縣人進士萬厯五年/繇詹事府詹事兼翰林院侍讀學士)
　　　　　　　(掌院事陞右侍郎仍兼侍讀學士加/太子賔客歴少保兼太子太保户部)
　　　　　　　(尚書武英/殿大學士)
　　　　姚𢎞謨(字繼文浙江秀水人進士萬厯五年/繇國子監祭酒陞右侍郎兼翰林院)
　　　　　　　(侍讀學士/改吏部)
　　　　吕　旻(字仁甫福建龍溪人進士萬厯六年/繇國子監祭酒陞右侍郎兼翰林院)
　　　　　　　(侍讀/學士)
　　　　王錫爵(字元馭直𨽻太倉人進士萬厯六年/繇詹事府詹事兼翰林院侍讀學士)
　　　　　　　(掌府事陞右侍郎仍兼侍讀學士歴/太子太保禮部尚書武英殿大學士)
　　　　余有丁(字丙仲浙江鄞縣人進士萬厯七年/繇太常寺卿管國子監祭酒事陞右)
　　　　　　　(侍郎兼翰林院侍讀學士歴太子/太保禮部尚書兼文淵閣大學士)
　　　　何洛文(字啟圖河南信陽人進士萬厯八年/繇詹事府少詹事兼翰林院侍讀學)
　　　　　　　(士掌院事陞右侍郎仍/兼侍讀學士九年轉左)
　　　　許　國(字維楨直𨽻歙縣人進士萬厯九年/繇詹事府詹事兼翰林院侍讀學士)
　　　　　　　(陞右侍郎本年轉左改兼侍讀學/士歴禮部尚書兼東閣大學士)
　　　　陳思育(字仁甫湖廣武陵人進士萬厯九年/繇詹事府少詹兼翰林院侍讀學士)
　　　　　　　(掌院事陞右侍郎仍兼侍讀/學士十年轉左加太子賔客)
　　　　陳經邦(字公望福建甫田人進士萬厯十年/繇翰林院侍讀學士掌院事陞右侍)
　　　　　　　(郎仍兼侍讀學士加太子賓/客陞吏部左侍郎兼官照舊)
　　　　周子義(字以方直𨽻無錫人進士萬厯十一/年繇國子監祭酒陞右侍郎兼翰林)
　　　　　　　(院侍讀學士/本年轉左)
　　　　沈　鯉(字仲化河南歸徳人進士萬厯十一/年繇翰林院侍讀學士掌院事陞右)
　　　　　　　(侍郎仍兼侍讀/學士改吏部)
　　　　髙啟愚(字敏甫四川銅梁人進士萬厯十一/年繇國子監祭酒陞右侍郎兼翰林)
　　　　　　　(院侍讀學士/本年轉左)
　　　　朱　𢋫(字少欽浙江山隂人進士萬厯十一/年繇左春坊左庻子兼翰林院侍讀)
　　　　　　　(學士掌院事陞右侍郎仍/兼侍讀學士十二年轉左)
　　　　王家屏(字忠伯山西山隂人進士萬厯十二/年繇詹事府少詹兼翰林院侍讀學)
　　　　　　　(士教習庻吉士陞右/侍郎仍兼侍讀學士)
　　　　沈一貫(字肩吾浙江鄞縣人進士萬厯十二/年繇詹事府少詹兼翰林院侍讀學)
　　　　　　　(士掌院事教習庻吉士陞/右侍郎仍兼侍讀學士)
　　　　王𢎞誨(字紹傳廣東定安人進士萬厯十二/年繇南京吏部右侍郎改任兼翰林)
　　　　　　　(院侍讀學士/十四年轉左)
　　　　于慎行(字可逺山東東阿人進士萬厯十四/年繇翰林院侍讀學士陞右侍郎仍)
　　　　　　　(兼侍讀學士十五年轉左十七年陞/詹事府掌府事吏部左侍郎兼翰林)
　　　　　　　(院侍讀/學士)
　　　　徐顯卿(字公望直𨽻長洲人進士萬厯十五/年繇詹事府詹事兼翰林院侍讀學)
　　　　　　　(士掌院事陞右侍/郎仍兼侍讀學士)
　　　　田一儶(字徳甫福建莆田人進士萬厯十一/年繇國子監祭酒陞右侍郎兼翰林)
　　　　　　　(院侍讀學士十七年轉左仍/兼侍讀學士教習庻吉士)
　　　　李長春(字元甫四川富順籍進士湖廣公安/人萬厯十七年繇南京禮部右侍郎)
　　　　　　　(改任兼翰林院侍讀/學士本年轉左侍郎)
　　　　黄鳳翔(字鳴周福建晉江人進士萬厯十七/年繇國子監祭酒陞右侍郎兼翰林)
　　　　　　　(院侍讀/學士)
　　　　韓世能(字存良直𨽻長洲人戌辰進士萬厯/十八年繇南京禮部右侍郎改北教)
　　　　　　　(習庻吉士禮部右侍郎兼翰林院侍/讀學士掌院事日講十九年轉左)
　　　　趙用賢(字汝師直𨽻常熟籍江隂人辛未進/士萬厯二十年繇南京禮部右侍郎)
　　　　　　　(改任兼翰林院侍讀學士本年/轉左教習庻吉士兼官照舊)
　　　　張一桂(字庭芳河南祥符人戊辰進士萬厯/二十年繇南京吏部右侍郎改任兼)
　　　　　　　(翰林院侍讀學士/轉左兼官照舊)
　　　　范　謙(字汝益江西豐城人戊辰進士萬厯/二十年繇詹事府詹事陞右侍郎兼)
　　　　　　　(翰林院侍讀學/士本年轉左)
　　　　劉元震(字元東直𨽻任丘人辛未進士萬厯/二十一年繇南京吏部右侍郎改禮)
　　　　　　　(部右侍郎兼翰林院/侍讀學士本年轉左)
　　　　盛　訥(字敏叔陜西潼關衛官籍直𨽻定逺/人辛未進士萬厯二十一年繇詹亊)
　　　　　　　(府掌府事禮部右侍郎兼翰/林院侍讀學士進部管事)
　　　　孫繼皋(字以徳直𨽻無錫人甲戍進士萬厯/二十一年繇詹亊府少詹兼翰林院)
　　　　　　　(侍讀學士陞禮部/右侍郎兼官照舊)
　　　　劉楚先(字子良湖廣江陵人辛未進士萬厯/三十二年繇南京吏部右侍郎陞禮)
　　　　　　　(部左侍郎兼翰/林院侍讀學士)
　　　　馮　琦(字用韞山東臨朐人丁丑進士萬厯/二十二年繇詹亊府少詹兼翰林院)
　　　　　　　(侍讀學士陞本部/右侍郎兼官照舊)
　　　　余繼登(字世用直𨽻交河人丁丑進士萬厯/二十四年繇詹事府兼翰林院侍讀)
　　　　　　　(學士掌院事陞本部右侍郎/兼官照舊二十六年轉左)
　　　　朱國祚(字兆隆太醫院官籍浙江秀水人癸/未進士萬厯二十六年繇左春坊左)
　　　　　　　(庻子兼翰林院侍讀陞本部/右侍郎兼翰林院侍讀學士)
　　　　郭正域(字美命湖廣江夏人癸未進士萬厯/三十一年三月繇禮部右侍郎兼翰)
　　　　　　　(林院侍讀學/士掌院事)
　　　　李廷機(字爾張福建晉江人癸未進士萬厯/二十九年繇南京吏部右侍郎改禮)
　　　　　　　(部右侍郎兼翰林院侍/讀學士三十一年轉左)
　　　　楊道賓(字維彦福建晉江人丙戍進士萬厯/三十五年繇掌翰林院印信禮部右)
　　　　　　　(侍郎兼翰林院侍/讀學士本年轉左)
　　　　吴道南(字㑹甫江西崇仁人己丑進士萬厯/三十七年繇詹事府少詹兼翰林院)
　　　　　　　(侍讀學士陞禮部右侍郎/仍兼翰林院侍讀學士)
　　　　翁正春(字兆震福建侯官人壬辰狀元萬厯/三十八年繇詹事府少詹兼翰林院)
　　　　　　　(侍讀學士陞禮部左侍/郎兼翰林院侍讀學士)
　　　　孫慎行(字聞斯直𨽻武進人乙未探花萬厯/四十一年繇詹事府少詹兼翰林院)
　　　　　　　(侍讀學士陞禮部右侍/郎兼翰林院侍讀學士)
　　　　何宗彦(字君美湖廣隨州籍江西金谿人乙/未進士萬厯四十二年繇詹事府詹)
　　　　　　　(事兼翰林院侍讀學士陞禮部右侍/郎兼翰林院侍讀學士四十三年轉)
　　　　　　　(左/)
　　　　孫如游(字宗文浙江餘姚人乙未進士繇禮/部右侍郎兼翰林院侍讀學士掌院)
　　　　　　　(事教習庻吉士萬歴/四十三年回部管事)
　　　　周道登(字文岸直𨽻吴江人戊戍進士泰昌/元年繇詹事府少詹兼翰林院侍讀)
　　　　　　　(學士陞禮部左侍郎兼翰林院侍讀/學士天啟元年加太子賓客二品服)
　　　　　　　(俸/)
　　　　鄭以偉(字子籥江西上饒人辛丑進士泰昌/元年繇詹事府少詹兼翰林院侍讀)
　　　　　　　(學士教習庻吉士陞禮部右侍郎兼/翰林院侍讀學士天啟元年加太子)
　　　　　　　(賓客二/品服俸)
　　　　林堯俞(字咨伯福建莆田人己丑進士天啟/三年繇禮部右侍郎管國子監祭酒)
　　　　　　　(事陞本部左侍郎兼/翰林院侍讀學士)
　　　　錢象坤(字𢎞載浙江山隂人辛丑進士天啟/三年繇太子賓客禮部右侍郎兼翰)
　　　　　　　(林院侍讀學士/掌院事回部)
　　　　南師仲(字子興陜西渭南人乙未進士天啟/三年繇禮部右侍郎兼翰林院侍讀)
　　　　　　　(學士協理詹事府事/陞左侍郎兼官照舊)
　附禮部題名記
　禮部自明興訖於𢎞正之際故未有題名石嘉靖癸
　巳夏文愍公言為尚書始裒其先之嘗官禮部者石
　而存之以彰往昭來而掲忠靖夏公元吉弁冕之偉
　矣然按忠靖公故户部尚書也其扈行在吏禮兵三
　曹暨御史臺又嘗兼總九卿事在永樂八年以前苐
　攝也方是時朝廷大政自留都出逮十八年文皇帝
　定鼎北京然後六職繇之肇正忠靖公姑亡論攝不
　攝即非攝也於法亦不得書乃其他諸所臚列亦多
　訛闕豈創置之初逖紹前光傳聞異詞固不能一一
　周而晰之也乃今去之又五十餘年而石之欵既失
　即在事者書已不屬而後來者駸駸益多将遂漫然
　沒其名乎是則維組者之罪也謨用是惴惴間睇文
　愍公之遺圖撤其石而增廓之㑹頃年上數舉鴻典
　日不暇給逡巡復二年姑謀之儀曹郎施子策郎以
　力詘告無已乃命工礱其故勒而稍縮其欵令露隟
　可書而左侍周公子義為盡抽蘭臺掌故之蔵更互
　考訂相與正其訛補其闕差次其世第斷自永樂定
　鼎之年為始凡以他官攝者不書系銜而不系於職
　事者不書卿得專書卿亞自他官徙者與左右自相
　轉徙者悉彚而合為之書其世遠而字籍湮不可核
　者苐以其官傳用闕文書書已将鐫諸名而右侍髙
　公啟愚以國子祭酒遷至落焉遂訖事於乎名之於
　人至𦕈末也其初第不過人自為之識爾惡覩所謂
　短長哉顧名之所至實則賔之摭實以賓名則瑕瑜
　之迹所繇來而千百世之指目於是乎在吁不其嚴
　乎記曰禮器是故大備器之云者謂用以釋回増美
　而治其身也乃身之為用宜莫先於名君子所以别
　嫌明㣲儐鬼神考制度别仁義咸繇名出也名而石
　之持以鏡世器孰重焉是之或委将無器而可備也
　又安所顧籍以治政安君哉是故謨之所以亟是也
　今幸備器矣名且登之矣聞之遘㑹系所陳列若一
　時適然乃祗式度懋猷訓敬共明神俾罔干於悔怒
　則有無彊之聞唯兹石是賁弗毖於為而荒徳佚豫
　墜厥緒隕厥聞以詒宗伯氏羞則亦有無疆之垢亦
　唯兹石是緇鏡世之器固烱不可磨也而疇與匿之
　乎詩云庻幾夙夜以永終譽此之謂也譽之不終而
　令後之人復籍攝以為重焉恥矣萬歴十一年嵗次
　癸未六月徐學謨撰
　　儀制司郎中
　　　　王芳蓀(瀘源江西安福縣人洪武三/十二年貢士永樂十三年任)
　　　　况　鍾(伯津江西靖安縣人吏員永樂二十/一年任陞蘇州知府事見名臣録)
　　　　孫原貞(闕三江西徳興縣人永樂/十  年進士宣徳八年任)
　　　　劉孟鐸(闕年江西廬陵縣人永樂/二  進士正統元年任)
　　　　余　麟(天祥浙江鄞縣人永樂二/十一年貢士正綂七年任)
　　　　潘　諒(詳見主事下正/綂十三年任)
　　　　章　綸(大經浙江樂清縣人正綂四年進士/景泰二年任歴本部右侍郎諡恭毅)
　　　　周　騤(世良直𨽻華亭縣人正綂/十三年進士天順元年任)
　　　　俞　欽(詳見主事下天順四/年任歴本部左侍郎)
　　　　彭彦充(詳見主事下/成化五年任)
　　　　趙　繕(繇本司員外郎/成化十四年任)
　　　　劉　紳(詳見主事下成/化二十年任)
　　　　閻　綸(詳見主事下成/化二十三年任)
　　　　徐　說(以忠直𨽻宣城縣人成化十四年/進士𢎞治三年任歴南京右通政)
　　　　王　綸(詳見主事下𢎞治十/二年任歴右都御史)
　　　　黎民表(本端湖廣華容縣人成化二十年/進士𢎞治十五年任歴布政使)
　　　　張　琮(繇本司員外郎𢎞治十/八年任歴右都御史)
　　　　許　湻(詳見主事下/正徳元年任)
　　　　劉　台(詳見主事下/正徳二年任)
　　　　鄭允宣(詳見主事下/正徳三年任)
　　　　皇甫録(繇本司員外郎正徳/四年任陞知府致仕)
　　　　崔　傑(繇本司員外郎正徳九/年任陞南京尚寳司卿)
　　　　劉　滂(繇本司員外郎正徳九/年任陞南京尚寳司卿)
　　　　姜　龍(繇本司員外郎正徳十/三年任陞雲南副使)
　　　　鄭　元(詳見主事下正徳十五年繇主/客司調任陞雲南提學副使)
　　　　俞　才(詳見員外郎下正徳十六年/繇主客司調任陞光禄少卿)
　　　　李　浙(詳見主事下/嘉靖四年任)
　　　　吴　奭(克學直𨽻宜興縣人正徳/九年進士嘉靖五年任)
　　　　周時望(公儼江西貴溪縣人正徳九年進/士嘉靖六年任調吏部文選郎中)
　　　　方一蘭(繇本司員外郎/嘉靖七年任)
　　　　陸　銓(選之浙江鄞縣人嘉靖二年進士八/年任陞福建副使歴廣東右布政使)
　　　　徐　灝(子淳浙江仁和人正徳十六/年進士嘉靖九年任陞知府)
　　　　田汝成(詳見員外郎下嘉靖十一年縣/祠祭司調任陞福建提學副使)
　　　　屠應峻(詳見員外郎下嘉靖十二年繇祠祭/司調任改翰林院修撰陞春坊諭徳)
　　　　張元孝(仲仁河南汝陽縣人嘉/靖二年進士十三年任)
　　　　歐陽塾(繇本司員外郎嘉靖十四年任/陞太常寺少卿歴應天府尹)
　　　　陳　箎(繇本司員外郎嘉靖/十六年任陞尚寳卿)
　　　　白　悅(貞夫直𨽻武進縣人嘉靖十一年進/士十七年任改春坊司直郎兼檢討)
　　　　劉伯躍(起之江西南昌縣人嘉靖八年進士/十九年任陞福建副使歴都御史)
　　　　葛守禮(與立山東徳平縣人嘉靖八年進士/二十年任陞河南提學副使歴刑部)
　　　　　　　(尚/書)
　　　　汪　集(惟義江西進賢縣人嘉靖十四年/進士二十二年任陞南京尚寳卿)
　　　　王　健(偉純浙江永嘉縣人嘉靖十七年進/士三十四年任陞南京光禄少卿)
　　　　周　珫(潤夫湖廣應城縣人嘉靖十一年進/士二十四年任陞福建提學副使)
　　　　吴　舂(以容江西貴溪縣人嘉靖十七年/進士二十五年任陞光禄少卿)
　　　　張子瑫(詳見員外下嘉靖二十六年繇/主客司調任陞南京光禄少卿)
　　　　林懋和(惟介福建閩縣人嘉靖二十/年進士二十九年繇祠調任)
　　　　王惟中(道原福建晉江人嘉靖辛丑進士三/十年主客調任陞尚寳卿歴南太僕)
　　　　　　　(少/卿)
　　　　聶　静(子安江西永豐人嘉靖乙/未進士三十二年任)
　　　　劉朝佐(道卿江西安福人嘉靖甲辰/進士三十三年繇祠祭調任)
　　　　張天復(復亨浙江山隂人嘉靖丁未進士三/十五年繇主客調任陞湖廣提學副)
　　　　　　　(使/)
　　　　白啟常(伯倫錦衣衛籍直𨽻武進人嘉靖庚/戌進士三十七年繇主客調任陞尚)
　　　　　　　(寳/卿)
　　　　徐文沔(可澠浙江開化人嘉靖丁未進士四/十年繇祠祭調任本年調吏部稽勲)
　　　　　　　(司/)
　　　　胡士彦(世美江西鄱陽人嘉靖癸丑/進士四十年繇主客調任)
　　　　劉曰村(汝成江西南昌人嘉靖癸丑進士四/十一年繇精膳調任陞貴州提學副)
　　　　　　　(使歴布/政使)
　　　　陸先祖(與繩浙江平湖人嘉靖丁未進士四/十二年繇祠祭調任調吏部歴兩京)
　　　　　　　(吏部尚書/諡莊簡)
　　　　張正謨(以明江西南昌人嘉靖丙辰/進士四十二年繇祠祭調任)
　　　　龎　遠(惟明直𨽻吴江人嘉靖癸丑進士四/十三年繇祠祭調任南京光禄少卿)
　　　　􁀁檉芳(子栁浙江嘉興人嘉靖丙辰進士四/十四年繇主客調任陞貴州提學副)
　　　　　　　(使/)
　　　　戚元佐(希仲浙江嘉興人嘉靖壬戊進士四/十四年繇精膳調任陞尚寳少卿)
　　　　徐用檢(克賢浙江蘭谿人嘉靖壬戍進士隆/慶三年繇祠祭調任陞廣東副使歴)
　　　　　　　(南京太常/寺正卿)
　　　　陸光祚(與培浙江平湖人嘉靖乙未進士隆/慶四年繇祠祭調任陞湖廣副使調)
　　　　　　　(陜西提/學副使)
　　　　胡　僖(伯安浙江蘭谿人嘉靖己未進士隆/慶五年繇主客調任陞湖廣參議歴)
　　　　　　　(副/使)
　　　　蔡叔逵(子漸河南衛輝府千户所人嘉靖壬/戌進士隆慶六年繇祠祭調任陞山)
　　　　　　　(西提學副使/歴右布政)
　　　　鄭汝璧(邦章浙江縉雲人隆慶戊辰進士萬/歴二年繇刑部調任調吏部歴僉都)
　
　　　　劉應麒(道徴江西鄱陽人隆慶戊辰/進士萬歴三年繇祠祭調任)
　　　　曾如春(仁祥江西臨川人嘉靖乙丑進士萬/厯四年繇主客調任陞庐州知府任)
　　　　　　　(總理河道/右侍郎)
　　　　張　彦(士美湖廣承天衛人隆慶辛未進士/萬厯五年繇祠祭調任陞尚寳司少)
　　　　　　　(卿歴太僕/寺少卿)
　　　　劉應麒(萬厯六年復任陞廣東/提學副使歴僉都御史)
　　　　支可大(有功直𨽻崑山人萬歴甲戊進士八/年繇主客調任陞廣東提學歴僉都)
　　　　　　　(御/史)
　　　　施　策(懋揚直𨽻無錫人隆慶辛未進士萬/厯九年繇祠祭調任陞尚寳少卿歴)
　　　　　　　(太僕/卿)
　　　　趙世卿(象賢山東歴城人隆慶辛未進士萬/厯十二年繇祠祭調任陞光禄少卿)
　　　　　　　(任户部/尚書)
　　　　張之屏(憲夫山西沁水人萬厯甲戌進士/十三年繇祠祭調任陞山東參政)
　　　　丁汝謙(子益山西吉州人萬厯甲戌進士/十四年繇祠祭調任陞四川副使)
　　　　張　忠(于道山東歴城人萬厯丁丑進士/十五年繇祠祭調任陞湖廣參政)
　　　　吕興周(維師廣西桂林中衛籍湖廣大治人/萬厯丁丑進士十六年繇主客調任)
　　　　　　　(陞光禄少卿/歴應天府丞)
　　　　沈一中(長孺浙江鄞縣人萬厯庚辰進士/十九年繇祠祭調任陞湖廣副使)
　　　　徐即登(獻和江西豐城人萬厯癸未進士二/十年繇祠祭調任陞福建提學副使)
　　　　　　　(歴河南/按察使)
　　　　于孔兼(元時直𨽻金壇人萬厯庚辰/進士二十年繇主客調任)
　　　　鍾化民(維新浙江仁和人萬厯庚辰進士二/十一年繇主客調任改光禄寺丞歴)
　　　　　　　(僉都/御史)
　　　　何喬逺(稚孝福建晉江人萬厯丙戍/進士二十一年繇精膳調任)
　　　　張我續(𦙍祧直𨽻邯鄲人萬厯庚辰進士二/十二年繇祠祭調任陞陜西副使改)
　　　　　　　(河南/提學)
　　　　袁一驥(良卿直𨽻江隂人萬厯癸未進士二/十二年繇祠祭調任陞山東副使任)
　　　　　　　(按察/使)
　　　　蔡宗明(穉舍浙江黄巖人萬厯己丑/進士二十四年繇精膳調任)
　　　　張世才(徳夫直𨽻山陽人萬厯己丑/進士二十四年繇精膳調任)
　　　　朱敬循(叔理浙江山隂人萬厯壬辰進士二/十五年繇主客調任調吏部任太常)
　　　　　　　(寺少/卿)
　　　　莊懋華(仲瑋福建晉江人萬厯己丑進士二/十六年繇祠祭員外郎陞任陞山東)
　　　　　　　(副使調四/川提學)
　　　　臧爾勸(仲升山東諸城人萬厯壬辰進士二/十七年繇主客調任陞陜西提學副)
　　　　　　　(使/)
　　　　李叔元(端和福建晉江人萬厯壬辰/進士二十七年繇精膳調任)
　　　　王　紀(惟憲山西芮城人萬厯己丑進士二/十八年繇主客調任三十年陞光禄)
　　　　　　　(寺少/卿)
　　　　段猷顯(徽之河南啇城人萬厯壬辰/進士三十年繇祠祭調任)
　　　　蔡獻臣(體國福建同安人萬厯己丑進士三/十年繇主客調任陞常鎮兵備右參)
　　　　　　　(政/)
　　　　黄大節(思立江西信豐人萬厯丙戍進士三/十一年繇祠祭司郎中補任添註)
　　　　梅守和(詳見闕任闕繇精膳司調任/本年陞      提學副使)
　　　　劉憲寵(詳見員外下萬厯三十三/年陞任陞光禄寺少卿)
　　　　段猷顯(萬厯三十三年起復/補任陞湖廣副使)
　　　　王　編(詳見員外下萬厯三十四年陞/任三十六年陞永平道參政)
　　　　張嗣成(字籍見主事下萬厯三十四年繇精/膳司郎中調任三十六年擬陞尚寳)
　　　　　　　(少/卿)
　　　　馮　烶(居方浙江慈谿人萬厯壬辰進士三/十七年繇主客司郎中調任本年陞)
　　　　　　　(福建/副使)
　　　　陳徳元(詳見員外郎下萬厯三十/七年繇精膳司郎中調任)
　　　　解經邦(詳見員外郎下萬厯四十/年繇精膳司郎中調任)
　　　　田大年(詳見主事下萬厯四十一/年繇精膳司員外郎陞任)
　　　　洪世俊(用章直𨽻歙縣人萬厯乙未進士/四十一年繇祠祭司郎中調任)
　　　　金應鳳(伯翔浙江㑹稽籍山隂人萬厯戊戍/進士四十三年繇主客司郎中調任)
　　　　林　宰(詳見主事下萬厯四十五/年繇精膳司郎中調任)
　　　　王豫立(詳見主事下萬厯四十五/年繇精膳司郎中調任)
　　　　饒景暐(詳見員外下萬厯四十六/年繇主客司郎中調任)
　　　　朱　綵(詳見主事下萬厯四十六/年繇主客司郎中調任)
　　　　須之彦(詳見員外郎下萬厯四十七年陞/任四十八年八月改陞光禄寺丞)
　　　　徐　謨(元範直𨽻吴江人萬厯辛丑進士/泰昌元年繇精膳司員外郎陞任)
　　　　楊𢎞備(無我江西南昌人萬厯丙辰進士/天啟二年繇祠祭司郎中調任)
　　　　石維屏(邦衛山東陵縣人萬厯辛丑進士/天啟二年繇精膳司貟外郎陞任)
　　　　周爾發(子祥福建同安人萬厯庚戍進士/天啟三年繇主客司郎中調任)
　　　　韓萬象(元虚山西太原人萬厯辛丑進士/天啟四年繇主客司主事陞任)
　　　　周應期(克昌浙江永嘉人己未進士天/啟四年繇精膳司郎中調任)
　　員外郎
　　　　許敬軒(闕生浙江天台人/監  宣徳五年任)
　　　　馮　敏(闕三年進士宣徳八永樂/十              年任)
　　　　鮑　時(繇本司主事/正綂元年任)
　　　　李　春(宜時江西永豐人永樂二/十二年進士正綂四年任)
　　　　吴紹生(闕三年進士景泰二永樂/十              年任)
　　　　孟　釗(克明河南泌陽人正綂/元年進士景泰二年任)
　　　　李　和(繇本部主事/景泰五年任)
　　　　陶　銓(文衡山西絳州人正綂/十年進士天順元年任)
　　　　吕　恕(希仁直𨽻故城人景泰/五年進士成化二年任)
　　　　張　謹(繇本司主事/成化二年任)
　　　　樂　章(宗堯廣西横州人天順/元年進士成化五年任)
　　　　趙　繕(繇本司主事成/化十一年任)
　　　　張　習(繇本司主事成/化十四年任)
　　　　邵　新(繇本司主事成/化十七年任)
　　　　楊　棨(大極山東濟寧人成化/十一年進士二十年任)
　　　　龍　壽(時敷江西吉水人成化十/四年進士二十三年任)
　　　　胡　玉(繇本司主事𢎞治三/年任陞精膳司郎中)
　　　　尹萬化(如川江西泰和人成化二十年進/士𢎞治九年任陞精膳司郎中)
　　　　程　崧(繇本司主事/𢎞治十年任)
　　　　張　琮(繇本司主事𢎞/治十一年任)
　　　　董　忱(世行直𨽻上海人𢎞治九年/進士十八年任歴大理少卿)
　　　　張　潜(用昭陜西岷州籍太康人𢎞治九年/進士正徳二年任陞精膳郎中歴參)
　　　　　　　(政/)
　　　　彭　縉(繇本司主事正徳/三年任歴參政)
　　　　皇甫録(世庸直𨽻長洲人𢎞治九年/進士正徳三年任歴陞知府)
　　　　崔　傑(繇本司主事/正徳四年任)
　　　　張繼孟(子醇浙江仁和人𢎞治十八年/進士正徳六年任歴江西參政)
　　　　劉　滂(繇本司主事/正徳七年任)
　　　　姚　隆(原學留守衛籍直𨽻嘉定人𢎞治十/五年進士正徳九年任陞主客司郎)
　　　　　　　(中/)
　　　　劉文煥(子緯直𨽻定州籍懐仁人正徳三/年進士十年任陞主客司郎中)
　　　　姜　龍(繇本司主事正/徳十二年任)
　　　　侯　綸(繇本司主事正徳十三年任陞/精膳司郎中歴兵部左侍郎)
　　　　孫　存(繇本司主事正徳十三/年任歴河南左布政使)
　　　　俞　才(繇本司主事正徳十中/五年任陞主客司郎)
　　　　楊應奎(繇本司主事正徳十六/年任陞祠祭司郎中)
　　　　萬　潮(繇本司主事嘉靖二年任/歴巡撫雲南右副都御史)
　　　　畢廷拱(朝璧廣東番禺縣人正徳六年進/士嘉靖四年任陞祠祭司郎中)
　　　　陳端甫(子章直𨽻武進人𢎞治十四年/貢士嘉靖五年任陞闕  僉事)
　　　　方一蘭(繇本司主事/嘉靖六年任)
　　　　陸　堂(繇本司主事嘉靖/八年任歴參政)
　　　　曾存仁(懋遠江西吉安人嘉靖五年進士/八年任陞主客司郎中歴布政使)
　　　　田汝成(叔未浙江錢塘人嘉靖五年/進士九年任陞祠祭司郎中)
　　　　屠應埈(繇本司主事嘉靖十一年任/陞祠祭司郎中歴春坊諭徳)
　　　　朱子和(節之四川瀘州人正徳十/六年進士嘉靖十一年任)
　　　　王汝孝(紹甫山東東平州人嘉靖五年進士/十一年任陞祠祭司郎中改翰林修)
　　　　　　　(撰歴都/御史)
　　　　歐陽塾(繇本司主事嘉/靖十二年任)
　　　　陳　箎(和韶福建莆田人嘉靖/二年進士十二年任)
　　　　田　頊(希古福建龍溪人正徳十/六年進士嘉靖十三年任)
　　　　胡　松(汝成直𨽻滁州人嘉靖八年進士/十二年任歴吏部尚書諡莊肅)
　　　　岑　萬(體一廣東順徳人嘉靖丙戍進士十/五年繇主客調任陞主客郎中歴布)
　　　　　　　(政/使)
　　　　皇甫涍(子安直𨽻長洲人嘉靖壬辰進士十/六年任陞主客郎中改春坊司直兼)
　　　　　　　(檢/討)
　　　　林　介(于石福建莆田人正徳辛巳進/士嘉靖十六年任陞主客郎中)
　　　　尹　耕(子華山西孝義人嘉靖壬辰進士/十七年繇本司主事陞任歴知府)
　　　　易　寛(栗夫江西安福人嘉靖乙未進士十/九年任陞祠祭司郎中四川提學副)
　　　　　　　(使/)
　　　　吴　崑(美之直𨽻吴江人嘉靖戊/戍進士二十年任歴知府)
　　　　張　鉄(元錫山東冠縣人嘉靖己丑進士二/十二年繇本司主事陞任陞陜西參)
　　　　　　　(議/)
　　　　錢　萱(懋孝浙江海鹽人嘉靖/乙未進士二十三年任)
　　　　張子瑫(仲玉浙江鄞縣人嘉靖辛丑進/士二十四年任陞主客司郎中)
　　　　髙尚志(徳崇山東冠縣人嘉靖十一年進/士二十四年任陞精膳司郎中)
　　　　袁　衮(繇本司主事二十五/年任改吏部員外郎)
　　　　唐　穆(景文廣東瓊山人嘉靖二/十七年進士二十六年任)
　　　　王惟中(見郎中下嘉靖/二十七年任)
　　　　劉斯潔(原静直𨽻易州人嘉靖丁未進士二/十九年繇本司主事陞任歴南京禮)
　　　　　　　(部尚/書)
　　　　隂　標(時凖直𨽻容城人/嘉靖辛丑進士)
　　　　陳全之(粹仲福建閩縣人嘉靖甲辰/進士三十二年任歴參政)
　　　　宋廷表(進之廣西桂林人嘉靖丁未進/士三十四年任陞精膳司郎中)
　　　　張東周(子用湖廣蒲圻人嘉靖丁未進士/三十五年繇主客司主事陞任)
　　　　白啟常(見郎中下嘉靖/三十五年任)
　　　　徐文沔(見郎中下嘉靖/三十六年任)
　　　　胡　孝(民行浙江仁和籍餘姚人嘉/靖丙辰進士三十九年任)
　　　　沈紹慶(子善直𨽻崑山縣人嘉靖庚戌進士/四十年繇本司主事陞任歴雲南提)
　　　　　　　(學副/使)
　　　　勞　堪(君任江西徳化人嘉靖丙辰進士四/十一年繇本司主事陞任陞廣東僉)
　　　　　　　(事歴副/都御史)
　　　　朱　纁(𤣥甫應天溧陽人嘉靖己未進士四/十一年繇中書陞任改尚寳司丞)
　　　　戚元佐(繇本司主事嘉/靖四十三年任)
　　　　余　立(繇本司主事嘉靖四十/四年任歴兵部侍郎)
　　　　楊俊民(本之山西蒲州人嘉靖四十一年進/士四十三年繇户部調主客司主事)
　　　　　　　(四十四年陞任/歴户部尚書)
　　　　張翰翔(汝陞應天溧陽人嘉靖己未進/士四十五年繇户部陞任陞廣)
　　　　　　　(東僉事/)
　　　　劉奮庸(試可河南洛陽人嘉靖己未/進士隆慶元年任陞尚寳卿)
　　　　徐廷課(士敏直𨽻崑山籍太倉人嘉靖己未/進士隆慶元年任陞浙江僉事厯參)
　　　　　　　(議/)
　　　　蹇　達(汝上四川重慶衛人嘉靖壬戍進士/隆慶元年任陞山東僉事歴兵部尚)
　　　　　　　(書/)
　　　　楊汝允(懋功江西南昌人嘉靖壬戍進士/隆慶二年繇主客司主事陞任)
　　　　葉　憲(徳成江西南昌人嘉靖己未進士隆/慶三年繇祠祭司主事陞任歴山東)
　　　　　　　(按察司/僉事)
　　　　王世懋(敬美直𨽻太倉人嘉靖己未進士隆/慶三年繇南儀制司主事陞任改尚)
　　　　　　　(寳司丞歴南卿/京太常寺少)
　　　　陶允淳(懋初浙江㑹稽縣人嘉靖乙丑進士/隆慶四年繇主客司主事陞任改尚)
　　　　　　　(寳司/丞)
　　　　聶廷璧(祖雍江西金谿人嘉靖乙丑進士隆/慶五年繇祠祭司主事陞任陞河南)
　　　　　　　(僉事歴/副使)
　　　　沈𤣥華(瑞伯浙江秀水人嘉靖壬戍進士隆/慶六年繇精膳司補任改尚寳司丞)
　　　　　　　(歴南京大/理寺卿)
　　　　王鼎爵(家馭直𨽻太倉州人隆慶戊辰進士/萬歴元年繇精膳司主事陞任歴河)
　　　　　　　(南提學/副使)
　　　　徐成位(惟得湖廣景陵人隆慶戊辰進士萬/歴二年繇本司主事陞任歴按察使)
　　　　鄒學桂(國材浙江餘姚縣人隆慶戊辰進士/萬厯三年繇精膳調任陞祠祭司郎)
　　　　　　　(中歴任左/布政使)
　　　　孫　鑛(文融錦衣衛官籍浙江餘姚人萬厯/甲戍㑹元五年繇主客司主事陞任)
　　　　　　　(調吏部歴/右都御史)
　　　　張　淳(希古直𨽻桐城人隆慶戊辰進士萬/厯六年繇精膳司主事陞任歴陜西)
　　　　　　　(參/政)
　　　　曹　誥(繇本司主事萬/厯七年陞任)
　　　　沈　璟(繇本司主事萬厯八年陞/任調吏部歴光禄寺丞)
　　　　喬　巖(巽甫河南商丘縣人隆慶辛未進士/萬厯九年繇主客司主事陞任歴山)
　　　　　　　(西參/政)
　　　　耿鳴世(茂謙山東新城縣人隆慶戊辰進士/萬厯十年繇精膳司主事陞任歴陜)
　　　　　　　(西參/議)
　　　　張泰徵(懋同山西蒲州人萬厯庚辰進/士十一年繇主客司主事陞任)
　　　　丁汝謙(見郎中下萬厯十一年/繇主客司主事陞任)
　　　　孫成名(登甫浙江慈谿人隆慶辛未進士萬/厯十三年繇主客司主事陞任歴提)
　　　　　　　(學/)
　　　　張　坤(伯簡湖廣鍾祥人萬厯癸未進/士十三年繇精膳司主事陞任)
　　　　王之猷(爾嘉山東新城人萬厯丁丑進士十/四年繇祠祭司主事陞任歴按察司)
　　　　　　　(使/)
　　　　張泰徵(萬厯十七年復除陞主客司/郎中河南參議歴陜西參政)
　　　　蔡逢時(應期直𨽻宣城人萬厯庚辰進士十/七年繇祠祭司主事陞任歴河南參)
　　　　　　　(政/)
　　　　俞士章(汝成直𨽻宜興人萬厯癸未進士十/九年繇精膳司主事陞任陞主客司)
　　　　　　　(郎中湖廣提學/僉事歴參政)
　　　　何喬逺(萬厯二十年繇/)
　　　　王守素(徳孚應天溧水人萬厯庚辰進士二/十年繇主客司主事陞任陞主客司)
　　　　　　　(郎中調吏部/歴光禄卿)
　　　　楊　鳳(儀虞河南杞縣人萬厯癸未進士二/十一年繇户部主事陞任歴任南京)
　　　　　　　(太僕寺/少卿)
　　　　王就學(所敬直𨽻武進人萬厯丙戌進士二/十一年繇本司主事陞任調吏部)
　　　　袁茂英(君學浙江慈谿人萬厯丙戍進士二/十三年繇主客司主事陞任陞精膳)
　　　　　　　(司郎中闕提副/使調廣東  學)
　　　　周嘉賓(仲召四川内江人萬厯癸未進士/二十四年繇祠祭司主事陞任)
　　　　沈儆炌(叔永浙江歸安人萬厯己丑進士二/十四年繇祠祭司主事陞任陞精膳)
　　　　　　　(司郎中福建/提學副使)
　　　　臧爾勸(見郎中下萬厯二十六年繇主/客司主事陞任陞主客司郎中)
　　　　李　杜(汝唐直𨽻大興籍山西大同人萬厯/丙戍進士二十六年繇主客司主事)
　　　　　　　(陞/任)
　　　　王　紀(萬厯二十七年繇精膳/司調任陞主客司郎中)
　　　　段猷顯(見郎中下萬厯二十八年繇兵/部武選司調任陞祠祭司郎中)
　　　　劉憲寵(抑之浙江慈谿人萬厯壬辰進/士二十九年繇本司主事陞任)
　　　　王　編(道林山西寧鄉人壬辰進士萬厯/三十年繇祠祭司員外郎復補)
　　　　岳和聲(爾律浙江嘉興人宋末避仇姓樂今/奉㫖欽改壬辰進士萬厯二十三年)
　　　　　　　(繇精膳司員/外郎復補)
　　　　陳徳元(叔仁浙江秀水人萬厯戊戍進士/三十七年繇主客司主事陞任)
　　　　解經邦(叔憲陜西韓城人萬厯乙未進士/三十七年繇精膳司主事陞任)
　　　　吴邦相(立甫浙江仁和籍直𨽻休寕人萬厯/辛丑進士三十八年繇曹州知州行)
　　　　　　　(取陞/任)
　　　　岳和聲(萬厯三十/八年補任)
　　　　孫鼎相(叔亨山西沁水人萬厯戊戍進/士三十九年繇主客司陞任)
　　　　賈之鳳(萬厯四十年繇/本司主事陞任)
　　　　馮曾櫿(闕搆直𨽻金壇人萬厯甲辰進士/四十一年繇精膳司主事陞任)
　　　　饒景暐(闕十江西進賢人萬厯乙未進士/四  四年繇祠祭司主事陞任)
　　　　王化行(萬厯四十四年繇/本司主事未任)
　　　　程再伊(連叔江西鄱陽籍直𨽻休寧人萬厯/戊戍進士四十五年繇精膳員外復)
　　　　　　　(補/)
　　　　程子鏊(萬厯四十五年繇/本司主事陞任)
　　　　須之彦(萬厯四十六年繇/本司主事陞任)
　　　　熊文燦(太濛貴州永寧衛籍四川瀘州人萬/厯丁未進士四十七年繇精膳司主)
　　　　　　　(事陞/任)
　　　　張光房(翁俌山西澤州人萬厯辛丑進士/四十八年繇主客司主事陞任)
　　　　虞徳隆(元起直𨽻金壇人萬厯辛未進士/天啟元年繇主客司主事陞任)
　　　　劉康祉(𤣥受浙江永嘉籍龍泉人萬厯庚戍/進士天啟三年繇主客司主事陞任)
　　　　周以謙(去滿四川安居人萬厯癸丑進士/天啟三年繇兵部武庫司調任)
　　主事
　　　　湯　寳(惟賢應天句容人監/生永樂十三年任)
　　　　史彦明(闕生宣徳五年人/監          任)
　　　　鮑　時(惟時江西安福人永樂二/十二年進士宣徳五年任)
　　　　陳　安(處善江西清江人永樂十/九年進士宣徳五年任)
　　　　丘　觀(闕年貢士宣徳人永樂十/二          八年任)
　　　　劉　球(求樂江西安福人永樂十九年進士/宣徳八年任歴翰林院侍講諡忠愍)
　　　　　　　(見名/臣録)
　　　　潘　諒(友信直𨽻武進人宣徳/元年貢士正綂元年任)
　　　　姚　秩(宗禮直𨽻上海人/監生正綂四年任)
　　　　張　偉(闕元福建沙縣人正/綂  年進士四年任)
　　　　龍　粲(叔明江西泰和人正/綂三年貢士七年任)
　　　　馮學明(文顯廣東保昌人/監生正綂十年任)
　　　　八　通(彦亨應天上元人學/生正綂十三年任)
　　　　李　和(時中直𨽻遷安人正任/綂十年進士十三年)
　　　　俞　欽(振恭浙江新昌人景泰/二年進士天順元年任)
　　　　彭彦充(仲英江西安福人天順元年進/士四年任陞祠祭司員外郎)
　　　　張　謹(文謹山東新城人天/順四年進士七年任)
　　　　劉　釗(勉時直𨽻當塗人天/順四年進士八年任)
　　　　徐　紳(公儀河南杞縣人景泰/五年進士成化二年任)
　　　　趙　繕(希成山東臨清人天順/四年進士成化五年任)
　　　　髙　岡(鳴鳳廣東義州衛人天順/八年進士成化五年任)
　　　　張　習(企朗直𨽻吴縣人成/化五年進士八年任)
　　　　邵　新(復初浙江淳安人成化/五年進士十一年任)
　　　　劉　紳(大章陜西邠州人成化/十一年進士十四年任)
　　　　閆　倫(天叙河南息縣人成化/十一年進士十七年任)
　　　　胡　玉(伯堅直𨽻泰州人成化/十七年進士二十年任)
　　　　喬　宇(希大山西樂平人成化二十年進/士二十三年任歴少保吏部尚書)
　　　　杜　桓(公武江西吉水人成化十四年進/士二十三年任陞主客司員外郎)
　　　　王　爵(天錫江西安福人成化二/十年進士二十三年任)
　　　　祁　仁(天元浙江山隂人成化二/十年進士𢎞治三年任)
　　　　王　溥(公濟湖廣江夏人成化二/十年進士𢎞治四年任)
　　　　王　綸(汝言浙江慈谿人成化二十年進/士𢎞治六年任陞主客司員外郎)
　　　　龍　䕫(舜卿江西宜春人𢎞治三年/進士六年任歴太平知府)
　　　　李　崑(承祐山東髙宻人𢎞/治三年進士七年任)
　　　　程　崧(徳望江西徳興人成化二/十年進士𢎞治九年任)
　　　　張　琮(廷獻應天江寧籍吴江人/𢎞治三年進士九年任)
　　　　鄭允宣(喜言應天上元人𢎞治/六年進士𢎞治九年任)
　　　　許　淳(文厚四川成都衛人成化二十三年/進士𢎞治十二年任陞祠祭司員外)
　　　　　　　(郎/)
　　　　劉　台(衡仲四川巴縣人𢎞治/九年進士十四年任)
　　　　唐　禎(原善直𨽻華亭人成化二十三年進/士𢎞治十五年任陞主客司員外郎)
　　　　陸　昌(尚徳直𨽻吴縣人𢎞治九年進/士十五年任陞精膳司員外郎)
　　　　陸　松(文東浙江平湖人𢎞治三年進/士十八年任歴南京光禄寺卿)
　　　　彭　縉(文卿湖廣襄陽人𢎞治十/八年進士正徳二年任)
　　　　崔　傑(世興直𨽻吴縣人𢎞治十/八年進士正徳二年任)
　　　　向一陽(汝䕫四川雙流籍湖廣巴陵人/𢎞治十八年進士正徳四年任)
　　　　許廷弼(世良河南蘭陽人正/徳三年進士五年任)
　　　　吴期英(中順江西永新人正徳三/年進士五年任歴知府)
　　　　劉　滂(伯雨浙江慈谿人𢎞治十/八年進士正徳六年任)
　　　　杜　宷(仲和四川遂寧人正/徳三年進士六年任)
　　　　唐　鵬(雲卿直𨽻丹徒人正徳三年進/士九年任陞主客司員外郎)
　　　　鄭　元(伯生湖廣夷陵籍浙江仁和人正徳/六年進士九年任陞主客司員外郎)
　　　　侯　綸(廷言山西太原左衛籍直𨽻滑/縣人正徳六年進士十年任)
　　　　萬　潮(汝信江西進賢人正/徳六年進士十年任)
　　　　姜　龍(夢賓直𨽻太倉人正徳/三年進士十一年任)
　　　　薛　瑞(舜輯直𨽻長洲人正徳/三年進士十二年任)
　　　　孫　存(惟甫長𨽻滁州人正徳/九年進士十二年任)
　　　　俞　才(徳重四川内江人正徳/九年進士十三年任)
　　　　楊應奎(文煥山東益都人正徳/六年進士十四年任)
　　　　劉　竑(闕年廣東陽江人𢎞治十/八  進士正徳十四年任)
　　　　徐一鳴(伯和湖廣醴陵人正徳十二年進士/十五年任調吏部歴江西提學副使)
　　　　髙尚賢(大賓河南新鄭人正徳十二年/進士十六年任陞精膳員外郎)
　　　　張　澯(景川廣東順徳人正徳六年進/士十六年任陞精膳司員外郎)
　　　　張　鏜(廷進萬全都司人正徳六年進/士嘉靖二年陞任苑馬少卿)
　　　　李　淅(邦秀江西南昌人正徳十六年進/士嘉靖三年任陞主客員外郎)
　　　　方一蘭(世佩福建莆田人嘉/靖癸未進士三年任)
　　　　陸　堂(㫖堂直𨽻常熟人嘉/靖癸未進士五年任)
　　　　潘　潢(薦叔直𨽻婺源人正徳十六年進士/嘉靖五年任歴吏部左侍郎南户部)
　　　　　　　(尚書諡/簡肅)
　　　　歐陽塾(崇儒江西泰和人嘉/靖丙戌進士七年任)
　　　　李欽昊(子翼順天東安人嘉/靖癸未進士七年任)
　　　　屠應埈(文昇浙江平湖人嘉/靖丙戌進士九年任)
　　　　毛　渠(世澤山東掖縣人嘉靖丙/戌進士九年任歴太僕卿)
　　　　萬　方(見員外郎下嘉/靖十一年任)
　　　　楊　儀(夢羽直𨽻常熟人嘉靖丙戌/進士十二年歴山東副使)
　　　　皇甫孝(見員外郎下嘉/靖十四年任)
　　　　張　鏊(濟甫江西南昌人嘉靖丙戍進士十/四年任陞祠祭員外郎歴南兵部尚)
　　　　　　　(書/)
　　　　趙維垣(伯師貴州永寧衛人嘉靖壬辰進/士十四年任歴福建左布政使)
　　　　尹　耕(見員外郎下嘉/靖十五年任)
　　　　黄獻可(堯俞福建莆田人嘉靖/壬辰進士十六年任)
　　　　張　鉄(見員外郎下嘉/靖十七年任)
　　　　張惟一(守中直𨽻安肅人嘉靖戊戌進/士十八年任陞祠祭員外郎)
　　　　王　楠(惟髙直𨽻興州後屯衛籍浙江㑹稽/人嘉靖戊戌進士十九年任陞鴻臚)
　　　　　　　(卿/)
　　　　南逢吉(元貞陜西渭南人嘉靖戊戍進士十/九年任陞主客員外郎歴紹興知府)
　　　　萬士和(思節直𨽻宜興人嘉靖辛丑進士二/十三年繇庶吉士改授歴本部尚書)
　　　　　　　(諡文/恭)
　　　　袁　衮(補之直𨽻吳縣人嘉靖/戊戌進士二十三年任)
　　　　李　寵(汝承陜西涇陽人嘉靖戊戌進士二/十五年任陞主客員外郎山東提學)
　　　　　　　(僉/事)
　　　　章　煥(懋寔直𨽻吳縣人嘉靖戊戌進士二/十五年任陞吏部稽勲員外郎歴漕)
　　　　　　　(運副都/御史)
　　　　鄭廷鵠(元侍廣東□山籍浙江徳清人嘉靖/戊戍進士三十六年任改吏科給事)
　　　　　　　(中/)
　　　　尤　瑛(汝白直𨽻無錫人嘉靖甲辰/進士二十七年任陞僉事)
　　　　劉斯潔(見員外郎下嘉/靖二十七年任)
　　　　𫝊夏器(廷璜福建南安人嘉靖庚戌㑹元/本年任改光禄寺丞歴吏部郎中)
　　　　王任用(汝欽直𨽻太倉人嘉靖丁未進/士十九年繇太常寺博士陞任)
　　　　賈　衡(守凖直𨽻束鹿人嘉靖/丁未進士三十三年任)
　　　　吳仲禮(大節直𨽻貴池人嘉靖/丁未進士三十三年任)
　　　　陳　言(宜昌福建莆田人嘉靖/丁未進士三十四年任)
　　　　雷金科(公憲福建建安人嘉靖/癸丑進士三十五年任)
　　　　吳承燾(仁甫直𨽻吳江人嘉靖癸丑進士三/十五年任調吏部驗封司歴太常寺)
　　　　　　　(少/卿)
　　　　阮自嵩(惟中直𨽻桐城人嘉靖/丙辰進士三十六年任)
　　　　劉曰材(見郎中下嘉靖/三十六年任)
　　　　沈紹慶(見員外郎下嘉/靖三十六年任)
　　　　馮叔吉(汝廸浙江慈谿人嘉靖/癸丑進士三十六年任)
　　　　史起蟄(徳龍直𨽻江都人嘉靖/癸丑進士三十七年任)
　　　　胡士彦(見郎中下嘉靖/三十八年任)
　　　　吴　紹(汝復浙江秀水人嘉靖己/未進士本年任歴參議)
　　　　勞　堪(見員外郎下嘉靖四/十年繇刑部調任)
　　　　葉　憲(見員外郎下嘉靖四十/一年任復除祠祭司)
　　　　沈節甫(以安浙江烏程人嘉靖己未進/士四十一年任歴工部左侍郎)
　　　　戚元佐(見郎中下嘉靖/四十一年任)
　　　　余　立(季禮廣西馬平人嘉靖壬戍/進士四十三年繇户部調任)
　　　　胡　僖(見郎中下嘉靖/四十三年任)
　　　　徐雲程(允登江西清江人嘉靖乙丑進士/本年任歴浙江按察司按察使)
　　　　劉南金(獻卿河南杞縣人嘉靖己未/進士四十四年繇户部調任)
　　　　劉大受(子可順天大城人嘉靖己未進士四/十五年繇户部調任改使部歴太常)
　　　　　　　(少/卿)
　　　　徐用檢(見郎中下嘉靖四十/五年繇兵部調任)
　　　　鍾崇文(仲謨江西南昌人嘉靖壬戍進士隆/慶元年繇工部調任歴廣西僉事)
　　　　吴教𫝊(汝範山東朝城人嘉靖己未進/士隆慶二年任歴浙江僉事)
　　　　李逢陽(維明南直金吾衛籍江都人隆/慶戊辰進士本年繇户部調任)
　　　　蒋思孝(移之貴州普安衛籍應天深陽人嘉/靖己未進士隆慶三年繇行人陞任)
　　　　　　　(歴雲南/副使)
　　　　劉應麒(見郎中下隆慶四/年繇庶吉士改授)
　　　　徐成位(見員外郎下隆慶/五年繇知縣陞任)
　　　　岳　相(維終山東壽光人嘉靖己未進/士隆慶六年任歴光禄寺少卿)
　　　　鄒學柱(見員外郎下隆慶/六年繇知縣陞任)
　　　　支可大(見郎中下萬厯二年繇/二甲第一名本年選任)
　　　　張　程(以孚江西安福人隆慶辛未進士萬/厯二年繇庶吉士改授歴尚寳少卿)
　　　　曹　誥(見員外郎下萬厯/五年繇户部調任)
　　　　李一中(時卿直𨽻建徳人隆慶戊辰進/士萬厯六年任歴河南副使)
　　　　孫　代(紹甫陜西扶風人嘉靖己未進士萬/厯七年任改光禄寺丞歴浙江參政)
　　　　沈　璟(伯英直𨽻吴江人萬厯甲戌/進士七年繇兵部調任)
　　　　董嗣成(伯念浙江烏程人萬厯/庚辰進士本年選任)
　　　　張敬修(君平錦衣衛官籍湖廣荆州衛/人萬厯庚辰進士本年選任)
　　　　張　敬(爾和山東淄川人萬厯丁丑/進士九年繇中書舍人陞任)
　　　　文在中(徳克陜西三水人萬厯甲戍進士/十年繇國子監博士陞任謫長沙)
　　　　王執禮(子敬直𨽻崑山人嘉靖乙丑進士萬/厯十年繇刑部調任改尚寳司丞歴)
　　　　　　　(應天/府丞)
　　　　吕興周(見郎中下萬厯十/年繇祠祭司補任)
　　　　屠　隆(長卿浙江鄞縣人萬厯丁丑/進士十一年繇知縣陞任)
　　　　陳應芳(元振直𨽻泰州籍江西吉水人萬厯/甲戍進士十二年繇知縣陞任歴太)
　　　　　　　(僕少/卿)
　　　　李同芳(濟美直𨽻崑山人萬厯庚辰/進士十二年任歴按察使)
　　　　向　東(紹明浙江慈谿人萬厯庚辰進士/十三年繇行人陞任歴江西副使)
　　　　李正䝉(汝明浙江縉雲人萬厯庚辰/進士十四年繇助教陞任)
　　　　張我續(見郎中下萬厯十/四年繇知縣陞任)
　　　　于孔兼(見郎中下萬厯十/五年繇推官陞任)
　　　　張一心(道宗直𨽻獲鹿人萬厯丁丑/進士十五年繇知縣陞任)
　　　　袁一驥(見郎中下萬厯十/五年繇助教陞任)
　　　　姜　鏡(永明浙江餘姚人萬厯癸未進士/十六年繇行人陞任歴贑州知府)
　　　　俞士章(見員外郎下萬厯十/六年繇知縣陞任)
　　　　王守素(見員外郎下萬厯十/七年繇推官陞任)
　　　　沈一中(見郎中下萬厯十七年/繇工部屯田司補任)
　　　　陳汝璧(立父湖廣沔陽人萬厯癸未/進士十七年繇推官陞任)
　　　　張廷棟(惟任福建龍谿人萬厯庚辰/進士十七年繇行人陞任)
　　　　曽鳳儀(舜徴湖廣耒陽人萬厯癸未/進士十八年繇監丞陞任)
　　　　唐伯元(仁卿廣東澄海人萬厯甲戍進士十/八年繇主客補任歴吏部文選郎中)
　　　　李復陽(宗誠江西豊城人萬厯癸未進/士十七年繇知縣陞任調吏部)
　　　　郭如川(先至四川富順人萬厯癸未/進士十九年繇知縣陞任)
　　　　何喬遠(見郎中下萬厯十九年繇刑部/雲南司調補陞本司員外郎)
　　　　諸壽賢(延之直𨽻崑山人萬厯丙戍/進士十九年繇助教陞任)
　　　　王宗蓁(時榮湖廣京山人萬厯丙戍/進士二十年繇行人陞任)
　　　　張納陛(以登直𨽻宜興人萬厯乙丑/進士二十年繇刑部調任)
　　　　顧允成(季時直𨽻無錫人萬厯丙戍進士/二十一年繇國子監博士陞任)
　　　　洪文衡(平叔直𨽻歙縣人萬厯己丑進士二/十一年繇户部雲南司調任調吏部)
　　　　劉廣業(仲約河南洛陽人萬厯己丑進士二/十一年繇工部虞衡調補任按察使)
　　　　吴正志(之矩直𨽻宜興人萬厯己丑/進士二十一年繇推宜陞任)
　　　　郭如川(萬厯二十/二年補任)
　　　　蔡宗明(見郎中下萬厯二十二/年繇工部虞衡司調補)
　　　　王就學(見員外郎下萬厯二十/二年繇户部貴州調任)
　　　　萬建崐(李瑜江西南昌人萬厯己丑進士/二十三年繇荆州府推官陞任)
　　　　頼克俊(伯升福建晉江人萬厯乙未進士二/甲第一名本年選任歴主客司郎中)
　　　　周𫝊誦(淑逺陜西西安左衛人萬厯己丑進/士二十四年繇户部四川司補任歴)
　　　　　　　(參/政)
　　　　周應明(子良湖廣麻城人萬厯己未進士/二十五年繇刑部貴州司調任)
　　　　莊懋華(見郎中下萬厯二十四年/繇工部屯田司調任)
　　　　彭遵古(季□湖廣黄安籍麻城人萬厯丙/戍進士二十五年繇主客司補任)
　　　　梅守和(季方直𨽻宣城人萬厯戊戍/進士二甲第一名本年選任)
　　　　王　紀(見郎中下萬厯二十/六年繇推官陞任)
　　　　劉憲寵(見員外郎下萬厯二十七/年繇工部虞衡司調任)
　　　　袁宏道(中郎湖廣公安人萬厯壬辰進士/二十八年繇國子監助教陞任)
　　　　潘士達(去聞浙江安吉籍烏程人萬厯壬辰/進士二十七年繇推官行取告補)
　　　　田大年(億伯湖廣江陵人萬厯壬辰進士/二十九年繇户部福建司調任)
　　　　王士騏(冏伯直𨽻太倉人萬厯己丑進士二/十九年繇兵部武選司調任調吏部)
　　　　　　　(考/功)
　　　　張嗣誠(伯行山東萊陽人萬厯乙未進/士三十年繇工部營膳司調任)
　　　　張其亷(無隅直𨽻嘉定人萬厯乙未進/士三十一年繇車駕司調任)
　　　　胡國鑑(正甫直𨽻宣城人萬厯壬辰/進士三十二年繇行人陞任)
　　　　王三才(學參浙江蕭山人萬厯辛丑進士三/十二年繇工部虞衡司主事調任)
　　　　林茂槐(穉虚福建福清人萬厯乙未進士三/十三年繇南京吏部考功司補任)
　　　　吕圖南(爾博福建晉江籍南安人萬厯戊戍/進士三十三年繇中書舍人陞任)
　　　　馬應龍(伯先山東安丘人萬厯壬辰進/士三十四年繇主客司復補)
　　　　魏可簡(子雍直𨽻昌黎人萬厯/己丑進士三十四年任)
　　　　袁宏道(萬歴三十/四年補任)
　　　　吴正志(萬歴三十/五年補任)
　　　　鄭振先(太初直𨽻武進人萬歴乙未進士/三十五年繇兵部武選司補任)
　　　　游漢龍(伯起直𨽻婺源人萬歴戊戌進士三/十六年繇山東章丘知縣行取任)
　　　　王豫立(定甫陜西涇陽人萬歴己未進士三/十六年繇河南嵩縣知縣行取任)
　　　　胡汝政(子徳四川井陘人萬歴乙未進士三/十六年繇南京吏部驗封司補任)
　　　　鮑應鰲(山甫直𨽻歙縣人萬歴乙未進士三/十七年繇兵部武選司主事調任)
　　　　姚㑹嘉(仲禮浙江㑹稽籍山隂人萬歴辛丑/進士三十七年繇潮州府推官行取)
　
　　　　潘潤民(汝霖貴州前衛人萬歴丁未進/士三十八年繇庶吉士改授)
　　　　趙國琦(伯玉江西南昌人萬歴乙未進士/三十四年繇工部都水司調任)
　　　　林　宰(徳衡福建漳浦人萬歴辛丑進士三/十八年繇直𨽻無錫知縣行取任)
　　　　賈之鳳(儀虞山西陽城人萬歴戊戍進/士三十八年繇精膳司調任)
　　　　朱　綵(澹父四川劍州人萬歴庚戍進/士二甲第一名辛亥八月選)
　　　　程子鏊(和以直𨽻歙縣人萬歴辛丑進士三/十六年繇浙江慈谿知縣行取户部)
　　　　　　　(主事三十/八年改任)
　　　　王豫立(萬歴四十/年補任)
　　　　王道成(成我陜西蘭州人萬歴辛丑進士/四十年繇華陽縣知縣行取任)
　　　　王象晉(康侯山東新城人萬歴甲辰進/士四十一年繇中書舍人陞任)
　　　　王化行(二南福建閩縣人萬歴丁未/進士四十一年繇行人陞任)
　　　　楊作楫(夢符四川蓬谿人萬歴丁未進士四/十一年繇山西襄陵縣朝覲留部任)
　　　　趙國琦(萬歴四十/一年補任)
　　　　萬廷搢(無執江西南昌人萬歴甲辰進/士四十一年繇精膳司補任)
　　　　莊祖誥(汝欽四川成都人萬歴辛丑進士/四十二年繇兵部武選司調任)
　　　　康新民(朝徹四川合州籍江西安福人萬歴/丁未進士四十二年繇河南固始縣)
　　　　　　　(知縣/陞任)
　　　　須之彦(君美直𨽻嘉定人萬歴戊戍進士/四十三年繇工部都水司調任)
　　　　孫體元(復一山東濱州人萬歴辛丑/進士四十四年繇精膳司)
　　　　賈允元(善長直𨽻無錫人萬歴庚戍/進士四十五年繇行人陞任)
　　　　張翼明(伯寅河南永城人萬歴庚戍進士/四十六年繇刑部貴州司調任)
　　　　鄧良知(未孩江西新建人萬歴癸丑進士/泰昌元年繇宣城知縣留都陞任)
　　　　劉應震(元禎山東沂水人萬歴癸丑進士/泰昌元年繇南宫知縣留都陞任)
　　　　劉宗周(起東浙江㑹稽籍山隂人萬歴辛/丑進士天啓元年繇行人起補)
　　　　張時暘(初旭南直當塗人萬歴丙辰進士/天啓二年繇臨海知縣行取陞任)
　　　　林枝橋(𤾉仲廣東新㑹人萬歴丙辰進士天/啓二年繇當塗知縣行取考選陞)
　　　　李宜培(存赤河南郟縣人萬歴癸丑/進士天啓二年繇户部調任)
　　　　陳以聞(石泓湖廣麻城人萬歴丁未/進士天啟三年繇工郎調任)
　　　　莫儼皋(寅𢋫南直華亭人萬歴丙辰/進士天啟三年繇中書陞任)
　附禮部儀制清吏司題名記
　儀制為禮部首司郎中員外郎各一人主事二人掌
　貳尚書侍郎舉其儀制辨其名數者也夫自朝廷以
　至閭閻達乎蠻貊名以分殊事與時異儀節有經物
　采有章辭令有式書文有體宗子爵封予奪隆殺之
　度學校貢舉程藝論才之紀以至優老恤㷀之恩旌
　善達隠之規官方民偽之察腐身熏子之禁所以明
　等威别嫌疑遂良禁姦悅邇柔遠篤親養賢其所係
　至重所務至繁也故必明達端潔精敏恭慎之士循
　儀式修章程執典要以不失乎其守而後能善於厥
　官然猶未也儀章以定志而淑俗宗法以樹屏而固
　本學以育才才以幹國禮之實也實之弗至則雖文
　備法行君子有餘慮焉嘗昧昧而思之應文者茍具
　歟承式而頒之者偷窳歟議法闊畧創始而未覩其
　終沿故而未究其變歟若此者盖亦有之然非獨此
　其咎也教弛道微學不率徳故檢制周而仁義漸摩
　之意薄積習風成莫知所救然則雖有明達之才出
　之以端潔行之以精慎儀式章程執而不失猶未必
　盡慊於志矧踈怠曲狥私室賄成則又何頼焉頃予
　佐部時官儀制者張仲玉子瑫唐景文穆章懋實煥
　鄭元侍廷鵠未幾章調稽勲鄭改給事中唐以憂去
　侍之者王道元惟中尤汝白瑛劉原静斯潔數子皆
　海内俊茂其資性明達各有所至其於端潔精慎則
　日孜孜焉已故事凡有奏議尚書謀之侍郎以授于
　郎中郎中受而咨于其寮乃屬草以待修潤予每讀
　之輒嘆其揆義酌情正名辨物能發予之所欲言至
　於所謂有餘慮者未嘗不相與内歉于心日思其救
　之之術而未能也君子之於天下審已度勢未易直
　遂則畜其志以有待惟所得自盡者無問巨細罔敢
　不至焉斯亦可矣司自永樂以來郎中員外郎主事
　各若干人仲玉始集其氏名邑里歴任年歳區别其
　官次第而刻之石其間致位通顯為時名臣必所謂
　明達端潔精敏恭慎可以為後人法鑑者也來請予
　記予惟仲玉于職所得盡雖細弗遺此足徵之矣為
　紀事始且以見百司庶務舊所未備者皆有待乎後
　之人非獨題名然也嘉靖二十八年歳己酉九月朔
　歐陽徳書
　萬歴庚子冬王君惟憲長儀署而題名之碑適滿辛
　丑十月冊立冊封徽號禮成十一月皇太子冠禮成
　明年二月婚冠成諸大夫乃舉酌相慶也命工礲石
　將新之㑹惟憲擢勲卿去夏段君徽之代之秋獻臣
　復代之既受事乃重訂其姓字履歴無令掛漏是署
　額員四自嘉靖六年而教習尚主者主事一人𨽻焉
　嗣是時建無定員迄今上三十年而添註者二人則
　田君億伯槩王君道林潘君去聞是矣王以需次潘
　以行取盖一時之盛然亦漢廷所謂積薪矣萬歴三
　十年壬寅孟冬望日蔡獻臣等重立石
　
　禮部志稿卷四十二
欽定四庫全書
　禮部志稿巻四十三
　　　　　　　　　　　　明　俞汝楫　編
　歴官表
　　祠祭司郎中
　　　　周　騤(世良順天籍直隸華亭縣人正統十/三年進士調儀制司)
　　　　章　規(字籍見員外下/)
　　　　孫　洪(伯大山東昌邑縣人景泰五年進士/)
　　　　李(闕/)
　　　　于(闕/)
　　　　黄(闕/)
　　　　王　沂(字籍見主事下/)
　　　　龍(闕/)
　　　　林　壂(世南福建閩縣人成化十四年進士/)
　　　　王雲鳳(字籍見員外下歴副都御史言行見/名臣録)
　　　　程(闕/)
　　　　許　淳(字籍見員外下調儀制司/)
　　　　宋(闕/)
　　　　王　壽(字籍見主事下/)
　　　　彭　䕫(字籍見主事下歴陞布政/)
　　　　李(闕/)
　　　　祝　鑾(字籍見主事下/)
　　　　屠應塤(字籍見主事下陞副使/)
　　　　楊應奎(文煥山東益都縣人正德六年進士/陞知府)
　　　　汪必東(希會湖廣崇陽縣人正德六年進士/)
　　　　畢廷拱(敬夫廣東番禺縣人正德六年進士/)
　　　　歐陽必達(字籍見主事下歴陞吏部尚書/)
　　　　王　煒(克新順天固安縣/士)　(正德/)　(六年進/)
　　　　田汝成(禾叔浙江錢塘縣人嘉靖五年進士/歴陞提學副使)
　　　　屠應埈(文叔浙江嘉興縣人嘉靖五年進士/歴陞諭德)
　　　　王汝孝(紹甫山東東平州人嘉靖五年進士/歴陞右副都御史)
　　　　李　遂(邦良江西豐城縣人嘉靖五年進士/歴陞南京兵部尚書)
　　　　毛　渠(世澤山東掖縣人嘉靖五年進士歴/陞太僕寺卿)
　　　　張　鏊(字籍見員外下歴陞提學副使/)
　　　　王希旦(福建侯官縣人舉人/)
　　　　熊　過(叔仁四川敘州人嘉靖八年進士/)
　　　　夏　浚(字籍見主事下歴陞提學副使/)
　　　　易　寛(栗夫江西安福縣人嘉靖十四年進/士歴陞提學副使)
　　　　王　健(偉純浙江永嘉縣人嘉靖十七年進/士調儀制司陞南京光禄寺少卿)
　　　　張　鈇(元賜山東冠縣人嘉靖八年進士陞/㕘議)
　　　　高　簡(公敬四川緜州人嘉靖八年進士調/吏部文選司)
　　　　張維岳(字籍見員外下/)
　　　　張希舉(甫卿江西南昌縣人嘉靖二十年進/士陞提學副使)
　　　　林懋和(字籍見員外下調儀制司/)
　　　　莫如忠(字籍見員外下嘉靖二十九年繇精/膳司調任陞提學副使)
　　　　張　緯(字籍見主事下嘉靖三十年繇精膳/司調任)
　　　　劉斯潔(原靜直隸易州人嘉靖二十六年進/士三十二年任陞㕘議陞副都御史)
　　　　劉朝佐(道卿江西安福縣人嘉靖二十三年/進士三十二年任調儀制司)
　　　　余文獻(伯初江西德化縣人嘉靖二十三年/進士三十三年任陞提學副使)
　　　　陳全之(字籍見主事下嘉靖二十四年繇精/膳司調任陞知府)
　　　　田　揚(廷翰福建晉江縣人嘉靖二十九年/進士三十五年任陞㕘議)
　　　　楊豫孫(字籍見員外下嘉靖三十五年繇主/客司調任歴陞副都御史)
　　　　徐學謨(字籍見員外下嘉靖三十五年繇精/膳司調任歴陞副都御史)
　　　　李　纘(字籍見員外下繇精膳司調任/)
　　　　徐文沔(可繩浙江開化縣人嘉靖二十六年/進士三十九年繇儀制司員外陞任)
　　　　　　　(調吏部稽勲司/)
　　　　雷金科(公憲福建建安縣人嘉靖三十二年進/士四十年繇精膳司調任)
　　　　何汝健(體乾南京留守左衛籍直隸無錫縣/人嘉靖三十二年進士四十年繇精)
　　　　　　　(膳司調任/)
　　　　陸光祖(與繩浙江平湖縣人嘉靖三十六年/進士四十一年繇南京祠祭司復除)
　　　　　　　(歴陞大理寺卿/)
　　　　張正謨(字籍見主事下嘉靖四十二年繇主/客司調任調儀制司)
　　　　龎　遠(惟明直𨽻吳江縣人嘉靖三十二年/進士四十二年繇主客司調任調儀)
　　　　　　　(制司歴陞南京光禄寺卿/)
　　　　屠羲英(淳卿直隸寧國縣人嘉靖三十五年/進士四十三年繇戸部貴州司調任)
　　　　　　　(陞提學副使歴陞南京光祿寺卿/)
　　　　柴　淶(字籍見員外下嘉靖四十四年繇主/客司調任歴陞布政)
　　　　沈節甫(字籍見員外下嘉靖四十四年繇本/司員外陞任改尚寳司丞)
　　　　常三省(希曽直隸泗州人嘉靖三十五年進/士繇兵部車駕司調任)
　　　　范惟丕(于公直隸華亭縣籍吳江縣人嘉靖/三十八年進士四十五年繇主客司)
　　　　　　　(調任陞光祿寺卿/)
　　　　楊俊民(伯章山西蒲州人嘉靖四十一年進/士隆慶二年繇主客司調任陞提學)
　　　　　　　(副使歴陞太僕寺少卿/)
　　　　王續之(大卿四川南充縣人嘉靖四十一年/進士隆慶三年繇主客司調任歴陞)
　　　　　　　(㕘政/)
　　　　徐用檢(字籍見員外下隆慶三年繇主客司/調任調儀制司陞提學副使)
　　　　陸光祚(與培浙江平湖縣人嘉靖三十八年/進士隆慶三年繇精膳司調任調儀)
　　　　　　　(制司陞提學副使/)
　　　　楊汝允(懋功江西南昌縣人嘉靖四十一年/進士隆慶四年繇主客司調任陞知)
　　　　　　　(府/)
　　　　蔣　彬(原中直𨽻吳縣人嘉靖三十八年進/士隆慶五年繇兵部員外郎陞任陞)
　　　　　　　(知府/)
　　　　蔡叔逵(于漸河南衛輝府人嘉靖四十一年/進士隆慶六年繇主客司調任調儀)
　　　　　　　(制司陞提學副使/)
　　　　王象坤(子厚山東新城縣人嘉靖四十四年/進士隆慶六年繇精膳司調任陞副)
　　　　　　　(使/)
　　　　劉應麒(字籍見員外下萬厯三年繇精膳司/任調儀制司)
　　　　張　彦(字籍見主事下萬厯三年繇主客司/員外陞任調儀制司)
　　　　鄒學柱(國材浙江餘姚縣人隆慶二年進士/萬厯五年繇儀制司員外陞任陞知)
　　　　　　　(府/)
　　　　錢拱宸(恭卿浙江烏程縣人隆慶二年進士/萬厯七年繇主客司復任陞知府)
　　　　施　策(萬厯八年繇主客司郎中調任調儀/制司)
　　　　李一中(字籍見員外下萬厯九年繇本司員/外陞任)
　　　　趙世卿(象賢山東歴城縣人隆慶五年進士/繇楚府左長史加陞南京兵部武選)
　　　　　　　(司郎中致仕起用/)
　　　　張之屏(憲夫山西沁水縣人甲戌進士萬厯/十二年繇主客司郎中調任)
　　　　丁汝謙(子益山西吉州人甲戌進士萬厯十/三年繇主客司郎中調任)
　　　　張　志(字籍見主事下萬厯十四年繇主客/司郎中調任)
　　　　李同芳(濟美直隸崑山縣人庚辰進士萬厯/十五年繇精膳司郎中調任)
　　　　陳應芳(世龍直隸泰州所籍江西吉水縣人/甲戌進士萬厯十七年繇主客司員)
　　　　　　　(外陞任/)
　　　　沈一中(字籍見員外下萬厯十八年繇本司/員外郎陞任)
　　　　馬　慥(顧甫陜西同州人甲戌進士萬厯十/九年繇兵部武選司郎中補任)
　　　　徐即登(字籍見員外下萬厯十九年繇主客/司郎中調任)
　　　　蔡逢時(字籍見主事下萬厯二十年繇精膳/司郎中調任)
　　　　張我續(字籍見主事下萬厯二十年繇本司/員外陞任)
　　　　袁一驥(字籍見主事下萬厯二十二年繇主/客司員外郎陞任)
　　　　楊　鳳(儀虞河南杞縣人癸未進士萬厯二/十二年繇儀制司員外陞任)
　　　　來三聘(任卿浙江蕭山縣人癸未進士萬厯/二十二年繇儀制司員外陞任)
　　　　洪起睿(爾介福建南安縣人壬辰進士萬厯/二十五年繇主客司員外陞任)
　　　　曾鳳儀(字籍見員外下萬厯二十六年繇主/客司員外郎陞任)
　　　　葉茂才(未任/)
　　　　黄大節(思立江西信豐縣人丙戌進士萬厯/二十七年繇精膳司員外陞任)
　　　　段猷顯(徽之河南商城縣人壬辰進士萬厯/二十九年繇儀制司員外郎陞任)
　　　　吳　黙(字籍見員外下萬厯三十年繇本司/員外陞任)
　　　　李　炳(字籍見主事下萬厯三十一年繇主/客司郎中調任)
　　　　張鶴鳴(元平河南潁川衛籍直隸潁州人壬/辰進士萬厯三十四年繇南京吏部)
　　　　　　　(考功司郎中補任/)
　　　　魏可簡(字籍見員外下萬厯三十五年繇本/司郎中陞任)
　　　　顧自植(公立直隸吳江縣人壬辰進士萬厯/三十七年繇精膳司郎中調任)
　　　　鮑應鼇(字籍見員外下萬厯三十七年繇本/司員外郎陞任)
　　　　洪世俊(用章直隸歙縣人乙未進士萬厯四/十一年繇主客司員外陞任)
　　　　林　宰(德衡福建漳浦縣人辛丑進士萬厯/四十一年繇主客司員外陞任)
　　　　史樹德(仲培直隸金壇縣人辛丑進士繇南/京吏部文選司郎中萬厯四十四年)
　　　　　　　(補任/)
　　　　胡承詔(君麻湖廣景陵縣人辛丑進士繇南/京吏部稽勲司郎中萬厯四十六年)
　　　　　　　(補任/)
　　　　陸完學(字籍見員外下萬厯四十七年繇本/司員外郎陞任)
　　　　熊文燦(太濛貴州永寧衛籍四川瀘州人丁/未進士泰昌元年繇儀制司員外郎)
　　　　　　　(未任/)
　　　　賈允元(善長直隸無錫縣人庚戌進士繇主/客司員外郎陞任)
　　　　楊𢎞備(字籍見主事下天啟元年繇精膳司/員外郎未任)
　　　　陳𤣥藻(字籍見員外下天啟二年繇本司員/外郎陞任)
　　　　楊覲光(星甫山東招逺縣人丁未進士天啟/三年繇精膳司郎中調任)
　　　　莊廷臣(字籍見員外下天啟四年繇本司陞/任)
　　　　周以謙(去滿四川安居縣人癸丑進士天啟/四年繇儀制司員外郎陞任)
　　員外郎
　　　　章　規(守規浙江鄞縣人景泰二年進士陞/本司郎中)
　　　　彭彦充(仲英浙江安福縣人天順元年進士/陞儀制司郎中)
　　　　周(闕/)
　　　　于(闕/)
　　　　沈　熊(文瑞浙江歸安縣人天順四年進士/歴陞知府)
　　　　陳(闕/)
　　　　王　沂(字籍見主事下陞本司郎中/)
　　　　金(閩/)
　　　　王雲鳳(應詔山西和順縣人成化二十年進/士陞本司郎中)
　　　　翁健之(應乾浙江餘姚縣人成化二十三年/進士陞精膳司郎中歴布政)
　　　　黎民表(字籍見主事下陞儀制司郎中歴布/政)
　　　　許　淳(四川成都左䕶衛人成化二十三年/進士陞本司郎中)
　　　　鄭(闕/)
　　　　李　珪(用獻江西永新縣人𢎞治九年進士/)
　　　　王　壽(字籍見主事下陞本司郎中/)
　　　　鄭(闕/)
　　　　陸　淞(文東浙江平湖縣人𢎞治三年進士/陞主客司郎中歴南京光禄寺卿)
　　　　劉　鈁(陞精膳司郎中/)
　　　　賈　詠(鳴和河南臨潁縣人𢎞治九年進士/仕至文淵閣大學士)
　　　　劉　滂(伯雨浙江慈谿縣人𢎞治十八年進/士陞儀制司郎中歴南京尚寳司卿)
　　　　吳期英(江西永新縣人正德三年進士/)
　　　　徐　鉞(用寧湖廣興國州人𢎞治三年進士/歴知府)
　　　　倪宗正(本瑞浙江餘姚縣人𢎞治十八年進/士陞主客司郎中歴知府)
　　　　鄭　佐(字籍見主事下歴㕘政/)
　　　　商良輔(浙江淳安縣人官生/)
　　　　楊　崇(闕/)
　　　　翁　磐(四川瀘州人舉人陞主客司郎中歴/㕘議)
　　　　盧　襄(師陳直隸吳縣人嘉靖二年進士/)
　　　　洪　伊(承志直隸歙縣人貢士陞精膳司郎/中)
　　　　林雲同(汝雨福建莆田縣人嘉靖五年進士/陞提學僉事歴南京工部尚書)
　　　　孫　昻(一鶚山東昌邑縣人正德十六年進/士)
　　　　劉伯躍(字籍見主事下陞儀制司郎中歴都/御史)
　　　　張　鏊(濟甫江西南昌縣人嘉靖五年進士/陞本司郎中)
　　　　徐　樾(字籍見主事下陞精膳司郎中歴布/政)
　　　　林應標(君表福建莆田縣人嘉靖二年進士/)
　　　　江　曜(字籍見主事下/)
　　　　王宗恒(直隸武邑縣人嘉靖八年進士陞精/膳司郎中)
　　　　胡東魯(望之河南鄢陵縣人舉人陞精膳司/郎中歴㕘議)
　　　　施千祥(字籍見主事下陞僉事/)
　　　　徐　緯(字籍見主事下歴僉事/)
　　　　張維一(守中直隸安肅縣人嘉靖十七年進/士)
　　　　張惟岳(堯臣浙江杭州右衛人嘉靖十四年/進士陞本司郎中)
　　　　林懋和(惟介福建閩縣人嘉靖二十年進士/二十二年繇庶吉士任陞本司郎中)
　　　　莫如忠(子良直隸華亭縣人嘉靖十七年進/士陞本司郎中)
　　　　胡汝霖(仲望四川綿州人嘉靖十四年進士/陞提學僉事)
　　　　隂　標(字籍見主事下陞精膳司郎中歴㕘/議)
　　　　薛應旂(仲常直隸武進縣人嘉靖十四年進/士陞精膳司郎中歴提學副使)
　　　　尤　瑛(汝白直隸無錫縣人嘉靖二十三年/進士二十九年繇儀制司主事陞任)
　　　　王　采(以素湖廣麻城縣人舉人/)
　　　　楊豫孫(幼俊直隸華亭縣人嘉靖二十六年/進士三十三年任陞本司郎中)
　　　　徐學謨(字籍見主事下陞精膳司郎中/)
　　　　李　纘(存孝福建晉江縣人嘉靖二十九年/進士三十三年繇精膳司主事陞任)
　　　　　　　(陞精膳司郎中/)
　　　　胡士彦(世美江西鄱陽縣人嘉靖三十二年/進士三十九年任陞主客司郎中)
　　　　查志立(鳴朝浙江海寧縣人嘉靖三十五年/進士三十九年任陞主客司郎中歴)
　　　　　　　(㕘議/)
　　　　張正謨(字籍見主事下陞本司郎中/)
　　　　柴　淶(季東浙江鄞縣人嘉靖三十五年進/士四十一年繇主客司主事陞任陞)
　　　　　　　(主客司郎中/)
　　　　萬廷言(曰忠江西南昌縣人嘉靖四十一年/進士四十四年繇兵部武選司主事)
　　　　　　　(陞任/)
　　　　沈節甫(以安浙江烏程縣人嘉靖三十八年/進士四十三年繇儀制司主事陞任)
　　　　　　　(陞本司郎中/)
　　　　成鐘音(本諧順天府遵化縣人嘉靖四十一/年進士四十五年繇兵部武選司員)
　　　　　　　(外郎調任改吏部/)
　　　　陳于陛(字籍見主事下嘉靖四十一年任改/吏部歴南京通政)
　　　　徐雲程(允登江西清江縣人嘉靖四十四年/進士隆慶元年繇儀制司主事陞任)
　　　　　　　(歴㕘政/)
　　　　徐用檢(克賢浙江蘭谿縣人嘉靖四十一年/進士隆慶二年繇儀制司主事陞任)
　　　　　　　(陞精膳司郎中/)
　　　　吳教傳(汝範山東朝城縣人嘉靖三十八年/進士隆慶二年繇儀制司主事陞任)
　　　　　　　(歴按察司僉事/)
　　　　胡　僖(伯安浙江蘭谿縣人嘉靖三十八年/進士隆慶二年繇精膳司主事陞任)
　　　　　　　(陞主客司郎中歴㕘議/)
　　　　李逢陽(維明南京金吾衛人隆慶二年進士/四年繇儀制司主事陞任陞主客司)
　　　　　　　(郎中/)
　　　　曾如春(仁祥江西臨川縣人嘉靖四十四年/進士隆慶六年繇主客司主事陞任)
　　　　　　　(陞主客司郎中/)
　　　　劉應麒(道徵江西鄱陽縣人隆慶二年進士/六年繇儀制司主事陞任陞精膳司)
　　　　　　　(郎中/)
　　　　曹大埜(仲平四川巴縣人隆慶二年進士萬/厯元年繇精膳司主事陞任陞提學)
　　　　　　　(僉事/)
　　　　王世懋(敬美直隸太倉州人嘉靖三十八年/進士萬厯元年任改尚寳司司丞陞)
　　　　　　　(㕘政/)
　　　　蔣思孝(移之貴州普安衛籍應天溧陽縣人/嘉靖四十四年進士萬厯三年補任)
　　　　雷大壯(欽履河南上蔡縣人嘉靖四十一年/進士萬厯四年繇兵部車駕司員外)
　　　　　　　(郎調任/)
　　　　徐秋鶚(字籍見主事下萬厯五年繇本司主/事陞任陞主客司郎中)
　　　　祝　教(字籍見主事下萬厯六年繇本司主/事陞任陞精膳司郎中)
　　　　施　䇿(萬厯七年繇本司主事陞任陞主客/司郎中)
　　　　李一中(時卿直隸建德縣人隆慶二年進士/萬厯八年繇儀制司主事陞任)
　　　　陳述齡(子夀湖廣沔陽州人萬厯二年進士/九年繇精膳司主事陞任)
　　　　吳興周(字籍見主事下萬厯十一年繇儀制/司主事陞任)
　　　　高　桂(崇坊山東濰縣人萬厯五年進士十/四年繇儀制司主事陞任)
　　　　向　東(紹明浙江慈谿縣人萬厯八年進士/十六年繇儀制司主事陞任)
　　　　張　坤(伯簡湖廣鍾祥縣人萬厯十一年進/士十七年任)
　　　　沈一中(長孺浙江鄞縣人萬厯八年進士十/七年繇儀制司主事陞任)
　　　　徐即登(獻和江西豐城縣人萬厯十一年進/士十八年繇主客司主事陞任)
　　　　馬猶龍(穉卿河南固始縣人萬厯癸未進士/萬厯十九年繇刑部浙江司主事陞)
　　　　　　　(任/)
　　　　張我續(叔子直隸邯鄲縣人萬厯八年進士/二十年繇主客司主事陞任)
　　　　曾鳳儀(舜徵湖廣耒陽縣人癸未進士萬厯/二十年繇儀制司主事陞任)
　　　　劉廣業(仲約河南洛陽縣人萬厯十七年進/士二十二年繇儀制司主事陞任)
　　　　蔡宗明(穉含浙江黄嚴縣人己丑進士萬厯/二十三年繇儀制司主事陞任)
　　　　熊鍾文(質卿江西南昌縣人壬辰進士萬厯/二十三年繇精膳司主事陞任)
　　　　莊懋華(仲瑋福建晉江縣人己丑進士萬厯/二十六年繇儀制司主事陞任)
　　　　鄧光祚(日昌廣東曲江縣人己丑進士萬厯/二十六年繇精膳司主事陞任)
　　　　馬　洙(字籍見主事下萬厯二十七年繇本/司陞任)
　　　　吳　黙(言箴直隸吳江縣人壬辰進士萬厯/二十九年繇精膳司主事陞任)
　　　　李　杜(汝唐直隸泰興縣籍山西大同縣人/丙戌進士萬厯三十年繇儀制司員)
　　　　　　　(外郎復補任/)
　　　　吳用先(體中直隸桐城籍休寧縣人壬辰進/士萬厯三十二年繇主客司主事陞)
　　　　　　　(任/)
　　　　潘士達(去聞浙江安吉籍烏程縣人壬辰進/士萬厯三十三年繇儀制司主事陞)
　　　　　　　(任/)
　　　　王三才(學參浙江蕭山縣人辛丑進士萬厯/三十四年繇儀制司主事陞任)
　　　　魏可簡(子雍直隸昌黎縣人己丑進士萬厯/三十五年繇儀制司主事陞任)
　　　　何起升(旭如四川富順縣人壬辰進士萬厯/三十五年繇主客司主事陞任)
　　　　鮑應鼇(山甫直隸歙縣人乙未進士萬厯三/十七年繇儀制司主事陞任)
　　　　王光經(景濟浙江永嘉縣人丁未進士萬厯/三十八年繇精膳司主事陞任)
　　　　韓萬象(元虚山西太原人辛丑進士萬厯四/十年繇主客司主事陞任)
　　　　潘潤民(博霖貴州前衛人丁未進士萬厯四/十年繇儀制司主事陞任)
　　　　盧惟屛(字籍見主事下萬厯四十一年繇本/司陞任)
　　　　朱　綵(澹文四川劒州人庚戌進士萬厯四/十三年繇儀制司主事陞任)
　　　　陸光學(汝成直隸武進縣人丁未進士萬厯/四十六年繇主客司主事陞任)
　　　　秦士文(字籍見主事下萬厯四十七年繇本/司陞任陞主客司郎中)
　　　　康斯民(朝徹四川合州籍江西安福縣人丁/丑進士萬厯四十六年繇主客司主)
　　　　　　　(事陞任/)
　　　　楊若梓(育原順天府通州人癸丑進士萬厯/四十八年繇信陽州知州陞任添註)
　　　　陳𤣥藻(汝鑑福建莆田縣人庚戌進士萬厯/四十八年繇主客司主事陞任陞本)
　　　　　　　(司郎中/)
　　　　莊廷臣(龍祥直隸武進縣人庚戌進士天啟/元年繇精膳司主事陞任)
　　　　周　鏘(慕乾錦衣衛籍浙江海寜縣人癸丑/進士天啟四年繇主客司主事陞任)
　　主事
　　　　李　溫(景和直隸漷縣人天順四年進士陞/精膳司員外郎)
　　　　易　貴(天爵貴州長官司人景泰五年進士/)
　　　　凌　鎬(叔京浙江新城縣人天順四年進士/)
　　　　陸(闕/)
　　　　夏(闕/)
　　　　陸淵之(克深浙江上虞人成化二年進士陞/精膳司員外郎歴陞布政)
　　　　陳(闕/)
　　　　王　沂(希曽直隸武進人成化十一年進士/陞本司員外郎)
　　　　李(闕/)
　　　　徐(闕/)
　　　　丁　鍊(質純江西豐城人成化十四年進士/)
　　　　陳
　　　　蔡　清(介夫福建晉江縣人成化二十年進/士改吏部稽勲司主事歴提學副使)
　　　　　　　(南京國子監祭酒/)
　　　　仲　裴(與成直隸寳應縣人成化二十年進/士)
　　　　宋端儀(孔時福建莆田縣人成化十七年進/士陞主客司郎中)
　　　　尹萬化(如川江西泰和人成化二十年進士/陞儀制司員外郎)
　　　　黎民表(本端湖廣華容縣人成化二十年進/士陞本司員外郎)
　　　　徐九齡(壽卿浙江德清縣人成化二十三年/進士)
　　　　姚　鏌(英之浙江慈谿縣人𢎞治六年進士/陞精膳司員外郎歴副都御史兵部)
　　　　　　　(侍郎/)
　　　　沈　瀚(東之直隸崑山縣人成化二十年進/士陞主客司員外郎)
　　　　林　沂(居魯福建莆田縣人成化十七年進/士)
　　　　皇甫録(世庸直隸長洲縣人𢎞治九年進士/陞儀制司員外郎)
　　　　王　壽(希仁直隸婺源縣人𢎞治九年進士/陞本司員外郎)
　　　　彭　縉(文卿湖廣襄陽縣人𢎞治六年進士/陞儀制司員外郎歴㕘政)
　　　　王　泰(時𤾉直隸上海縣人𢎞治十二年進/士陞主客司員外郎歴㕘政)
　　　　金　澤(德潤應天江寧縣籍浙江鄞縣人成/化二年進士)
　　　　彭　䕫(師舜江西安福縣人𢎞治九年進士/陞主客司員外郎本司郎中)
　　　　陳　䇿(嘉言直隸無錫縣人𢎞治六年進士/陞精膳司員外郎歴布政)
　　　　方獻科(更名獻夫字叔賢廣東南海縣人𢎞/治十八年進士歴陞大學士)
　　　　王　㫤(景昭直隸華亭縣人𢎞治十五年進/士)
　　　　張繼孟(子仁浙江仁和縣人𢎞治十八年進/士陞精膳司郎中歴㕘議)
　　　　宋　冕(孔瞻浙江餘姚縣人𢎞治十五年進/士陞主客司員外歴副都御史)
　　　　祝　鑾(鳴和直𨽻當塗縣人正德三年進士/陞精膳司員外本司郎中)
　　　　屠應塤(文伯浙江平湖縣人正德六年進士/陞精膳司員外本司郎中)
　　　　唐　鵬(雲卿直𨽻丹徒縣人正德三年進士/陞主客司員外郎)
　　　　何　棠(愛之直𨽻泰興縣人正德六年進士/陞精膳司郎中)
　　　　孫　存(性甫直隸滁州人正德九年進士陞/儀制司員外郎歴布政)
　　　　吳　奭(克學直隸宜興縣人正德九年進士/嘉靖五年任歴儀制司郎中)
　　　　劉彭年(惟靜四川巴縣人正德九年進士陞/主客司員外郎歴右都御史)
　　　　馮　涇(伯清浙江慈谿縣人正德九年進士/陞主客司員外郎)
　　　　侯一元(應乾陜西秦州人正德九年進士歴/陞精膳司郎中)
　　　　鄭善夫(繼之福建閩縣人𢎞治十八年進士/歴陞南京刑部郎中)
　　　　歐陽必達(任夫江西安福縣人正德十二年/進士歴陞本司郎中)
　　　　鄭　佐(時夫直隸歙縣人正德九年進士陞/本司員外郎)
　　　　董言中(慎已山東蒙隂縣人正德十六年進/士陞精膳司員外郎)
　　　　彭　黯(道顯江西安福縣人嘉靖二年進士/歴陞太常寺少卿)
　　　　曾存仁(懋逺江西吉水縣人嘉靖二年進士/陞儀制司員外歴布政)
　　　　吳　龍(允際浙江孝豐縣人嘉靖五年進士/陞精膳司員外郎歴㕘政)
　　　　王慎中(道思福建晉江縣人嘉靖五年進士/陞主客司員外郎歴㕘政)
　　　　陳　束(約之浙江鄞縣人嘉靖八年進士改/翰林院編修)
　　　　劉伯躍(起之江西南昌縣人嘉靖八年進士/陞本司員外郎)
　　　　徐　樾(子直江西貴溪縣人嘉靖十一年進/士陞本司員外郎)
　　　　歐陽塾(崇儒江西泰和縣人嘉靖五年進士/陞儀制司員外郎歴南京工部侍郎)
　　　　夏　浚(惟明江西玉山縣人嘉靖八年進士/歴陞本司郎中)
　　　　江　曜(景昭浙江仁和縣人官生陞本司員/外郎)
　　　　許勉仁(希顔四川雙流縣人嘉靖八年進士/陞精膳司員外郎)
　　　　許　論(廷議河南靈寶縣人嘉靖五年進士/歴僉都御史)
　　　　冦　陽(體乾山西榆次縣人嘉靖八年進士/歴布政)
　　　　衛元確(少乾廣東東莞縣人嘉靖十一年進/士繇庶吉士任陞精膳司員外郎)
　　　　高　簡(公敬四川緜州人嘉靖八年進士/)
　　　　林應亮(熙載福建侯官縣人嘉靖十一年進/士陞精膳司員外郎歴戸部右侍郎)
　　　　葛守禮(與立山東德平縣人嘉靖八年進士/陞主客司員外郎歴尚書左都御史)
　　　　吳　崑(美之直隸吳江縣人嘉靖十七年進/士歴陞主客司郎中)
　　　　施千祥(善徵福建福清縣人嘉靖十四年進/士陞本司員外郎)
　　　　徐　緯(文成浙江山隂縣人嘉靖十七年進/士陞本司員外郎)
　　　　錢　萱(懋孝浙江海鹽縣人嘉靖十四年進/士陞儀制司員外郎)
　　　　張子瑫(仲玉浙江鄞縣人嘉靖二十年進士/陞儀制司員外郎歴南京光禄寺少)
　　　　　　　(卿/)
　　　　涂　鉉(廷舉江西豐城縣人嘉靖二十三年/進士)
　　　　張　緯(朝文江西南昌縣人嘉靖二十年進/士陞主客司員外郎)
　　　　方　廉(以清浙江新城縣人嘉靖二十年進/士陞主客司員外郎歴漕運副都御)
　　　　　　　(史/)
　　　　隂　標(時凖直隸容城縣人嘉靖二十年進/士陞本司員外郎)
　　　　任士慿(可依山東平原縣人嘉靖二十六年/進士繇庶吉士任調吏部歴陞副都)
　　　　　　　(御史/)
　　　　聶　靜(子安江西永豐縣人嘉靖十四年進/士歴陞儀制司郎中)
　　　　白啓常(伯倫直隸武進縣人嘉靖二十九年/進士陞儀制司員外郎歴尚寶司卿)
　　　　張天復(履亨浙江山隂縣人嘉靖二十六年/進士陞儀制司員外郎歴㕘政)
　　　　陳全之(粹仲福建閩縣人嘉靖二十三年進/士三十年復任陞儀制司員外郎)
　　　　高　仕(淳甫直隸華亭縣人嘉靖二十六年/進士)
　　　　宋大勺(道成浙江餘姚縣人嘉靖二十年進/士二十二年復任陞精膳司員外郎)
　　　　　　　(歴提學副使/)
　　　　趙　周(公溥雲南太和縣人嘉靖二十九年/進士三十四年任陞主客司員外郎)
　　　　　　　(歴㕘議/)
　　　　徐學謨(子言直隸嘉定縣人嘉靖二十九年/進士三十四年任陞本司員外郎)
　　　　陳　錫(元之浙江臨海縣人嘉靖三十五年/進士本年任)
　　　　郭陳藩(鎮夫山東金鄉縣人嘉靖二十六年/進士三十五年補任陞精膳司員外)
　　　　　　　(郎歴㕘政/)
　　　　胡　孝(民行浙江仁和縣籍餘姚縣人嘉靖/三十五年補任三十六年任陞儀制)
　　　　　　　(司員外郎/)
　　　　張正謨(以明江西南昌縣人嘉靖三十五年/進士三十六年任陞本司員外郎)
　　　　曾同亨(于野江西吉水縣人嘉靖三十五年/進士四十年繇刑部調任改吏部歴)
　　　　　　　(巡撫都御史/)
　　　　路王道(汝遵山西屯留縣人嘉靖三十二年/進士四十年任陞主客司員外郎歴)
　　　　　　　(光禄寺卿/)
　　　　陳于陛(子納直隸曲周縣人嘉靖三十八年/進士四十一年任陞本司員外郎)
　　　　馮敏功(元卿浙江平湖縣人嘉靖四十一年/進士四十二年任陞主客司員外郎)
　　　　　　　(歴㕘政/)
　　　　吳教傳(汝範山東朝城縣人嘉靖三十八年/進士四十三年繇行人任)
　　　　吳維京(樞季浙江孝豐縣人嘉靖四十一年/進士四十四年任)
　　　　蹇　達(汝上四川重慶衛人嘉靖四十一年/進士四十四年任陞儀制司員外郎)
　　　　吳自峒(伯高直隸桐城縣人嘉靖四十一年/進士隆慶元年任改尚寶司司丞陞)
　　　　　　　(少卿/)
　　　　劉繼文(永謨直隸靈璧縣人嘉靖四十一年/進士隆慶元年任改給事歴布政)
　　　　葉　憲(德成江西南昌縣人嘉靖三十八年/進士隆慶元年任陞儀制司員外郎)
　　　　林竒材(際卿福建晉江縣人嘉靖三十八年/進士隆慶元年任陞儀制司員外郎)
　　　　蔣勸能(汝才浙江餘姚縣人嘉靖四十四年/進士隆慶二年繇行人任陞主客司)
　　　　　　　(員外郎歴㕘議/)
　　　　周思充(道可浙江餘姚縣人嘉靖四十一年/進士隆慶三年任改御史歴㕘議)
　　　　徐秋鶚(光祖廣西馬平縣人隆慶二年進士/四年繇庶吉士任陞本司員外郎)
　　　　聶廷璧(祖雍江西金谿縣人嘉靖四十四年/進士隆慶五年繇南京吏部調任歴)
　　　　　　　(㕘議/)
　　　　施　䇿(懋揚直隸無錫縣人隆慶五年進士/本年任尋告改南京吏部)
　　　　張　淳(希古直隸桐城縣人隆慶二年進士/五年任陞主客司員外郎)
　　　　張　彦(士美湖廣承天府人隆慶五年進士/本年任陞主客司員外郎)
　　　　王　藻(國華直隸真定衛籍山西清源縣人/隆慶二年進士六年任改御史)
　　　　郭子直(舜舉浙江海寧縣人隆慶二年進士/萬厯二年任)
　　　　祝　教(子教浙江山隂縣人嘉靖四十四年/進士萬厯三年補任陞本司員外郎)
　　　　劉　垓(達可湖廣潛江縣籍江西安福縣人/隆慶五年進士萬厯五年任)
　　　　李　楨(維卿陜西慶陽衛人隆慶五年進士/萬厯六年任陞精膳司員外郎)
　　　　吕興周(維師廣西桂林中衛籍湖廣大冶縣/人萬厯五年進士六年任)
　　　　施　䇿(萬厯七年復任陞本司員外郎/)
　　　　張　志(于道山東歴城縣人萬厯五年進士/繇庶吉士萬厯七年任)
　　　　文在中(德克陜西三水縣人萬厯二年進士/十年繇儀制司主事補任)
　　　　盧洪春(思仁浙江東陽縣人萬厯五年進士/十一年繇推官陞任)
　　　　王之猷(爾嘉山東新城縣人萬厯五年進士/十一年繇推官陞任)
　　　　汪可受(以受湖廣黄梅縣人萬厯八年進士/十四年繇知縣陞任)
　　　　蔡逢時(應期直𨽻宣城縣人萬厯八年進士/十四年繇知縣陞任)
　　　　王　謙(子鳴浙江烏程縣人萬厯十七年進/士本年六月任)
　　　　黄中色(元采山東滕縣人萬厯十一年進士/十七年繇河内縣知縣陞任)
　　　　陳泰來(伯符浙江平湖縣人丁丑進士萬厯/十九年繇國子監博士陞任)
　　　　顔　素(尚白直隸懷寧縣人甲戌進士萬厯/二十年繇中書科舍人陞任未任陞)
　　　　　　　(尚寶司司丞/)
　　　　龍　膺(君御湖廣武陵縣人庚辰進士萬厯/二十年繇國子監博士陞任)
　　　　查允元(仁卿浙江海寧縣人萬厯十四年進/士二十一年繇主客司主事補任)
　　　　王之棟(養隆直隸寧晉縣人萬厯十一年進/士二十一年繇推官陞任)
　　　　袁一驥(季友南直江隂縣人萬厯十一年進/士二十一年繇儀制司主事補任)
　　　　章嘉楨(元禮浙江德清縣人庚辰進士萬厯/二十一年繇兵部武選司調任)
　　　　李懋檜(克蒼福建安溪縣人庚辰進士萬厯/二十一年繇南京通政司經歴陞任)
　　　　王　孝(子順直隸吳江縣人己丑進士萬厯/二十一年繇行人司行人陞任)
　　　　周嘉賓(藎宇四川内江縣人癸未進士萬厯/二十三年繇工部都水司主事補任)
　　　　沈儆炌(叔永浙江歸安縣人己丑進士萬厯/二十四年繇工部虞衡司補任)
　　　　周繼昌(文伯直隸無錫縣人己丑進士萬厯/二十五年繇工部營繕司補任)
　　　　馬　洙(汝魯山西蒲州人己丑進士萬厯二/十六年繇推官陞任)
　　　　李　炳(虎文山西鎮西衛官籍岢嵐州人壬/辰進士萬厯二十六年繇知縣陞任)
　　　　張養才(汝才陜西同州人壬辰進士萬厯二/十七年繇行人陞任)
　　　　王用謨(嘉甫山東萊陽縣人壬辰進士萬厯/二十九年繇行人陞任)
　　　　鄭友周(仁甫山西定襄縣人壬辰進士萬厯/二十九年繇刑部河南司調任)
　　　　朱　冠(元甫直隸清風縣人乙未進士萬厯/二十九年繇知縣陞任)
　　　　李范廉(儇卿福建晉江縣人乙未進士萬厯/三十二年繇南京吏部文選司主事)
　　　　　　　(補任/)
　　　　喻安性(中卿浙江嵊縣人戊辰進士萬厯三/十三年繇南昌府推官陞任)
　　　　張延登(濟美山東鄒平縣人壬辰進士萬厯/三十四年繇知縣陞任)
　　　　秦道顯(如晦河南洛陽縣人乙未進士萬厯/三十六年繇工部虞衡司調任)
　　　　饒景暐(叔靜江西進賢縣人乙未進士萬厯/三十六年繇行取工部選政)
　　　　梁克從(爾徽河南鄢陵縣人戊戌進士萬厯/三十七年繇知縣行取陞任)
　　　　姚若水(乂之直隸桐城縣人辛丑進士萬厯/三十七年繇太常寺博士行取補任)
　　　　郭士望(應璜湖廣蘄水縣人甲辰進士萬厯/三十八年繇行人行取)
　　　　盧維屏(憲辟山西忻州人辛丑進士萬厯三/十八年繇知縣行取陞任)
　　　　程再伊(連叔江西鄱陽縣籍直隸休寧縣人/戊戍進士萬厯三十三年繇知縣行)
　　　　　　　(取/)
　　　　饒景暐(字籍見前萬厯四十年二月復補/)
　　　　陸卿榮(孟欿直𨽻武進縣人甲辰進士萬厯/四十年繇推官陞任)
　　　　馬之圖(啟文河南商城縣人甲辰進士萬厯/四十年繇知縣陞任)
　　　　秦士文(質文山東蒙隂縣人甲辰進士萬厯/四十一年繇冶縣知縣行取任添註)
　　　　朱汝鏊(雨化浙江歸安縣籍長興縣人甲辰/進士萬厯四十一年繇當塗縣知縣)
　　　　　　　(行取任/)
　　　　周　京(寤西山東沂州人癸丑進士本年九/月任)
　　　　朱世昌(泰徵直𨽻江寜縣人雲南曲靖縣籍/辛丑進士萬厯四十二年繇兵部武)
　　　　　　　(選司調任/)
　　　　楊𢎞備(無我江西南昌縣人丙辰進士本年/六月選任)
　　　　王履嘉(原禮直隸華亭縣人浙江嘉興縣籍/庚戌進士萬厯四十五年繇商丘縣)
　　　　　　　(知縣行取添註/)
　　　　夏嘉遇(玉甫直隸華亭縣人庚戌進士萬厯/四十六年繇保定府推官行取補任)
　　　　周爾發(子祥福建同安縣人庚戌進士萬厯/四十年繇知縣行取補任添註)
　　　　盧洪珪(君瑜浙江東陽縣人癸丑進士泰昌/元年繇山陽縣知縣陞任)
　　　　張廷拱(尚宰福建同安縣人辛丑進士泰昌/元年繇知縣行取補任)
　　　　吕維寧(心一山西翼城縣人癸丑進士泰昌/元年繇中書行取補任)
　　　　李𦙍華(瓠庵河南汝陽縣人丙辰進士天啟/二年繇知縣行取迴避陞任)
　　　　游王庭(泰來江西臨川縣人丙辰進士天啟/二年繇知縣行取陞任)
　　　　董　暹(長馭湖廣江夏縣人甲辰進士矢啟/二年繇南京吏部考功司主事補任)
　　　　張天麟(季昭浙江永嘉縣人壬戌進士本年/六月選任)
　　　　南居業(吳嶽陜西渭南縣人甲辰進士天啟/三年任)
　　　　丘履嘉(字籍見前天啟三年九月復補/)
　附祠祭清吏司題名記
　維大宗伯之屬有四其一為祠祭按周肆師掌立國
　祀之禮以佐宗伯即其職也今制建郎中員外郎各
　　一人主事二人蓋倣古而更定之然其所事事眎古
　罔或異是故自祠祀享祭天文漏刻以下至卜筮醫
　藥道佛等靡不經理而尤莫重於祭凡省牲眂滌奉
　齍戒具辦物脩儀卜日類頒于有司以謹百事者則
　員外主事分其任郎中董其成必有肅敬之心而後
　無所於慢必有堅强之力而後無所於惰故曰國之
　大事而盡祭之義非賢勿與也仰惟我皇上御極尊
　事天地孝事宗廟釐正祀典務協厥中嵗時祈報心
　切乎民宣傳之命時下於部具奏牘以祇承德意至
　篝燈聽漏而猶不敢息是以帝鑒孚歆靈澤響答二
　儀順軌百嘉鬯遂雖沴氣間萌旋銷匪異識者謂享
　祀精䖍之應諒哉則夫官斯者在昔諸君固皆裒然
　之選而當其難者無如今日慶時之遇亦或前此所
　鮮也寛自膳司郎遷任至愚極陋恒兢兢然惟弗堪
　是愳賴同寅施子善徵徐子文成錢子懋孝張子仲
　玉相砥切以翼其不逮始獲少免於慢且惰之患垂
　及二年齋居之暇見儀門垣隂横亘一石蘚漬礫壅
　刮拂而眎之有祠祭司題名記六字而虚其下方乃
　歎曰嗟事當夫義成之須果至寶棄道側過者爭拾
　之利其有也茲所謂題名者匪石也榮名為寶顧可
　瓦礫之乎意前之人所欲為未竟或以最速遷予獨
　得久任固可無諉乃謀於錢子張子二子曰吾志也
　其遂成之爰募工礱斵而立於署㕔之左稽籍閱名
　得其可知者百餘人勒之其姓存名闕者仍紀以俟
　既成復相與觀而歎曰諸君之聚散久近若適然爾
　然出處大節一覽而在某也砥行立名樹勲建績有
　輝昭代而流聞百世可以則也某也若有遺行匪其
　責也可以戒也嗚呼瑕不掩瑜瑜不掩瑕斯非涖官
　者之箴也或曰同類相求同明相照君子毁方瓦合有能為可
　名而不能使人之必名者子曷擇焉曰幽谷之蘭不以無人而
　不芳南威之容善毁者不能易其好故是非易真者蔽於時也
　久斯定矣矧茲明聖之朝大公無諱孰為可戒其誰不知之而
　敢私耶傳不云乎比物比志夫碑所以志也志則傳故斯舉也
　匪繄自鏡抑俾諸君之名不至於湮微而嗣者有攷也又何
　擇焉或者唯唯而退乃敬質於大宗伯陽峯張公毅
　齋孫公報曰可因書以為記嘉靖癸夘嵗冬易寛撰
　　主客司郎中
　　　　吕　㦂(字籍見員外下成化十一年繇本司/員外任陞南太僕寺卿歴南太常寺)
　　　　　　　(卿/)
　　　　李　雲(時望直隸宜興人乙未進士𢎞治元/年任)
　　　　程　愈(節之浙江淳安人辛丑進士𢎞治六/年任)
　　　　彭　桓(宣武江西吉水人庚戌進士繇本司/員外任𢎞治十年歴㕘政)
　　　　南　鏜(彦聲陜西商州人甲辰進士𢎞治十/三年任歴南太僕寺卿)
　　　　龍　䕫(舜卿江西宜春人庚戌進士𢎞治十/七年任陞太平知府)
　　　　劉　挺(咸卓江西萬安人庚戌進士正德三/年任歴左布政)
　　　　裘　壤(本原浙江慈谿人癸丑進士正德三/年任歴福建右㕘政)
　　　　陸　淞(文東浙江平湖人庚戌進士正德四/年任歴南光禄寺卿)
　　　　李從正(山西蔚州衛人舉人正德十五年任/陞九江知府)
　　　　劉　滂(伯雨浙江慈谿人乙丑進士正德六/年任歴南京尚寶卿)
　　　　都　穆(𤣥敬直隸吳縣人乙未進士繇本司/員外任歴太僕寺卿)
　　　　李茂元(本貞河南祥符人乙丑進士繇本司/員外正德十四年任陞山西副使)
　　　　劉文煥(子緯直隸定州人戊辰進士正德十/一年任陞䕫州知府)
　　　　姚　隆(厚學留守衛籍直隸嘉定人甲戌進/士正德十年任陞荆州知府)
　　　　鄭　元(伯生湖廣夷陵州籍浙江仁和人辛/未進士正德十三年任歴雲南學副)
　　　　倪宗正(本端浙江餘姚人乙丑進士正德十/四年任陞南雄知府)
　　　　余　才(德仲四川内江人甲戌進士正德十/五年任陞光禄寺少卿)
　　　　郁　侃(希正直隸上海人壬戌進士正德十/六年任陞湖州知府)
　　　　孫　存(性甫直隸滁州人甲戌進士正德十/六年任歴按察司)
　　　　萬　潮(汝信江西進賢人辛未進士嘉靖二/年任歴右副都御史巡撫延綏)
　　　　張　􁐵(鵠舉順天大興人甲戌進士繇本司/員外嘉靖三年任)
　　　　陳九川(惟濬江西撫州所籍直隸宣城人甲/戌進士嘉靖四年任次年以夷情謫)
　　　　　　　(戍/)
　　　　翁　磐(四川瀘州人舉人嘉靖五年任陞廣/東㕘政)
　　　　曾存仁(懋達江西吉水人癸未進士繇本司/員外嘉靖八年任歴布政贈工部尚)
　　　　　　　(書/)
　　　　陸　堂(肯堂直隸常熟人癸未進士嘉靖八/年任歴㕘政)
　　　　張　岳(維喬福建惠安人丁丑進士嘉靖十/年任歴總督都御史贈太子少保諡)
　　　　　　　(襄惠/)
　　　　張　鏜(廷進宣府籍臨清人辛未進士嘉靖/十二年任歴太僕寺少卿)
　　　　李　瑜(字籍見員外下繇本司嘉靖十一年/任)
　　　　陳　篪(和詔福建莆田人癸未進士嘉靖十/年任歴尚寶卿)
　　　　岑　萬(體一廣東順德人丙戌進士繇本司/員外嘉靖十五年任)
　　　　李義壯(稚夫廣東南海人癸未進士嘉靖十/六年任至右僉都御史巡撫貴州)
　　　　程嘉行(公敏江西樂平人癸未進士嘉靖十/六年任)
　　　　白　悅(貞夫直隸武進人壬辰進士繇本司/員外嘉靖十七年任陞尚寳司丞)
　　　　皇甫涍(子安直隸長洲人壬辰進士嘉靖十/七年任)
　　　　林　介(子石福建莆田人辛丑進士嘉靖十/八年任雲南知府)
　　　　許　論(廷議河南靈寶人丙戌進士繇本司/員外嘉靖十七年任至兵部尚書太)
　　　　　　　(子太保諡恭襄/)
　　　　汪　集(惟義江西進賢人乙未進士繇本司/員外嘉靖十九年任歴都御史)
　　　　林應亮(熙載福建侯官人壬戌進士嘉靖二/十二年任至户部右侍郎總督糧儲)
　　　　吳　崐(美之直隸吳江人戊戌進士嘉靖二/十二年任陞嚴州知府)
　　　　沈繼美(子克四川保寜守禦千户所人丙戌/進士嘉靖二十二年任陞雲南右㕘)
　　　　　　　(議/)
　　　　王　楠(惟喬興州後屯衛官籍浙江㑹稽人/戊戌進士嘉靖二十二年任歴南鴻)
　　　　　　　(臚寺卿/)
　　　　南逢吉(元貞陜西渭南人戊戌進士嘉靖二/十四年任陞保寧知府)
　　　　張子瑫(仲玉浙江鄞縣人辛丑進士嘉靖二/十五年任陞南光禄寺少卿)
　　　　林懋和(惟介福建閩縣人辛丑進士歴布政/使)
　　　　朱　衡(惟平江西萬安人壬辰進士嘉靖二/十八年任至工部尚書太子太保)
　　　　劉文光(子實江西高安人/)
　　　　王惟中(道原福建晉江人辛丑進士嘉靖二/十九年任歴南太僕寺少卿)
　　　　吳桂芳(子實江西新建人甲辰進士嘉靖三/十一年任至南京兵部右侍郎)
　　　　聶　靜(子安江西永豐人乙未進士嘉靖三/十二年任調儀制司)
　　　　余文獻(伯初江西德化人甲辰進士嘉靖三/十二年任陞副使)
　　　　張天復(復亨浙江山隂人丁未進士嘉靖三/十三年任歴㕘政)
　　　　楊豫孫(幼啟直隸華亭人丁未進士嘉靖三/十五年任至僉都御史大理寺卿)
　　　　項志德(福建福清人舉人嘉靖三十五年任/)
　　　　白啟常(肇倫前任郎中悅之子庚戌進士嘉/靖三十六年任陞尚寶卿)
　　　　郭東藩(鎮夫山東金鄉人丁未進士嘉靖三/十七年任陞㕘議)
　　　　胡士彦(世美江西鄱陽人癸丑進士嘉靖三/十九年任調儀制司)
　　　　查志立(鳴朝浙江海寧人丙辰進士嘉靖四/十年任隆慶二年復任陞河南㕘政)
　　　　胡　孝(民行浙江仁和籍餘姚人丙辰進士/嘉靖四十年任陞知府)
　　　　張正謨(以明江西南昌人丙辰進士嘉靖四/十二年任調儀制司)
　　　　龎　遠　(惟明直隸吳江人癸丑進士嘉靖四/十三年任調儀制司陞南光禄少卿)
　　　　姜子羔(宗孝浙江餘姚人癸丑進士嘉靖四/十三年任歴南太僕寺卿)
　　　　柴　淶(季東浙江鄞縣人丙辰進士嘉靖四/十三年任陞山東副使歴按察使布)
　　　　　　　(政司/)
　　　　吳　紹(汝復浙江秀水人己未進士嘉靖四/十三年任陞廣東㕘議)
　　　　包檉芳(子栁直隸華亭人丙辰進士嘉靖四/十四年任歴提學副使)
　　　　范惟丕(于公直隸華亭縣籍吳江縣人己未/進士嘉靖四十四年繇兵部職方司)
　　　　　　　(任歴光禄寺少卿副使/)
　　　　楊俊民(字籍見主事下嘉靖四十五年繇精/膳司任至戸部尚書太子太保贈少)
　　　　　　　(保/)
　　　　馮敏功(見員外下隆慶二年繇本司任歴江/西㕘政贈太僕)
　　　　王續之(大卿四川南充人壬戌進士隆慶二/年繇精膳司郎中任歴湖廣左布政)
　　　　徐用檢(克賢浙江蘭谿人壬戌進士隆慶三/年繇精膳司郎中任至南太常寺卿)
　　　　李向陽(忠卿四川雅州人己未進士隆慶三/年繇户部陜西司調任陞提學副使)
　　　　楊汝允(見主事下隆慶三年繇儀制司員外/任陞姚安知府)
　　　　胡　僖(伯安浙江蘭谿人己未進士隆慶四/年繇祠祭司員外任陞副使)
　　　　蔡叔逵(見員外下隆慶五年繇本司任調祠/祭司儀制司歴山東右布政)
　　　　曾如春(見主事下隆慶六年繇祠祭司員外/任至總河工部右侍郎)
　　　　王庭詩(言卿陜西華州人乙丑進士萬厯元/年繇精膳司員外任歴湖廣左布政)
　　　　錢拱宸(見員外下萬厯三年繇本司任歴福/建右㕘政)
　　　　徐成佐(惟德湖廣景陵人戊辰進士萬厯三/年繇儀制司員外任歴福建按察使)
　　　　沈𤣥華(見主事下萬厯五年繇精膳司員外/任)
　　　　王鼎爵(見員外下萬厯四年繇本司任丁丑/復除戊寅告改南吏部歴河南學副)
　　　　徐秋鶚(光祖廣西馬平籍直隸青陽人戊辰/進士萬厯六年繇祠祭司員外任歴)
　　　　　　　(浙江右㕘政/)
　　　　支可大(有功直隸崑山人甲戌進士萬厯七/年繇精膳司員外任至右僉都御史)
　　　　　　　(巡撫湖廣/)
　　　　施　䇿(懋陽直隸無錫人辛未進士萬厯八/年繇祠祭司員外任歴太僕寺卿)
　　　　蔣思孝(移之貴州普安縣籍應天府溧陽縣/人乙丑進士萬厯八年繇精膳司員)
　　　　　　　(外任歴雲南副使/)
　　　　張之屏(見員外下萬厯十年繇木司任調祠/祭司歴陜西㕘政)
　　　　董嗣誠(伯念浙江烏程人庚辰進士萬厯十/二年繇精膳司員外任)
　　　　林鳴盛(元和福建莆田人甲戌進士萬厯十/二年繇兵部武庫員外陞彰德知府)
　　　　張　志(于道山東歴城人丁丑進士萬厯十/四年繇精膳司郎中任陞湖廣㕘政)
　　　　吕興周(維師廣西桂林中衛籍湖廣大冶縣/人丁丑進士萬厯十四年繇祠祭司)
　　　　　　　(員外任歴應天府丞/)
　　　　高　桂(仲芳山東濰縣人丁丑進士萬厯十/六年繇祠祭司員外任在告)
　　　　向　東(紹明浙江慈谿人庚辰進士萬厯十/七年繇祠祭司員外任陞江西副使)
　　　　徐即登(見主事下萬厯十九年繇祠祭司員/外任歴河南㕘政)
　　　　董嗣誠(伯念萬厯十九年繇精膳司郎中復/任建言為民)
　　　　于孔兼(元時直隸金壇人庚辰進士萬厯二/十年繇精膳司員外任)
　　　　俞士章(汝誠直隸宜興人癸未進士萬厯二/十年繇儀制司員外任歴福建㕘政)
　　　　鍾化民(見員外下萬厯二十一年繇本司任/至右副都御史撫河南)
　　　　王守素(見主事下萬厯二十一年繇儀制司/員外任調吏部騐封司歴光禄寺御)
　　　　陳鳴華(章閭福建晉江人丙戌進士萬厯二/十二年繇戸部山西司郎中調任陞)
　　　　　　　(廣東學副/)
　　　　劉廣業(仲約河南洛陽人己丑進士萬厯二/十三年繇戸部山西司郎中調任歴)
　　　　　　　(陞陜西右布政使/)
　　　　朱敬循(叔理浙江山隂人壬辰進士萬厯二/十五年繇精膳司員外任調儀制司)
　　　　　　　(又調吏部文選司至右通政/)
　　　　熊鍾文(質卿江西南昌人壬辰進士萬厯二/十六年繇祠祭司員外任)
　　　　臧爾勸(見主事下萬厯二十六年繇儀制司/員外任歴浙江按察司)
　　　　賴克俊(伯升福建晉江人乙未進士萬厯二/十七年繇精膳司員外任)
　　　　王　紀(惟憲山西芮城人己丑進士萬厯二/十八年繇儀制司調任歴光禄少卿)
　　　　蔡獻臣(體國福建同安人己丑進士萬厯二/十八年繇文選補任調儀制司員外)
　　　　　　　(任調祠祭司陞陜西㕘政/)
　　　　李　炳(虎文山西鎮江衛官籍岢嵐州人壬/辰進士萬厯三十年繇精膳司員外)
　　　　　　　(任調祠祭司陞任㕘政/)
　　　　祁光祖(見員外下萬厯三十一年繇本司任/陞陜西學副)
　　　　李　杜(見主事下萬厯三十二年繇祠祭司/員外任)
　　　　吳用先(見主事下萬厯三十三年繇祠祭司/員外任陞浙江右㕘政)
　　　　甯中立(見員外下萬厯三十四年繇精膳司/終養補任改尚寶司丞歴少卿)
　　　　鄭友周(仁甫山西定襄人壬辰進士萬厯三/十四年繇膳司員外任陞四川副使)
　　　　王三才(學參浙江蕭山人辛丑進士萬厯三/十四年繇祠司員外任陞山西學副)
　　　　馮　烶(見員外下萬厯三十六年繇本司員/外任三十七年調儀制司)
　　　　何起升(見主事下萬厯三十七年繇祠祭司/員外陞任)
　　　　林茂槐(穉虚福建福清人乙未進士萬厯三/十八年繇精膳司員外陞用)
　　　　吳相邦(立甫浙江仁和籍直隸休寧人辛丑/進士萬厯四十年繇儀制司員外任)
　　　　潘潤民(𫝊霖貴州前衛人丁未進士萬厯四/十一年繇儀制司員外陞任)
　　　　金應鳳(見員外下萬厯四十三年繇精膳司/郎中復除添註)
　　　　盧維屏(憲辟山西忻州人辛丑進士萬厯四/十五年繇祠祭司員外郎陞任)
　　　　饒景暉(叔淨江西進賢人乙未進士萬厯四/十五年繇儀制司員外郎陞任)
　　　　朱　綵(澹文四川劒州人庚戌進士萬厯四/十六年繇祠祭司員外郎陞任)
　　　　程子鏊(和以直隸歙縣人辛丑進士萬厯四/十六年繇儀制司員外郎陞任)
　　　　秦士文(質成山東蒙隂人甲辰進士萬厯四/十七年繇祠祭司員外郎陞任)
　　　　康新民(朝徹四川合州籍江西安福人丁未/進士天啟元年繇祠祭司員外陞任)
　　　　桂紹龍(見員外下天啟元年繇本司陞任/)
　　　　孫織錦(伯闇河南許州人庚戌進士天啟元/年繇南文選補任添註)
　　　　王時和(見員外下天啟二年繇本司陞任/)
　　　　周爾發(子祥福建同安人庚戌進士天啟三/年繇膳司員外郎陞未任調儀制司)
　　　　張廷拱(尚宰福建同安人辛丑進士天啟三/年未任)
　　　　虞德隆(見主事下天啟三年繇儀制司員外/郎陞任)
　　員外郎
　　　　吕　㦂(浙江秀水人舉人成化十五年任/)
　　　　杜　桓(公武江西吉水人戊戌進士𢎞治元/年任)
　　　　林　壂(世南福建閩縣人戊戌進士𢎞治三/年任)
　　　　宋端儀(孔時福建莆田人辛丑進士𢎞治五/年任)
　　　　王　綸(汝言浙江慈谿人甲辰進士𢎞治八/年任至副都御史巡撫湖廣)
　　　　錢　榮(世恩直隸無錫人癸丑進士𢎞治十/二年任)
　　　　沈　瀚(東之直隸崑山人甲辰進士𢎞治十/四年任)
　　　　劉　凖(直隸博野人官生𢎞治十五年任歴/尚寳卿)
　　　　唐　禎(元善直隸華亭人丁未進士𢎞治十/八年任)
　　　　羅欽忠(允恕江西泰和人己未進士正德元/年任至通政使)
　　　　王　泰(時𤾉直隸上海人己未進士正德二/年歴左㕘政)
　　　　金　逵(達卿應天江寜當戸浙江鄞縣人丙/辰進士正德二年任陞湖廣僉事)
　　　　彭　䕫(師舜江西安福人丙辰進士正德四/年任歴貴州左布政使)
　　　　韓　俊(克昌廣東文昌人丙辰進士正德五/年任)
　　　　宋　冕(孔瞻浙江餘姚人壬戌進士正德六/年任)
　　　　徐　鉞(用寧廣東興國州人庚戌進士正德/六年任)
　　　　陶　驥(良伯直隸華亭人乙丑進士正德七/年任)
　　　　唐　鵬(雲卿直隸華亭人乙丑進士正德十/年任)
　　　　劉彭年(惟靜四川巴縣人甲戌進士正德十/二年任至右副都御史巡撫貴州)
　　　　邊　寧(汝靜直隸任丘人舉人正德十三年/任歴山東副使)
　　　　馮　涇(伯清浙江慈谿人甲戌進士正德十/五年繇儀制司主事任以主事諫南)
　　　　　　　(巡廷杖致斃世廟恤助喪葬/)
　　　　葉　珩(鳴玉福建莆田人丁丑進士繇本司/主事正德十六年任歴右布政)
　　　　李文中(雲南臨安衛籍湖廣蘄州人嘉靖三/年任陞㕘政)
　　　　李　浙(邦秀江西豐城人辛巳進士嘉靖四/年任)
　　　　丘其仁(主靜福建莆田人丁丑進士嘉靖五/年任陞潮州知府)
　　　　孫　昻(一鶴山東昌邑人辛丑進士繇本司/主事嘉靖七年任)
　　　　李　瑜(江西吉水人舉人嘉靖九年任陞本/司郎中)
　　　　吕　璋(尚德錦衣衛籍湖廣荆門人癸未進/士嘉靖十一年任陞河南懷慶知府)
　　　　王慎中(道思福建晉江人丙戌進士嘉靖十/年任歴㕘政)
　　　　胡　松(汝茂直隸滁州人己丑進士嘉靖十/二年任至吏部尚書贈太子少保諡)
　　　　　　　(莊肅/)
　　　　葛守禮(與立山東德平人己丑進士嘉靖十/九年任至右副都御史贈太子太保)
　　　　　　　(諡端肅/)
　　　　吳　舂(以容江西貴溪人戊戌進士嘉靖二/十年任陞光禄寺少卿)
　　　　張希舉(直卿江西南昌人辛丑進士嘉靖二/十四年任歴布政使)
　　　　李　寵(汝承陜西景陽人戊戌進士嘉靖二/十六年任歴㕘政)
　　　　張　緯(朝文江西南昌人辛丑進士嘉靖二/十七年任)
　　　　方　廉(以新浙江新城人辛丑進士嘉靖二/十九年任至副都御史南工部右侍)
　　　　　　　(郎/)
　　　　陳　善(思敬浙江錢塘人辛丑進士嘉靖三/十一年任歴陞布政使)
　　　　吳仲禮(大節直隸貴池人丁未進士嘉靖三/十五年任)
　　　　趙　周(公溥雲南泰和人庚戌進士嘉靖三/十六年任陞㕘議)
　　　　雷金科(公憲福建建安人癸丑進士嘉靖三/十七年任陞知府)
　　　　劉曰材(汝成江西南昌人癸丑進士嘉靖三/十九年任歴陜西左布政使)
　　　　余　田(舜耕浙江崇德人庚戌進士嘉靖四/十三年任)
　　　　路王道(汝遵山西屯留人癸丑進士嘉靖四/十三年任歴光禄寺卿)
　　　　胡　定(明仲湖廣崇陽人丙辰進士嘉靖四/十三年任歴廣西左布政使)
　　　　馮敏功(元卿浙江平湖人壬戌進士嘉靖四/十四年任)
　　　　王　宜(時行福建莆田人壬戌進士隆慶二/年繇膳司主事任給假)
　　　　楊時喬(宜遷江西上饒人乙丑進士隆慶三/年繇工部繕司主事任改尚寶司丞)
　　　　　　　(歴吏部左侍郎/)
　　　　蔣勸能(汝才浙江餘姚人乙丑進士隆慶四/年繇祠司主事任陞湖廣參議)
　　　　徐廷祼(士敏直隸崑山籍太倉人己未進士/隆慶四年繇儀司補任陞浙江參議)
　　　　蔡叔逵(于漸河南懷慶衛籍江西新淦人壬/戌進士隆慶五年繇刑部山東司調)
　　　　　　　(任/)
　　　　伊在庭(繼美應天籍吳縣人乙丑進士隆慶/六年繇膳司補任改南兵部)
　　　　錢拱宸(見下萬厯元年繇本司主事任歴福/建㕘政)
　　　　張　彦(士美湖廣承天衛人辛未進士萬厯/三年繇祠祭司主事任陞儀制司郎)
　　　　　　　(中歴太僕寺少卿/)
　　　　唐鶴徵(見下萬厯三年繇本司主事任陞本/司郎中歴南京太常寺少卿)
　　　　王鼎爵(家馭直隸太倉人戊辰進士萬厯五/年繇儀制司員外復任陞本司郎中)
　　　　徐元春(見下萬厯五年繇本司主事任歴太/僕寺卿)
　　　　張之屏(憲夫山西沁水人甲戌進士萬厯六/年繇河南禹州知州任陞本司郎中)
　　　　張　志(於道山東歴城人丁丑進士萬厯十/年繇祠祭司主事任陞精膳司郎中)
　　　　蘇　濬(君禹福建晉江人丁丑進士萬厯十/二年繇工部營繕司主事任陞浙江)
　　　　　　　(學僉歴貴州按察使/)
　　　　李同芳(濟美直隸崑山人庚辰進士萬厯十/三年繇儀制司主事任陞祠祭司歴)
　　　　　　　(浙江學副山東左布政使/)
　　　　陳應芳(世龍直隸泰州所籍江西吉水縣人/甲戌進士萬厯十五年繇儀制司主)
　　　　　　　(事任陞祠祭司郎中歴太僕寺少卿/)
　　　　詹　沂(見下萬厯十七年繇本司主事任改/光禄寺丞至都察院左副都御史)
　　　　甯中立(爾强河南潁川衛人癸未進士萬厯/十七年繇膳司主事任陞膳司郎中)
　　　　汪可受(以虚湖廣黄梅人庚辰進士萬厯十/七年繇祠祭司主事任陞精膳司郎)
　　　　　　　(中歴河南按察司/)
　　　　姜　鏡(永明子羔子癸未進士萬厯十八年/繇儀制司主事任陞精膳司郎中)
　　　　虞淳熙(長孺浙江錢塘人癸未進士萬厯二/十年繇兵部職方司主事任調吏部)
　　　　　　　(稽勲司/)
　　　　鍾化民(維新浙江仁和人庚辰進士萬厯二/十年繇行人司正任陞本司郎中)
　　　　張鳴岡(治禎江西萬安人庚辰進士萬厯二/十一年繇精膳司主事任陞光禄寺)
　　　　　　　(丞歴南京兵部侍郎/)
　　　　查允元(見下萬厯二十一年繇祠祭司主事/任陞江西學副副使)
　　　　袁一驥(季友直隸江隂人癸未進士萬厯二/十一年繇祠祭司主事任陞祠祭司)
　　　　　　　(郎中歴湖廣按察使司/)
　　　　洪啓睿(見下萬厯二十二年繇本司主事任/陞祠司郎中歴浙江學副右布政司)
　　　　曾鳳儀(舜徵湖廣耒陽人癸未進士萬厯二/十五年繇祠司復任陞祠司郎中)
　　　　周繼昌(文伯直隸無錫人己丑進士萬厯二/十六年繇祠祭司任歴湖廣山西學)
　　　　　　　(僉山西㕘議/)
　　　　徐希孟(仲輿直隸丹徒人乙未進士萬厯二/十七年繇膳司主事任陞膳司郎中)
　　　　梅守和(季方直隸宣城人戊戌進士萬厯二/十八年繇儀制司主事任陞精膳司)
　　　　　　　(郎中歴河南學副㕘政/)
　　　　張養才(汝才陜西同州人壬辰進士萬厯二/十九年繇祠祭司主事任三十三年)
　　　　　　　(復除添註調吏部騐封司郎中/)
　　　　祁光宗(伯裕直隸滑縣人戊戌進士萬厯三/十年繇主事任陞本司郎中)
　　　　王用謨(嘉甫山東萊陽人壬辰進士萬厯三/十一年繇祠祭司主事任告回)
　　　　陳　鍭(汝直浙江餘姚人己丑進士萬厯三/十二年繇膳司主事任陞膳司郎中)
　　　　劉覲文(直隸丹徒人乙未進士萬厯三十二/年繇河南汝州知州任)
　　　　沈　演(伯甫祠郎節甫子主事之唫姪壬辰/進士萬厯三十二年繇精膳司補任)
　　　　　　　(添註陞精膳司郎中/)
　　　　馮　烶(居方浙江慈谿人壬辰進士萬厯三/十五年繇精膳司主事任陞本司郎)
　　　　　　　(中/)
　　　　馬應龍(見下萬厯三十六年繇儀制司主事/任)
　　　　金應鳳(伯翔浙江㑹稽籍山隂人戊戌進士/萬厯三十七年繇工部虞衡司調任)
　　　　　　　(添註/)
　　　　秦道顯(知晦河南洛陽人乙未進士萬厯三/十七年繇祠祭司主事陞任)
　　　　洪世俊(見下萬厯三十八年繇本司陞任/)
　　　　林　宰(德衡福建漳浦人辛丑進士萬歴四/十一年繇儀制司主事陞任)
　　　　王　玠(君聘廣東清遠人己丑進士萬歴四/十二年繇刑部貴州司員外侍養在)
　　　　　　　(籍起補添註/)
　　　　王豫立(定甫陜西涇陽人乙未進士萬歴四/十三年繇儀制司主事陞任)
　　　　孫體元(復一山東濱州人辛丑進士萬歴四/十六年繇儀制司主事陞任添註)
　　　　楊作楫(夢符四川蓬溪人丁未進士萬歴四/十七年繇儀制司主事陞任)
　　　　賈允元(善長直隸無錫人庚戌進士泰昌元/年繇儀制司主事陞任)
　　　　桂紹龍(驤雲江西金谿人丁未進士天啟元/年繇精膳司主事陞任)
　　　　王時和(見下天啟元年繇本司主事陞任/)
　　　　周應期(克昌永嘉人己未進士天啟二年繇/精膳司主事陞任)
　　主事
　　　　胡　玉(伯堅直隸泰州人辛巳進士𢎞治二/年任陞精膳司郎中)
　　　　王雲鳳(應詔山西和順人甲辰進士𢎞治二/年任至右僉都御史巡撫宣府)
　　　　翁健之(應乾浙江餘姚人丁未進士𢎞治二/年任歴布政使)
　　　　戴　恩(天錫直隸潛山人丁未進士𢎞治四/年任陞精膳司員外)
　　　　婁　宿(拱辰浙江仁和人癸丑進士𢎞治九/年任)
　　　　李　珪(用獻江西永新人丙辰進士𢎞治十/二年任歴知府)
　　　　吕元夫(仲仁直隸無錫人丙辰進士𢎞治十/二年任歴少卿南京通政司左㕘議)
　　　　沈　翰(東之直隸崑山人甲辰進士𢎞治十/二年任館)
　　　　李　霖(闕/)
　　　　劉　網(克立直隸任丘人庚戌進士𢎞治十/二年任館)
　　　　王　源(淵之山西五臺人己未進士𢎞治十/四年任館十七年考咨吏部)
　　　　陸　坦(子由直隸吳縣人庚戌進士𢎞治十/五年任歴知府)
　　　　李　嵩(維嶽山東濟寧人己未進士𢎞治十/七年任館歴知府)
　　　　張　潛(用昭陜西岷州籍太康人丙辰進士/𢎞治十八年任歴左㕘政)
　　　　宋　毓(鍾秀山東德州人丙辰進士𢎞治十/八年任歴知府)
　　　　崔　傑(世興錦衣衛籍直隸吳縣人乙丑進/士正德元年任歴光禄寺卿)
　　　　李際可(公兽直隸故城人壬戌進士正德元/年任館歴四川右布政使)
　　　　聞　淵(靜中浙江鄞縣人乙丑進士正德二/年任館至吏部尚書太子太保贈少)
　　　　　　　(保諡莊簡/)
　　　　盛　儀(德章直隸江都人乙丑進士正德二/年任歴太僕寺卿)
　　　　徐慶亨(世嘉浙江黄巖人乙丑進士正德五/年任)
　　　　田　登(有年陜西長安人乙丑進士正德五/年任館歴㕘政)
　　　　姚　隆(原學留守衛籍直隸嘉定人甲戌進/士正德六年任館)
　　　　姜　龍(夢賓直隸太倉人戊辰進士正德七/年任館歴雲南副使)
　　　　曹　蘭(德芳陜西咸寧人辛未進士正德九/年任館至右副都御史巡撫山東)
　　　　張　雲(廣西臨桂人甲戌進士正德十一年/任)
　　　　張　澯(景川廣東順德人辛未進士正德十/二年任館至南京户部尚書)
　　　　張　懷(德珍浙江餘姚人丁丑進士正德十/三年任陞員外歴㕘政)
　　　　梁　焯(日孚廣東南海人甲戌進士正德十/三年任館)
　　　　仵　瑜(忠甫湖廣蒲圻人丁丑進士正德十/四年任館卒於諫)
　　　　林　炫(貞夫福建閩縣人甲戌進士正德十/五年任歴南京通政司㕘議)
　　　　畢廷拱(敬夫廣東番禺人辛未進士正德十/六年任陞祠祭司郎中)
　　　　丁汝䕫(大章山東霑化人辛未進士嘉靖元/年任至兵部尚書)
　　　　陳邦偁(宋卿廣西全州人甲戌進士嘉靖三/年任館五年以夷情為民)
　　　　林應標(君表福建莆田人癸未進士嘉靖三/年任歴副使)
　　　　紀　鑣(鳴和江西饒州籍直隸山陽人癸未/進士嘉靖五年任館改南京車駕司)
　　　　紀　繡(思綱山東利津人丙戌進士嘉靖六/年任館)
　　　　戴　銑(子聲廣東東莞人己丑進士嘉靖九/年任館)
　　　　朱子和(節之四川瀘州人辛未進士嘉靖十/一年任歴副使)
　　　　林　春(子仁直隸泰州衛籍福建福清人壬/辰進士嘉靖十一年任調吏部郎中)
　　　　王嘉賓(孔昭四川合州人丙戌進士嘉靖十/一年任館歴副使至南京通政使)
　　　　冦　陽(體乾山西榆次人己丑進士嘉靖十/二年任館歴布政使)
　　　　張　鏊(濟甫江西南昌人丙戌進士嘉靖十/三年任館至南京兵部尚書)
　　　　江　曜(景暉浙江仁和人官生嘉靖十三年/任館陞祠祭司員外)
　　　　邊　侁(行甫直隸任丘人壬辰進士嘉靖十/四年任改光禄寺丞)
　　　　史　際(恭甫應天溧陽人壬辰進士嘉靖十/四年任館歴太僕寺卿)
　　　　王宗恒(子高直隸武邑人己丑進士嘉靖十/五年任館歴精膳司郎中)
　　　　馬從謙(益之應天溧陽人乙未進士嘉靖十/五年任歴光禄少卿贈太常少卿)
　　　　易　寛(栗夫江西安福人乙未進士嘉靖十/六年任館歴精膳司郎中)
　　　　施千祥(善徵福建福清人乙未進士嘉靖十/八年任館調祠祭司)
　　　　路天亨(仲元山西安邑人壬辰進士嘉靖二/十年任館)
　　　　羅大用(時行廣西臨桂右衛人壬辰進士嘉/靖二十年任館)
　　　　王　健(偉純浙江永嘉人戊戍進士嘉靖二/十一年任)
　　　　張子瑫(仲玉浙江鄞縣人辛丑進士嘉靖二/十二年任陞儀制司員外)
　　　　宋惟元(以貞浙江餘姚人戊戌進士嘉靖二/十二年任館)
　　　　唐　穆(景文廣東瓊山人戊戌進士嘉靖二/十四年任館)
　　　　高尚志(德崇山東冠縣人壬辰進士嘉靖二/十五年任陞儀制司員外)
　　　　隂　標(時凖直隸容城人辛丑進士嘉靖二/十五年任館歴河南㕘議)
　　　　莫如忠(子良直隸華亭人戊戌進士嘉靖二/十五年任歴㕘議)
　　　　李　棠(叔思湖廣長沙人戊戌進士嘉靖二/十五年任館至南京兵部右侍郎)
　　　　袁祖庚(繩之直隸長沙人辛丑進士嘉靖二/十六年任歴副使)
　　　　陳全之(粹仲福建閩縣人甲辰進士嘉靖二/十六年任館歴㕘政)
　　　　江　珍(民愛直隸歙縣人甲辰進士嘉靖二/十七年任館歴按察使)
　　　　韓朝江(順甫陜西醴泉人甲辰進士嘉靖二/十九年任館)
　　　　陳　善(思敬浙江錢塘人辛丑進士嘉靖二/十九年任館)
　　　　田　楊(廷榦福建晉江人庚戌進士嘉靖二/十九年任歴副使)
　　　　張東周(子用湖廣蒲圻人丁未進士嘉靖三/十二年任館)
　　　　余　田(舜耕浙江崇德人庚戌進士嘉靖三/十五年任陞本司員外)
　　　　陳　錫(元之浙江臨海人丙辰進士嘉靖三/十九年任)
　　　　姜子羔(宗孝浙江餘姚人癸丑進士嘉靖四/十年任館陞本司員外)
　　　　劉　孝(子仁河南安陽人丙辰進士嘉靖四/十年任館歴山西右布政使)
　　　　胡　定(明仲湖廣崇陽人丙辰進士嘉靖四/十五年任館歴本司員外)
　　　　潘允端(仲履直隸上海人壬戌進士嘉靖四/十一年任)
　　　　沈𤣥華(瑞伯浙江秀水人壬戌進士嘉靖四/十一年任館)
　　　　楊俊民(伯章山西蒲州人壬戌進士嘉靖四/十三年任)
　　　　郭　棐(篤周廣東南海人壬戌進士嘉靖四/十三年任館)
　　　　周　寀(濟甫江西安福人壬戌進士嘉靖四/十四年任調吏部)
　　　　舒應龍(時見廣西全州人壬戌進士嘉靖四/十五年繇東莞縣知縣任館調吏部)
　　　　　　　(至總漕工部尚書太子太保/)
　　　　高則益(汝謙江西南昌人壬戌進士嘉靖四/十五年繇行人任陞精膳司員外歴)
　　　　　　　(四川㕘政/)
　　　　楊汝允(惟明江西南昌人壬戌進士隆慶二/年繇刑部主事調任館陞儀司員外)
　　　　陶允淳(懋初浙江會稽人乙丑進士隆慶三/年任陞儀制司員外改尚寶司丞)
　　　　王應吉(伯脩山西襄陵人乙丑進士隆慶三/年繇安丘知縣任館改監察御史)
　　　　紀大綱(允立順天文安人乙丑進士隆慶四/年繇刑部主事調任改禮科給事歴)
　　　　　　　(陜西僉事/)
　　　　王象坤(子厚山東新城人乙丑進士隆慶四/年繇户部主事調任陞本司郎中歴)
　　　　　　　(山西左布政使/)
　　　　錢拱宸(恭卿浙江烏程人戊辰進士隆慶五/年任館陞本司員外)
　　　　魯如春(仁祥江西臨川人乙丑進士隆慶五/年繇刑部河南司調任陞祠司員外)
　　　　祝　教(子敷浙江山隂人乙丑進士隆慶六/年任陞祠祭司員外精膳司郎中)
　　　　何維椅(喬佐廣東南海人戊辰進士隆慶六/年繇庶吉士改任)
　　　　華叔陽(起龍直隸無錫人戊辰進士萬歴元/年繇刑部四川司調任館)
　　　　唐鶴徵(𤣥卿直隸武進人辛未進士萬厯元/年任館陞本司員外)
　　　　孫　鑛(文融錦衣籍浙江餘姚人甲戌進士/萬厯二年繇兵部職方司任調吏部)
　　　　　　　(見南京兵部尚書/)
　　　　徐元春(正夫錦衣籍浙江華亭人甲戌進士/萬厯三年繇刑部湖廣司調任館陞)
　　　　　　　(本司員外/)
　　　　錢若賡(德泰浙江鄞縣人辛未進士萬厯五/年繇國子監丞任陞江西臨江知府)
　　　　喬　巖(巽甫河南商丘人辛未進士萬厯五/年繇平陽推官任館陞儀制司員外)
　　　　　　　(歴山西㕘政/)
　　　　張徵泰(懋同山西蒲州人庚辰進士萬歴八/年任館陞儀司員外歴陜西按察使)
　　　　丁汝謙(子益山西吉州人甲戌進士萬厯十/一年繇永平推官任館陞儀制司員)
　　　　　　　(外歴四川副使/)
　　　　孫成名(登甫浙江慈谿人辛未進士萬歴十/二年繇庶吉士御吏青陽知縣任館)
　　　　　　　(陞儀制司員外湖廣學僉/)
　　　　白所知(廷謨山西陽城人癸未進士萬歴十/二年任調吏部歴文選司郎中)
　　　　文在中(德克陜西三水人甲戌進士萬厯十/三年繇祠祭司復除館調長沙通判)
　　　　唐伯元(仁卿廣東海澄人甲戌進士萬厯十/四年繇保定推官任調吏部歴文選)
　　　　　　　(司郎中/)
　　　　查允元(仁卿志立子丙戌進士萬厯十四年/任館復除祠祭司)
　　　　詹　沂(一之直隸宣城人辛未進士萬厯十/  年繇奉化知縣陞未任十五年復)
　　　　　　　(除陞本司員外/)
　　　　徐即登(獻和江西豐城人癸未進士萬厯十/一年繇工部屯田司調任十七年復)
　　　　　　　(除/)
　　　　張我續(叔子直隸邯鄲人庚辰進士萬厯十/七年繇儀制司復除任館陞祠祭司)
　　　　　　　(員外郎中見㕘政/)
　　　　王守素(德孚應天溧水人庚辰進士萬厯十/八年繇儀制司改補陞儀制司員外)
　　　　彭遵古(李籛湖廣黄安籍麻城人丙戌進士/萬厯二十年繇國子監助教任館調)
　　　　　　　(儀制司員外見尚寶卿/)
　　　　洪啓睿(爾介福建南安人壬辰進士萬厯二/十年任陞本司員外)
　　　　沈之唫(性甫浙江烏程人癸未進士萬厯二/十年繇南京工科給事中迴避改任)
　　　　劉元卿(調甫江西安福人庚午舉人萬厯二/十二年繇國子監博士任在告)
　　　　穆　深(純甫山東歴城人壬辰進士萬厯二/十二年繇工部都水司調任館改吏)
　　　　　　　(部/)
　　　　袁茂英(君學浙江慈谿人丙戌進士萬厯二/十二年繇刑部貴州司任館陞儀制)
　　　　　　　(司員外精膳司郎中學副見㕘政/)
　　　　李　杜(汝唐直隸大興籍山西大同人丙戌/進士萬厯二十三年繇遵化知縣任)
　　　　　　　(館陞祠祭司員外/)
　　　　臧爾勸(仲升山東諸城人壬辰進士萬厯二/十五年繇兵部車駕司調任陞儀制)
　　　　　　　(司員外/)
　　　　黄大節(思立江西信豐人丙戌進士萬厯二/十六年繇太常寺博士任館陞精膳)
　　　　　　　(司員外祠祭司郎中浙江副使乞休/)
　　　　馬應龍(伯光山東安丘人壬辰進士萬厯三/十六年繇杞縣知縣任復除儀制司)
　　　　岳和聲(爾律浙江嘉興籍桐鄉人壬辰進士/萬厯二十七年繇汝陽知縣任館陞)
　　　　　　　(精膳司員外復除儀制司舊姓樂奏/改)
　　　　吳　化(敦之湖廣黄安人乙未進士萬厯二/十八年繇鎮江推官任復告在復改)
　　　　　　　(精膳司/)
　　　　何起升(旭如四川富順人壬辰進士萬厯二/十九年繇湘潭知縣任三十三年復)
　　　　　　　(除陞祠祭司員外/)
　　　　李　憭(景穎湖廣嘉魚人己丑進士萬厯三/十年繇南京文選司補任改光禄寺)
　　　　　　　(丞見少卿/)
　　　　吳用先(體中直隸桐城籍休寧人壬辰進士/萬厯三十一年繇兵部職方司任館)
　　　　　　　(陞祠祭司員外/)
　　　　聶雲翰(摶羽直隸曲周人壬辰進士萬厯三/十一年繇兵部職方司任館陞祠祭)
　　　　　　　(司員外/)
　　　　戴耆顯(令微直隸桐城人甲辰進士萬厯三/十二年任館)
　　　　陳德元(叔仁浙江秀水人戊戌進士萬厯三/十二年繇濟南推官任)
　　　　陳以珪(思禹福建海澄人戊戌進士萬厯三/十三年繇太常寺博士任館)
　　　　毛　堪(公輿應天籍吳縣人戊戌進士萬厯/三十三年繇吉安推官任館行取監)
　　　　　　　(察御史/)
　　　　洪世俊(用章直隸歙縣人乙未進士萬厯三/十六年繇福建同安知縣行取任館)
　　　　韓萬象(元虚山西太原人辛丑進士萬厯三/十七年繇丹徒知縣行取任)
　　　　李待問(獻衷廣東南海人甲辰進士萬厯三/十年繇福建晉江知縣行取任)
　　　　丁元薦(長孺浙江長興人丙戌進士萬厯三/十九年繇廣東按察司知亊陞任館)
　　　　孫鼎相(叔亨山西沁水人戊戊進士萬厯三/十九年繇兵部武選司調任添註)
　　　　高繼元(永仁浙江秀水人戊戌進士萬厯三/十九年繇行取任館仍候考選四十)
　　　　　　　(一年改姓名常高繼/)
　　　　朱懋芳(本厚浙江義烏人戊戌進士萬厯三/十九年繇兵部職方司調任)
　　　　曾汝召(澹甫江西龍南人辛丑進士萬厯四/十年繇直隸吳縣知縣行取添註)
　　　　方應庚(長卿江西樂平人丁未進士萬厯四/十一年繇合肥縣知縣行取任添註)
　　　　陳以聞(無異湖廣麻城人丁未進士萬厯四/十一年繇無錫縣知縣行取任添註)
　　　　陸完學(汝成直隸武進人丁未進士萬厯四/十一年繇兵部車駕司調任)
　　　　王時和(旭谷北直魏縣人庚戌進士萬厯四/十五年繇臨川知縣任)
　　　　虞德隆(元起直隸金壇人丁未進士萬厯四/十六年繇南京吏部文選司除補)
　　　　陳𤣥藻(汝鑑福建莆田人庚戌進士萬厯四/十六年繇行取陞任)
　　　　張光房(石松山西澤州人辛丑進士萬厯四/十六年繇中書陞任)
　　　　蕭應坤(寧宇湖廣江陵人丙辰進士天啟元/年繇行人陞任)
　　　　周　鏘(慕乾錦衣衛籍浙江海寧人癸丑進/士天啟元年繇行人陞任)
　　　　鍾世芳(𤣥暢浙江秀水人庚戌進士天啟元/年繇甌寧知縣任)
　　　　楊覲光(星甫山東招逺人丁未進士天啟元/年繇兵部車駕司調未任陞精膳司)
　　　　張國柱(寧宇山東平原人庚戌進士天啟二/年繇户部四川司調任)
　　　　王　霖(􁮱嵻河南祥符人辛丑進士/)
　　　　張𢎞襟(象南陜西鄠縣人癸丑進士/)
　　　　章嘉禎(元禮浙江德清人庚辰進士/)
　　　　畢自肅(沖陽山東淄川人丙辰進士天啟二/年繇定興知縣行取任)
　　　　韓　琳(管岑陜西涇陽人丙辰進士天啟二/年繇户部調任)
　　　　劉康祉(𤣥受浙江永嘉籍龍泉人庚戌進士/天啟二年繇兵部調任)
　　　　韓萬象(字籍見前天啟三年復任/)
　　　　孫必顯(意白陜西潼關衛籍三原人丙戌進/士天啟三年繇户部調任)
　　　　程國祥(我旋應天上元人甲辰進士天啟三/年繇南京吏部起任)
　　　　丁魁楚(光三河南永城人丙辰進士天啟四/年繇户部調任)
　　　　李其紀(布宸北直清豐人丙辰進士天啟四/年繇工部調任)
　　　　孫際可(見行浙江奉化人丙辰進士天啟四/年繇工部調任)
　附禮部主客清吏司題名記
　自龍鳥紀瑞依鳥麗躔尚書六屬近古者周職方外
　惟漢主客秦廢典任吏少府遺四人主發殿中書稱
　尚書即有令僕射丞下吏左右曹無職事為加官漢
　武使左右曹吏分平尚書奏事知樞密者始領之及
　遊宴用閹遂罷此官成帝始置尚書五僕射一常侍
　二千石民客曹四而客曹主治外國夷狄後二千石
　分三公光武分南北主客稱六曹則未有禮部先有
　主客矣魏五曹客位三而二十五子曹仍有南北主
　客晉六曹客仍三而以二十三郎統三十五曹分左
　右南北主客而四東晉五曹更有祠部無客而左僕
　射領殿中主客祠部尚書領祠部儀曹自此客曹下
　列子曹中康穆朝三十四曹僅有十八猶有主客後
　與起水二曹同省宋高復增元嘉後省而祠部尚書
　通職右僕射不並置右攝祠或祠攝右則客祠皆屬
　左右僕不屬部而客居左矣後魏太和吏部管南北
　主客祠部管左右主客北齊河清改左主客為主爵
　南主客為主客掌諸蕃雜客事隋始以儀曹屬殿中
　主客屬祠部後改司藩時尚未有禮部也唐用六典
　始以禮部統禮祠膳部主客龍朔又改司藩咸亨復
　舊而宋始以膳次主客元祐以主客兼膳紹聖主客
　膳部互置迨金元而有禮部無主客矣秦郎中令屬
　有五官左右中郎將三署署有中郎侍郎郎中三郎
　郎中秩比三百石不屬尚書漢武更名光禄勲而中
　郎郎中滿六嵗爵三級外郎滿六嵗爵二級則今員
　外郎也光武分六曹命置尚書郎三十四人秩四百
　石每郎缺從三署選五郎詣尚書臺試牋奏初稱守
　尚書郎中滿嵗稱尚書郎三嵗稱侍郎因署號而客
　曹郎主羌胡亊劇遷二千石或刺史次為令秩滿自
　占縣詔書賜錢三萬與三臺祖餞迺若起草明光更
　直建禮晝枕夕揖握蘭含雞瑜麋一丸赤管雙筆青
　縑白綾之被帷帳氈褥之給食物湯餅之供執香䕶
　衣之選禁斷行人則中丞侍御避車執版拜集都堂
　則令僕尚書交禮解交五熟果食五日羮食下天子
　一等則諸曹同之矣魏晉宋齊後魏北齊惟置郎中
　梁陳兩置隋開皇諱忠不置郎中惟置侍郎六年始
　置員外郎蓋魏末常侍晉初侍郎皆有員外散騎而
　尚書省則自隋始而漢復有光禄勲主事察諸郎茂
　才高第為之秩四百秩後魏量曹置主事郎從六品
　上隋置主事令史煬帝於主事去令史名每十令史
　置一主事時用士人子曹侍郎但曰郎二郎省一而
　陞侍郎於六曹各置一人貳尚書唐則主客郎中一
　五品員外郎一六品主事二用流外入流九品俱從
　上龍朔改客郎為司藩大夫咸亨復舊宋郎中員外
　郎因之而主事為吏額分案四置吏七然晉省八座
　令僕均統六曹復有左右司郎中員外郎據子部上
　以遡秦左右曹之意更華要我太祖罷中書省六部
　為二品分寄丞相權而裁左右司釐子部為清吏司
　主客屬禮次仍宋郎中員外各一為正從五品主事
　二正六品用清流分科三曰四夷曰外國曰賞賜置
　吏十三一都二令十典外夷職也賞賜何居迎氣東
　郊還賞公朝布德施仁慶賜遂行春官令也而元成
　宗元貞間増禮部尚書一員領會同館事今註選一
　主事提督南北二館則漢南北主客意也鴻臚寺司
　賓署主簿序班皆館中十三館通事考核差遣屬本
　司則漢典客并鴻臚意也部堂多出自翰林入直殿
　閣則宋唐右僕祠書通職意也故禮部稱清曹則自
　晉宋來選擅高妙望極澄澹而唐置日以六品以上
　清官兩人待制衙内則郎中員外郎咸與焉御史繇
　監察而侍御而殿中侍以至中丞或以補闕改拾遺
　必薦最始得員外郎郎中猶或檢校不真栁子厚以
　監察御史為禮部員外遂嫌驟顯而膏腴甲族猶不
　樂仕搏擊卷指烏衣橋承抝項繇來久矣祖制御史
　滿九年主事刑部法亦如是而邇來部屬改臺省改
　及副郎猶矜炎夸世使然哉客司舊碑題名嵗久不
　勝收收起𢎞治前八年號無考因博詢前副郎沈伯
　甫僅得吕公㦂如吳伯宗以開科第一人擢部員外
　淹雅若宋文憲濂靖難若齊本兵泰理學若蔡祭酒
　清皆部主政縁無分司不便摭拾因思漢薛歐劉揭
　馮敬為典客金敞弟岑為使主客唐張中丞巡白左
　僕射文公居易皆主客郎中董太傅恭惠公晉裴相
　贄宋陳文惠三子學古曾諫議大夫致堯韓歐集皆
　以主客員外郎傳而吾學通紀實録諸書何獨不爾
　豈就韓集如栁子厚為禮部員外郎者為不分司之
　據而不知此即子部若今儀司也往既不傳而傳既
　多爽族世父伯清以儀司主政諫武宗南巡逮杖比
　副本司遂不禄世廟恤助喪葬而碑陞河南僉憲何
　與予輒不揣存舊礲新刋繁政誤更悉名詎賢達官
　爵贈諡之所極豈先輩藉此身後名抑士固有志知
　本無涯善敗直探古初從違決擇微渺亦寧止一片
　石百餘公之觀摩而守官為道就地證功則即此臚
　列諸先進是亦當官得失之林也嘉與來兹鏡諸萬
　厯三十六年戊申嵗夏五馮烶撰
　
　
　
　
　
　
　
　
　禮部志稿卷四十三
欽定四庫全書
　禮部志稿卷四十四
　　　　　　　　　　　　明　俞汝楫　編
　歴官表
　　精膳司郎中
　　　　黄　裳(癸酉貢士/)
　　　　宋　興(原仁浙江淳安縣人由監生官至河/南布政司)
　　　　葉　蓁(監生/)
　　　　王士華(彦實浙江鄞縣人乙未進士/)
　　　　周　濂(儒士/)
　　　　李　柰(景春江西上饒縣人己未進士/)
　　　　陳　律(正律江西永豐縣人乙丑進士/)
　　　　李　和(時和直隸遷安縣人乙丑進士官至/河南㕘政)
　　　　楊　琛(叔獻直隸無錫縣人甲戌進士/)
　　　　何　暹(景昇江西宜春縣人監生/)
　　　　周宗智(子正湖廣大冶縣人/)
　　　　倪　輔(良弼浙江平湖縣人甲申進士/)
　　　　高　敞(德廣直隸崑山縣人壬辰進士/)
　　　　周　宏(懋德浙江德清縣人乙未進士官至/工部侍郎)
　　　　張　祥(思履江西吉水縣人壬辰進士官至/知府)
　　　　金　福(天錫浙江黄巖縣人戊戌進士/)
　　　　胡　玉(伯堅直隸泰州人辛丑進士/)
　　　　尹萬化(如川江西泰和縣人甲辰進士/)
　　　　翁健之(應乾浙江餘姚縣人丁未進士官至/廣東布政使)
　　　　劉　凖(直隸博野縣人官生/)
　　　　唐　禎(原善直隸華亭縣人丁未進士/)
　　　　張　潛(用昭陜西岷州衛人丙辰進士/)
　　　　劉　鈁(闕/)
　　　　陳　䇿(嘉言直隸無錫縣人癸丑進士官至/布政使)
　　　　宋　冕(孔瞻浙江餘姚縣人壬戌進士官至/副都御史)
　　　　張繼孟(子醇浙江仁和縣人乙丑進士官至/江西㕘議)
　　　　侯一元(應乾陜西泰安縣人戊戌進士/)
　　　　唐　昇(啟東四川叙南衛人戊辰進士官至/廣東韶州知府)
　　　　何　棠(愛之直隸泰興縣人辛未進士官至/知府)
　　　　侯　綸(廷言山西太原左衛人辛未進士官/至兵部左侍郎)
　　　　張　懷(德珍浙江餘姚縣人丁丑進士官至/廣東參政)
　　　　張　鏜(廷進萬全都司人辛未進士官至江/西㕘政)
　　　　丘其仁(主静福建莆田縣人丁丑進士官至/潮州府知府)
　　　　陸　堂(肯堂直隸常熟縣人癸未進士官至/副使)
　　　　潘　潢(薦叔直隸婺源縣人辛巳進士官至/南京兵部尚書)
　　　　方　瀾(思源福建莆田縣人丁丑進士調儀/制司郎中)
　　　　洪　伊(承志直隸歙縣人貢生/)
　　　　鄺　汴(子京直隸任丘縣人丙戌進士官至/光禄寺少卿)
　　　　吕　璋(尚德錦衣衛人癸未進士官至河南/知府)
　　　　歐陽龍(崇僡江西泰和縣人丙戌進士官至/南京工部侍郎)
　　　　田　頊(希古福建龍溪縣人辛丑進士陞提/學僉事)
　　　　胡　松(汝茂直隸滁州人己丑進士歴官右/副都御史仕至吏部尚書)
　　　　徐　樾(子直江西貴溪縣人壬辰進士官至/雲南左布政使)
　　　　曹世盛(際卿福建閩縣人己丑進士改吏部/郎中陞廣西㕘政)
　　　　王宗恒(季高直隸武邑縣人己丑進士/)
　　　　林　炫(貞孚福建閩縣人甲戌進士陞南京/通政使㕘政)
　　　　易　寛(栗夫江西安福縣人乙未進士官至/四川提學副使)
　　　　胡東魯(望之河南鄢陵縣人癸酉舉人陞四/川㕘議)
　　　　張　鈇(元賜山東冠縣人己丑進士官至陜/西㕘政)
　　　　高　簡(公敬四川綿州人己丑進士改吏部/文選司陞雲南㕘政)
　　　　吳　舂(以容江西貴溪縣人戊戌進士改儀/制司郎中陞光禄寺少卿)
　　　　高尚志(德崇山東冠縣人壬辰進士陞陜西/平涼府知府)
　　　　張希舉(直卿江西南昌縣人辛丑進士官至/湖廣右布政使)
　　　　莫如忠(子良直隸華亭縣人戊戌進士改祠/祭司陞貴州提學副使)
　　　　傅學禮(立之陜西安化縣人嘉靖丙戌進士/陞山東副使)
　　　　薛應旂(仲常直隸武進縣人嘉靖己未進士/官至浙江提學副使)
　　　　張　緯(朝文江西南昌縣人嘉靖辛丑進士/改祠祭司)
　　　　袁祖庚(見員外郎下官至按察司副使/)
　　　　方　廉(以清浙江新城縣人嘉靖辛丑進士/陞松江府知府)
　　　　劉斯潔(原静直隸易州人嘉靖丁未進士陞/浙江參議官至戸部尚書)
　　　　隂　標(時凖直隸容城縣人嘉靖辛丑進士/陞河南㕘議)
　　　　陳全之(粹仲福建閩縣人嘉靖甲辰進士改/祠祭司仕至布政使)
　　　　田　揚(字籍見下繇本司陞改祠祭司郎中/仕至參議)
　　　　宋大勺(陞河南汝寧府知府山西提學副使/)
　　　　宋廷表(陞㕘議/)
　　　　徐學謨(子言直隸嘉定縣人嘉靖庚戌進士/改祠祭陞荆州知府仕至本部尚書)
　　　　況叔祺(吉夫江西高安縣人嘉靖庚戌進士/陞貴州提學副使)
　　　　李　纘(存孝福建晉江縣人嘉靖庚戌進士/改祠祭司仕至鴻臚寺少卿)
　　　　雷金科(公憲福建建安縣人嘉靖癸丑進士/)
　　　　何汝健(體乾南京留守衛籍無錫縣人嘉靖/癸丑進士改祠祭司)
　　　　劉曰材(汝成江西南昌縣人嘉靖癸丑進士/)
　　　　龎　遠(惟明直隸吳江縣人嘉靖癸丑進士/)
　　　　姜子羔(宗孝浙江餘姚縣人嘉靖癸丑進士/仕至南京太僕寺少卿)
　　　　余　田(見員外郎下/)
　　　　柴　淶(季東光禄寺籍浙江鄞縣人丙辰進/士陞山東副使)
　　　　吳　紹(見員外郎下陞廣東㕘議/)
　　　　包檉芳(子栁浙江嘉興縣人丙辰進士刑部/調任調儀制司陞提學副使)
　　　　戚元佐(希仲浙江嘉興縣人壬戌進士儀制/司員外郎陞任陞尚寶司少卿)
　　　　胡　定(明仲湖廣崇陽縣人丙辰進士繇主/客司員外郎陞任歴仕左布政)
　　　　楊俊民(伯章山西蒲州人壬戌進士繇儀制/司員外郎陞任陞提學副使歴仕户)
　　　　　　　(部尚書/)
　　　　查志立(鳴朝浙江海寧縣人丙辰進士繇祠/祭司員外郎陞任調主客司歴陞副)
　　　　　　　(使㕘政/)
　　　　王續之(大卿四川南充縣人壬戌進士繇刑/部郎中調任陞副使歴仕左布政使)
　　　　郭　棐(見員外郎下陞知府歴仕按察司/)
　　　　徐用檢(克賢浙江蘭谿縣人壬戌進士繇祠/祭司員外郎陞任陞副使歴仕南京)
　　　　　　　(太常寺卿/)
　　　　陸光祚(見員外郎下調祠祭司歴仕提學副/使)
　　　　高則益(見員外郎下陞㕘議歴仕㕘政/)
　　　　王象坤(見員外郎下調祠祭司陞副使歴仕/左布政)
　　　　金學曾(子魯浙江錢塘縣人戊辰進士繇工/部調任陞湖廣副使)
　　　　劉應麒(道徵江西鄱陽縣人/)
　　　　蔣勸能(見員外郎下陞湖廣㕘議/)
　　　　章　禮(見員外郎下陞江西恭議/)
　　　　王庭詩(見員外郎下陞副使歴仕湖廣布政/使)
　　　　祝　教(子敷浙江山隂縣人丁丑進士繇祠/祭司員外郎陞任降州同歴仕同知)
　　　　錢若賡(見員外郎下陞臨江府知府/)
　　　　張　淳(見員外郎下陞知府歴仕㕘政/)
　　　　喬　巖(巽甫河南商丘縣人辛丑進士由儀/制司員外郎陞任陞副使歴仕㕘政)
　　　　張　志(於道山東歴城縣人辛未進士繇主/客司員外郎陞任調祠祭司歴仕㕘)
　　　　　　　(政/)
　　　　余　寅(見員外郎下陞提學副使歴仕南京/太常寺少卿)
　　　　李同芳(濟美直隸崑山縣人庚辰進士繇主/客司員外郎陞任調祠祭司陞提學)
　　　　　　　(副使/)
　　　　董嗣成(見員外郎下繇主客司補任調主客/司建言削籍)
　　　　王之猷(爾嘉山東新城縣人丁丑進士繇儀/制司員外郎陞任陞㯋州副使歴仕)
　　　　　　　(㕘政/)
　　　　甯中立(見主事下繇主客司員外郎陞任/)
　　　　張泰徵(懋同山西蒲州人庚辰進士繇儀制/司員外郎陞任陞㕘議)
　　　　汪可受(以虚湖廣黄梅縣人庚辰進士繇主/客司員外郎陞任陞知府)
　　　　蔡逢時(應期直隸宣城縣人庚辰進士繇儀/制司員外郎陞任調祠祭司陞副使)
　　　　姜　鏡(永明浙江餘姚縣人癸未進士繇主/客司員外郎陞任陞知府削籍子羔)
　　　　　　　(子/)
　　　　何喬遠(穉孝福建晉江縣人丙戌進士繇儀/制司員外郎陞任調儀制司欽降布)
　　　　　　　(政使經歴/)
　　　　張泰徵(字籍見上萬厯二十一年復任陞㕘/議)
　　　　張世才(見員外郎下復補儀制司降通判/)
　　　　李景元(見員外郎下陞河南副使/)
　　　　蔡宗明(穉含浙江黄巖縣人己丑進士繇祠/祭司員外郎陞任調儀制司削籍)
　　　　袁茂英(君學浙江慈谿縣人丙戌進士繇儀/制司員外郎陞任陞副使)
　　　　沈儆炌(叔永浙江歸安縣人己丑進士繇儀/制司員外郎陞任陞福建提學副使)
　　　　周傳誦(見員外郎下陞湖廣副使/)
　　　　李叔元(端仁福建晉江縣人壬辰進士繇刑/部山西司調任調儀制司)
　　　　徐希孟(見主事下繇主客司員外郎陞任/)
　　　　陳其忠(公衡福建莆田縣人癸未進士繇南/京吏部復補以言事謫外任)
　　　　梅守和(季方直隸宣城縣人戊戌進士繇主/客司員外郎陞任調儀制司陞河南)
　　　　　　　(提學/)
　　　　陳　鍭(見主事下繇主客司員外郎陞任陞/湖廣副使)
　　　　陳于王(伯襄浙江嘉善縣人丙戌進士繇南/京文選司復除添註湖廣副使)
　　　　張嗣成(見員外郎下調儀制司/)
　　　　潘士達(去聞浙江安吉籍烏程縣人壬辰進/士繇祠祭司員外郎陞任)
　　　　沈　潢(見員外郎下繇主客司員外郎陞任/陞福建㕘政)
　　　　顧自植(見員外郎下/)
　　　　馬應龍(伯光山東安山縣人壬辰進士繇主/客司陞任)
　　　　陳德元(叔仁浙江秀水縣人戊戌進士繇儀/制司陞任)
　　　　畢懋良(師臯直隸歙縣人乙未進士繇南京/吏部復補)
　　　　秦道顯(如晦河南洛陽縣人乙未進士繇主/客司陞任)
　　　　解經邦(見主事下繇儀制司員外郎陞任/)
　　　　金應鳳(伯翔浙江山隂縣人戊戌進士繇主/客司陞任)
　　　　游漢龍(見員外郎下/)
　　　　賈之鳳(見主事下繇儀制司員外郎陞任/)
　　　　馮曾櫿(見主事下繇儀制司員外郎陞任/)
　　　　王化行(二南福建閩縣人丁未進士繇儀制/司員外郎陞任)
　　　　王豫立(定甫陜西涇陽人乙未進士繇主客/司員外郎陞任)
　　　　鄭茂華(見員外郎下/)
　　　　莊祖誥(見員外郎下/)
　　　　楊作楫(夢符四川蓬溪縣人丁未進士繇主/客司員外郎陞任)
　　　　孫體元(見主事下繇主客司員外郎陞任/)
　　　　張光房(翁傳山西澤州人辛丑進士繇儀制/司員外郎陞任)
　　　　吳之甲(兹勉江西撫州府人庚戌進士繇工/部添註)
　　　　楊覲光(見員外郎下調祠祭司郎中/)
　　　　周應期(見主事下繇主客司員外郎陞任調/儀制司郎中)
　　員外郎
　　　　楊　清(壬午貢士/)
　　　　萬　完(克脩浙江仁和縣人乙未進士/)
　　　　曾　序(江西泰和縣人丁未進士官至廣/㕘議)
　　　　萬　祥(江西南昌縣人壬戌進士官至知府/)
　　　　張　顯(仲達直隸江都縣人監生/)
　　　　李　温(景和順天府漷縣人庚辰進士/)
　　　　李　麟(文祥順天懷柔縣人丁丑進士/)
　　　　陸淵之(克深留守中衛籍浙江上虞縣人丙/戌進士官至布政使)
　　　　楊　瑩(大潔山西蒲州人庚辰進士/)
　　　　金　溥(儒士/)
　　　　周　宏(見郎中下/)
　　　　徐　說(以中直隸宣城縣人戊戌進士官至/右通政)
　　　　程　愈(節之浙江淳安縣人辛丑進士官至/㕘政)
　　　　郝　本(乙酉貢士/)
　　　　南　鏜(彦聲陜西商州人甲辰進士官至河/南左布政使南京太僕寺卿)
　　　　戴　恩(天錫直隸潛山縣人丁未進士/)
　　　　姚　鏌(英之浙江慈谿縣人癸丑進士官至/右都御史兼兵部侍郎總督兩廣)
　　　　龍　葵
　　　　皇甫録(世庸直隸長洲縣人丙辰進士官至/知府)
　　　　宋　毓(鍾秀山東德州人丙辰進士官至知/府)
　　　　陸　昌(尚德直隸長洲縣人丙辰進士官至/遼府長史)
　　　　李從正(闕/)
　　　　陳　䇿(見員外郎下/)
　　　　王　㫤(景昭直隸華亭縣人壬戌進士/)
　　　　劉　瓚(朝重江西安福縣人乙丑進士/)
　　　　祝　鑾(鳴和直隸當塗縣人戊辰進士/)
　　　　姜　龍(夢賓直隸太倉州人戊辰進士官至/按察使副使)
　　　　金　皥(治卿/)
　　　　唐　鵬(雲卿四川綿州籍直隸上海縣人甲/戌進士)
　　　　吳　仕(克學直隸宜興縣人甲戌進士官至/㕘政)
　　　　屠應塤(文伯浙江平湖縣人辛未進士官至/按察使副使)
　　　　鄭　佐(時夫直隸歙縣人甲戌進士官至㕘/政)
　　　　高尚賢(大賓河南新鄭縣人丁丑進士陞山/東提學僉事光禄寺少卿)
　　　　劉彭年(性靜四川巴縣人甲戌進士官至副/都御史)
　　　　張　鏜(見郎中下/)
　　　　董中言(慎已山東蒙隂縣人辛巳進士/)
　　　　王　煒(克新直隸固安縣人辛巳進士官至/按察使副使)
　　　　李文中(甲子貢士/)
　　　　吳　龍(允濟浙江孝豐縣人丙戌進士官至/福建㕘政)
　　　　麥春芳(元實廣東南海縣人癸未進士/)
　　　　李邦直(汝司廣東茂名縣人癸未進士改吏/部官至太僕寺少卿)
　　　　毛　渠(世澤山東掖縣人丙戌進士官至太/僕寺卿)
　　　　楊　儀(夢羽直隸常熟縣人丙戌進士官至/兵備副使)
　　　　許勉仁(希賢四川雙流縣人己丑進士陞按/察司僉事)
　　　　衛元確(少乾廣東東莞縣人壬辰進士改儀/制司)
　　　　劉　昺(晉初直隸長淮衛人己丑進士陞山/東按察司副使)
　　　　林應亮(熙載福建侯官縣人壬辰進士官至/戸部右侍郎)
　　　　黄懋官(君辨福建莆田縣人戊戌進士官至/南京戸部右侍郎)
　　　　王　健(偉純浙江永嘉縣人戊戌進士官至/南京光禄寺少卿)
　　　　周　珫(潤夫湖廣應城縣人壬辰進士官至/僉都御史)
　　　　劉文光(子實江西高安縣人戊子貢士歴官/湖廣㕘議)
　　　　袁祖庚(繩之直隸長洲縣人辛丑進士/)
　　　　吳桂芳(見主事下/)
　　　　劉朝佐(道卿江西安福縣人甲辰進士改儀/制司歴太僕寺少卿)
　　　　田　揚(廷翰福建晉江縣人庚戌進士/)
　　　　宋大勺(字籍見下繇祠祭司陞任/)
　　　　賈　衡(守凖直隸束鹿縣人丁未進士/)
　　　　況叔祺(吉夫江西高安縣人庚戌進士陞本/司郎中)
　　　　郭東藩(鎮夫山東金鄉縣人丁未進士陞主/客司郎中)
　　　　余　田(舜耕浙江崇德縣人庚戌進士陞本/司郎中)
　　　　龎　遠(惟明直隸吳江縣人癸丑進士陞本/司郎中)
　　　　吳　紹(汝復浙江秀水縣人己未進士陞本/司郎中)
　　　　嚴大紀(見主事下陞江西僉事歴仕太常寺/卿)
　　　　郭　棐(篤周廣東番禺縣人壬戌進士陞本/司郎中)
　　　　陸光祚(見主事下陞本司郎中/)
　　　　高則益(汝謙江西南昌縣人壬戌進士陞本/司郎中)
　　　　沈𤣥華(瑞伯浙江秀水縣人壬戌進士陞儀/制司郎中歴仕大理寺)
　　　　伊在庭(見主事下改調南京兵部/)
　　　　穆文熙(敬甫直隸東明縣人壬戌進士繇工/部補任調吏部陞廣東副使)
　　　　張孟男(元嗣河南中牟縣人乙丑進士繇刑/部復補改尚寶司司丞歴仕南京戸)
　　　　　　　(部尚書/)
　　　　王象坤(子厚山西新城縣人乙丑進士繇主/客司主事陞任歴本司郎中)
　　　　王庭詩(見主事下陞本司郎中/)
　　　　蔣勸能(汝才浙江餘姚縣人乙丑進士繇主/客司補任陞本司郎中)
　　　　鄒學柱(國材浙江餘姚縣人戊辰進士繇儀/制司主事陞任陞祠祭司郎中歴仕)
　　　　　　　(山西左布政/)
　　　　章　禮(見主事下陞本司郎中/)
　　　　支可大(有功直隸崑山縣人甲戌進士繇儀/制司主事陞任陞主客司郎中歴仕)
　　　　　　　(副使/)
　　　　蔣思孝(移之貴州普安籍應天溧陽縣人乙/丑進士繇祠祭司補任陞主客司郎)
　　　　　　　(中歴仕副使/)
　　　　錢若賡(德泰浙江鄞縣人辛未進士繇主客/司主事陞任陞本司郎中)
　　　　李　楨(維卿陜西慶陽人辛未進士繇祠祭/司主事陞任改光禄寺寺丞歴仕兵)
　　　　　　　(部左侍郎/)
　　　　張　淳(見主事下陞本司郎中/)
　　　　董嗣誠(伯念浙江烏程縣人庚辰進士繇儀/制司陞任陞主客司郎中)
　　　　余　寅(君房浙江鄞縣人庚辰進士繇工部/都水司主事陞任陞本司郎中)
　　　　董　基(繼可山東掖縣人庚辰進士繇南京/儀制司主事陞任改光禄寺寺丞歴)
　　　　　　　(仕大理寺寺丞/)
　　　　于孔兼(元時直隸金壇人庚辰進士繇儀制/司主事陞任陞儀司郎中建言外謫)
　　　　李開藻(叔𤣥福建永春人癸未進士繇户部/主事陞任隨陞提學僉事)
　　　　王　謙(子鳴浙江烏程縣人己丑進士繇祠/祭司主事陞任)
　　　　陳泰來(伯符浙江平湖縣人丁丑進士繇祠/祭司主事陞任)
　　　　張世才(德夫直隸山陽縣人己丑進士繇户/部主事陞任陞本司郎中)
　　　　李景元(見主事下陞本司郎中/)
　　　　朱敬循(見主事下陞主客司郎中調儀制司/調吏部陞太常寺少卿)
　　　　周傳誦(叔遠陜西西安左衛人己丑進士繇/儀制司主事陞任陞本司郎中)
　　　　賴克俊(伯升福建晉江縣人乙未進士繇儀/制司主亊陞任陞主客司郎中)
　　　　王　紀(惟憲山西芮城縣人己丑進士繇儀/制司主事陞任調儀制司陞主客司)
　　　　　　　(郎中調儀制司/)
　　　　黄大節(思立江西信豐縣人丙戌進士繇主/客司主事陞任陞祠祭司郎中)
　　　　沈　演(見主事下/)
　　　　李　炳(虎文山西鎮西衛官籍岢嵐州人壬/辰進士繇祠祭司主事陞任)
　　　　樂和聲(爾律浙江嘉興縣籍桐鄉縣人壬辰/進士繇祠祭司主事陞任)
　　　　張嗣成(伯行山東萊陽縣人乙未進士繇儀/制司陞任)
　　　　鄭友周(仁甫山西定襄縣人壬辰進士繇祠/祭司主事陞任)
　　　　熊尚文(見主事下陞福建提學僉事/)
　　　　胡國鑑(正甫直隸宣城縣人壬辰進士繇儀/制司陞任調吏部稽勲司)
　　　　吳正志(之矩直隸宜興縣人己丑進士繇儀/制司主事陞任改光禄寺寺丞)
　　　　顧自植(見主事下/)
　　　　林茂槐(穉虚福建福清縣人乙未進士繇儀/制司陞任)
　　　　游漢龍(伯起直隸婺源縣人戊戌進士繇儀/制司陞任)
　　　　田大年(億伯湖廣江陵縣人壬辰進士繇刑/部浙江司主事陞任)
　　　　程再伊(連叔江西鄱陽縣籍直隸休寧縣人/戊戌進士繇祠祭司主事陞任)
　　　　鄭茂華(見主事下/)
　　　　莊祖誥(汝欽四川成都縣人辛丑進士繇儀/制司主事陞任)
　　　　徐　謨(見主事下/)
　　　　楊𢎞備(無我江西南昌縣人丙辰進士繇祠/祭司主事陞任)
　　　　楊覲光(星甫山東招遠縣人丁未進士繇主/客司主事陞任)
　　　　石維屏(邦衛山東陵縣人辛丑進士繇兵部/職方司陞任)
　　　　周爾發(子祥福建同安縣人庚戌進士繇祠/祭司主事陞任)
　　　　王象晉(庚侯山東新城縣人甲辰進士繇行/人司副使陞任)
　　　　張國柱(維禎山東平源縣人庚戌進士繇主/客司主事陞任)
　　主事
　　　　官　侑(丙子貢生/)
　　　　歐陽俊(甲戌進士/)
　　　　陳　奎(甲辰進士/)
　　　　甘　瑛(宗華江西豐城縣人丁未進士官至/知府)
　　　　何　瞻(民望浙江鄞縣人繇選貢監生景泰/年奉使高麗)
　　　　胡　誠
　　　　曾　卓(瀹沂江西豐城縣人乙丑進士/)
　　　　楊　瑛(德華福建莆田縣人己未進士/)
　　　　萬　翼(覆之四川眉州人丁丑進士/)
　　　　謝　弁(官生/)
　　　　魏　佑(監生/)
　　　　王　傳(乙未進士/)
　　　　金　溥(儒士/)
　　　　宋端儀(孔時福建莆田縣人辛丑進士/)
　　　　馮允中(信道山東茌平縣人乙未進士官至/兵備副使)
　　　　胡積學(畏之四川巴縣人辛丑進士官至㕘/政)
　　　　商良輔(浙江淳安縣人官生/)
　　　　陳　鎬(宗之南京欽天監籍浙江會稽縣人/丁未進士官至副都御史)
　　　　彭　桓(景武江西吉水縣人丙戌進士/)
　　　　劉　凖(直隸博野縣人生員/)
　　　　董　忱(世行直隸上海縣人丙戌進士官至/知府)
　　　　李　璋
　　　　羅欽忠(允恕江西泰和縣人己未進士官至/通政司左通政)
　　　　王　㫤(見員外郎下/)
　　　　劉　滂(伯雨浙江慈谿縣人乙丑進士官至/太僕寺少卿)
　　　　劉　瓚(朝重四川㑹州衛人乙丑進士/)
　　　　徐　明(文涉順天府大興縣人辛未進士/)
　　　　林　炫(見郎中下/)
　　　　金　皥(見員外郎下/)
　　　　張　􁐵(鵠舉順天府大興縣人甲戌進士官/至南京户部侍郎)
　　　　臧應奎(賢徵浙江長興縣人丁丑進士/)
　　　　陸　冕(子端直隸崑山縣人癸未進士官至/按察使副使)
　　　　鄭　琬(德甫廣西儀衛司人癸未進士/)
　　　　王汝孝(紹甫山東東平州人丙戌進士歴官/右副都御史)
　　　　江　曜(景昭浙江仁和縣人官生陞祠祭司/員外郎)
　　　　王正思(仲行浙江餘姚縣人己丑進士官至/建寧知府)
　　　　皇甫涍(子安直隸長洲縣人壬辰進士陞本/司員外郎)
　　　　金　清(廉夫應天上元縣人己丑進士改御/史官至河南㕘政)
　　　　許　穀(仲貽應天上元縣人乙未進士改吏/部官至南京太僕寺少卿)
　　　　來汝賢(子禹浙江蕭山縣人壬辰進士/)
　　　　李義壯(穉大廣東南海縣人癸未進士官至/僉都御史)
　　　　汪　集(惟義江西進賢縣人乙未進士官至/南京尚寶司卿)
　　　　王宗恒(見郎中下/)
　　　　黄懋官(見員外郎下/)
　　　　張　鈇(見郎中下/)
　　　　高　簡(見郎中下/)
　　　　張維岳(克臣浙江杭州右衛人乙未進士陞/祠祭司郎中仕至都御史)
　　　　吳子孝(純叔直隸長洲縣人己丑進士官至/湖廣㕘政)
　　　　唐　穆(景文廣東瓊山縣人戊戌進士改儀/制司)
　　　　夏克承(惟德江西貴谿縣人官生/)
　　　　宋大勺(道成浙江餘姚縣人辛丑進士/)
　　　　萬士和(思節直隸宜興縣人辛丑進士仕至/本部尚書)
　　　　吳桂芳(子實江西新淦縣人甲辰進士仕至/兵部尚書)
　　　　宋廷表(廣西臨桂縣人丁未進士改儀制司/)
　　　　李　纘(存孝福建晉江縣人庚戌進士改祠/祭司)
　　　　徐文沔(可繩浙江開化縣人丁未進士改儀/制司)
　　　　羅　良(盧元江西萬安縣人癸丑進士/)
　　　　何　全(原學四川儀衛司籍温江縣人癸丑/進士陞貴州僉事)
　　　　張佳𦙍(甫夫四川銅梁縣人庚戌進士官至/兵部尚書)
　　　　武　金(礪甫直隸井陘縣人癸丑進士/)
　　　　嚴大紀(汝肅太醫院籍浙江餘姚縣人己未/進士繇行人陞任陞本司員外郎)
　　　　徐廷祼(士敏直隸崑山縣籍太倉州人己未/進士繇知縣陞任陞員外歴仕㕘議)
　　　　滕伯輪(汝載福建甌寧縣人壬戌進士繇知/縣陞任調吏部歴仕副都御史)
　　　　王　宜(時行福建莆田縣人壬戌進士繇工/部調任陞主客司員外郎)
　　　　陸光祚(與培浙江平湖縣人己未進士繇兵/部復補陞本司員外郎歴仕提學副)
　　　　　　　(使/)
　　　　胡　僖(伯安浙江蘭谿縣人己未進士繇儀/制司復補陞祠祭司員外郎歴副使)
　　　　伊在廷(繼美應天籍吳縣人己丑進士繇刑/部主事復補陞本司員外郎)
　　　　王庭詩(言卿陜西華州人乙丑進士繇知縣/陞任陞本司員外郎)
　　　　齊　康(太和直隸永年縣人壬戌進士/)
　　　　王鼎爵(家馭直隸太倉州人戊辰進士繇刑/部調任陞儀制司員外郎歴仕提學)
　　　　　　　(副使/)
　　　　宋　儒(景濂直隸定州籍貴州麻哈州人辛/未進士繇庶吉士補任)
　　　　曹大埜(仲平四川巴縣人戊辰進士繇戸部/給事中調任陞祠祭司員外郎歴仕)
　　　　　　　(江西巡撫/)
　　　　章　禮(約之浙江會稽縣人戊辰進士繇大/理寺副陞任陞本司員外郎)
　　　　張　淳(希古直隸桐城縣人戊辰進士繇知/縣行取補任陞本司員外郎)
　　　　陳述齡(子壽湖廣沔陽州人甲戌進士繇户/部復除陞祠祭司員外郎)
　　　　耿鳴世(戊謙山東新城縣人戊辰進士繇御/史陞任陞儀制司員外郎歴仕㕘議)
　　　　張　坤(伯簡湖廣鍾祥縣人癸未進士陞儀/制司員外郎)
　　　　甯中立(爾强河南穎川衛人癸未進士繇庶/吉士改任陞主客司員外郎)
　　　　俞士章(汝成直隸宜興縣人癸未進士繇知/縣行取補任陞儀制司員外郎歴仕)
　　　　　　　(㕘議/)
　　　　安希范(小范直隸無錫縣人丙戌進士繇行/取陞任改南京吏部)
　　　　張鳴岡(治禎江西萬安縣人庚辰進士繇御/史陞任改光禄寺寺丞見任大理寺)
　　　　　　　(少卿/)
　　　　李景元(乾吉直隸大名縣人己丑進士繇户/部調任)
　　　　朱敬循(叔理浙江山隂縣人壬辰進士繇刑/部調任陞本司員外郎)
　　　　熊鍾文(質卿江西南昌縣人壬辰進士繇刑/部調任陞祠祭司員外郎)
　　　　鄧光祚(日昌廣東曲江縣人己丑進士繇知/縣陞任陞祠祭司員外郎見任吏部)
　　　　　　　(文選司郎中/)
　　　　徐希孟(仲輿直隸丹徒縣人乙未進士繇刑/部調任陞主客司員外郎歴本司郎)
　　　　　　　(中/)
　　　　沈　演(伯甫浙江烏程縣人壬辰進士繇工/部調任陞本司員外郎)
　　　　吳　黙(言箴直隸吳江縣人壬辰進士繇兵/部復補陞祠祭司員外郎)
　　　　陳　鍭(汝直浙江餘姚縣人己丑進士繇行/人陞任)
　　　　祁光宗(伯裕直隸滑縣人戊戌進士繇工部/虞衡司調任陞主客司員外郎)
　　　　熊尚文(葢中江西豐城縣人乙未進士繇刑/部河南司調任)
　　　　馮　烶(居方浙江慈谿縣人壬辰進士繇兵/部職方司除補陞主客司員外郎)
　　　　吳　化(敦之湖廣黄安縣人乙未進士繇主/客司補任)
　　　　李　瑾(仲魯山西襄陵縣人乙未進士繇知/縣行取陞任考選工科給事中)
　　　　顧自植(公主直隸吳縣人壬辰進士繇刑部/四川司調任)
　　　　王光經(景濟浙江永嘉縣人丁未進士/)
　　　　解經邦(叔憲陜西韓城縣人乙未進士繇户/部復除)
　　　　賈之鳳(儀虞山西陽城縣人戊戌進士繇工/部都水司復補)
　　　　李徵儀(于來直隸廣德州人辛丑進士繇江/西清江縣知縣行取)
　　　　馮曾櫿(伯構直隸金壇縣人甲辰進士繇河/南開封府推官行取)
　　　　萬廷搢(無執江西南昌縣人甲辰進士繇直/隸肥鄉縣知縣行取)
　　　　蒯　諫(信卿陜西寧夏衛籍直隸定遠縣人/戊戌進士繇兵部復除)
　　　　孫體元(復一山東濱州人辛丑進士行取兵/部復補)
　　　　鄭茂華(實符直隸江都縣籍福建莆田縣人/丁未進士繇中書舍人陞任)
　　　　蔣一驄(樗仲浙江餘姚縣人辛丑進士繇行/取兵部復除)
　　　　熊文燦(大濛貴州永寧衛籍四川瀘州人丁/未進士繇湖廣黄州府推官行取)
　　　　徐　鏌(元範直隸吳縣人辛丑進士繇兵部/復除)
　　　　莊廷臣(龍祥直隸武進縣人庚戌進士繇浙/江永嘉縣知縣陞任)
　　　　桂紹龍(驤雲江西金谿縣人丁未進士繇行/人司行人陞任)
　　　　周應期(克昌浙江永興縣人己未進士本年/選任)
　　　　王曰善(惟果湖廣江陵縣人丙辰進士繇直/隸邯鄲縣知縣行取)
　　　　吳羽文(長卿江西南昌縣人癸丑進士繇兵/部武選司調補)
　　　　鄭國昌(遊聖陜西邠州人丁未進士繇工部/都水司調補)
　　　　沈景初(君復浙江餘姚縣人癸丑進士繇江/西進賢縣知縣行取)
　　　　李　芬(君實江西臨川縣人丙辰進士繇中/書舍人行取)
　　　　王任杰(四川合江縣人丙辰進士繇北直滑/縣知縣陞任)
　附禮部精膳清吏司題名記
　明興稽古並建六官官至尚書一人左右侍郎二人
　郎中員外郎各一人主事二人其下府史胥徒有差
　以贊邦治其後禮分四部曰儀部祠部客部膳部既
　嫌同洪武二十有九年乃著令諸子部通為司而膳
　部為精膳清吏司云後又稍變置文皇帝嗣承先烈
　兩都相望改正官制制惟舊故今曹名如留都故弗
　異云職司省約視他司頗稱簡暇故近日議省其主
　事員嗟乎國家養賢竢用其猶藝材待任矣何弗廣
　也彌歴嵗年官者靡述豈不稱闕哉嘉靖乙未余攝
　官兹曹嘅焉乃披覽牘籍追觀前人政事見其所掌
　如辨賓客之等與其餼達諸司之節與其數掌膳夫
　登下程食羞差品而攷其詐諼制其出納而又月有
　月要嵗有嵗成以闗尚書而詔帝嵗陽至禋祀慶成
　以議豐殺以正班列以襄佐大禮他諸細務又往往
　而攝斯其官可省哉而況生民之禮肇始飲食周官
　之典詳於式法良以膳羞有生之大欲恭儉王者之
　鉅行故夫禮不可以莫之講也今上自帝后妃主下
　逮閹尹婦寺以洎鳥獸昆蟲之細莫不食大官使蕩
　而無節則淫荒冗濫陵夷而不禦矧乎人主深居法
　宫侈心易長狗馬嬖御之奉何可厭也有一於兹膳
　司必以禮節亦所以奉太上之烈遵先王之度而納
　民於軌物者也將不在兹乎將不在兹乎今幸值明
　主中興動必以禮而又屏放嬖倖斥逺靈怪雕題緩
　耳之君髽首貫胸之長咸皆省諭德心浸淫言化無
　敢以異禽封獸貢獻闕庭者故今觀魏肅清禁籞岑
　寂豢奴牧隸呻吟憔悴吾儕小人得以從容退食與
　海内澹然甚大幸也於是表載前列刻之貞珉後有
　君子得以考覽焉嘉靖十七年戊戌仲夏穀旦胡松
　撰
　貴溪吳子官禮部精膳司郎冠高子繼之高安劉子
　員外郎瓊山唐子主事約典歸誼靡愆靡忒迺以暇
　日備考先達列官兹署者為百五十有一人勒名于
　石以昭來鑒走問東涯子東涯子題之曰四君子是
　舉也其有夙夜匪懈之思耶夫膳者善之義司者主
　之稱名者實之對碑者永之道也周禮膳夫掌王之
　食飲膳羞以養王及后世子而宰夫贊小宰比官府
　之具凡朝覲會同賓客以牢禮之法掌其牢禮委積
　善獻飲食賓賜之飱牽與其陳數其所以為之節者
　蓋其詳矣我國家以光禄隸禮部而膳司主之即周
　禮以膳夫掌膳羞而宰夫復掌其禮事之意也周禮
　宰夫屬冢宰而國家膳司則屬之宗伯宗伯典禮言
　有專焉重之也惟天子南面而治饗四海報養燕勞
　饋予以來四方不移不嗇不夷隤于防禮所生也而
　精義之蘊亦無乎不在豈籩豆之飾品物之羞而可
　以語所司哉今觀百五十有一人者蓋自永樂稱行
　在部以至今日時不同而官同官不同而所司同類
　多克舉其職蜚聲郎署荐服大僚卓然為名世臣其
　或沮於梗槩靡究所施見訾公議爰疚厥禄者亦各
　存其名類而題之攷其實而鑒戒昭矣且今仕者往
　往重京朝官京朝官職有銜秩有階禄有稽其入對
　也有籍蓋名無不題而碑焉非此無所託以有永也
　夫舉所司以為守而陳往迹以比類賢不賢皆可指
　而言也間亦有號稱通顯而心蹟可疵靡竟所施而
　貞介可範者四君子當自得之後之觀今亦猶今之
　觀昔也故曰是舉也有夙夜匪懈之思焉乃復貽之
　箴曰巍巍帝闕百辟承之翼翼蘭省天禄是司罔滔
　罔湎令德令儀爰有大饗牢饋是羞貢篚來廷亦罔
　不柔奉我天度守我天常肅肅大夫鑒往惟良鳴佩
　鏘鏘大夫至止載瞻于碑其道如矢一讀而僂再讀
　而俯三讀以思協我規矩直清其德曰為古師古人
　在列敢告司碑嘉靖二十五年丙午季冬朔日萬逮
　撰
　凡署皆有題名司故有之且再矣官是者遞遷遞至
　則遞而勒石嵗久而復盈自予來承乏於兹考其名
　若郎中則李乾吉員外郎則周淑逺主事則鄧日昌
　而後闕弗載矣今更伐一石次序題之而營其隙地
　以待來者修故事也既成碣於㕔事之左制如初于
　是同舍相與縱觀各以所聞見稍稍尚論因舉手澤
　石曰是硌硌者庶託不朽乎詰者曰然結繩勿論自
　唐虞而下若九官十六族奮庸熙載號能其官者代
　不少若而人名至今存也其石安在彼湮滅不稱者
　不可勝數何必乏此一片石耶皆相顧改容曰子無
　乃稱吾曹識之矣困為之記若夫明職業考善敗以昭鑒
　戒則向者胡萬兩先生之言具在萬厯壬寅夏梅守和題
　　禮部司務
　　　　滕　霄(河南汝州人由本部祠祭司員外郎/調任知府)
　　　　陳　珪(正統四年任/)
　　　　周　濂(正統五年任/)
　　　　雍　順(監生正統十三年任/)
　　　　何　懷(景泰五年任/)
　　　　何　源(江西建昌縣人舉人天順元年任/)
　　　　張　本(監生天順八年任/)
　　　　王大經(舉人成化二年任/)
　　　　時　中(舉人成化五年任/)
　　　　金　鍾(浙江青田縣人舉人成化五年任/)
　　　　劉　琛(監生成化八年任/)
　　　　王均美(舉人成化十四年任/)
　　　　余　鏞(廣東順德縣人舉人成化二十年任/)
　　　　劉　鈁(舉人成化二十一年任歴陞本部精/膳司郎中)
　　　　方　佐(舉人成化三十三年任/)
　　　　郝　本(舉人𢎞治三年任陞本部精膳司員/外郎)
　　　　戴　儼(舉人𢎞治六年任/)
　　　　奚　頊(舉人𢎞治九年任/)
　　　　鄺　郊(舉人𢎞治十二年任/)
　　　　王　思(舉人𢎞治十五年任/)
　　　　程　鶚(舉人𢎞治十八年任/)
　　　　劉秉常(舉人正德六年任/)
　　　　陳端甫(直隸武進縣人舉人正德九年任陞/儀制司員外郎廣東僉事)
　　　　陳　濟(舉人正德十二年任/)
　　　　李　輔(舉人正德十二年任/)
　　　　李　瑜(江西吉水縣人嘉靖三年任調吏部/陞禮部主客司員外郎郎中四川㕘)
　　　　　　　(議副使太僕寺卿/)
　　　　范　韶(直隸寳應縣人舉人嘉靖二年任陞/户部員外郎郎中浙江㕘議)
　　　　洪　伊(直隸歙縣人舉人嘉靖三年任調吏/部陞禮部精膳司員外郎郎中)
　　　　王　𦙍(浙江永嘉縣人舉人嘉靖八年任陞/兵部員外郎郎中貴州㕘議)
　　　　胡東魯(河南鄢陵縣人舉人嘉靖九年任復/除兵部調吏部陞禮部精膳司員外)
　　　　　　　(郎郎中四川㕘議/)
　　　　何　勗(湖廣江夏縣人舉人嘉靖十年任陞/户部員外郎郎中姚安府知府)
　　　　陳　灝(直隸山陽縣人舉人嘉靖十年任調/吏部陞刑部員外郎郎中)
　　　　楊美冕(浙江鄞縣人舉人嘉靖十一年任陞/工部員外郎郎中)
　　　　胡　瀚(河南内鄉縣人舉人嘉靖十五年任/陞戸部員外郎郎中)
　　　　羅　淮(浙江慈谿縣人舉人嘉靖十七年任/調吏部陞兵部員外郎郎中)
　　　　井　震(河南洛陽縣人舉人嘉靖十八年任/陞戸部員外郎郎中廣西知府)
　　　　吳夢麟(順天府通州人舉人嘉靖十八年任/)
　　　　徐應竒(舉人嘉靖十九年任陞廣西知府/)
　　　　李世德(河南祥符縣人舉人嘉靖二十五年/任調教諭陞國子監助教南京户部)
　　　　　　　(主事/)
　　　　陳　銓(直隸邯鄲縣人舉人嘉靖二十七年/任)
　　　　方興邦(福建甫田縣人舉人嘉靖二十九年/任調吏部歴陞兵部武選司郎中)
　　　　吳　崙(山東德州人舉人嘉靖三十四年任/陞户部湖廣司員外郎)
　　　　茹子嘉(山西澤州籍貴州人舉人初任翰林/院孔目嘉靖三十五年陞任陞工部)
　　　　　　　(虞衡司員外郎/)
　　　　吳　讓(江西浮梁縣人舉人初任都察院司/務嘉靖三十八年復除)
　　　　劉承恩(山西襄垣縣人舉人嘉靖三十八年/任)
　　　　吳　桓(直隸吳縣人舉人初任易州學正嘉/靖三十八年陞任)
　　　　康　憲(福建長汀縣人舉人嘉靖四十一年/陞任調吏部)
　　　　林啟昌(福建莆田縣人舉人國子監學正嘉/靖四十三年陞任)
　　　　周　應(廣西全州人舉人翰林院孔日嘉靖/四十三年陞任)
　　　　王道立(直隸太倉州人舉人國子監學正嘉/靖四十三年任)
　　　　蕭自脩(陜西高陵縣人舉人國子監學正隆/慶元年任陞户部員外郎四川䕫州)
　　　　　　　(府知府/)
　　　　李載贄(江南廬江縣人舉人國子監學正/)
　　　　劉師顔(雲南人/)
　　　　裴守一(山西長子縣人舉人/)
　　　　程道淵(江西樂平縣人舉人萬厯十年任陞/刑部山西司郎中)
　　　　鐵世林(雲南永昌衛籍浙江杭州府人舉人/萬厯五年任)
　　　　高　薦(湖廣石首縣人舉人萬厯十年任陞/戸部浙江司員外郎陞副使)
　　　　王崇雅(山西蒲州人舉人萬厯十一年任陞/戸部貴州司員外郎)
　　　　黄應奎(浙江錢塘縣人舉人歴南京國子監/學正萬厯十六年任二十三年陞刑)
　　　　　　　(部陜西司員外郎/)
　　　　郭　棟(河南安陽縣人舉人萬厯十七年任/)
　　　　徐文斗(江西彭澤縣籍建德縣人舉人歴南/京翰林院孔目萬厯二十三年任)
　　　　夏　思(直隸廣德州人舉人歴南京國子監/學正萬厯二十三年任)
　　　　熊　裕(江西南昌縣人舉人歴國子監學録/萬厯二十四年任)
　　　　衛　廉(山西猗氏縣人舉人歴翰林院待詔/萬厯二十五年任)
　　　　黄　彬(江西南城縣人舉人歴國子監學正/萬厯三十一年任)
　　　　鄢應薦(湖廣沔陽州人舉人繇國子監學正/萬厯三十六年任)
　　　　李文綬(福建晉江縣人舉人繇國子監學正/萬厯三十三年任)
　　　　潘　龍(貴州赤水籍浙江海鹽人舉人禮部/司務萬厯三十六年任)
　　　　劉孔禄(江西安福縣人舉人翰林院待詔萬/厯三十九年任)
　附司務題名碑記
　㕔事題名其典不見於周漢之䇿後人倣年表而起
　義端有作者今中外諸司凡涖政之所往往有穹碑
　夫士大夫入官涖事晨宵所直精神所寓恒積嵗而
　後去去之日邈無所繫於其故乃其數嵗之間所以
　殫慮凝矚以毗一時之政令者遂無以託於方來而
　方來之論世者則又歎於文獻之不足昔賢所為是
　非沿古而義實有禆者此碑是也禮部暨四司皆有
　碑而司務㕔事尚缺司務綜領四司之文案稽覈出
　納以贊大卿之政任劇而職專聖祖特賜敕以優之
　㕔事之有敕惟此官為然以故守是官者常久於其
　位精神所寓視他為深春卿掌禮儀文案之政令其
　文獻尤宜有所託以示後遡情宣德辛亥㕔事落成
　迄今百九十年矣兹欲考其官於此者則黯然莫存
　將與形響而垂盡有志之士能無興懷嘉靖甲寅莆
　田方君為司務雅抱斯志會遷未果己未秋浮梁吳
　君至撫感前修思任其事頃之姑蘇吳君至儀與協
　祠署徐大夫嘉兩吳君之有志也署有巨石舉以贈
　之於是兩吳君蒐閱故牘濟以諮詢得四十四人姓
　氏嵗籍畧備乃銓次登石以樹於㕔事之左隅而屬
　余記其嵗月嗟夫彼四十四君者方其注神殫力思
　以夙夜之勤勞流聲永譽孰知其名之無所寄以永
　存也百九十年之間時移政熄逺者飄風近者駒影
　又孰知有兩吳君者踵出為之表其懿也且一石之
　建制無所嫌而義資於政乃歴百九十年而莫克舉
　豈其思之匪存哉夫亦以創始之難而稽往之逺也
　今兩吳君踊奮而功集博捜而牘全肇曠儀以彰往
　秉逸獻以裕來二君之志則遠矣余惟古之修墜典
　而表前聞者即以厥修而自貽令問二君所藉以不
　朽者豈惟兹石哉謹記賜進士出身禮部祠祭司郎
　中華亭楊豫孫謹撰
　
　
　
　
　禮部志稿卷四十四
欽定四庫全書
　禮部志稿卷四十五
　　　　　　　　　　　　明　俞汝楫　編
　奏疏
　　類奏疏(凢類奏内條欵不闗禮務者不録/)
　　　陳三事疏
洪熙元年禮部左侍郎胡濙言十事内三欵(闕/)
曰篤親親書曰克明俊徳以親九族九族既睦平章百
姓又曰立愛惟親立敬惟長始于家邦終于四海惟陞
下于宗親誠能推恩義以懷之分寶玉以遺之則親親
恩篤而天下化矣
曰親經史謂經以載道可以觀帝王致治之本史以紀
事可以鑑前代興王之繇伏願萬機之暇法乾行健繼
離向明常接儒臣講論經史則聖智益博睿謨益廣而
與二帝三王同一揆矣
曰嚴祀事書曰鬼神無常享享於克誠仲尼曰祭如在祭
神如神在近見各處應祀神祗壇廟傾頽棲神無所甚
失國家所以祀神之道乞令所司以時修葺此有國家
之大事也䟽上上嘉納之
　　　覆行三事䟽
正統二年八月河南布政司李昌祺言三事
　一城市鄉村舊時俱有社學近年廢弛即令各按察司
添設僉事專督學政乞令府州縣正官量所轄人户多
寡創修社學延師訓之遇儒學生員名缺即於社學無
過犯髙等子弟内選補庶得學業易成
一近者禁約僧尼誠為厚俗首務比見河南各府縣衛
所有軍民男婦自稱端公師婆托神惑衆人有病不事
醫藥惟飲符水以故死常八九傷人壊俗尤甚僧尼乞
嚴加禁治再犯及邀請容隠者悉罪之
一前代忠臣烈士載在祀典若宋丞相文天祥授仕於
傾危之際脫身於俘執之中倡義勤王艱難萬狀功雖未
究忠則有餘竟能取義成仁從容就義為千萬世臣子
之式而鄉無時祭諡乏美稱人皆嘆惋以為缺典乞准
察張廵許逺例頒降祭文儀注令吉安府支給官錢收
買牲醴春秋正官於廬陵祠堂行禮仍乞追賜美諡表
顯忠貞以勸來裔上嘉納之命行在禮部會官議行
　　　議行五事疏
正統七年國子監祭酒李時勉言五事
一聖朝科舉之設皆欲得人以資任用未嘗有輕重分
也比繇教官九年考滿以舉人有無多寡為黜陟遂重
科舉而輕嵗貢第以次起送不復論其學之淺深及貢
入監考其大義十無一二可否各衙門取撥厯事多不
諳書算又有貌陋老病者虚費朝廷作養乞今後嵗貢
生員務選資質端重通曉文義書筭者充貢其愚劣貌
陋者悉黜為民教官考滿嵗貢皆中科舉雖不及數亦
本等用科貢俱中者陞用科貢俱不中者降用如此則
科貢俱重而人才輩出
一撥歴監生永樂間俱以入監年月為先後厥後祭酒
陳敬宗奏准以坐監年月為先後而兩監邇年仍以入
監年月為先後以此丁憂省祭之徒在家延住七八年
者有之十餘年者有之詐稱丁祖父母或繼母嫡母憂
有司朦朧保結比至入監即得取撥倣傚成風不可遽
止乞今後惟依實坐監年月淺深以次取撥其丁憂省
祭之類俱不作數如此庶勤怠有所懲勸虚詐無繇傚
尤
一嵗貢中式生員分撥南北二監肄業已有定例縁本
監各衙門取撥辦事歴事數多監生不敷兼在監諸生
多年老少諳書筭乞今後嵗貢生員四十以下告願讀
書者存留本監以備取撥
一醫學所以療疾全生不為不重本監雖有官醫二名
每遇監生患病省令醫治縁無官給藥材多有艱難不
能措辦乞勅太醫院量給藥餌陸續送監收貯監生有
病令醫者對症修治
一近年有俗儒假托怪異之事飾以無根之言如剪燈
新話之類不惟市井輕薄之徒争相誦習至於經生儒
士多舍正學不講日夜誦憶以資談論若不嚴禁恐邪
說異端日新月盛惑亂人心實非細故乞勅禮部行文
内外衙門及提調學僉事御史并按察司官巡歴去處
凡遇此等書籍即令焚毁有印賣及藏習者問罪如律
庶俾人思正道不為邪妄所惑詔下禮部議尚書胡濙
等以其言多切理可行但欲取太醫院藥于本監治病
原無舊例難從上是其議
　　　覆行三事疏
正統七年直𨽻大名府内黄縣掌縣事知州宋安言三
事
一各處迎詔官員俱乘騎于儀從前導引禮曰下公門
式路馬况詔勅降臨龍亭在後臣子何可乘騎前驅乞
勅自後官員迎詔俱于儀從前步行導引老疾艱于㨗
步者許于龍亭後乘騎隨行
一各處故官多有不肖子孫將父祖所遺紗羅紵絲錦
綺衣服鬻於樂人及假鄉村報賽男婦粧飾作戲古人
雖貧不鬻祭噐况父祖遺衣乎乞勅該部移文禁止
一禮曰隣有喪舂不相里有殯不巷歌今各處愚民有
遭父母兄弟之喪殮葬之期宰牲筵欵弔祭姻朋甚至
歌唱以恣歡乘喪以嫁娶者傷風敗俗莫此之甚乞勅
該部嚴禁約之上命該部議行
　　　議覆四事疏
成化十一年正月國子監祭酒周洪謨言四事
一今臣庶祠堂之制悉本家禮髙曾祖考四代設主俱
自西而東考之神道古無其說惟我太祖髙皇帝太廟
之制允合先王左昭右穆之義宜令一品至九品止立
一廟但以髙卑廣狹為殺神主則髙祖居左曾祖居右
祖居次左考居次右於禮為當
二在外衙門時節行禮宜令致仕官與有司官依品級
髙下序列班次
三天下府州縣學祭先師孔子多有禮無樂宜令禮部
以樂歌之詞舞佾之數行下有司置造樂噐俾士子以
時習肄
四欽天監所藏選擇厯書係洪武間譔定頒行今民間
不見此書宜遵舊制刋布天下事下所司議聞禮部覆
奏洪謨所言祠堂之制乞命翰林院參酌更易具奏處
置所言在外行禮班次緣致仕與見任同乞通示天下遵守
及受封官亦合與致仕同所言學校祭祀先師合用樂
舞縁樂歌八佾舞用人數多而州縣學生數少乞行天下
止令俟豐稔之時補造樂器所言頒行選擇厯書乞令
欽天監印造遇陰陽學官赴監聽考者人給一本使與
官民之家遵用從之
　　　覆奏四事疏
𢎞治元年禮部覆奏左都御史馬文升所奏四事其曰
逐術士者宜令各該巡城監察御史及五城兵馬司并
錦衣衛廵捕官逐一搜訪但有扶鸞禱聖驅雷唤雨捉
鬼耳報一切邪術人等及無名之人俱限一月内盡逐
出京仍有潛住者有司執之治以重罪主家及四鄰知
而不舉者連坐其曰清僧道者宜令兩京僧道籙司并
天下諸司通查勅建勅賜并古刹共若干所給度僧道
共若干名備造文冊送部存照仍將十年一度之例停
止待額數不足之日所在官司照額起送給度内外衙
門不得指以救荒納粟為繇奏請給度違者科道糾之
其有擅自修葢者即便拆毁如無度牒僧道行童發回
當差敢有私創寺觀及容隠僧道行童者僧道官并住
持俱發附近衛分充軍所司官員不舉以枉法論其曰
懐四夷者今後入貢夷人筵宴宜令光禄寺堂上官一
員提調要務豐潔本官差官一員督察其朔望并陛辭
酒食令該日侍班御史廵視但有尅減菲薄者將光禄
寺官并局長等究問其曰節財用者成化四年以前每
嵗用甘松等料共千六百三十五觔以後增至千八百
八十五觔十一年後又增至二千八百六十五觔雖稱
各年間拖欠本部亦已累行催納縁俱係民間出辦差
人解運勞費實多其光䘵寺供用牲口正統年間每年
各色數止四萬至天順間漸増數多成化元年奏准每
年不過十萬十六年以雞三千折猪三千鵞五百折羊
五百添𣲖湖廣等處買辦以小易大價過十倍况近年
以來各處㐫荒人民艱食乞將内府供用庫二次増添
香料數内量減一二光禄寺牲口願納雞鵝者免其折
納猪羊仍於十萬數内量減以蘇民困上曰所言皆是
逐術士爾部中仍出榜禁約香料照成化四年數觧納
折納猪羊令光禄寺計算以聞
　　　陳七事疏
𢎞治二年禮部尚書耿裕等以災異言七事
一寅畏天戒謂自元年三月至二年六月各處報奏天
鳴地震地陷山崩風電雷雨白毛黒氣等項災異不止
二三十次其大水渰沒田禾人畜係户部抄行者猶不
在此數天心仁愛一至於此先帝大祥已屆禫除有期
陛下孝思之心當於此而益加切防㣲之慮當于此而
益加審倘左右之人有先意逢迎導聲色而倡遊觀通
禱祠而進珍玩者宜痛絶之庶以盡今修省仰答至誠
一省減貢獻謂各處鎮守内官與掛印總兵官今後遇
慶賀萬夀聖節各仍舊進馬二匹不許過多其副總兵
㕘將協守分守守備内外官俱不許進貢科擾違者許
㕘奏究治
一停止折納謂雞猪鵝羊其價多寡不倫乞令光禄寺
止折納猪三千口羊五百隻其鷄鵝仍舊解納為便
一革退軍厨謂光禄寺厨役原額六千三百八十四名
成化十一年奏添五百名二十三年太監山青又奏添
一千名每名月食糧一石又日支白米八合濫費無已乞
將青奏添之數悉令革退遇大庖厨等處缺役即于原
額厨役内揀選僉補以後内外官不許輙奏收役
一慎重教職謂今後教職請仍舊止于科貢二途出身
者考授其餘納粟出身者不許濫與
一均平取士謂今後會試取士請仍舊照宣徳年所定
南北中之數南取六北取四中取二以為常
一改調官員謂今後有與王府結親官員除䕶衛儀衛
司軍職照例不必改調其餘不分軍民職官但在一城
居住者請俱令照例改調或致仕閒住上曰寅畏天戒
是防㣲杜漸之意朕當體行光禄寺折納猪准減一千
口軍厨仍舊其餘皆准行
　　　覆奏三事疏
𢎞治二年禮科給事中王綸陳十事内三欵曰廣科目
以崇文學者謂我朝三年一開科解額有限取士之途
尚未廣乞斟酌量添名數其嵗貢生之為訓導者三年
後宜考選許其鄉試曰去淫邪以敦大化者謂京師西
山四月八日有香山之㑹正月十五有戒壇之會男女
混狎乞嚴禁之曰嚴遴選以得真才者謂各處嵗貢生
員俱以食糧年深輪充取之既不精及赴禮部願就教
職者試于内廷又多傳逓懐挾之弊乞慎擇之于先痛
革之於後庶教職漸可得人下禮部覆奏以為方今鄉
試舉人數額比舊已多難再增加嵗貢生已就教職者
亦不許與在學生徒一概奔走鄉試餘所言多可採用
其曰體天心修實徳者惟皇上尤加之意上從其議
　　　看詳三事疏
𢎞治四年鴻臚寺右少卿李鐩應詔言十二事内三欵
一定禮制諸司職掌所載冠禮止有親王而東宫者不
載婚禮止有親王公主而東宫者不詳及建立東宫冊
封親王幸太學畊耤田上徽號等禮又皆不錄乞勅禮
部取近年行過儀注并廷試進士面諭大臣天下諸司
朝覲諸未偹禮儀逐一議處得宜或續于職掌之後或
别為一書與職掌並行
一置齋房每大祀時分獻陪祭等官俱無齋房臨時借
居道士房榻貴賤雜處且宣召不便乞勅工部於壇内
空地倣天夀山朝房體製盖造齋房
一禁邪妄乞勅工部毁戒壇勅禮部都察院禁僧人坐
禪打會奉籙受戒等事下所司看詳以聞
　　　議覆六事疏
𢎞治四年南京國子監祭酒謝鐸言六事
　一曰擇師儒謂願求道徳之士如唐之韓愈宋之楊時
者以為太學師又必得㢘靜恬退嚴重剛方之士為各
布政司提學憲臣庶無負教化之實
一曰慎科貢謂今之所當科舉者雖可得豪傑之士亦
間有虚浮躁競之風其所習多俗儒纂錄支言長語不
知經火大義乞一切禁絶今之所謂歲貢雖稍勝輸粟
之徒亦多因循姑息之弊其補廪或以家貧久次乞憐
而得宜痛加裁革庶幾升于國學皆可任用
一曰正祀典謂孔廟未從祀者若龜山先生楊時乃伊
洛正傳息邪放淫以承孟氏宜進已從祀者若臨川郡
公吴澄受宋之恩如此其久歴元之官如彼其榮迹其
所為曾不及洛邑之頑民宜黜乞升時以上祔宋諸賢
之位黜澄以下從莽大夫之列則于世教不為無補
一曰廣載籍謂本監書板舊多藏貯散在天下未免有
遺乞勅各布政司凡係經史書板盡送南京國子監以
復國學儲書之舊免有司贈饋之勞
一曰復會饌謂宜修饌堂以便往來造器皿以供日用
一曰均撥歴謂科貢多而納粟少十分中乞以六七
分屬科貢三四分屬納粟庶得變通之義下禮部覆議
謂鐸所奏深切時弊俱可行但欲黜吴澄升楊時從祀
先此已屢有陳奏具難别議從之
　　　陳八事疏
𢎞治四年禮部尚書耿裕等應詔陳八事
一曰尚勤儉謂勤則心不他役政事不怠聖學無間儉
則志不外奪用度裁省物無妄費皇上自即位以來勤
儉著聞惟日慎一日不替初心則可以感格天意
一曰議宗室謂天下王府册封婚塟居第食䘵等費皆
出内帑與下民供億本部查自今年正月至四月郡王
將軍下至夫人儀賔受封薨逝已八十餘人夫天下地
有定所賦有定額加之水旱頻仍人民凋耗而宗室之
費日增計三月數尚如此一年可知推而至於百年之
久又將焉出宜下文武大臣會議務為善後之計
　一曰減齋醮謂皇上臨御之初禁止齋醮雨雪未見愆
期比因雨雪不降啟建禳熒齋醮動經旬月所費不貲
茫無應驗以初時禁止較之啟建祈福誠為無益宜仍
禁絶以除姦蠧
一曰汰冗員謂官多則民擾而增設衙門百費紛起尤
為不便本部自去冬十月至今嵗四月僅半年間該鑄
開設衙門印信闗防銅牌已八十有餘似此增設無嵗
無之乞命吏部查天下添設官員及新増衙門凡有冗
濫悉加裁省
一曰省供應謂山東河南北直𨽻等處連年亢旱民多
逃亡宜將光禄寺奏𣲖各處猪羊雞鵝𢎞治五年前所
欠悉與蠲免其已徴未解價銀發災傷處賑濟𢎞治六
七年停免原𣲖之半俟年豐補納庶民困少蘇
一曰免厨役謂太常寺新僉山東河南北直𨽻厨役多
難起觧縁其地災傷僉觧費廣俱累里甲乞悉令停止
以少安人心
一曰罷營造謂天時亢旱軍民憂惶土役繁興人力困
􁁄祖宗陵寢固不可不修至於浣衣局果園溝渠河岸
等役皆可少緩宜命督工官將完者趍完未興工者即
皆罷之
一曰止差遣謂近年降人押送兩廣或差部屬或進士
或通事初無定例而通事在外越禮犯分往來騷擾自
今但差兵部屬官及行人為便疏奏上曰所言是尚勤
儉朕當自勉議宗室汰冗員仍㑹官議處齋醮即令停
止供應可省工役不急者所司查勘以聞厨役及押送
官如議
　　　議覆五事疏
洪治七年五月欽天監天文生聞顯言五事
一謹齋戒惟大臣在衙門宿歇而屬官不至至者又或
飲酒不謹宜行禁約
一遵制書近在外布政司等官到京每年各以厯饋送
或貨賣京民至以易食物輕䙝國制乞行禁治
一觀天文六年十月庚辰二鼓東有星如雞蛋大青白
色光起栁宿東行至近濁四鼓南有星亦如雞蛋大青
白色光起南河東河行至近濁尾跡炸散十一月甲辰
夜三鼓太陰與司怪星相犯本監官將二雞蛋大星改
作彈丸大太陰凌犯隠匿不奏且本臺官例與天文生
上臺協同觀候多懶惰不行乞許天文生呈究
一明事例京官軍民勢豪之家奢靡相尚婚姻醵會率
用大樣餅□糖纒髙頂獅人渾金衣服寳石首飾越禮
僣分無所不至先年累有禁令未聞問發何人乞勅該
部嚴加申明
一公考試兩京應試生儒人等舊例止許三千三百有
餘司小試者拘此一縣或所取多不過七八人少不過
一二人乞不拘以名數但文理平通者取之入試則人
才無所遺下禮部議以為舊例京官大小俱齋宿者惟
大祀天地為然如太廟社稷等祭惟陪祭執事等官齋
宿餘無所預今顯欲大小官凡祭皆一體齋宿紛擾難
從其所言齋宿不謹聽科道并㸃閘官劾治欽天監進
厯日頒行之後即分布内外各衙門葢欲小民知畊作
早晩之宜識吉㐫趨避之道所宜逺近通傳監厯安能
遍及以故每年各布政司厯流傳到京資助分布顯不
諳大體輙欲禁革遂使公用之制書下同違禁之私物
宜行天下凡監厯傳布出外及各布政司厯傳布來京
者俱勿禁中有貨賣及易物者許廵按廵城御史并五
城兵馬捕治之内靈臺天象小者俱不該占候其言臺
官上臺占候宜行本監查例遵守但靈臺郎李英擅圏
註二雞字及本監㕘顯假陳言以泄私忿俱當究問其
言奢靡事宜申明舊禁如有仍前僣用違式者許科道
官指名糾劾及該廵城御史錦衣衛五城兵馬司緝拏
治罪各處鄉試因先年入塲人衆難于供給俱有奏准
定數遵行已久若不拘額數恐一時任意增添僥倖愈
多徒為紛擾上是其議令只照奏准及見例行顯挾私
奏擾并李英刑部俱違治二次流星例不占奏仍令吴
昊張紳具實以聞既而昊等伏罪上曰爾軰職專占候
天象失於占奏法當治既伏罪姑宥之
　　　陳五事疏
𢎞治十七年禮部尚書張昇等言五事
一禁侈靡謂服舍婚喪國有定制近年織異色花樣造
違式房屋而京師尤甚今後請悉遵諸司職掌及洪武
禮制制度違者依律治罪
一重名器謂金蟒等衣非人臣常用之服今後内外官
不許一概奏請違者許科道官指名糾劾治以重罪
一省供應謂光禄寺寄庫進素價銀乞發出補該寺之
急以省民財
一併解納謂内府香料并太醫院藥材惟蘇松四川遼
東搃解其餘皆陸續起解為害多端請自明年為始各
該地方將額辦香料等物徵完在官差人總解
一裁冗濫謂近年添設通事過多貪冒之徒得以濫補
補後三年月有食糧之資實授序班嵗有皂𨽻俸銀之
給及差送夷人復唆使沿途生事作弊為甚今後除一
國全缺該補外餘缺必總類十名以上方許奏行各邊
起取及行人大通事訪保庶僥倖之徒不致濫進得㫖
卿等所言切中時弊省供應朝廷自有處置餘皆准行
　　　覆行四事疏
隆慶元年御史王得春條奏四事
一清宫闈謂累年選入宫人充滿掖庭其中老弱幽閉
者未免抑鬱愁怨有傷和氣宜悉簡出
一禁諂諛謂邇年多獻祥瑞以干恩澤偹極諛辭即有
災異匿不以奏甚非憂治危明之意乞曉諭中外臣工
毋得仍蹈故轍四方水旱疾疫冦賊奸宄即宜據實報
聞
一慎題覆謂比來章奏繁多必該部秉公執奏明㫖斷
而行之乃為遵君命重主威之義近言官論事奉㫖擬
議該部率多委曲遷就以致政令不一下不知所守請
勅各部今後章疏是者即為覆行非者即與論罷不必
依違兩可以紊國是
一慎貢選謂近奉詔令用人毋拘三途誠為美意但嵗
貢中沉淪日久壯志已隳似難責其䇿勵宜查覆選貢
例與正貢並行又宜慎選提學無尚虚名其取士不當
者即加顯黜禮部覆奏從之
　　　覆十四事疏
禮部尚書沈鯉題為正學校崇節儉以隆聖治事該禮
科抄出給事中孟養浩李汝華御史李天麟等各具題
到部及諸臣條議未偹者逐一擬議上請伏乞聖明裁
定勅下本部勒成書冊通行各直省撫按並提學官轉
行各該府州縣查照題奉欽依内事理永為遵守施行
等因
一明大義夫國家養士以學校而取士以科目者何為
乎葢鄉舉里選之制不可復不得已而觀人于言語文
字之間以求其賢與才者為國家用其大義本如是也
今之士不復如此義久矣父兄之教其子弟師友之相
為勸勉童䝉之習為誦讀者惟知取青紫榮身家為事
如古人之明體適用修已治人以畢吾性分能事者不
惟無其實而亦不知其名如是而欲人心吏治之復古
得乎合無將提學勅諭首一二條極切士習凖有司衙
門戒石制度勒之貞珉竪于甬道使士子朝夕諷誦仍
刻為書冊廣布于里社小學斯人知為學大義而士習
可正吏治或可復古也伏乞聖裁
一重始進夫所謂始進者除童生送考生員起貢舉人
㑹試各照常規起送外至於生員科舉一得中式即有
民社之寄於稽覈更宜加詳且人數不多即品藻亦易
為力請令自今以後各省提學道於考試發案之日
即同各提調官及本學師生將取中科舉生員當堂逐
一審問如有犯該不孝不弟慢師傲長􁏴酒賭博出入
公門武斷鄉曲教唆詞訟包攬糧差舉放私債㩦妓宣
淫營私保舉雜處下流卑汚茍賤者許其指名開報當
即革退即以三等首名附二等之末補其額數仍照案
内次序取具五人互保一人容隠則四人連坐俱各不
准應試所在監臨御史遇該大比先于本年正月申飾
提學道及提調官務將科舉生員嚴行稽察仍不時體
訪果有行劣者即坐名行布政司及提學官革其應試
則始進以正而人知敦行繇此矣伏乞聖裁
一崇行誼查得近年提學奬率士類未嘗不諄諄以徳
行為言而考藝論業亦未嘗不孳孳於窮經明理敦本
尚實之務乃士習卒不可變而尚徳之風未有自學校
先之者則以其有名無實人不信服故也合無自今已
後凡提學出廵一到地方即將所訪行優行劣生員公
同提調等官多方㕘問於合學諸生舉其與公論符合
毫無可疑者各量其善惡輕重分别賞罰務禆羣情快
愜的然可示勸懲不得虚應故事使人以為口實如是
已畢方另日考校文藝如賞過行優生員以文藝考居
劣等者免其降黜罰過行劣生員有年青而姑容肄業
者雖文字考居優等止許給賞不許補廪幇増則一先
後低昻之間即可以示崇尚之意而人不以為文具矣
伏乞聖裁
一督提調夫帝王平治天下大端惟治教養三事皆缺
一不可者也國朝崇重教化載在律令㑹典到任須知
及教民榜文等項條格者班班可考曷嘗不以教化為
先務哉乃近年以來有司既視之以為迂濶而上司考
課有司者亦不據此以為殿最無惑乎風化不行而士
習日卑也合無行令撫按衙門申飭所屬司道開註有
司考語除操守外即以治教養分為三欵各疏事蹟于
下三事俱偹者為上考二為中一為下提學官出廵事
畢除自已觀風問俗興賢舉孝修明禮教仍專以教化
一事考課有司分别等第開報撫按以憑舉劾吏部行
取推陞亦據撫按所開以為上下至於作興學校則遵
照勅諭卧碑事理勤加考課或以本州縣編定季考銀
兩隨便動支以為奬賞之用伏乞聖裁
一社學之制創自國初不惟䝉養甚便且使窮鄉遐壤
庠序之教所不能遍者無不知有絃誦之音意至宏逺
矣惟近年有司不肯設署教讀或間設一二而各鄉不
遍及待不以禮者蓋里無其師而社學之廢也久矣夫
論文藝則生員為上論䝉養則教讀為專故小學之師
不但可置於里社即城市皆所宜設也合無行令各提
調官於在城坊廂在鄉村落量其民居疎宻道里逺近
置立教讀名色給與方巾圓領免其雜派差役使專教
幼子弟先習小學與禮儀孝弟之事如有通曉文藝堪
以作養者亦許提調官於提學按臨之日附搭取中童
生一體選考其教習有法誨人不倦者嵗終量加奬賞或
破格優免以示激勸伏乞聖裁
一鄉飲酒禮乃貴徳尚齒之意故賔介雍容禮文揖遜
俾觀者有所興起至盛典也近來有司視為故事多將
考察去任衙門退役及為事犯罪之人為其子孫顯貴
或在冠裳之列徇情濫請有傷風化且辱盛典合無通
行各該有司查照律令憲綱務要慎加推擇每次舉行
之後即將所請職名逐一開送撫按及提學分廵道備
加查訪果否允協輿情中間有無私弊其廵按御史及
該道出廵之日遇該考察有司即以此為一事如有前
項罷閒有過之人濫與鄉飲者追究原舉師生一併罰
治有官職者與註劣考伏乞聖裁
一聖訓六言勸化民俗而設木鐸徇於道路則所以提
撕警覺之也近年以來此舉久廢合無行令各掌印官
查復舊制于城市坊廂鄉村集店量設木鐸老人免其
差役使朝暮宣諭聖訓伏乞聖裁
一鄉約之設所以訓民即古道徳齊禮之遺意也為有
司者能鼔舞有術民未有不勸於善者宜於所轄地方
酌量道里逺近隨庵觀亭館之便置鄉約所以皇祖聖
訓大明律例著為簡明條示刋布其中即于本里擇衆
所推服者一二人以為約長使其督率里衆勸勉為善
掌印佐貳教官倣古廵行阡陌之意每月一次分投各
所集衆前來聽講聖訓律例使各家喻户曉講畢仍令
約長舉報本里為善為惡之人及曾改過自新怙終不
悛者而質于衆果無異同隨即登記簿籍分别懲勸如
果年髙有徳者或旌以扁額或免其雜役或申准合干
上司給與冠帶榮身以示鼓舞伏乞聖裁
一鄉賢崇祀載在令甲典至重也苐舉行日久寖失初
意有官以賄敗及居鄉不檢者往往縁子孫顯貴朦朧
混入有志之士羞與為伍冒濫之弊至今極矣合無今
後督學官每嵗終將所屬府州縣舉到鄉賢已准入祀
者造冊二本申送部科以憑咨訪查考如有濫舉市恩
不協公論即指名叅革以光祀典伏乞聖裁
一名官崇祀以其在任能為百姓禦災捍患澤及一方
故士民相與尸而祝之以報功也近來祀典太濫有等
碌碌無聞民未見徳一旦為其子孫見為顯官即與曲
意阿承使得濫與俎豆之列殊可痛恨合無今後督學
官偹查某人在任功績果否顯著人心有無翕服如果
無碍方許送入仍照鄉賢例嵗終一體申送部科查考
不得曲徇私情致傷公道伏乞聖裁
一義夫節婦禮宜表揚據各處奏到甚多其中不無寒
㣲沉滯而仕宦顯貴之家獨得先䝉褒表何以服人心
而昭公道合無行令督學官於按臨考試之日即令各
提調官將其境内節義應該旌表者即便具申案候仍
于賞罰生員已畢舉其所申名氏面加諮訪不惟可見
的實亦免吏役阻勒致使寒㣲之家久為沉滯伏乞聖
裁
一各處旌表孝行確當者固多其中容有名實不相副
者葢據一時之迹而未暇究其生平也今後除割股一
事原有明禁無得概舉外其以廬墓等項推舉孝行
者必其平素為人果能服勞奉養不致虧體辱親無間
父母昆弟之言者方許題請表揚其有嫡孫承重能盡
孝祖父母者亦許一體旌表伏乞聖裁
一婚塟宴會房屋車輿衣服首飾傘葢器皿等項俱經
本部遵照成憲題有定式又該都察院題刋憲約不啻
三令五申矣乃風俗奢靡如故則倡率未至而禁令不
嚴也合無行各撫按嚴督所屬有司約會境内士夫力
行儉約以倡衆庶倡之不從則量其情之輕重罰糓備
賑或陞其户口則重其徭役以困辱之如有工匠人等
造作淫巧與違式違禁之物者依律問罪以澄其源伏
乞聖裁
一非鬼而祭人以為諂即當祀神祗與家廟祭獻禮固
不廢法亦當嚴邇來有等奸徒創立淫祠廣設齋醮謬
為長生禱嗣懴罪祈福之說以致無知小民聽從虚誑
不憚逺道攜挈妻孥焚香祭拜望空禱祝如白蓮無為
等教者誘惑愚頑釀成禍亂相應榜示驅逐永為禁革
伏乞聖裁
　
　禮部志稿卷四十五
欽定四庫全書
　禮部志稿卷四十六
　　　　　　　　　　　　明　俞汝楫　編
　奏疏
　　聖政疏
　　　隆重圖書疏
𢎞治四年大學士丘濬言臣前此上書欲將臣所進大
學衍義補書中所載切要之務陸續陳獻奉㫖卿欲有
言具奏來看臣見本書内備規制下圗籍之儲有云人
君為治之道非止一端然皆一世一時之事惟所謂經
籍圖書者乃萬年百世之事是皆自古聖帝明王賢人
君子精神心術之㣲道徳文章之懿行義事功之大建
置議論之詳今世賴之以知古後世賴之以知今日也
凡歴幾千百年而後至於我今日而我今日不有以修
葺整比之使其至今日而廢墜放失焉後之人推厥所
繇豈不歸其咎於我哉是以自古帝王任萬世世道之
責者莫不以是先務我太祖髙皇帝肇造之初庶務草
創日不暇給首求遺書于至正丙午之秋是時猶未登
寶位也既平元都得其館閣秘藏而又廣購於民間沒
入于罪籍一時儲積不減前代然藏蓄數多不無亂雜
積歴年久不無䑕蠧經該人衆不無散失今内閣儲書
有匱書目有簿皆可查考乞勅内閣大學士等計議量
委學士并講讀以下官數員督同典籍等官撥於吏典
班匠人等逐厨開盤將書目一一比較或有或無或全
或失或多或少分為經史子集四類及雜書類書二類
每類若干部部若干卷各類總數共若干要見實在的
數明白開具奏報又以木刻考較年月委官名銜為記
識於每卷之末立為案卷永逺存照臣竊惟天下之物
雖竒珍異寶既失之皆可復得惟經籍在天地間為生
人之元氣紀往古而示來今不可一日無者無之則生
人貿貿然如在㝠途中行矣其所闗係豈小小哉民庶
之家遷徙不常好尚不一既不能有所廣儲雖儲之亦
不能久所賴石渠延閣之中積聚之多收藏之秘扄鑰
之固類聚者有掌故之官闕畧者有繕寫之吏損壞者
有修補之功散失者有購訪之令然後不致於浥爛散
失爾前代藏書之多有至三十七萬卷者今内閣所藏
不能什一數十年來在内者未聞有所考校在外者未
聞有所購求臣恐數十年之後日漸損耗失今不為整
理將有後時無及之悔伏望體聖祖詔求遺書之心任
萬世斯文在兹之責母使後世志藝文者以書籍散失
之咎歸焉不勝千萬世儒道之幸臣所進大學衍義補
一書其間條目雖多然皆一代一時之事惟此則萬世
之事故首以此上請而條列合行事宜於後
一自古藏書之所非止一處漢有東觀蘭臺鴻都等處
唐有秘書監集賢書院等處宋有崇文館秘書省等處
我朝稽古定制罷前代省監館閣掌書之官併其任於
翰林院設典籍二員掌凡國家所有古今書籍圖書之
在文淵閣者永樂中遣翰林院修撰陳循往南京起取本
閣所貯古今一切書籍自一部至有百部以上各取一
部北上餘悉封識收貯如故則是兩京皆有儲書也今
天下書籍盡歸内府兩京國子監雖設典籍之官然所
收掌止是累朝頒降之書及原貯書板别無其他書籍
其官幾于虚設請於内閣見存書籍内查有副餘之本
各分一本送兩京國子監典籍㕔收掌仍勅兩京内外
守備大臣會同南京司禮監禮部翰林院官查盤永樂
中原留南京内府書籍有無多寡全欠具疏奏知量為
起取存留分𣲖凑補其正有一本無副餘者將本書發
下國子監勅祭酒司業行取監生抄錄字不必工惟取
端楷錄畢散各堂教官校對不許差錯每卷末識以謄
寫監生校對教官銜名其師生只照常例俸廪别無支
給挨次差撥如常合用刋字摺背刷印匠作及給筆之
費行各該衙門量為撥辦不限年月書成裝釘陸續送
兩監典籍掌𬋩如此則一書而有數本藏貯而有異所
永無疎失之虞矣
一我太祖髙皇帝聖徳神功超出萬古帝王之上御極
三十年多有制作皆出自宸𠂻御札非若前代帝王假
手詞臣之比也今頒天下者惟皇明祖訓大誥三編太
誥武臣資世通訓御製詩文雖已編輯刻板藏在内府
天下臣民得見者尚罕今編類在内閣書目者有御註
洪範御註尚書御註道徳經文華寶鑑昭鑑錄外戚事
鑑存心錄精誠錄省躬錄志戒錄永鑑錄忠義錄為政
要錄彰善癉惡錄武臣鑑戒醒貪簡要錄務農技藝簡
要錄女戒務本之訓等書是皆我聖祖精神之所運心
畫之所形手澤之所沾溉者也存之足以範百王垂之
足以鑑萬代其間雖或有成于衆手何者不本于聖心
若夫大明帝紀皇明寳訓大明寶訓洪武聖政記大明
日厯等書則又當時儒臣纂成卷帙者也今皆藏在内閣
天下臣民無繇得見臣竊惟帝王有我聖祖制作之一
二為其子孫者莫不寫之琬琰頒布天下傳之將來以
為父祖揚名而我聖祖之功之徳萬世如見固不假乎
言語文字以傳然聖子神孫繼述之孝顯揚之心則有
不容已者臣請勅内閣大臣督領翰林官屬將秘閣所
藏已成編卷者逐一校對無差雕印頒行若其辭語近
質不可行逺卷帙浩繁難以盡布請如洪武六年翰林
學士詹同宋濓等纂集日厯以為寶訓事例倣唐人貞
觀政要體製將前項書籍撮其㫖要舉其宏綱分門别
類以成一書命工刻梓頒布天下垂憲後世俾學校用
以教人科舉用以取士朝廷用以資治則聖祖之聖徳
神功與六經而並行同天地而長久矣
一漢唐宋創業之君承亂離之後莫不先收圗籍中世
以後稍有散亡遺闕輙遣使分行天下括訪懸賞以購
之授官以酬之雖以五代亂離之世尚且不廢况今百
年承平内外無事國家猶有餘力採輯佛道之書以為
藏經雕以良梓飾以文綾徧賜天下寺觀儲以髤紅函
匱載以金碧輪藏况此儒家經訓書籍乃自古帝王傳
心之要道經世之大典天地山川人物風俗之所存禮
樂刑政制度文為之所具烏可吝纎㣲之費而不為經
久之計以遺千古之嘅嘆哉臣請勅内閣將考校見有
書籍備細開具目錄付禮部抄謄分送兩直𨽻十三布
政司提督學校憲臣榜示該管地方官吏軍民之家與
凡官府學校寺觀并書坊書舖收藏古今經史子集下
至陰陽藝術稗官小說等項文書不分舊板新刻及抄
本未刻者係内閣開去目錄無有者及雖有而不全者
許一月以裏送官其有王府處啟知借錄多方差人詢
訪設法蒐求期于盡獲無遺仰所在有司將各處賍罰
紙劄并給官錢借辦筆墨之費分散各處儒學生員謄
寫惟取成字不拘工拙但不許潦草失真就令各學教
官校對既畢以原本歸主不許損壞不還其所得書目
先行開具陸續進呈通行各處互相質對中間有重複
者止令一處抄錄錄畢裝成卷帙具本差人類觧赴京
一自古帝王藏國史於金櫃石室之中葢以金石之為
物堅固耐久非土木比又能扞格水火使不為患有天
下者斵石以為室錮金以為櫃凡國家有秘宻之記精
㣲之言與凡典章事跡可以貽謀傳逺者莫不收貯其
中以防意外之虞其處心積慮可謂深且逺矣後世徒
有金櫃石室之名而無其實典守雖設官藏貯雖有所
然無禦災備急之具不幸一旦有不測之事出于常慮
之外遂使一代治體事功人文國典因而散失後之秉
史筆者無所慿據往往求之於草澤訪之於傳聞簡牘
無存真贋莫辨非無大功異政不得記載而明君賢臣
為人所誣揑者亦多有矣是以古之君子憂深思逺者
恒於無事之時為先事之慮當平寧時無故而為急切
之語固若不識忌諱者然原其心則不失為忠愛之深
也仰惟我朝得國之正三代以來所未有也列聖相承
承平百餘年聖徳神功如天地日月巍乎煥然所以傳
之天下後世者惟賴乎實錄之書今内閣所藏者太祖
髙皇帝實錄一部二百五冊寶訓十五冊太宗文皇帝
實錄一部百三十四冊寶訓十五冊仁宗昭皇帝實錄
一部二十一冊寶訓六冊宣宗章皇帝實錄一部一百
十六冊寶訓十册英宗睿皇帝實錄一部三百六十一
册寶訓十二册憲宗純皇帝實錄一部二百九十三册
寶訓十册與夫藏在内閣每朝又各一部此外别無他
本矣夫既無金石藏書之具又無名山藏副之制臣愚
過慮欲乞朝廷于文淵閣近便去處别建重樓一所不
用木植專用甎石纍砌為之如民間所為土庫者收貯
𦂳要文書以防意外之慮乞勅内閣儒臣計議督令内
閣辦事中書舍人等官遇其理辦本等文書稍有暇隙
不妨本職分寫累朝實錄各一部不限年月書成盛以
銅櫃庋於樓之上層凡内府衙門收藏一應干係國家
大事文書如玉牒之類皆附焉其制勅房一應文書如
詔册制誥勅書等項草檢行禮儀注應制詩文等項底
本前朝遺文舊事等項雜錄亦令書辦官員遇暇陸續
抄錄不限年月書成盛以鐵櫃貯於樓之下層凡内府
衙門所藏文書可備異日纂修一代全史之用者如永
樂以前文武貼黄之類皆附焉如此則祖宗之功徳在萬
世永傳信而無疑國家之典章垂百王逓沿襲而有本
矣議者謂文書浩大書辦人員數少嵗月易邁何時訖
功臣請樓成之後先將合貯文書之見有者權寘其中
待後陸續寫完新本易出舊本仍貯故處以備考用太
宗皇帝當多事之秋猶聚衆千百纂集永樂大典以偹
學者考究以此方彼孰重孰輕伏乞睿照
一藏書之所分為三處二在京師一在南京則是一書
而有三本不幸一處有失尚賴有二處之存其在國子
監者如内閣例盛以厨櫃寘于典簿㕔載道所中責付
典籍掌管祭酒監丞等官時常提調監䕶然惟掌其外
門之鑰及為水火盗賊之備而已若夫厨櫃鎖鑰則收
在内閣每歳三伏日如宋朝曝書給酒食費之類先期
奏請翰林院量委堂上官一二員偕僚屬赴國子監曬
晾書籍因而查算畢事封識扄鑰嵗以為常南監鑰則
付南京翰林院掌印官收掌其曝書給酒食亦如北監
之例皆不許監官擅自開櫃取書觀閱并轉借與人内
外大小衙門因事欲有稽考者必須請㫖違者治以違
制之罪疏入上從之
　　　請便殿親政疏
隆慶元年禮部尚書髙儀等言人君紹極繼先統乃天
命維新之會臣民觀化之時惟我皇上嗣登寶位已四
月于兹矣一時羣臣感遇昌期胥竭忠𣢾猷謀入告惟
恐或後如大學士陳以勤首先效納條為十事以為聖
明保大嗣服之助已䝉温㫖嘉納其他科道官有論奏
亦各奉有俞㫖臣等詳閱諸臣之疏中間條例雖有不
同至於請御文華殿見輔臣面加詢問親决庶政一事
則甚有禆於聖治今日要務信莫有先於此者臣等切
惟唐虞君臣萃聚一堂都俞吁咈情意罔間其導下之
言也則曰予違汝弼又恐其不盡言也則曰汝無面從
所以君臣道合血脈流通古今稱盛治者莫及我朝列
聖相承每每接見輔弼延訪大臣或同遊咏或燕對無
時明良善具庶事咸熙國家萬世太平之業端肇於此
惟我皇上登極數日即出御門朝宁威儀已復祖宗之
舊但大庭之上體統森嚴拜起唯諾勢相懸隔如止循
例具文上有懐而不得下問下有見而不敢上陳竊恐
情意既不相接見聞不免日壅諸司奏牘中外事機豈
能一一盡白於聖衷今山陵已畢典禮就緒經筵日講
復賜舉行惟便殿親政尚未之及伏望皇上仰藉列聖
之盛典俯納諸臣之忠言自今開講以後每日朝罷即
御文華殿除内閣輔臣日侍講讀自宜隨入供事其六
部都察院大臣仍乞皇上不時名見即將覽過題奏干
係大賞罰大黜陟大典禮大刑獄大軍機大㑹計與凡
一切大政令當斟酌詳議者特降清問許部院官陳述
始末内閣輔臣即擬可否皇上加以睿斷親賜裁答倘
有疑難雖再三商確然後答㫖亦無不可科道掌印官
每次各留二員隨進如諸臣陳述未詳擬議未當者許
公同評正至於輔臣講讀之餘仍乞皇上親發玉音咨
詢治道或以章疏應票者令即在御前看詳面請宸斷
如此則萬幾之理日熟於聖𠂻四海之内可運諸掌上
矣上報可
　　祀典疏
　　　議覆南京祀典疏
成化八年南京太常寺少卿劉宣言自古聖帝明王未
嘗不謹於祀事我祖宗定鼎金陵百祀具舉及北都以
後南京祀典或存或廢禮制亦多蹈舊襲訛而未偹者
謹條陳十二事
一太廟自太祖以上五廟帝后冠服寶座皆全太宗有
冠服而無寶座文皇后則俱全仁宗宣宗止有寶座無
冠服昭皇后章皇后及英宗寶座冠服俱未備斯葢太
宗在御文后已入太廟英宗嗣位兩宫尚享孝養遂致
因循禮制偏廢乞先成寶座徐請列聖遺衣奉安
一孝陵等祭專命駙馬都尉趙輝先師孔子主祭專命
國子監祭酒或代以禮部堂上官假令臨期有故不及
奏請欲更他官則未有成命請于五府六部大臣内各
増一員遇有事故即代行事
一北京都城隍每嵗郊祀及祀太歲等神皆得祔祭五
月十一日復遣太常寺官祭於其廟今南京都城隍則
二祭俱無夫神䕶衛生靈兩京既無不同報祀之典宜
無或異請如北京例祭之
一我朝凖古祭用太牢然必小犢者蓋取繭栗義也今
南京内外諸司動以牛小笞責養牲者殊戾禮制
一孝陵祭凡文武官無大小皆當與而諸司近不赴請
以御史稽其怠惰
一郊祀地軍民多縱畜牧其中請勅守臣重加禁革
一本寺例薦新八次所載品物多不踰百斤而黄船重
大是致沿途膠淺往往後期宜更造小者庶幾便于速
達
一嵗祀黄蠟例取之内帑勞弊滋多宜即附近州縣辦
納為便
一每嵗觧到供祀牲多因賃地窄小加以投牒淹留致
損瘠宜暫處之于犧牲所以俟驗收
一功臣廟壁髙皇帝具圖諸將戰功蓋示創業艱難于
后嗣近漸磨滅請完飾之復略疏其事刻其圖以報使
上而九重逺而四海悉知祖宗垂裕之心崇報之盛
一本寺厨役數不過三百而汛掃郊廟十餘處月必三
次况大小祭祀嵗無虚日亦頗効勞故例人月給米六
斗有家屬者一石後俱減其數而無養贍致多逃亡又
此役之出上元江寧二縣者止十餘户故例得復其家
所以重祀事今有司多不循舊例往往雜役之請俱仍
優免如例
一神樂觀樂舞生數甚寡近以未受度退閒者五六十
人請不為例悉與之牒俾相繼補充事下禮部㑹議詔
祖宗已尊祀于京師太廟寶座未備者增之冠服不必
再設功臣畫壁仍舊都城隍太常寺其以八月中旬嵗
祭餘俱允行
　　　議祀典三事疏
𢎞治四年南京左通政鄭紀言三事
一古者天子有鼎獻數因之我朝太廟所行似近簡略
今擬初獻乞皇上自行徧詣皇祖考前連進三爵畢則
讀祝復位亞獻皇太子長成親王未之國者代之否則
貴戚大臣亦可終獻則貴戚大臣或内閣儒臣亦可每
獻數皆如初禮庶可以彷彿古人之九獻矣
一孔子祀尤宜崇重自憲宗朝以祭酒周洪謨言籩豆
加十為十二佾數加六為八與十二冕服相稱崇重之
意至矣但不加帝號者謂夫子周人當用周制其所謂
王乃天王之王非國王之王恐未為通論夫孔子雖生
於周而封王實始于唐周無帝號故有天王之稱唐既
有帝號則當時所謂王不過國王而已使孔子封於周
目為天王可也既封于唐烏可以周制誣之邪乞推憲
宗崇重之意易其王名加以帝號不然則章服禮樂又
已僭用何以安先師在天之靈乎
一聖賢之教莫先于明人倫而人倫莫先于父子顔淵
曾參子思實顔路曾晳孔鯉之子子坐殿上父列兩廡
恐事死如生之道不如是也縱三父壓于聖門之品第
限于歴代之封命無所顧望其三子之心安乎今國子
監文廟㦸門傍北向之屋宋元以來從祀諸儒多坐其
中乞移置于兩廡之末東西相向而以路晳鯉牌位補
其處通行天下皆倣此制既于孔子偏正不相妨又于
配哲尊卑不相壓庶公私恩禮兩盡而無嫌矣疏入下
所司知之
　　　議飭孔廟祀典疏
𢎞治十二年十月刑科給事中吴世忠以闕里災言六
事
一孔子為萬世帝王之師固當祀以天子之禮今禮用
天子而號猶稱王說者謂孔子周之陪臣故當稱王而
不當稱皇稱帝不知尊卑之名惟君所命乞加封曰文
祖大成至聖帝庶稱尊之典無遺憾矣
一子雖齊聖不先父食今顔子曾子子思既在配享之
位而其父顔無繇曾㸃孔鯉猶列兩廡子食於前父食
於後子諱其姓父稱其名使三子有知必不享其祭今
孔廟正殿後有啟聖殿乞以無繇㸃鯉為之侑後來儒
者之父如程珦朱松亦得列於其次封諡儀物一視其
子祭祀以二丁前一日行禮
一宋升孟子曾子子思於配享而十哲之數不升有若
而升子張近代及我朝黜王安石揚雄而淫侈之馬融
奢濁之范甯猶未之黜乞於十哲去子張而升有若於
兩廡如公孫龍公伯寮荀况王弼之徒亦所當去而融
甯二人則决去之
一程朱之後如上蔡之謝良佐洛陽之尹焞藍田之吕
大臨建陽之游酢蔡元定劒浦之羅從彦延平之李侗
金谿之陸九淵閩縣之黄幹龍溪之陳淳清江之張洽
卭州之魏了翁金華之何基王柏元容城之劉因國朝
崇仁之吴與弼河東之薛瑄其道其功視程朱雖不及
至其平生刻苦動依聖訓視唐太宗所升漢晉諸儒匪
直無愧而已乞各令從祀於其鄉學必欲有所分别則
以侗從彦餘并祀於郡學尤善
一各處文廟多損壞祀禮茍簡乞令有司脩整每四位
共一龕每一龕共一几簾幙常垂門户常鎖非朔望行
香不得擅開
一國學之外禮樂罕行乞依國學樂舞之器與聲容節
奏之數刋為圖說頒布各學選學舞生寄籍道觀食以
公田令其能者互相教習二丁之祭所在舉行使窮
下邑得覩禮樂之全命下所司知之
　　　釐正從祀稱號疏
正徳元年兵部郎中何孟春言陛下紀元開治之初舉
幸學崇儒之典顧先聖稱號未極尊崇諸賢從祀有當
釐正者宜下所司詳議
一孔子廟祀漢晉及隋或號先師或稱先聖宣尼宣父
不越公稱至唐𤣥宗始諡為文宣王宋真宗加至聖元
成宗加大成國初未有改也宋真宗常詔禮臣定議為
帝李清臣曰周室稱王陪臣不當為帝其事遂止夫孔
子道配天地為萬世帝王之師何疑于周陪臣而清臣
徒以位言之必如所言公亦不可稱矣或又曰周天子
稱王孔子周人而稱王是即尊以天子矣不當再改稱
帝夫自秦漢以來天子稱帝而分封其宗支臣下有功
者為王葢以王卑帝尊迄今然也則所以帝孔子者又何
必泥於周制哉况享祀八佾至我憲宗皇帝益之百代
之下誰敢異議此追尊為帝之典重有望于今日也
一孔廟配享以前惟顔子一人東漢雖嘗祀七十二弟
子不出闕里唐開元追贈十哲及七十子爵號天下始
並從祀按史記列傳七十七人索隠曰家語亦七十七
人史記有公伯寮秦冉鄔單家語不載而别有琴牢陳
亢懸豐當此三人之數然今世傳家語止七十七人史
記所有鄭國申黨顔何家語不載而載薛邦申績又史
記之所無杜佑通典載開元贈典自史記七十七人外
增入蘧瑗林放申棖陳亢琴牢琴張六人宋祥符大觀
中去琴牢餘並因之懸豐今家語作懸亶字子象禮記
檀弓篇縣子疑即其人而今祀典不及焉家語薛邦字
子徒申績字子周史記載鄭國申黨同字此則邦即國
也績即黨也論語釋文申棖鄭康成云蓋孔子弟子申
績史記云申棠今以棠為黨以績為續其為譌寫無疑
後漢王政云無申棠之欲是以棖為棠也索隠謂文翁
圖有申棖今圖有黨無棖是以黨為棖也唐宋加封申
黨申棖俱列從祀二棖猶二琴也薛邦鄭國姓氏頗逺
不祀薛邦而二申並祀不已凟乎乞補贈懸亶列諸從
祀而削重祀者以改正數百年之缺典謬若公伯寮乃
季孫之黨非孔子弟子蘧伯玉孔子之所嚴事不當在
弟子列宋儒嘗辯其誤臣亦謂不當祀夫弟子姓氏莫
可信于家語執家語以定封祀復有前失哉
一儒先從祀孔廟起唐太宗以左丘明等二十二人代
用其書垂于國胄故于太學祀之卜子夏聖門髙弟此
不暇論左丘明公羊髙榖梁赤有傳經之功非世儒可
擬若髙唐生而下一十八人其所述作不越掇輯訓詁
而已而俱在侑食蓋當時所取者在是故漢有醇儒如
董仲舒而不及焉子書公孫尼子漢志以為七十子
之弟子隋志以為孔子弟子史記云樂記公孫尼子次
撰李善文選注載沈約云樂記取公孫尼子馬總意林
引劉瓛曰緇衣公孫尼子所作其言可補六藝之文有
功於聖經蓋不啻公糓比而親授業於孔子之門人唐
宋封爵俱不及者失之不詳考耳然視戴聖之徒相去
逺甚忽立言之人弗祀而祀諸傳錄訓解其言之人事
理不倒置乎董仲舒至我太祖始加封從祀英宗朝胡
安國蔡沉真徳秀吴澄之祀旅舉焉則懸亶公孫尼子
之封祀亦宜有行於今日也下其章於禮部
　　　郊祀二祖並配議
嘉靖十年禮部尚書夏言奏臣於三月十一日節該欽
覩聖制南郊祀天北郊祀地以二至日行事臣無任慶
幸以為天地合祀南郊自東漢以來歴代循襲朱子所
謂千五六百年無人整理而陛下今日獨破千古之謬
一旦舉行誠可謂建諸天地而不悖者也又伏覩聖制
南北二郊俱以我皇祖髙皇帝奉配仍于嵗首祀上帝
于大祀殿以我皇祖文皇帝奉配臣無任慶幸以為虞
夏殷周四代之郊惟配一祖後儒穿鑿分郊丘為二祭及
誤解大易配考孝經嚴父之義以至唐宋變古乃有二
祖並侑三帝並配之事宗周典祀隳棄蕩然而陛下今
日獨觀萬化之原一旦更定誠可謂質諸鬼神而無疑
者也夫天地合祀之非與祖宗並配之失一也漢唐而
下天地之祭或分而復合合而復分祖宗之配或正而
復失失而復正中間大儒名賢之論未嘗不確有定見
而時君世主膠於淺陋疑於信從使郊祀大禮卒不得
以大明於世此聖人之所以難逢而大道之所以日隠
也恭惟我皇上以天縱之聖挺生千載之後而一旦為
此度越百王之舉誠可謂考諸三王而不謬百世以俟
聖人而不惑者也奈何今日禮官廷臣乃猶或依違疑
沮於其間臣誠不知其可也昨于十日禮部㑹官於東
闕集議尚書李時首言天地分祀南北郊聖論已定無
容議矣惟太祖太宗功徳並隆並配天地已久今宜仍
舊大祀殿及圜丘方丘俱當以二聖並配于時臣應之
曰聖諭以太祖配天太宗配上帝正是各全其尊天與
上帝一也因是功徳並隆故皆得配天非有差等大祀
殿並配則兩失其尊矣臣不敢擅議宜從聖制萬一遷
就猶為非禮若圜丘方丘俱配二祖則是今日之失况
是我皇上肇建大禮豈可重貽後人之議臣不敢從於
是尚書方獻夫贊之曰言之言亦是兩郊之配今日
新禮也當求至當李承勛亦贊之曰是宜以兩請議上
以俟宸斷羣臣次第畫題臣亦晝題而退自是不知禮
官議奏云何然疏上今九日矣不奉明㫖連日外間傳
聞少傅璁大學士鑾聫翩上奏必欲二祖並配臣不勝
疑駭初意聖制以明示在廷得禮之正無容喙矣及久
侯聖㫖不下竊恐聖心亦不免於疑疑則不免於改制
矣萬一有是則違經叛禮貽譏萬世非細故也臣敢昧
死為陛下陳之臣謹按孝經郊祀后稷以配天宗祀文
王於明堂以配上帝春秋傳曰自外至者無主不止則
天地之祭必有所配者皆侑神作主之意也且對越天
地神無二主禮專一配所以奉天帝之尊明不敢凟耳
稽諸神理其不可並配一也且三代兩漢之盛莫之敢
易西漢以髙祖配天東漢以光武配上帝義亦正矣唐
初始有兼配之事垂拱中禮官希㫖郊丘諸祀遂有三
祖同配之禮開元十年明皇親享圜丘禮官建議遂罷
三祖同配宋至道三年詔書親郊圜丘以太祖太宗並
配至景祐二年詔禮官詳按典禮辨崇配之序仍以太
祖定配嘉祐六年諫官楊畋論水災繇郊廟未順禮院
亦言三祖同配非禮翰林學士王珪等曰推尊以享帝
義之至也然尊之不可以凟故郊無二主今三后並侑
欲以致孝也而適所以凟乎享帝非所以寧神也請如
禮官議七年詔南郊以太祖定配司馬光曰古之帝王
自非建邦啟土及造有區夏者皆無配天之文故雖周
之成康漢之文景明章其徳業非不美也然而子孫不敢
推以配天者避祖宗也光之言可為萬世訓矣此漢唐
宋之故事如此考諸往牒其不可並配二也禮曰父坐
子立孔子曰事死如事生又曰祭之以禮今太祖父也
太宗子也然則太祖在御之日我太宗敢與並坐否乎
以分則父以功徳則肇基受命之祖我太宗建北都以
垂子孫萬世久安長治之業功則盛矣然克平僭亂混
一區宇掃彌天之㓂以復我中國帝王所自立之天下
而全付於聖子神孫者則太祖之功徳又振古帝王之
所無也今以父子之間連袵並席尊卑不協于序幽明
不通于理豈所以安我太宗之心乎豈所以安我太祖
之心乎豈所以安我皇上之心乎揆之倫理其不可並
配三也且聖諭曰朕原因缺祀天報本之典故所為問
當遵復皇祖之始制露祭于壇方合古先聖王之意以
盡事天之本又曰人君祭天乃報本之祀大哉王言真
洞達禮樂之本矣程子曰萬物本乎天人本乎祖故冬
至祭天而以祖配之以冬至氣之始也是故人本一祖
也萬物本一氣也寧有二本乎哉若以二祖並配則失
一本之義矣先儒陳氏曰古者祭天于圜丘掃地而行
事器用陶匏牲用犢其禮極簡聖人之意以為未足以
盡其意之委曲故有大享之禮焉此周家明堂之祭所
繇起也天即帝也郊而曰天所以尊之也故以后稷配
焉后稷逺矣配祭于郊亦以尊稷也明堂而曰帝所以
親之也以文王配焉文王親也配文王于明堂所以親
文王也尊尊而親親周道偹矣故郊者古禮明堂者周
制也周公以義起之也欲尊文王而不敢以配天者避
稷也此周事然也今陛下覽觀古昔更定大禮正允合
於宗周之典是故奉我太祖配天于圜丘則周后稷配
祭于郊者也所以尊太祖也奉我太宗配上帝于大祀
殿則周之文王配祭于明堂者也所以尊太宗也二配
至重萬世不遷之法也豈有抑揚輕重于其間哉故並
配則各失其尊分配則各全其尊矣臣不知議者又何
所疑也以臣觀之所謂聖人復起不可易者也建百王
不易之盛典垂萬世無疆之令名則堯舜禹湯文武周
公孔子在天之靈我太祖太宗列聖在天之靈我恭睿
淵仁寛穆純聖獻皇帝在天之靈無不慰悅下至濓洛
闗閩諸大儒及我國初定禮諸臣歿而有知亦將含笑
于九泉之下臣雖死之日猶生之年也惟聖明留意焉
天下幸甚萬世幸甚
　　　覆崇祀疏
萬厯元年禮部題該陜西道御史李頤題前事奉聖㫖
該部知道欽此抄出到部案查先該浙江僉事辛防奏
將宋儒何基王栢元儒金履祥許謙封爵從祀該本部
議得止應比照楊時事例主祠鄉郡春秋祭祀覆奉欽
依准行翰林院定擬正學祠額撰造祭文施行外又查
得浙江廵按謝廷傑奏要將已故尚書章懋附祀正學
祠内該本部覆奉欽依准令從祀去後今該前因看得
御史李頤題稱要將先儒胡居仁從祀孔廟御史陳文
燧并請將先儒吴與弼陳獻章及元儒吴澄議㑹從祀
式照章懋事例從祀其鄉各一節臣等考之周禮士之
有道有徳而教于學者沒則為樂祖祭於宗鄉先生沒
則祭社雖褒崇之典不同其於表章先哲翊揚風教均
之為世勸也謹按先儒吴與弼博洽典文沉潛義理含
真守素意絶軒冕之榮砥行礪躬動遵聖賢之矩陳獻
章質本超凡學惟主靜潛心理道悟泗上之㣲言脫迹
聲華邁潁陽之逸軌胡居仁涵養真純踐履篤實讀書
談道履潛隠而名益彰慎獨省躬身當俯而志不怍之
三儒者懿行嘉言有功名教清節直操足振頺風真可
謂儒者之髙蹈盛世之逸民顧從祀孔廟典禮重大姑
俟論定而建祠鄉社以示褒重似宜舉行既經御史李
頤陳文燧具題前來相應議擬題請合候命下將吴與
弼陳獻章胡居仁轉行各原籍有司比照章懋事例建
立祠宇春秋致祭如各原籍曾私建祠宇即行修葺不
必重建仍移文翰林院定擬祠額撰造祭文以稱表揚
至意再照元儒吴澄寤寐程朱鑽研經史倡絶學于將
湮振斯文于幾墜究其出處大致迹亦可原考其著述
㣲言功不可冺即今從祀之典奉有世宗皇帝明㫖已
經議革難以復議所據崇祀其鄉亦屬相應合無照例
一體遵行庶後學建興而于風化亦有禆矣伏乞聖裁
奉聖㫖是
　
　
　
　
　
　
　
　禮部志稿卷四十六
欽定四庫全書
　禮部志稿卷四十七
　　　　　　　　　　　　明　俞汝楫　編
　奏疏
　　修省疏
　　　奏乞囘天弭灾疏
成化四年禮部尚書姚䕫等言竊見今年自春徂夏天
氣寒慘風霾陰翳日色無光近一二日来黄霧蔽天晝
夜不見星日况今四月中旬雷不發聲考之傳記各有
徵應邇者北敵屢㓂邊境四方日報災異人事如此天
其或者仁愛皇上有以警動之乎伏惟皇上當春秋
鼎盛之日正嗣續繁衍之時奈何震位尚虚切繫人望
天與祖宗之意固自有待然臣等區區忠愛之私有不
能已竊睹英宗睿皇帝臨阼以来克遵祖訓以御家邦
而慈懿皇太后皇太后貴妃宸妃以下皆有關雎之徳
螽斯之美所以子孫衆多支本隆茂伏願皇上修身養
徳感天格祖思國本之不輕思宗社之至重思聖體之
當慎惜思聖愛之當均溥將見六宫奉職則百斯男九
廟降祥本支百世實天下之大幸也然此在聖心一轉
移之間非求神奉佛之所能致若西山塔院勞民傷財
所宜停罷阿吒哩之流惑世誣民所當斥囘餘如府庫
金帛皆民膏髓不宜浪以費用諸作匠役無大勞效不
宜濫授官爵先儒真徳秀有言人主修徳講學則天下
安昆蟲草木亦得其所誠為至論伏望皇上奮發乾斷
痛自改省于每日視朝之後循祖宗故事詣文華殿留
心講筵裁決政務開誠心布公道以来善言親君子逺
小人以圖治化雖一服食一言動之間皆遵成憲而行
則天意可囘而災異可弭矣疏上詔曰上天示戒實警
朕心卿等所言足見忠愛内事朕自處置其政之在外
者當斟酌行之
　　　星變陳言九事疏
成化二十一年正月以星變求言禮部尚書周洪謨等
言九事
一承平日久俗尚奢麗宜禁止服用違越者治之如律
一成化十七年以前京城内外勅賜寺觀至六百七十
三所後復增建以至西山等處相望不絶自古佛寺之
多未有過于此時者宜申嚴著令敢有增修請額及妄
稱復興古刹者罪之
一光禄寺正綂間每嵗牲數止四萬成化元年定數不
過十萬近又加十萬猶不足用且以猪易雞鵝民力益
困今除上供外乞查成化初例凡增𣲖浪費悉宜停止
一大慈恩大能仁大隆善䕶國三寺畨僧千餘法王七
人國師禪師多至數十廪餼膳夫供應不足况法王佛
子大國師例給金印用度擬于王者而其間又多中國
人冒濫為之宜令給事中御史覈其本出山畨簇者聽
其去留冒濫者悉令還俗
一頃嵗術士李文昌以養沙㸃銀之法誣罔不道已寘
之法如復有此輩悉宜斥逐
一今僧官善世以下九十八人道官真人以下一百三
十餘人雖無廪禄亦濫名器况其死例有祭祀真人又
例得銀印尤費國用宜覈其額設推舉者方許僉書死
則與祭否則止令帶銜死亦不祭又教坊司官至五十
餘人亦宜止令五人僉書其餘皆帶銜辦事
一自宫求進稱為淨身人者動一二千人雖累加罪謫
旋復收用若不痛懲無有紀極今各王府累求内使宜
量以賜之否則仍發原籍原衞今後宜依先年枷項放
遣事例勿復收用
一工部嵗辦鹿多光禄寺至以襍用而太常寺每嵗供
祭鹿俱大興宛平二縣買給每隻用銀多至十七八兩
宜止于工部嵗辦内擇用之
一各處嵗辦藥材約有一十二萬餘斤積久陳腐今宜
計足二年之用暫免一年採辦後視為例陜西山西河
南旱灾尤甚歴年逋欠藥材悉宜宥免
上批答曰禁奢侈已行矣供應牲畜所司查奏節省法
王佛子國師禪師畨僧供給俱省其半今後漢人冒為
之者必罪不宥方士已令都察院禁之淨身人遞發原
籍原衞以後仍以十五年例處之餘皆如議
　　　大災異加省疏
𢎞治三年閏九月禮部尚書耿裕等奏比来據天下諸
司奏報風雷雨雹山崩地震之變一一有之考之傳記
以雹為沴氣為陰脇陽以迅雷風妖怪雲變氣為失政
以山崩為陰乗陽以地裂為陰背陽以地震為越陰之
職專陽之政古之罹此災異者或夷狄背華或小人害
正或生民失常業皆歴歴可考陛下自即位以来内修
徳政外溥仁恩宜乎和氣致祥災異消弭夫何半嵗之
間災異之大疊見層出蓋天心仁愛為陛下特出此以
致警動之意伏望益修徳勤政脤恤以全民命節儉以
省民財服食器用不越乎常土木興作不萌乎念任賢
使能聽言納諫逺宗帝王之道近守祖宗之法以消天
變以迓天休以保承平之業延靈長之祚臣等亦當反
躬思咎痛加修省并行各鎮巡三司等官務祗奉徳意
凡事有便於軍民者即為舉行否則即為改革仍修飭
武備用戒不虞奏入上納之
　　　極陳災異疏
𢎞治七年九月禮部尚書倪岳等言近日南京風雨驟
作太廟孝陵等處樹木有拔仆者且飄落殿宇廊廡厨
庫明樓碑亭等處瑠璃吻獸垂帶飛仙勾頭筒瓦及裏
城坍塌鋪座又今年三月以来甘肅遼東宣府并山東
福建雲南四川等處地震有聲如雷或震倒城垣房屋
壓死人口遼東大風吹倒城垣房屋天色黑暗吹落黑
蟲滿地大如蠅自正月至五月不雨以後霪雨連綿渰
没禾稼山西天鳴白日有星如杯散為五塊又有火如
斗墜地化為白氣河南白日有星如斗零散而隕有聲
如雷又有星大如轆軸赤光隨之宣府白日有星如斗
隕地有聲化為白氣四川瘟疫盛行長寧等縣病死男
婦三千餘人南直蘇松等府狂風驟雨平地水湧丈餘
坍塌官民房屋二萬二千八百九十餘間城垣舖舍五
十餘處渰死人口二百八十三人海潮逆湧江水泛溢
浙江湖州等府縣天雨連綿江潮泛漲居民房屋橋梁
圩㟁類皆浸壊城垣公廨亦多傾仆湖廣武昌等府州
縣天雨不止洪水泛漲四望無涯軍民房屋俱被渰没
城垣公廨等項俱被崩塌通衢撑駕小船老幼移徙山
林廣東肇慶府洪水入城渰倒城垣官民公廨倉厫房
屋等項廣西栁州等府縣江水泛漲髙者丈餘崩塌城
垣衙門公廨漂流軍民房屋臣等謹按傳記有曰狂恒
雨若䝉恒風若又曰大星隕下陽失其位災害之萌也
又曰流星晝見民災兵動又曰陽伏而不能出陰迫而
不能升于是有地震又曰百姓愁怨陰氣盛則為大水
竊見南京祖宗根本重地甘肅宣府遼東雲南皆邊方
重地其河南山東山西浙江江西湖廣福建廣東廣西
南直𨽻皆藩屏要地不過六七月間各官所奏災異如
是之多而又逺近相同彼此互見揆之往牒亦所罕聞
若不痛加修弭誠恐變生不虞猝難救藥伏望皇上惕
然致警于中赫然修正厥事勤聖學以體天之剛健廣
言路以憲天之聰明崇儉約節賞賚以裕財戒姑息嚴
刑罰以懲惡信賢斥佞以正朝廷選將飭兵以壯邊圉
罷非額之征科以恤民窮停不急之工作以蘇民力杜
倖門捐冗費凡此皆修為于人事庶幾仰荅于天心臣
等兩京文武羣臣亦須各竭乃心各恭乃職振廢弛而
革因循勵亷勤而黜私慝務盡交修之實少寛宵旰之
憂仍行各鎮巡等官痛加修省勉立事功若復循習故
常罔知警省者必論之以法上嘉納之
　　　危言修省疏
正徳元年欽天監五官監候楊源奏自八月初大角及
心宿中星揺動不止大角天王之座心宿中星天王正
位也俱宜安靜而今乃揺動意者皇上輕舉嬉遊射獵
無度以致然耳其占曰人主不安國有憂又北斗第二
第三第四位星明不如常第二曰天璇法星后妃之象
后妃不遇其寵則不明廣營宫室妄鑿山陵則不明第
三曰天機令星不愛百姓聚興征徭則不明第四曰天
權伐星號令不明則不明伏望祗畏天戒安居深宫絶
嬉戲禁遊獵罷弓馬嚴號令毋輕出入逺寵幸節賞賜
止工役親元老大臣日事講習克修厥徳仍勅内外廷
臣同加修省章下禮部禮部言其覼縷上陳亦憂國愛
君之忠悃伏望陛下上畏天戒下恤人言反躬自咎恐
懼修省親儒講學正心修身聴政以時起居有節不恣
情而輕出禁廷勿玩狎而私行監局痛戒遊逸悉屏
玩好凡射騎驅驟狐兔鷹犬之事一切屏除謟諛巧佞
乞求陞改之人一切罷黜廷臣建白為公者不阻于倖
臣臺諫敷奏盡言者必見諸行事停不急之工節無名
之賞則聖徳新治化著而天變自消矣上是之源精于
占候見象緯異常則憂形于色必據實具奏無所毁譽
然為劉瑾所惡竟杖而斃焉士論傷之
　　　修省未盡疏
正徳十年禮部右侍郎石珤上疏言去冬以来四郊無
雪一月之間兩明繼食東作之始風霾輒興小民無知
相視驚洶皇上體念天心哀憫元元敬慎聖躬恊于神
明申令廷臣同加修省禹湯之罪已不是過也自下詔迄
今又累旬月雨師屯膏旱魃肆威狂颷震怒不悔于昔
霾曀萋曖無日無之畿輔地方視逺滋甚河南北數郡
樹無完膚人民相食天之譴怒不息何以至此昔者寃
婦釋而東海之雨作楚獄雪而鍾離之㴻降劉焜之火
滅于反風金縢之禾起于既仆豈臣下奉宣徳意通逹
下情容有未盡何其感通之機窒而不行也臣備員秩
宗不能少補禮樂以召神人之和節剛柔之氣曠官
竊禄罪加夷等災異不息咎實在臣乞賜歸田里詔曰
珤學行老成不允辭
　　　復初政消災變疏
嘉靖二年八月禮部尚書汪俊等題為懇復初政以消
災變事禮科抄出南京禮部等衙門尚書等官秦金等
題先該禮部咨為勅諭事節該本部題奉欽依上天示
戒災異頻仍朕心憂惶特降勅諭思與在京在外文武
羣臣同加修省凡關係吏治民隠興利除害政務都要
著實舉行以回天意欽此備行前来臣等仰窺聖心遇災
知懼即古帝王勅天時幾之心也臣等仰惟朝廷四方
之準君心萬化之原皇極建而休徴乃應中和致則位
育自臻粤自皇上入繼大統以来昭徳塞違勵精圖治
革積年之宿弊復祖宗之成規動無過舉宜足致祥顧
自去嵗迄今四方頻告災𤯝風潮水患之非常氛霾旱
暵之繼作加以盗賊竊發小醜跳梁循省咎徵皆臣等
不能将順徳意病國厲民之所致也敢不痛懲已往思
補将来凡于軍民利病吏治得失可以便宜興革者略
以次第舉行其于事關重大者另各條具奏請外臣等
復有一得之愚敢為九重之獻詩曰靡不有初鮮克有
終蓋言保終之難不可一日而或懈也竊觀陛下臨馭
未㡬政漸弗終故天心仁愛特示警懼兼以民貧財盡
賦重役繁嗟怨之聲足以上千和氣陛下可不幡然慎
終如始以慰荅天人之望歟臣等請試言之陛下登極
一詔百度咸貞天下拭目望想至治比来百凡舉措多
與詔㫖背馳百司罔遵萬民失仰此詔令不能如初未
慰天人之望也陛下即位之初罷逐庸囘任用耆舊内
閣部院之間極一時名徳之選蓋陛下在藩邸之時已
先知諸臣之賢故用之而不疑如大學士楊廷和等嘗
召見便殿詢以機務可謂信用得人矣記曰敬大臣則
不眩夫所謂敬者聽其言行其計不徒禮貌之而已也
比聞諸司章奏或不關内閣票擬㫖意或竟從中改師
傅重臣諮詢疎濶至于𦂳切事情下同諸司疏請陛下
徒荅温㫖未見依從此必左右計竊政柄而䜛言得行
乎其間也蓋大臣必有自安之勢而後可以責其體國
之忠人君必有一定之見而後可以遂其欲為之志今
貌敬而心疑名任而實阻則諸老臣者咸懐顧慮而有
去志陛下欲誰與共理乎此任賢不能如初未慰天人
之望也陛下即位之初求治如渇聽言如流九卿科道
凡百建議朝請暮報未有不允納者比来諸凡政務但
干涉戚畹宦寺雖九卿執奏科道交章一則曰已有㫖
了二則曰已有㫖了事若遂非迹同拒諫此聽納不能
如初未慰天人之望也陛下即位之初鑒先朝名器之
濫冗食之繁凡傳陞乞陞官較匠役人等一切釐革儲
蓄稍充國計有賴曾不幾時復蹈故轍比来宦戚之家
藩邸之臣或爵以侯伯或官以錦衣至如已故太監趙
山等弟姪趙雲等相繼陳乞亦得千百户之除爵非平
亂禄非軍功日新月盛無有紀極是朝廷之名器益濫
府庫之儲蓄愈缺将何以勸功而給用乎此慎惜不能
如初未慰天人之望也陛下登極旬日科道糾劾奸黨
巨惡俱命錦衣衞拏送都察院鞫問刑部大理寺擬平
人謂積年墜典一旦舉復比来非機宻重情俱下鎮撫
司問理臺諫論列而不從法司執奏而被詰此法守不
能如初未慰天人之望也陛下即位之初首命户部将
御馬壩上等倉塲正徳十六年合用糧料草束比常減
半坐𣲖蘇松山東河南比直𨽻小民困苦恩至渥矣其
以後年分仍令科道官備查馬匹牛羊實在數目照數
會計以免冒濫事方舉行人皆欣忭乃因太監閻洪等
飾辭凟奏遂寢查覆積弊彌深此恤民不能如初未慰
天人之望也陛下即位之初查遣法王佛子國師禪師
囘囘人千永等禁黜左道一歸于正比来誤聽太監崔
文蠱惑之言乃于嚴禁之地建設齋醮或盡日而罷或
連日不止耗蠧財用溷凟宫庭此禁止不能如初未慰
天人之望也陛下即位之初神氣精明體幹充盛仰瞻
天日之表鬱有松栢之姿比来聖躬時或違和天顔未
能如舊豈鼎盛之年忘在色之戒歟燕間之地違養心
之道歟此保固未能如初未慰天人之望也凡此有一
足以干和况兼之乎是未可諉為適然之故而弗加之
意也中外皆曰陛下初政所以清明者政出公朝而左
右不能預也今政不能如初者政在左右而公朝或不
知也臣等竊惟政不可一日不在朝廷權不可一日移
于左右所謂政在朝廷者非必天子之獨運也以機務
之繁多也設公卿以代理之慮視聴之壅蔽也設臺諫
以糾察之股肱有托耳目有寄是謂政在朝廷主威重
于九鼎國勢安于泰山自古帝王制御天下操此術而
已不然則内庭外朝之勢隔而信任有所偏宦寺女謁
之情親而聽受有不察名曰摠攬而權實移于下矣伏
望皇上上憂天命下悲人窮思(闕/)
　
　
　
　
　
　
　
　
　
　
　
　　　極異加省疏
嘉靖五年大學士楊一清以災異修省上言臣近觀禮
部所奏今年災異如遼東山陜江浙湖廣地震不下二
十餘次各處氷雹傷稼殪人南北直𨽻江浙諸處亢旱
為虐山東豐沛洪水泛溢遼東有雷雨之變貴州有山
崩之警至于江南之人疴江西之虎恠鄖陽之牛禍層
見叠出尤為竒異豈惟近嵗未有抑亦載籍罕睹稽諸
傳記考其證驗皆陰陽失常陰盛陽衰所致請推理論
之以上下言則君道為陽臣道為陰豈乾綱下移而威
柄或不自上出歟以人品言則君子為陽小人為陰豈
直道難容而君子在野邪佞易親小人在列與以天下
言則中國為陽四夷為陰豈兵政廢弛而内治不修夷
狄侵陵而外攘無方與以治道言則徳教為陽刑法為
陰豈恩澤壅于下流而民無實惠法令阻于倖門而人無
懲戒與臣伏覩陛下有堯舜之聰明而視聽不能無壅
蔽有成湯之智勇而用舍不能無二三有覆載含𢎞之
量而未翕受于衆情有視民如傷之心而未遍洽于天
下彌文盛而實事微上下暌而情意窒九卿之執奏多
聞報罷臺諫之進言或遭譴斥竊恐日積月累䝉蔽漸
深陰凝氷堅浸不可長此臣所以終夜靜思竊嘆而深
惜者也陛下端拱九重委任臣下将以為百寮供職庶
績咸熈然諦觀之則因循玩愒之弊多精明振勵之功
少故所用者未必才才者未必用所聞者未必是是者
未必聞所見者未必真真者未必見所行未必當當者
未必行是朝廷且未必正况百官乎萬民乎今禮部所
奏荷䝉聖明采納竊觀朕心警惕之語仰見陛下畏天
之誠會官擬議之文欲展臣下進言之志化災為祥轉
禍為福端在此舉臣願陛下益嚴敬畏常存此心總攬
乾綱以防欺蔽之奸延接大臣以資輔導之益覽諸司
之章奏則天下之事得以周知辨臣下之忠邪則聽斷
之間不為所惑仍戒飭諸司官守修職言責納忠凡朝
廷政事之缺失所當汲汲修改者㡬事天下生民之疾
苦所當汲汲救援者㡬事至于遺賢之未甄舉忠直之
末收録䜛慝之未殄除幽滯之未昭雪明白開陳悉心
敷對勿事因循勿懐顧忌陛下以納善如流之量𢎞改過
不吝之勇慨然聴受毅然施行大要以恤民固本為主
民心順則天道和豈惟災變可消抑且禎祥可致此臣垂
盡之年感恩圖報之愚悃也第輔導之官論道為職公
孤之任𢎞化所關古之人君多因災異䇿免公卿今在
廷大臣無如臣老憊者亦無如臣不職者遇災䇿免實
其所宜伏望皇上賜臣罷斥以警庶官然後委任忠良
恊心匡濟庶幾天意可囘而災變可弭疏入上嘉納之
　　　畏天修政疏
嘉靖十年禮部尚書李時以彗星見上言休咎之徵載
在洪範雖聖人猶且嚴之則災異之見不可諉之氣數
之適然而人君畏天修政之心有不容漫然而襲故者
今京師夏月以来震雷殺人淫雨傷稼沿邊諸郡餓莩
盈途盜賊横發乃是月乙巳夜彗星復見東井陛下一
聞占候之言即惕然不寧勅下禮官講求至理敬天之
誠深宫弗替此古帝王克謹天戒之心也臣等不諳象
緯之學固不能旁引曲證如京房劉向之徒以凟天聽
然天人相與之際則嘗聞之固不容文飾以欺陛下伏
惟仰稽乾象俯順時宜檢察于萬幾之中以求因革舉
措之宜仍飭大小臣工同加寅畏勉修職業以来月二日
為始俱青衣角帶朝㕘辦事至星滅而止凡利所當興
弊所當革務實舉行其事關祖宗害切生民者科道官
指實陳奏務恊公論以慰人心或言有未當詞傷過激
亦望優容以仰答皇天篤祐之心以共成嘉靖中興之
治上曰上天示戒朕敢不警省以仰答仁愛其如議行
科道官以言為職當隨事論列秉正竭忠以圖自盡何
待災變然後言雖求言為帝王之善然無肯為國為民
者亦徒事虚文耳已屢有㫖不必第令大小百工同朕
痛加修省以匡朕冲昩上囘天意
　　　飭虚文修省疏
嘉靖十二年十二月禮部題該寧夏等處督撫巡按等
官楊李等奏為類奏災異事各奏報所屬府州縣衞所
地震等因通抄案呈到部臣等竊惟上天聰明茍無其
故變不虚生詩曰畏天之威于時保之言宜恐懼修省
則變災為福也陛下敬徳祈天修道凝命其于弭災之
道蓋無所不至矣比来雷鳴星隕物異人妖四方奏報
殆無虚日節該本部題奉聖㫖卿等説的是上天示戒
近日京師地震各處地方災異叠見朕心驚惕與爾文
武羣臣同加修省以囘天意便擇日齋戒遣官祭告天
地宗廟社稷山川欽此俱經欽遵外今該前因竊惟類
奏災異雖係累朝舊規然實聖明克謹天戒至意是以
節年以来凡本部具題前事俱奉諄復之㫖申飭内外
同加修省非徒循故事飭虚文而已昨該本部類奏仰
奉前㫖其于聖徳謙冲似蒙采聽而内外臣工則似無
所施行雖臣等仰知聖明在上應天之實不必以言然
大小羣工誰能遍諭将謂陛下以災異為諱以修省為
虚恐非所以謹天戒明常憲而昭示天下者也臣等待
罪禮官職司聞奏四方災異既有所見不敢不言伏望
聖明留神鑒納特播天語嚴飭中外大小臣工今後務
宜仰體天心不負君徳惟公惟正去私偽杜朋比毋作
好惡以賛成皇上正大光明之治則天意格而人心安
矣天下幸甚等因奉聖㫖覽此奏前批委忽畧了天垂
眷愛災異羣方本自朕召敢不省懼但内外大小百工
均宜各加改悟以弭災沴勿得視為故事便通行示悉
欽此
　　　陳言消變疏
萬厯二十二年禮部右侍郎馮琦題為懇乞謹天戒憫
人窮以保治安事臣等竊見九月中太白太陰同見于
午又聞狄道山崩成坑更于平地湧出大小山五座大
陰經天太白晝見相近相犯已為極異迺至山陷成谷
地湧成山則自開闢以来惟唐垂拱中有之而今再見
也臣等欲有陳説懼涉煩凟顧身為九列同國休戚安
有災變若此而畧不動心心知其危而不以告君父者
竊聞帝天之命主于民心民安則天示禎祥民不安則
天垂譴告欲承天意當順人情近来天下賦税之額比
二十年以前十增其四天下殷實之戸比二十年以前
十減其五東征西討蕭然苦兵自礦使出而百姓之苦
更甚于兵税使出而百姓之苦更甚于礦加以水旱蝗
災流離載道畿輔近地夥盗公行至殺職官家屬十餘
人而地方官不以盗聞臣等以為此非細故也皇上憫
念小民不忍加𣲖徳意甚盛臣等豈不仰體第奉差諸
使各圖其私跟隨奸徒動以千百皇上欲通商而彼專
欲困商皇上欲愛民而彼專欲害民皇上戒以弗信撥
置而撥置愈多皇上責以不許騷擾而騷擾愈甚皇上
之心但欲裕國不欲病民羣小之心必先瘠民方能肥
己蓋近日有神奸二種其一專務窺探上意具有成奏
假武弁之手以上之其一專務剥害小民畫有成謀假
中官之手以行之通謀如鬼蜮取財盡錙銖逺近同嗟
貧富交困貧者家無宿儲止慿營運但奪其數錢之利
已扼其一日之喉至于富民更被傾害誣以漏報國税
誣以盗賣礦砂誣以私販官鹽誣以偷藏禁木粧成局
面聲勢赫然及其得財寂然無事索求不遂立見傾家
無地可容有天難訴利歸羣小怨歸朝廷假令民間不
窮而怨民力猶堪不怨而窮民心猶固今以刺骨之窮抱傷
心之怨一呼易動一動難安今日猶是承平民已洶洶不定
一有風塵之警誰為可保者夫巴拜誅關白死此皆用人丁
以為兵用民財以為餉若一處小民唱亂各處小民應之于何
取兵于何取餉乎皇上聖神洞知今古自秦漢以来天下危亂
之由惟有四字曰人人嗟怨而已臣不敢言其逺皇上試
差親信忠實之人訪問都城内外里巷歌謡令一一具實陳
奏則民之怨苦居然可覩天心仁愛明示咎徵誠欲皇上
翻然改悟坐弭禍亂乃禮部修省之章未蒙批發而奸人捜括
之奏又見允行即如何其賢遍解天下無碍官銀一節各
處錢糧皆有定額所謂無碍云者不過支剰羡餘近日
征調太煩徵求太急正額錢糧尚多拖欠羡餘支剰何
處得之此令一下急如星火不但指有碍為無碍亦将
指無銀為有銀必将正項公銀半充進獻公家無措又
𣲖民間庫藏既空閭閻亦敝有司一有爭執輒謂阻撓
身且不保何有于官官且不安何有于民竊謂天下之財
宜散置天下譬如一身榮衞當流布一身若盡括肢體
之血置之心腹之間四肢既已空虚心腹亦将脹懣又
如仇世亨奏徐鼐掘墳一節事之有無誠難懸斷然以
理論之豈有一墓而有黄金巨萬之理即使有之亦當
先下撫按覈勘虚實分别首從先正其掘墓之罪而後
以掘墓之物入官未有罪状未明而先没入貲財者也
片紙朝入嚴㫖夕傳即有深寃誰敢辨理不但破此諸
族又将攀及多人但有株連立見夷滅輦轂之下尚須
三覆萬里之外止慿單詞遂令狡猾至賤之流撡此生
殺至重之柄此風一唱誰不效尤何地不可為金穴何
人不可為撲滿已同告緡之令又開告宻之端臣等方
欲陳奏而某某之奏又得㫖矣五日之内捜取天下公
私金銀已二百萬傾府庫之藏豈無盡日窮天地之産
寧有足時奸内生奸例外創例臣等目前猶望其日減
今日乃更患其日增不至民窮財盡釀成大亂必不肯
止伏望皇上穆然深思超然逺覽上天可畏小民可憐
亟與廷臣共圖修弭杜中臣攘奪之路絶羣小窺伺之
萌無令四海蒼生之衆結怨清朝無令千秋青史之編
貽累聖徳臣等有心恤緯無力回天所望者九廟之神
靈所恃者九重之英斷耳不勝􁃶切仰祈之至
　
　
　
　
　
　
　
　
　
　
　
　禮部志稿卷四十七
欽定四庫全書
　禮部志稿卷四十八
　　　　　　　　　　　　明　俞汝楫　編
　奏疏
　　册立疏
　　　請建儲疏
禮部尚書沈鯉題為懇乞聖明早建儲宫以重國本事
竊惟自古帝王之治天下欲茂隆大統以圖萬世之安
必早建儲闈以繫四海之望蓋國本定而人心有歸斯
宗廟尊而社稷益重此古今之通誼聖哲之宏圖也恭
惟我皇上仁孝格天聖神御世恊氣蒸于萬類洪恩浹
于八埏是以九廟儲祥三靈薦祉篤生元子岐嶷夙成
蓋自詔命渙頒萬方欣戴固已仰前星之有耀慶主器
之得人矣迄今深宫傅養已踰六齡而鶴禁猶虚鴻名
未正上而兩宫聖母必厪裕後之懐下而四海臣民咸
切承祧之望臣等備員邦禮職掌攸關夙夜圖維不容
少緩謹查得本朝舊例宣宗之立東宫時年二嵗憲宗
之立東宫時年六嵗孝宗之立東宫尚未週嵗蓋皆早
建元子以定天下之本亦欲及時蒙養以端萬化之原
成法昭然俱有深意今元子睿齡漸長聖哲益開諭導
滋培正在今日必須册立之禮及早允行然後輔翼之
方乗時可舉况今青陽布令蒼震發祥肇啓儲宫昌辰
允恊是用披竭愚悃上凟宸嚴伏望皇上仰遵成憲俯
順羣情容令文武百官照例表請或即勅下臣等擇日
舉行以開本支百世之祥以衍宗社萬年之祚天下幸
甚臣等幸甚奉聖㫖册立前屢有明㫖候行你每如何
又凟奏知道了還候㫖行
　　　請建儲疏
禮部尚書羅萬化謹題為恪遵建儲明㫖恭請擇日舉
行以快輿情以永治安事儀制司案呈竊惟國家有慶
典則羣工偕萬姓以懽呼一人有成命則中朝合外夷
而欽仰矧册立之典職掌攸關凡為禮官罔不夙夜皇
皇先期顒望今事已届期可不齋沐叩請於君父之前
查得萬厯十九年八月二十日皇上有㫖云册立之事
著改於二十一年行㫖哉王言蓋偶觸而云然非有意
于遷延也自奉有改期之㫖而日月遞轉人情因望極
而嫌遲今嵗月已臨人情又因望極而喜深矣且皇長
子十有二嵗齒日長而徳日新况值二十一年時之正
而春之首已經欽定謹用祗承大禮告成正惟今日吉
期已届豈容再延所當速為題請者也案呈到部為照
建儲實今日之急務改期係皇上之親裁中外之望久
殷臣等之心更切既已逢年自當遵㫖伏乞皇上渙發
綸音特勅臣部令欽天監諏吉定期上請舉行則神人
胥懌共仰大聖之無私遐邇騰懽咸頌吾君之有子萬
世治安之道端在此舉矣宗社幸甚臣民幸甚
　　　請建儲疏
禮部左侍郎兼翰林院侍讀學士趙用賢謹奏為儲議
未定人心甚揺懇乞聖明亟舉大典以釋羣疑以安大
臣事臣忝貳禮官伏見數日以来大小臣工紛紛藉藉
皆以建儲為請臣復何能置喙但臣日夜反覆思維此
舉實宗社休戚所關天下臣民瞻仰所屬臣無知識本
不能言而私衷寐寤所不能安又不敢不一陳于君父
之前也臣竊惟祖宗家法逺過漢唐宋其深思極慮不
為情䁥啓嫌端不為濡忍妨大計事事度越百王而建
儲一事尤非歴代所可望其下風者謹按本朝列聖即
位之初必首舉册立大典皆載在掌故班班可考惟我
世宗肅皇帝臨馭最久亦于十八年即正儲位未有遲
至二十餘年猶曰有所待者也累朝元子誕生無論嫡
庶或二三齡或五六齡即行册立未有年及十二睿性
已開屬望所係猶曰尚可遲至數年者也陛下所法者
祖也所欲遵行者祖訓也然祖訓所載立嫡之説蓋為
朝廷無皇子别有所徴者言耳安得據以為成憲附以
今日之事而啓将来無窮之禍哉臣謂九廟在天之靈
必大有不安于此舉者矣且我皇上之正位東宫也方
六齡耳于時仁聖皇太后睿齡正茂我穆宗皇帝曾不
為之少待豈先帝故薄夫婦之誼哉思社稷為重不忍
言情以宗祧為急不難割愛此固累朝之家法而前事
之可師者也今待嫡之説一旦自皇上發之隳成命而
開厲階臣意兩宫聖母之心必有大不安于此舉者矣
陛下篤念中宫以待嫡嗣之生盛徳事也苐使中宫而
誕育有期可待也又使皇子而胄齒未長可待也今發
祥之兆杳不可期而陛下必欲待之數年之後托中闈
之愛而藉以箝盈廷之議臣竊謂中宫之心亦必有大
不安于此舉者矣元輔王錫爵清正亷直陛下倚之為
股肱天下望之以主持臣亦習知其必能辦此者當其
始至之日慨然以册立為今日第一事引而身任之矣
乃御札之宻封掲帖之獨進閣臣禮部初不知為何語
一旦諭從中出忽有併封之命遂至道路猜疑縉紳訾
議咸謂鍚爵黙有啟告致成此舉然臣竊聞其緒論凡
所敷陳於皇上之前者未嘗不切而羣疑衆毁一時并
集其迹幾無以自解雖為君蒙□大臣固所不辭然數
千里應召而来曾未浹月踰旬而已蒙不韙之疑如此
何以更使之安意行志殫思極慮為陛下宣賛于宻勿
哉臣見鍚爵之心大有不安于此舉者矣且昔皇長子
之初誕也陛下嘗昭告郊廟覃恩海宇主器之托黙有
定矣今待之十二年乃忽有封王之命僅等于藩服之
稱雖陛下眷念中宫以為有辭亦安能家置一口哉臣
見天下之心疑且慮焉有大不安于此舉者矣夫人君
之舉動係天下之安危故舉事一當則當時注之後世
誦之以為楷舉事一不當則當時非之後世傳之以為
戒况册儲何事也詔㫖何言也可令屢遷而數易朝更
而夕改乎臣愚以為宜亟召三輔臣或于便殿或于平
臺面加裁决或召九卿科道諸臣盡赴闕下公加評議
如以為必不可緩乞收囘新命仍照原㫖即行册立此
天下臣民所共快宗廟社稷之大幸也如必不然寧姑
停詔命少需後日庶幾猶不至成一時之過舉而開萬
世之釁端也然臣又計皇長子今十二齡矣未幾而且
加冠乂未幾而且大婚情竇一開則收攝不易衆好一
啟則功力為難此聖功所以貴在蒙養豫教所以成善
皇上試自反今日之聰明睿知獨髙千古可以惕然悟
惺然警矣臣愚不識忌諱敢披􁏏肝膽從諸臣之後亦
發狂言惟陛下矜其愚而採擇焉宗社幸甚天下幸甚
　　　請建儲疏
禮部儀制司郎中于孔兼謹題為明㫖久繫人心吉典欣
逢令節懇乞聖明早賜乾㫁定期舉行以隆國本事臣
於去年九月以主客司郎中調補儀制司日惟循行故
事毫無寸長思效涓埃無先典禮顧今日職掌當盡典
禮當行莫有急於册立皇長子者臣夙夜在公則夙夜
在念喜心纔動則懼心旋生以國家至大至吉之典禮
而臣以職掌得奉行之大幸也以大臣屢請屢格之盛
舉而臣以卑官下僚欲祈皇上以必行又臣之大懼也
查得萬厯十九年八月皇上有㫖云册立之事著改於
二十一年行各衙門不得又行凟激以致延改欽此臣
捧誦明㫖仰見天親之至愛倫序久彰册立之遷延原
非本意止欲㫖從中降不欲發自臣工以故萬厯二十
年終嵗之中未敢有言及者今則二十一年矣皇言欽
定炳如日星臣司祗承信如蓍蔡敢不恭據以請且邇
者節慶上元正海宇同歡之日時惟孟月尤陽徳方進
之辰伏乞皇上順天時以明主鬯之震器從人願以定
用事之長男特渙綸音擇期上請則國本安定不假羽
翼而成吉典肇行不煩凟奏而舉上而兩宫聖母預卜
元孫之纘承皇上之至孝也下而四海臣民快覩元儲
之定命皇上之大順也朝廷之上宫壼之中更有何樂
可以勝此乎記曰豫建太子所以重宗廟社稷不忘天
下也書曰惟克果㫁乃罔後艱見國家之事惟斷乃成
也皇長子正位東宫此事之必不容再緩者皇上毅然
行之則恊和之慶萃于聖躬宗社之庥垂於萬世若躊
蹰中冓忍而不能自裁停寝奏章疑而不能自決非所
望於英㫁之主也諏吉舉行惟皇上亟圖之不然中外
臣工援明㫖以凟天聽皇上何辭以杜羣臣之口釋天
下之疑乎臣不勝祈望懇切之至
　　　請册立講學疏
禮部尚書羅萬化謹題為聖心因言即悟大典肇舉宜
亟懇聖明特勅册立以便講學以定宗社大計事儀制
司案呈看得帝王御宇必首建儲亦必蚤教諭三代之
長靡不繇此我朝家法尤更昭然皇上君臨二十一年
雖前星有屬而儲位尚虚真明時之缺事皇長子睿齡
十有二嵗雖聰明自亶而師傅未就實臣子之隠憂邇
者大小臣工以是請者不下數十人臣等反覆思維據
人心之屬望而言册立不可一日緩就元子之徳業而
言講學亦不可一日遲但事有次第必先正元良之體
而後可以明講讀之儀禮在相承未可懸主器之尊而
專設賓師之席祖宗故事不可殫述查得成化十一年
十一月册立皇太子時年六嵗至十四嵗二月出閣講
學𢎞治五年三月册立皇太子時年二嵗至十一年三
月出閣講學歴考先朝未有不首行册立者也若元子
之年則長矣册立講學可不一時並舉以慰臣工之願
以安天下之心此皇上今日第一急務而輔臣當竭力
旋轉以賛其必行者伏乞皇上恪守舊章亟為俞允隨
勅下本部容臣等行欽天監前後擇日具儀以聞則數
年曠典一旦快覩其成而萬年丕基今日益衍其緒豈
非清朝一盛事哉臣不勝懇切祈望之至
　　　册立大典條議疏
刑科左給事中史孟麟謹奏臣惟册立大典貴恊輿情
羣言僉同即為至論自正月二十六日聖諭甫下人心
惶悚卿僚大小諸前後數十餘疏蓋以必不可行之事
創見于今是以大不得已之心共激諸義誠思聖覽未
遍敢撮其總歸條為問荅竊佐萬年之計妄希乙夜之
觀謹題請㫖問曰元輔所擬待嫡封王聖諭是乎答曰
非也朝廷舉動必守祖宗家法而為後世慮深逺祖宗
朝東宫無待嫡之條元子無封王之例重儲貳先正名
繫人心也乃不立長于今日而待嫡于将来欲令皇長
子與皇三子皇五子並封為輕國本紊名分壊祖宗家
法遺子孫隠憂無大于此問曰信如東宫不待嫡元子
不封王則世廟晩年不建太子而皇考穆宗以裕王登
極斯何以稱焉答曰查得嘉靖十八年二月朔册立元
子為皇太子第二子為裕王即皇考第三子為景王是
皇考非以元子為裕王同太子而封王者也皇祖蓋立
太子於初年非晩年而猶不立是豈可以待嫡封王者
例乎問者曰然則祖訓立嫡之文何以答曰詳讀祖訓
法律全文曰凡朝廷無皇子必兄終弟及須立嫡母所
生者庶母所生雖長不得立若奸臣棄嫡立庶者必當
守分勿動遣信告嫡之當立者務以嫡臨君位朝廷即
斬奸臣按此乃親王入繼大綂如皇祖故事非繼體承
祧者比援之則悖祖訓也臣下引之則誤皇上也且嫡
長並重有嫡立嫡不聞無嫡而待嫡無嫡立長不聞有
長而虚長必若無嫡而待之将置長子於何地而定儲
於何年問曰然則無待嫡者乎答曰藩王有之祖訓職
制條曰親王嫡長子年及十嵗朝廷授以金册金寳立
為王世子如或以庶奪嫡輕則降為庶人重則流竄逺
方如王年三十未有嫡其庶子止為郡王待王與正妃
年五十無嫡子始立庶長子為王世子是藩王待嫡之
例也問曰藩王可以待嫡而東宫不可以待嫡何與答
曰是祖宗憂天下之深也宗藩無民社而重綂緒故長
不可先嫡無民社故嫡可待而世子可緩至于朝廷則
不然天子為宗社生靈主太子副天子為宗社生靈主
儲位不可一日虚天子不可一日無副故帝王即位即
立太子嫡子未生即立長子誠謂前定可以守法不前
定則爭且亂安危係之耳且考之藩例元妃之後有子
不復繼室繼妃之妾不復稱嫡即藩王亦何嘗不重長
哉今以東宫而援繼綂之條天子而襲藩封之例其遵
祖訓耶無乃非祖宗憂天下心乎問曰嫡子不可待既
得聞命矣元子不封王亦有説乎答曰有天子繼體之
𦙍稱子稱孫故名皇太子皇太孫若曰以孫而承祖宗
也非爵之也别之則王之王必繋之以地蓋爵之官而
胙之土俾稱藩臣今皇上繼體者元子也王則卑元子
亦卑皇上皇上所有天下皆元子有王之則當以何地
王之故皇三子皇五子可封而元子必不可封王也問
曰允若此則元輔所擬聖諭誤矣其所擬元子拜嫡母
之説或可權宜行之而奈皇上不聴何答曰非也誠皇
上所謂非光明正大道也蓋中宫敵體皇上有子則已子
為嫡庶子為庶無子則凡子皆子而長子即嫡何待拜
而後子乃為太子耶秦異人之拜華陽漢惠后之子少
帝典䇿所著指為厲階奈何以漢宋一二偶為之事為
國朝創一家法貽後世利幼抱養之釁耶問曰是無誰
知然則皇上曷為而權宜元輔曷為而曲引廷臣曷為
而固諍皇上曰被誣元輔曰蒙謗意其有隠情歟幸畢
其説答曰皇上元輔之意廷臣何能知顧連署而爭累
章而懇非為皇上一㫖非為元子一王非為元輔一身誠恐
作法自今流弊無已倘嗣此以還代無嫡出則代無東宫長
子非太子則凡子皆太子矣寧保無詐稱遺詔更為賜書如
趙髙之禍秦者乎寧保無貪立㓜年禁中定䇿如閻顯之
禍漢者乎寧保無積愛成嫌投懐希寵䀝睨儲位如魏王
泰之伺承乾乎寧保無秘語不售搆獄株連危言惑上如
李林甫之誤𤣥宗乎寧保無片紙出宫中乗其倉猝援立所
善如司馬光之所慮者乎寧保無羣小窺伺耳屬于垣樹功
藩邸如李泌之所懼者乎有一于此誰任其咎試使皇上
而念及必不忍子孫有此元輔而念及必不忍皇上有此
廷臣而念及必不忍皇上聖明元輔膺眷相與計安宗
社而有此獨目前計也乎哉而觸忌諱甘斧鍎以爭也問
曰然則奈中宫何答曰祖宗朝立長者非自今矣長子不
過數嵗即立立時宫中俱在盛年而當時不聞以嫡壓長
晩年亦不以嫡出兩儲宫闈中自有家法皇上豈不明之且
以一時宫閫之情較之萬世宗社之計理則不敵忍于萬
世宗社之計而不忍于一時宫閫之私情亦不敵皇上
豈宜以此貽子孫元輔豈宜以此誤皇上易曰主器莫
若長子傳曰國有長君社稷之福孔子曰名不正則言
不順言不順則事不成賈誼曰天下之命懸于太子太
子之善在于蚤諭教叔孫通曰太子天下本本一揺天
下震蕩奈何以天下為戲屈建曰楚必多亂一兔走于
街萬人追之一人得之萬人不復走楚多寵而嫡位無
主亂自此生魯漆女曰吾憂魯君老太子幼魯國有難
身必預焉夫處君臣父子兄弟之間不據理執經明大
義以杜禍胎而徒以中宫為解以封王為權待不必然
之嫡遲十二齡元子册立之期壊祖宗二百年来一定
之法是忽主器悖正名緩教諭之義啟震蕩之端無漆
女憂魯之心而犯屈建逐兔之戒拂人心誤國計甚矣
問曰然則何道而可答曰昔宋太宗謀建太子于冦凖
對曰陛下為天下擇君謀及婦人中官不可也謀及近
臣不可也惟擇所以副天下望者太宗首肯而仁宗立
英宗為太子韓琦力賛不疑帝竟付中書行不使宫人
與知願皇上如太宗仁宗之㫁元輔盡冦凖韓琦之忠
從外廷羣臣之望則宗社幸甚天下幸甚
　　　請止並封疏
禮部儀制司郎中于孔兼謹題為建儲有㫖聖諭倐更
懇乞聖明仍行前㫖以安人心事萬厯十九年八月皇
上有㫖云册立之事着改於二十一年行今喜届期臣
案呈本部尚書羅萬化等業已具題方在候㫖倐于本
月二十六日捧到聖諭朕所生三皇子長幼自有定序
但思祖訓立嫡之條因此少遲册立以待皇后生子今
皇長子及皇第三子俱已長成皇第五子雖在弱盾欲
暫一併封王以待将来有嫡立嫡無嫡立長爾禮部便
擇日具儀来行欽此臣跪受捧讀既喜皇長子出閣之
有日又嫌皇長子册立之逾期夫元儲立嫡祖訓固自
昭然歴考祖宗以来並無有虚東宫之位以俟嫡子者
也待中宫生子聖意豈不懇至而逖稽詩傳宫閫之中
鐘鼓之樂必若文王之於太姒而後有嫡立嫡為可望
也昔年皇上正位東宫年甫六嵗比時仁聖皇太后方
在盛年穆宗荘皇帝曾不少待之豈薄于夫婦之倫哉
所重在宗社故所急在立儲此皇上身親目擊之事今
豈不在記憶中乎且臣聞中宫聖徳比于太姒保䕶元
子過于已生皇上肯慨然册立無食前言則中宫之喜
建元儲必有甚於皇上之眷戀中宫者三復勅諭無非
至理無非至情臣下豈容私議然屢奉明㫖今年册立
今日改封事體毋乃未妥乎此關臣職掌不得不言而
又不敢不言蓋欲仰成君父之大信匪徒自明微臣之
職分也伏惟皇上念地逼則嫌生恐釀将来之隠禍禮
殊則分定可消覬覦之邪心宜申明舊㫖兼行新諭建
儲封王二事並舉如嘉靖十八年故事則上不失法祖
之孝下可釋人心之疑詎非宗社無疆之福哉臣不勝
懇切祈望之至
　　　請止並封疏
工部都水司主事岳元聲禮部儀制司主事顧允成張
納陛奏為聖諭驟頒中外駭聽敬矢愚誠懇乞聖明
急賜召見閣部大臣公集朝議條陳祖宗近事以遵寳
訓以重宗社大計事臣等於本月二十六日伏覩聖諭
偶集朝房一齊荘誦相顧狂惑及見大小臣工亦各相
顧錯愕計不知所為莫不動色告語謂册立大典向来
朝臣寂然無敢條議激凟聖聰止縁遵奉皇上萬厯十
九年册立明㫖着改於二十一年行茲已届期欣逢盛
典且喜元輔王鍚爵星騎趨朝極力擔當臣等且信且
慰各相告戒謂事在求成不宜早計過責即聖㫖萬一
未即傳宣而相臣必有幹旋微權以定宗廟社稷至計
未數日也至二十五日皇上出禁中宻札竟付元輔私
邸位元輔自陳待罪之日臣等不知札中所云是何天語
第料得君如元輔眷元輔如皇上信無有遲緩册立以
負祖宗在天之靈至次早禮部接出聖諭則元子暨皇
三子皇五子一併封王而錫爵亦且入閣辦事臣等始
遂不能無疑或者皇上不謀諸閣臣竟自宣諭禮部以
致宰臣不得封繳言臣不敢執奏而在廷諸臣徒自望
風扼腕莫可誰何及聞人言嘖嘖封王之諭乃鍚爵以
寸晷立就即次輔趙志臯張位並不得與聞而禮臣羅
萬化科臣張貞觀部臣于孔兼等俱至鍚爵私寓乃不
得其一面始知今日之諭皇上正與鍚爵一人議之臣
等不至病狂喪心寧敢無言以負皇上昔人有言天下
事非一家私事蓋言公也况以宗廟社稷之計而可付之
一人之手乎皇上試清心而籌今日册立一事其關係
何如者前而祖宗九廟之靈後而子孫億萬年無疆之
業近而四海臣民之注望逺而九夷八蠻之觀聽君子
小人之顧盼而趦趄宫闈近習之望風而承㫖社稷安
危在此一舉皇上奈何易視之而閣臣奈何嘗試之也
臣且不敢危言以激皇上兼忤閣臣調停之意亦不敢
漫述漢宋故典及祖宗朝逺事以滋煩凟敬體皇上法
祖一念直據世宗肅皇帝穆宗荘皇帝近事請皇上法
之世宗肅皇帝於嘉靖十八年册立東宫禮臣具題故
實見在並未見三王並封之事而自皇上創見之臣故
知皇上必有不安于心也且聖諭大㫖惓惓以皇后生
子為言則皇上不記昔年正位東宫之日乎維時仁聖
皇太后亦在盛年而穆宗荘皇帝曾不設為未必然之
事以少遲大計法祖自近此言皇上可思也臣等嘗伏
讀聖祖寳訓一字一句無非維持宗社極慮後来聖子
神孫師得其意則國本固而社稷賴之不然而虚借文
辭掩飾過舉至良法美意徒以藉奸臣而滋固寵也忠臣
義士所飲血椎心寧死不忍見此舉動以負祖宗二百
年養士之恩於地下矣伏乞皇上近思舊章亟念國本
不為一朝一夕目前逢迎之便而為天下萬世圖久安
長治之計則無如急召閣部院諸臣面議平臺仍将祖
宗朝近事逐一查明唯在不欺皇上法祖至意臣心可
副臣言非謬臣等無任激切悚慄之至
　　　請止並封疏
禮部祠祭司主事陳泰来謹奏為明㫖忽更輔臣詭合
懇乞宸㫁慎始慮終以安宗社事臣忝屬春曹見先後
堂官惓惓以册立大典為望遵奉明㫖于二十一年舉
行諄諄告戒恐有煩激以違聖意今春届期聞大學士
王鍚爵單車陸馳兼程赴闕謂鍚爵受上殊恩此来必
當首賛建儲對揚成命既聞鍚爵在朝房與部科諸臣
言亦以建儲自任且相約以從容委曲事圖必成及二
十一日聞鍚爵有宻揭封進臣本部隨于二十四日具
題前㫖以請次日復聞御札下閣鍚爵在邸手書宻揭
封繳大小臣工竊意皇上倚任心膂往復商確慎重鉅
典義無先洩而鍚爵不謀同官不咨禮臣黙有斡旋無
庸僉議建儲大計定在旦夕舉朝欣欣快覩之乃二十
六日忽聞聖諭下部援述祖訓分析嫡長暫虚儲位並
建三王舉朝詫愕咸謂前以册立改期今以册封改㫖
前以聒凟拒言今以大義鉗言不知聖㫖自十四年以
来何以不徵祖訓不念中宫而今日始發之是皇上之
微權妙筭非鍚爵莫能迎合而鍚爵此来預窺上意陰
陽其説藉口册立以消再来之疑附會册封以邀久相
之寵挾智用數是誠何心衆口嘖嘖謂此事非改于皇
上而改之者鍚爵也臣寔傷之鍚爵忠君愛國曾不思
宗廟社稷倚重儲君敵貴耦尊易生猜忌家丞乳保各
挾私腸母愛子驕炎涼立見忠臣藎輔所宜夙夜在心
而乃以一掲了事順指恐後畧無引經證古之敷陳亟
為調擬傳宣之作用捐昭布之大信貽醖釀之隠憂諛
君誤國安所自解豈鍚爵博識多聞見不逮此趙普樞
軸再膺遂決帝意王旦美珠一發旋奉天書今之洊登
首揆渥賜金綺将無肖類臣思皇上以宻札付鍚爵尚
資裁度未遽施行倘鍚爵能如范鎮十九上章司馬光
六進劄子皇上豈不豁然感動而一旦駕言傳理蔑置
成命違信臣民叢惑中外乃至遜宋仁宗獨㫁之明耶
臣有以知其不然夫皇上不察舉朝之議與四海之疑
而決䇿于一相錫爵不顧公論之非與萬世之誚而阿
意于一人異日釁成不測事涉難言誰啓厲階必尋禍
始此則鍚爵獨誤皇上而同事諸臣皆得有辭無曰天
下可愚而尊寵常有也奈何猶借聖諭之有嫡立嫡無
嫡立長二語誇詡已功而尸其觀望僥倖之謀耶要以
祖訓載立嫡之文而先朝多蚤立庶長尤為顯據聖諭
存待嫡之厚而中宫寔篤愛元子久已著聞長幼之序
本明宜及今示以等威之辨嫡庶之名一定非将来復
有轉移之時即嫡嗣繼此而生尚可崇其退讓惟諸庶
相雄以逞更有煩于處分前星燁燁天命允歸寰海顒
顒人心恊向儲藩蚤決則友敬兼隆兄弟交驩則君親
聚順惟我皇上與潞王殿下同氣藹然恩禮殷渥豈非
昔年青宫豫建藩輔已安之大騐哉臣謂皇上不難改
歴年之明㫖必不難收今日之新諭無嫌咈逆在一決
㫁爾鍚爵既能結聖主之特知亦必能定元良之儲位
無委艱難在一挽囘爾杜漸防微寔關宸慮持經守正
庶免遺譏臣雖卑賤厠在禮官與聞宗社之明禋惟願
匕鬯之有主效此悃誠非沽直譽倘因以孚格聖聰鍼
砭相業斧鑕自甘廢棄無恨㐲惟皇上覽察焉臣無任
激切之至
　　　請止並封疏
禮部精膳司郎中何喬逺謹奏為恭繹寳訓直剖愚誠
懇乞聖明率祖承親以純大孝以布大公事臣𨽻禮曹
日預聞明㫖遵守祖訓暫封皇長子為王以待中宫皇
后将来之日有嫡立嫡無嫡立長臣本部尚書羅萬化
等乞遵前㫖建儲末蒙俞允陛下再引祖訓而申明之
一二廷臣觸忤天聽明㫖切責大小臣工揣摩惶惑不
知所出而臣獨以為不然者竊謂陛下之心生于遵祖
之意重以專而諸臣未有言其故者也使陛下細玩髙皇帝
之㫖深思其立言之因則明君在上決無可以感悟天朝在
前決無可以挽囘臣謹按祖訓法律篇第十四條有云凡朝
廷無皇子必兄終弟及須立嫡母所生者庶母所生雖長不
得立若奸臣棄嫡立庶庶者必當守分勿動遣信報嫡之當
立者務以嫡臨君位朝廷即斬姦臣其三年朝覲並如
前式欽此此一條蓋為親藩入繼恐生僭竊之端不得
舍嫡而立庶者言也臣又謹按祖訓職制篇第五條有
云親王嫡長子年及十嵗朝廷授以金册金寳立為王
世子如或以庶奪嫡輕則降為庶人重則流竄逺方如
王年三十正妃未有嫡子其庶子止為郡王待與正妃
年五十無嫡始立庶長子為王世子欽此此一條蓋為
親藩封爵初無宗社之寄猶可懸庶以待嫡者言也方
今聖天子本支百世麟趾詵詵𤓰瓞綿綿而陡然旁牽
法律第十四條之語日月中天前星昭朗而薾然下比
職制篇第五條之例愚臣旁皇詢人考已連夕繼朝不
識所謂既而伏讀髙皇帝御製之序有云至于開導後
人復為祖訓一篇立為家法大書掲于西廡朝夕觀覽
以求至當首尾六年凡七謄藁至今方定豈非難哉而
又再三叮嚀聖子神孫不得改易一字則知祖訓一書
髙皇帝逺慮宏謨積旬閲嵗萬無疎漏之理若謂東宫
必不可先立庶生則必不附見兄終弟及之條矣髙皇
帝知震器不可以乆虚國本不可以徐定是以祖訓所
列朝廷無待嫡之條會典所載元子無册封之禮是以
先帝登極甫及二年即立陛下為太子是以慈聖皇太
后居之而不辭先帝聰明睿智當時大臣之老成秉禮
者不乏也而未嘗有他言誠遵守祖訓之道得也今陛
下以守祖訓為得則先帝不為得矣先帝不為得則慈
聖皇太后亦不為得矣夫以陛下至孝深仁豈忍違異
先帝而虧損慈聖皇太后之明徳哉臣故曰遵祖之意
重以專而諸臣未明言其故也陛下一意于遵祖而深
怒諸臣進言之非諸臣一意于犯顔而不悉陛下遵祖
之念交相抵拒何敢觸忤臣聞執成遂諫監謗防口者
衰世之秕風轉圜止輦銷印裂麻者英主之美談陛下
若抑情觀理深惟祖訓之所以然未有不垂宗社之安
而杜僣竊之禍者即使陛下益篤肅雍之愛中宫皇后
再薦熊羆之兆順天而動自有大公至正之圖不為膠
柱調瑟之事何間何疑别有後悔伏祈陛下澄神息怒
兼聽並觀逺繹髙皇帝之法近體先帝之心下順四海
臣民之望大聖人之作為無過此者不然他日隠憂猶
未有底誰生釁端必藉口實臣雖知疎賤萬不見從然
為國臣子不忍聖明過舉貽誤将来是以猶冀萬一焉
臣不勝隕越待命之至
　　　請止並封疏
禮部主客司郎中俞士章何喬逺員外郎曾鳳儀鍾化
民主事王宗蓁陳泰来龍膺沈之唫洪啟睿張鳴岡等
謹奏為申明職掌恭闡祖訓以昭大信立大本定大疑事
臣等於本月二十六日在部辦事該本部尚書羅萬化
捧到聖諭臣等恭繹祖訓立嫡之義蓋為嫡少而庶長
則從嫡無嫡而有庶則從長皆據見在匪待将来故我
朝二百餘年嫡子生則登極甫畢儲典繼舉無嫡則庶
之長者或二嵗或三嵗或五嵗六嵗即立為皇太子蓋
上以妥宗社之神靈而下以定臣民之心志也未有遲
至十有二年之久而猶虚儲位以待中宫者試查成化
十一年純皇后年㡬何嘉靖十八年孝烈皇后年㡬何
隆慶二年仁聖皇太后年㡬何各值茂齡册立庶長三
帝豈不聞祖訓而薄于元配者哉臣等恭記十四年以
来明㫖非一未嘗言及中宫而一旦聖諭及此是陛下
昨年實不欲册立而借張有徳一疏以易初期今年又
不欲册立而借中宫嫡子一説以杜衆口舍既長之元
良俟難必之嫡子棄已成之明命設無期之緩圖且以
庶視嫡則嫡為尊以中宫視宗社則宗社為重陛下陽
言眷念於中宫而實以貽憂于宗社臣等誠不知其可
也中外猜疑以為皆皇貴妃阻撓之故使果有之則奈
何以聖天子而牽于帷席之愛如出自聖意又奈何以
賢貴妃而䝉以妬媢之名陛下誠一思之必有甚不安
者夫自冬迄今大小臣工嘿嘿不敢出一語以凟聖聽
者以信待陛下也而陛下乃示以不信天下後世謂陛
下何如主况名分未定覬覦易生倘有希定䇿之首功
為置器之國老禍釀于兩大釁起于羣奸陛下此時悔
之晩矣且前人作法後者述焉他日聖子神孫援未竟
之典為濟私之謀是虚萬年之儲位者是陛下開之也
伏望陛下收囘新諭確行前㫖照聖祖十八年事例皇
長子即正儲位皇第三子皇第五子並列王封則國本
建而九廟之神靈有依民望專而四海之人心自定臣等
不勝激切待命之至
　　　請止並封疏
禮部主客司員外郎鍾化民謹奏為祖宗之訓當解萬
世之釁難開懇乞聖明復初心以定國本元輔秉真心
以從公論事竊惟臣之職掌在典禮國之大典在建儲
虞廷以禮命官揭直之一字孔子以禮立教重執之一
言禮官不直何以對天地神人禮教不執何以信天下
萬世皇上屢年明詔出自宸㫁未嘗援祖訓之條止言
長幼未嘗及嫡庶之分初心豈不甚明哉今一則曰祖
訓一則曰待嫡非我皇上之初心也故皇上與王錫爵
宻劄曰遲疑未決此何心也欲食言則初心不安欲有
待則初心不忍皇上疑信相乗之境正錫爵納約自牖
之時奈何無陳善閉邪之忠而宻揭獨呈乏批鱗折檻
之節而並封亟進則皇上之遲疑未決者一旦速且決
矣此豈皇上之初心哉皇上清宵寤覺平旦凝思果建
儲為初心乎並封為初心乎屢年之㫖為初心乎今日
之諭為初心乎近奉聖諭外臣重復爭論不知疑朕是
何主意蓋有感于諸臣之疏而翻焉悔悟也皇上之初
心勃勃焉動矣有君如此其忍負之臣請盡言而無悔
可乎夫祖訓之條為藩封繼統者設非為元子設也為岐
嶷未育者設非為有子設也故有嫡立嫡無嫡立長指
今日之見在則可待他年之將来則不可如見在有嫡
則所立在嫡示天下以嫡庶之倫如見在有長則所立
在長示天下以長幼之序今皇上無見在之嫡則十二
齡之長子宜正東宫皇后無誕育之期則震一索而得
男當為主器爰稽列聖相承并待嫡之説非故忍也聖
君以宗社生靈為重房闈之欵洽非所論于朝廷賢后
以母儀蒼赤為公元嗣之恩勤又何殊于已出是宜抑
情以伸禮不當廢禮以任情也若三王並册則名位相
敵恐開僣逼之門宫寮競榮則䜛隙易生實肇參商之
漸患常起于微𣺌惟聖神明炳㡬先憂每伏于無形惟
藎臣思深曲突此不可以近慮慮之也倘後之聖子神
孫借嫡儲之未育致儲位之久虚則萬世厲階豈不自
今日始哉夫屢年之㫖可改則今日之諭尤可改皇上
不必多慮惟最初一念極真皇上不必多諭只建儲兩
字便盡皇上何憚而不為哉今錫爵請召多官會議矣
奉㫖朕意已定不必廷議臣讀洪範曰汝則有大疑謀
及乃心謀及卿士謀及庶人謀及卜筮汝則從龜從筮
從卿士從庶人從是之謂大同夫聖王聽徹蒭蕘即陶
漁不廢况廷議乎黎庶稍有異議即疑謀勿成况九卿
臺省百執事乎會議之舉誠有不容已者然諸臣之疏
凡數十上即會議不加于此矣讜論盈廷不招自至忠
言滿耳斥之愈多惟在鍚爵披露肝膽直任已咎竭一
已之精神以聚衆寮寀之精神聚衆寮宷之精神以孚
聖天子之精神自賛成建儲之外毋持兩端毋開一線
則皇上之初心豈無惺然覺卓然定者哉廷議可也雖
不廷議可也結明主之知則匡救當急叢衆人之議則
洗剔宜先茍諉其責於人而辭其咎于已則兩行人之
召數千里之来何為者哉臣惓惓懇懇無非仰愛皇上
欲成始終之大信俯惜元輔欲全始終之大忠也伏乞
命下禮部照嘉靖十八年事例擇日建儲二王併册則
萬乗之主迥别藩封祖宗之大訓已明國有長君社稷
之福萬世之大釁可杜堂皇之上父作之子述之天性
之親愈篤宫序之間長不陵少不逼友于之誼益敦合
兩間太和之氣盡萃明朝舉萬年有道之長肇端今日
矣
　　　停封請册立疏
禮部儀制司郎中于孔兼謹題為睿衷天啟元子停封
懇祈宸㫁終完大典以全聖徳事臣於本月初八日接
見邸報輔臣王鍚爵有認罪改正之疏隨奉明㫖昨卿
懇請召對具悉忠懇朕非不從卿言因見大小諸臣紛
紛疑訕不知是何主使意欲何為朕為人君耻為臣下
挾制謗祖蔑訓國體何在以此未欲見卿今卿又有此
奏若是認錯置朕何地朕正為卿含忍欲商量别處之
法卿不可黨衆激惱以辜朕意既是如是俱不必封少
候二三年中宫無出再行册立欽此臣捧誦再三不勝
欣喜不勝顧慮夫分封之典加於皇子則宜加于皇長
子則悖自有並封之諭而臣等深憂過計有荼苦自知
不敢告人者今皇上因輔臣悔罪而旋罷皇長子之封
則臣等快意紓心又有雀躍動容不能自已者第人主
知過而悟不若痛改其過之為悟也真聞言而耻不若
盡行其言之用耻也切今日大小臣工之言非挾制也
欲各攄忠悃以彰皇上之大信故其言不謀而符非謗
祖蔑訓也欲申解聖謨以成皇上之至明故其情大同
而若黨又見皇上昔已改期近復改封故進言者疑之
深發之驟而不自知其迹涉于訕也其忠君愛國之誠
則均可諒者且聖諭有云若是認錯置朕何地紬繹斯
㫖則皇上之悔悟不隠然見言辭之表乎又云朕正為
卿含忍欲商量别處之法臣等思之自册立之外更有
何法可處乎竊謂停封見皇上之知過惟册立則復於無
過矣少俟二三年又疑皇上之憚于改過惟仍於二十
一年行則庶幾不貳過矣割持疑不決之心勿牽東而
顧其西發淵衷獨㫁之明勿既可而嫌其否今舉國以
並封為非皇上業從之矣而舉國以册立為請皇上可
獨寢之乎諸臣之言正所以全國體也全聖徳也亦所
以全輔臣也嘉祐間宋仁宗之立儲也命韓琦曰此事
豈可使婦人知只中書行足矣書之青史於今頌焉臣
願皇上以是為法而奮然行之則詔㫖迅于雷霆聖意
朗于星日皇長子安而中外之人心舉安矣臣禮官也
若東宫不立則朝廷之大典終屬未修疏請不堅則臣
等之素心終為未盡固不敢因王封之停而遂緩建儲
之請又安敢避切責之嚴而姑為退聽之計哉章奏如
流見臣工之望已極職掌攸關在禮官之心更苦惟皇
上勉圖之臣不勝悚息祈懇之至
　　　請册立皇長孫疏
萬厯四十七年禮部題為景運昌隆元孫英茂請舉册
立選婚大典以昭熈朝盛軌以慰中外屬望事儀制司
案呈竊惟聖祐無疆之錫衍于雲仍君子有糓之貽施
于孫子故麟定用繩其武而燕翼必藉厥謀蓋祖孫父
子會合于一堂誠千載一時而述作創垂綿延于百代
亦萬年一日事誠希遘舉貴及時我皇上臨御之二十
九年册立皇太子越五年乙巳皇長孫生維時謁告郊
廟尊上聖母徽號播告天下萬靈為擁䕶億兆為欣戴
者已十五年于茲矣顧此志學之年正當謝幼之日正
位乎震重徼天地祖宗之靈毓徳于蒙蚤荷社稷山川
之重凡臣工黎庶所為翹首而望傾耳以承庶幾旦暮
獲覩此册立盛典普天率土有同心也本朝二百五十
餘年聖子神孫獨遭其盛者惟成祖文皇帝永樂八年
以皇長孫宣宗監國明年册立為太孫時睿齡止有十三
嵗成祖功髙識逺其當日計先大本曾不踰時乃今歴
九皇帝僅見之皇上逾二百年始復得之長孫此累朝
之間實出百世之竒逢豈偶然哉臣等備查要例親王
次孫郡王次子及将軍中尉子十五嵗請封請婚若親
王世孫郡王長孫則十嵗請封十五請婚等而上之皇
長孫又可知也在今日請婚正此其時若請封則已屬
後期矣臣等于萬厯四十三年五月間恭逢宣召皇上
親發玉音聖母稀齡即欲册立皇大孫是當璧重托聖
衷久定今日月維良戩糓罄宜駢集輻輳亦有不可坐
失者維茲八月日纒夀星萬嵗之岡陵千秋之日月并
集于一時萬國之朝宗四方之玉帛會合于此日在朝
廷則吉祥之善事在臣庶則禱祝之私心誠得及時舉
行則不惟歡聲雷動自都城及之海隅計九廟在天之
神與聖母當日冀見成立之念罔不克慰三代有道之
長備在皇上之一身自此而子子孫孫似續百世實始
基之矣豈非熈朝之盛事伏乞勅下臣部先将册立事
宜擇日戒事即于此月舉行其選婚以次具儀臣等無
任引領待命之至
　　　請立東宫疏
萬厯四十八年禮部題為仰遵遺詔謹請册立東宫以
培國本以慰臣民屬望事儀制司案呈切照自古繼體
之君幼冲在疚者抱痛于不造之家遲暮艱嗣者貽憂
于如綫之緒求其以鼎盛之年嗣服而又復擁有長子
如皇上者無論我朝僅見即前代亦未易多得是父子
作述之間皇上所得于天者不可謂不厚矣顧知為子
者必知為父而止慈者乃為止孝則克遵遺訓以凝承
天意信無急于及時册立皇長子矣臣部于册立一事
催請數四致厪先帝彌留之囑其在天之靈當必以不
及見為恨且悔前此舉行之遲矣臣查要例凡郡王長
子長孫十嵗請立十五嵗請婚豈天子之子年十六尚
有待乎往時皇上毓徳青宫元子朝夕與俱而食息與
共也顧復之愛實以父而兼母訓迪之嚴又以父而兼
師今非其時矣日有萬㡬應接不暇即欲與元子煦育
如昨提撕如昨勢或不能自非蚤為册立副之保傅之
手日為䕶持而磨琢皇上之心亦必不安是册立遺詔
先帝非獨為皇長子慮實為陛下慮也古者八嵗入小
學十五嵗入大學不知皇長子向来工夫何似寸陰尺
璧恐難再待及今圖之猶以為晩皇上首䘏三韓徧及
九塞官聯布位税使撤囘曾不崇朝而遺詔奉行速于
傳命况此尤根本命胍所係亦何俟臣言之贅也伏乞
勅下臣部擇吉具儀即賜舉行先帝於昭之神實式慿
之矣除選婚講學容臣另疏具請外曷勝激切屏營之
至
　　　乞寝貴妃封后疏
啓為查照無據之例亟寝非禮之封以昭國典以成大
孝事儀制司案呈今蚤内閣方從哲傳皇太子殿下令
㫖父皇遺言爾母皇貴妃鄭氏侍朕有年勤勞茂著着
進封皇后卿可傳示禮部查例来行敬此臣捧誦不勝
駭愕隨即詳考累朝典故並無此例按例其以配而后
者乃敵體之經其以妃而后者則從子之義故歴朝来
豈其無抱禂之愛而終引去席之嫌者則以例所不載
也皇貴妃事先帝有年果其有前例可援亦何俟今日
乃不聞倡議于生前而顧遺囑于逝後豈彌留之際神
情有不自主者遂不及致詳即先帝念皇貴妃之勞當
不在位號之間殿下體先帝之心亦不在尊崇之末且
王皇貴妃誕育殿下豈先帝所不留意者乃恩典尚爾
有待而欲令不屬毛離裏者得子其子母其母恐九原
亦不無怨恫也鄭皇貴妃賢而習于禮處非其據必非
其心之所樂何如曲體其心俾得相安所為善承先帝
者孝更孰大于此乎若祖宗故典不載而一旦創行播
之天下書之史册傳之後䙫将為盛代典禮之累且昭
先帝之失言非所以為孝也中庸以善繼善述為孝所
為善者正斟酌于義之可否也義可行則以遵命為孝
義不可行則以遵禮為孝臣願殿下體武王之孝而為
繼述之善無徒以遵命為孝也臣若不顧義與禮之當
然而徇殿下之意㫖則臣欺罔不忠之罪不容于誅矣
臣不敢以不忠事主尤仰冀殿下以大孝自居也臣不
勝悚仄隕越之至
　　　儲教疏
　　　輔導太子疏
𢎞治七年南京廣西道御史郭繼言人主垂無窮之統
其本惟在於太子而太子之善則又在於輔臣稽諸往
古益輔啟以衍夏祚四百餘年伊尹輔太甲以衍商祚
六百餘年秦以李斯趙髙為輔其平昔所以教之者皆
致亡之道也尚何能保有其國哉漢昭帝年方十四即
能辨霍光之譛然終不能為漢賢主得非輔之者不學
無術之人乎今皇太子聦明異常正當選擇輔佐之時
臣愚以為師傳講讀之官必須擇取平昔孝行彰聞忠
藎著稱嚴毅方正學術無偏者為之其侍御僕從之人
亦必擇取平昔志撡端潔威儀謹恪慈祥篤實者為之
其輕薄淺露憸邪忌刻之徒一切勿取則前後左右罔
非正人自然可以涵養氣質熏陶徳性異日堯舜之徳
雍熈之治皆自此出矣奏入命所司議禮部議謂繼所
言與兵部尚書馬文升前所言之意合皆深得古人教
養太子之遺意我朝列聖繼統率循此道故建儲之後
出閣之際必慎選名徳以充講讀輔導之任凡左右僕
從之職亦皆遴選以充彛典具在皆可舉行伏惟聖明
鑒帝王之法遵祖宗之制博其人以專其任宗社之休
生民之福端繫于此上曰慎選端人輔導皇儲各官所
言誠國家要務爾禮部其記之待皇太子出閣以聞
　　　請儲教疏
禮部儀制司郎中于孔兼謹奏為皇子睿齡漸長豫教
當先懇乞聖明蚤定出閣之期以慰羣情以隆治本事
臣惟國家有不容不亟舉之典禮臣子有不得不屢控
之情辭陛下有不可不聽從之理勢則今日訓儲是也
往日輔臣請之矣九卿臺省繼之矣請而不聴司屬亦
得言之盖事關國本雖出位何嫌時已届期即批鱗何
避矧儀屬臣司誼有難于坐視者夫元儲之位天所定
也人所歸也明㫖昭然則已勒之史館播之㝢内矣顧
及時講學家法當遵此而不急圖之是陛下為父而不
念其子也可乎哉臣聞聖功係于蒙養不義習與性成
聰明方啟而導以賢哲之芳規則易勸慾竇未開而誡
以狂愚之覆轍則易警當爾之時童心尚純講一字即
有一字之明蚤一日即有一日之益也庶人之子八嵗
入小學出就外傅矣奈何天子之子已八齡而泄泄然
莫教之乎教之之道臣未暇舉其精者如應對進退則
有節問安視膳則有儀聲色貨財人間臭蠧也玉液醇
醪臟腑鴆毒也昧爽臨朝日昃不食古聖王之盛軌也
他如近君子逺小人宥言官節遊宴待臣工以禮馭左
右以恩凡載在典章切中時事者皆宜反覆敷陳先事
罕譬務求展卷有益入耳無違真不容一日緩者而教
之之具尤望陛下果而行之開講有儀可令注請宫僚
有設可令擇人出閣有期可令諏吉此陛下家事奚待
人言父子至情奚須强聒臣不知陛下誠何係戀而久
不為此也當此之年而猶然不舉臣懼元子慾竇一開
燎原難撲驕盈一錮病本難除縱使聰明天啟亦當時
儆風愆他日諍之為計晩矣此非皇子之責陛下之責
也非皇子之自誤陛下誤之也臣謂陛下有不可不聽
從之理勢者此也雖然臣尤望宸衷之獨㫁焉昔宋仁
宗嘉祐間儲位未定知諫院范鎮前後章凡十九上議
定矣韓琦曰事若行不可中止乞内中批出帝意不欲
宫人知曰只中書行足矣此宋朝美事載之史册可攷
也陛下倘有意倣而行之乎不然恐日延一日年復一
年則莞簞之言膠於肺腑宫闈之態幻於風雲臣子意
外隠憂又有不忍言不敢言者臣備員儀曹事關職掌
且時值新秋欣逢萬夀之臨邇中懐丹悃翹望吉典之
並行伏冀陛下毋忽小臣之言俯寛出位之罪深思逺
慮一旦翻然旋命禮官亟修盛舉使天下曉然知皇子
出閣有期國本已定上以慰九廟在天之靈近以悦兩
宫聖母之意逺以副四海臣民快覩之心萬世無疆之休
端在是矣
　　　請儲講疏
禮部題為春講已逾韶光可惜懇乞聖明思維國本以
固萬世治安事竊惟皇太子廢學十餘年矣若非關宗
社之安危生民之休戚國祚之修短臣工咸欲将順何
敢攖鱗各有職掌何敢越俎乃今單言之合言之小臣
言之大臣親臣言之北之諸臣言之南之諸臣言之年
年言之月月言之蓋不忍坐視廢學釀将来無窮之禍
萬不得已而有言耳春講開于二月輟于五月今去開講
之期已遥而距輟講之期甚促皇上置諸臣之疏不一動
念豈待秋深復以寒為解耶輕儲學是輕國本也輕國
本是輕宗社生靈也祖宗艱難創業欲貽之世世而皇
上視主器之重輕于尚枲視羣臣之言等于飄風母論
書之史册貽笑千古即祖宗在天之靈必恫乎有餘悲
者累朝全盛之天下詎宜兒戲若此耶至如皇長孫年
逾十齡矣我朝家法未嘗十齡不就傅者皇上欲治天
下而不先正其家欲羣臣百姓遵皇上之訓而不先遵
祖宗之訓本之不端末于何有且皇太子皇長孫久不
出閣講讀中外流言皆疑皇上不加意皇儲此等風聲
詎可示人恐奸宄窺隟而生心䜛邪乗機而肆毒雖宗
社有靈萬不至此然亦不可視為細故而忽之矣目今
天氣冲和亟宜命皇太子出講文華殿復命皇長孫就
傅西序庶幾勤親講幄則元良之徳端而篤厚儲闈則
窺伺之端息萬年有道之長在此一舉矣
　　　皇長孫出閣疏
禮部題為皇長孫志學之年久稽出閣今當讀禮之日
亟宜擇期鼓篋以成睿質事儀制司案呈照得自古聖
人之學皆就講于師資自古好學之君皆惜陰于分寸
頃年東宫輟講臣等之牘屢陳矣想皇上至慈不日且
俞閣臣之請臣等毋庸喋喋矣惟是皇長孫年幾志學
尚未出講血氣未定難冀徳性之清明防閑不周難保
身體之强固所恃以益神智而逺竒衺非見正事聞正
言親正人不可則舍出閣就傅而外計無復之矣邇者
皇太子才人薨逝皇長孫之所自出當悲哀倥偬之際
豈宜進此迂濶不切之譚第古人居喪讀禮所以助孝
思而節哀毁也過則俯而就抑情以合中不及則企而
及望標而奮武讀禮固無妨于居喪而居喪實有藉于
讀禮也初喪講學誠非人情俟七七之後似宜妙簡講
讀之臣寫做作課而外日講禮記數條以助發其哀思
而範圍其睿體益無大于此而計無便于此者伏惟皇
上慨賜施行然臣等猶有杞人之慮焉才人末薨慈母
愛子必極其周詳今一旦失恃飲食起居之節誰為調
䕶寒暄出入之宜誰為節宣此皇上及皇太子當時時
注念者也左右之人有忠直可托重者否蓋慈父之愛
子也應慮其微忠臣之愛君也必防其漸臣因請講而
併及之伏惟皇上留意宗社幸甚天下幸甚
　
　
　
　
　
　
　
　
　
　
　
　
　禮部志稿卷四十八
欽定四庫全書
　禮部志稿卷四十九
　　　　　　　　　　　　明　俞汝楫　編
　奏疏
　　學政疏
　　　覆行國學三事疏
正統三年三月北京國子監助教李洪言三事一國學
乃養育天下賢才之所粤自肇建北京南北分為二監
例以南人入南監北人入北監原人情所居固適風土
之宜論用人任事實有繁簡之異切照北京内外諸司
所用監生俱於北監選取不惟北人精通書筭者少抑
且在監人數差遣不敷乞勅該部今後南人嵗貢願入
北監者許之則賢才遂觀國之心京師獲多賢之用一
師儒人才之表率育賢興化實此之繇昔在洪武中本監
學官悉如常朝官例給賜牙牌懸帶所以崇國學而重
儒臣也其後被言官所論革去乞照洪武中例仍賜懸
帶庶俾文教増重禮儀周至一國子監所有膳夫有各
州縣糧僉者有為事囚充者其間糧僉者歴年既乆因
得隠避差徭囚充者亦有刺字竊盜一概混處國學乞
勅該部自後以糧僉者悉准諸司皂隸例令其一年一
代以事發充者其係竊盜刺字之徒宜責輪役他所不
得槩發本監溷汚學宫上命行在禮部議行之
　　　議處教職疏
禮部尚書沈鯉題為議䖏教職以飭學政事竊惟教職
之親士與有司之親民一也今天下有牧民之官而無
教士之官盖所謂教授學政等職者徒取備員實於弟
子無分毫授受之益雖亦三年大比毎嵗貢士未嘗乏
人而求其成徳達材以著作人之效者則杳乎未之聞
也夫人材風俗出自學校為治忽理亂所係可任其廢
壊不修至此乎臣等職專風化責有攸歸竊欲稍為振
拔使知自奮無所容其督責之法惟慎其選除優其遷
轉以示鼔舞作興之意使由科目出身者不薄此而不
為貢途出身者不畫地以自限庶幾師道立而學政之
修舉有日矣請自萬厯十七年為始新科進士有願就
教職者免其自行陳乞止具呈辦事衙門移文吏部代
與題准即與除府學教授教授三年查果稱職原係二
甲者陞各部主事係三甲者陞推官知縣俟其歴俸三
年將前教職舊俸准折有司年半與初選推官知縣歴
俸四年半者一體推陞行取其三甲進士有願乆任教
職以終作人之效者許於就選之日具呈案候待其六
年徑陞各部主事三年者陞國子監博士等官如有雅
意作人如塾師之於子弟日課月程多所造就反能賛
助有司修明教化有移風易俗之效者遇該内轉與相
應部分遇該行取則通論功績所以優進士教職者似
應如此夫其守選未及者得免於淹滯之苦而政體未
諳者可習見有司之事或遇該鄉試之年則聘取同考
不患乏人斯其所以優之者又不在遷轉之間而已㑹
試副榜舉人及下第乞恩就教者本為貧而仕者居多
乃當臨選之期猶持兩端不決者何也盖年長而願就
教職者本利於推陞之速年青而有志進取者又惟恐
推陞之速此其情之不同有若是相反者不可不兩從
其便也請自今以後凡舉人就教者俱經㑹試一次方
與推陞有司如就教之後㑹試不第而仍願乆任教職
以終作人之效者許具呈案候准其再一㑹試方與推
陞已經三次者不准其餘仍照常推用若有造就人材
修明教化如前項所稱功績者三年以上陞司務博士
知州九年考滿起送到部者陞各部主事大理寺評府
同知所以優舉人教職者似應如此夫進士舉人就教者
多則教授學正可悉得科目出身者而用之縣學教諭
雖不盡然亦宜選訓導之有賢聲者以充其任盖掌教
得人則一方學政有為之綱維者貢士教職視科目出
身者常多數倍乃近年以來則一任分教再任掌教槩
從劣轉彼既無可欲之勢以誘其前而又有患失之心
以隨其後未有不甘心自棄者故學政之壊由貢途居
多而鼓舞作興亦宜於此輩加意也合無貢士教官查
有稱職者除春秋兩季照常序轉學職外其雙月大選
遇該推陞之時亦查其年力精壯考語特優者與一體
推陞有司九年考滿起送到部而著有前項功績者陞
知州助教其各該撫按薦舉教職者亦特許寛其人數
仍於薦本中以其資格分為三段示不相掩如云某以
上係進士出身某以上係舉人出身某以上係貢士出
身斯不得偏右科目致枉公論以消阻貢士之氣所以
優貢士教職者似應如此夫待之優則人知自奮而師
道可立學政不患其不修矣至於有司改教近年事例
猶有可議者盖凡撫按官論劾有司而欲存一線之路
者必曰操守猶未大壊學問尚為可師夫曰守未大壊
非果不壊特惜其履任之淺也曰學可為師非真有學
特借此以為之名也審如是則教士以貪而已矣何重
民而輕士如此也合無自今以後論材力則姑准改教
犯操守則降調閒散不許槩與教職以溷學宫亦補偏
救弊之一事伏乞勅下吏部議覆施行臣等幸甚題奉
聖㫖這教職選任陞遷等項俱依擬行以後撫按論劾
有司但操守有議的不許擬改教職欽此
　　　題乞正文體疏
萬厯十五年禮部尚書沈鯉題為士風隨文體一壞懇
乞聖明嚴禁約以正人心事儀制司案呈照得近年以
來科塲文字漸趨竒詭而坊間所刻及各處士子之所
肄集者更益恠異不經致悮初學轉相視效及今不為
嚴禁恐益灌漬人心浸尋世道盖人惟一心方其科舉
之時既可用之以詭遇獲禽逮其機括已熟服役在官
茍可得志何所不為是其所壊者不止文體一節而亦
於世道人心大有闗繫相應題請申飭以遏狂瀾等因
案呈到部臣等㸔得言者心之聲而文者言之華也其
心坦夷者其文必平正典實其心光明者其文必通達
爽暢不然者反是是文章之有驗於性術也如此唐初
尚靡麗而士趨浮薄宋初尚鈎棘而人習險譎是文章
之有闗於世教也又如此洪武二年詔頒取士條格五
經義限五百字以上四書義限三百字以上論亦如之
䇿限一千字以上務直述不尚文藻仁宗朝俞廷輔奏
准科目取士務求文辭典雅議論切實者進之憲宗諭
詹事黎淳曰出題刋文務依經按傳文理純正者為式
故今鄉㑹試進呈録必曰中式則典雅切實文理純正
者祖宗之式也今士子之為文式乎不式乎自臣等初
習舉業見有用六經語者其後以六經為濫套而引用
左傳國語矣又數年以左國為常談而引用史記漢書
矣史漢窮而用六子六子窮而用百家甚至取佛經道
藏摘其句法口語而用之鑿樸散淳離經叛道文章之
流弊至是極矣乃文體則恥循矩矱喜創新格以清虛
不實講為妙以艱澁不可讀為工用眼底不常見之字
道人間不必有之言茍竒矣理不必通茍新矣題不必
合斷聖賢語脈以就已鋪叙出自己意見以亂道之經
常白日青天之下為杳㝠魍魎之談此世間一恠異事
也夫出險僻竒恠之言而謂其為正大光明之士作𤣥
虛浮蔓之語而謂其為典雅篤實之人也可乎如謂人
自人而言自言也則以文取士者獨以其文而已乎抑
孟子之所謂生於其心害於其政者豈無稽之言乎臣
等不以文為重而為世道人心計心竊憂之嘗謂古今
書籍有益於身心治道如四書五經性理司馬光通鑑
真徳秀大學衍義邱濬衍義補大明律㑹典文獻通考諸
書已經頒行學宫及著在令甲皆諸生所宜講誦其間
寒素之士不能偏讀者臣等不能强博雅之士渉獵羣
書者臣等不敢禁但使官師所訓迪提學所課試鄉㑹
試所舉進者非是不得旁及焉仍乞容臣等㑹同翰林
院掌印官將𢎞治正徳及嘉靖初年一二三塲中式文
字取其純正典雅者或百餘篇或十數篇刋布學宫以
為凖則使官師所訓迪提學所課試鄉㑹試所舉進者
非是不得濫取焉除鄉㑹試已經臣等題奉欽依遇塲
屋掲曉後各該提調官即將中式硃卷盡數解部逐一
㕘閲有犯前項禁約者隨即指名㕘處外其各省直提
學官各持一方文衡手所高下人皆嚮風轉移士習尤
為緊切乃往時止於科舉年分稍一申飭其各省直小
考則任其變亂程式置之不問是謂濁其源而求其流
之清也不可得已合無恭候命下容臣等咨行各該提
學仰體朝廷徳意相率以正文體端士習轉移世道為
己任而不以厭常喜新標竒攬異取快於口耳聲名為
諸士倡始平時訓諭師生惟將前項經書史籍隨其所
習考核講究務令貫通至於臨塲較閲品題高下則一
以見今頒行文體為式如復有前項險僻竒恠決裂繩
尺及於經義之中引用莊列釋老等書句語者即使文
采可觀亦不得甄錄且摘其甚者痛加懲抑以示法程
仍將考過所屬生員原取優卷前五名或三名以上者
嵗終解部科舉年塲屋畢解部臣等逐一考驗不許另
有謄改如有故違明㫖沿襲前弊壊亂文體者定將提
學官分别卷數多寡題請罰治本生行提學道黜退除
名仍乞勅下吏部今後考課提調學校官員一視其能
正文體與否以為殿最其解部考卷容臣等閲畢咨送
吏部一體考驗施行等因題奉聖㫖是近來文體輕浮
險恠大壊士習依擬着各該提學官痛革前弊仍將考
取優卷送部稽查如有故違的你部裏摘出開送内閣
重㕘治科塲後㕘閲硃卷節年題有定例今後也要着
實舉行毋事空言欽此
　　　責成正文體疏
萬厯二十四年禮部尚書范謙題為嚴禁文體詭異事
儀制司案呈照得我朝開科取士其鄉㑹試録必曰中
式中式者何依經按傳純正典實而已乃今取士猶故
也而式則澌滅無餘矣離經叛道左袒於清虛竊諸子
家為談柄矣又或外正題而略無發明影時事而恣為
誕妄士習之弊風教之湮從來未有若此之甚者然原
其噄緊則在提學各官倘兢兢以依經按傳純正典實
為楷模尺寸不爽士非此欲進無繇其孰敢不軌於正初
試既正繇兹而鄉試而㑹試不過皆此一時所識拔諸
子弟員又孰敢不軌於正乎是乃所謂正式是乃所謂
真才若夫炫於俗艶諉於時㑹就士論士尚詭異而弁
髦制典則是庠序為異端青衿不復知孔孟祖宗功令
其謂之何哉且夫以賢人語發明聖人尚不得形肖況
以異端之説竄入吾儒又以時事支離逞臆令人傳哄
不已此而不禁竊恐狂瀾濫觴罔所底止祖宗二百年
養士三年大比其初似不爾也查得萬厯十五年二月
内該本部題為士風隨文體一壊懇乞聖明嚴禁約以
正人心事内稱諸士經義之中引用莊列釋老等書決
裂繩尺欲提學官將原取優卷歳終解部如有沿襲前
弊壊亂文體者定將提學官分别卷數多寡題請罰治
本生黜退除名等因奉聖㫖是近來文體輕浮險恠大
壞士習依擬着各該提學官痛革前弊仍將考取優卷
送部稽查如有故違的你部裏摘出開送内閣從重㕘
治科塲後㕘閲硃卷莭年題有定例今後也要着實舉
行毋事空言欽此又查萬厯十六年正月内該禮科題
本部覆為乞行申飭釐正文體勅㫖以光科塲盛典事
内稱考過優卷已經題准解部其到任近地里逺者限
二月終旬題㕘若文體違式係提學官造士不端宜從
重㕘治以重詔㫖而信命令等因奉聖㫖這釐正文體
事宜依議着實行各官如有違明㫖沿襲舊套的你部
裏及該科務要指名㕘治欽此大哉皇言昭如日星其
為士習文體慮至深逺已以故一時查㕘違慢既嚴而
詔令職守愈信乃今歳月滋乆法令漸弛各提學官雅
志釐正者固多而茍且竣事者亦復時有試卷解否參
差不如徃約文體純疵相較日見可駭其説大都有二
提學官掄選諸士不以文體為優劣惟取其才氣筆頭為
奬賞及至查閲得出尚靳黜革則士亦何懲之有吏部
及夲部考核提學官未及以士習為殿最因仍姑息㕘
罰乆虛即有真能以士習為己任亦未立見表異則提
學官亦何勸之有科塲不逺似應亟行申飭等因案呈
到部㸔得釐正文體責在提學節奉明㫖不啻再三乃
今沿襲故套殊非法紀既經該司具呈前來相應題請
恭候命下本部通行省直提學院道定如萬厯十五年
題准事例各將原卷通限本年十二月終解部其路逺
新任者限二十五年二月内解到容臣等查閲字句如
有仍前詭異雜用佛老百家違悖註疏者開送内閣覆
閲將提學官照例㕘治本生定行黜退不許延緩謄
改遲悞一併題㕘學官仍將先後明㫖刋刻告示示曉
諸生使知近習在所必禁坊間新刻詭異主意時文轉
相蹈襲惑亂初學有妨士習提學官即行查核將板劈
毁勿得傳布本部仍行吏部凡提學官陞轉各以轉移
士習與否以為殿最庶斯文之統紀不淆祖宗之法紀愈
肅諸所得士必光明純正用以成人才維世道所禆益
不淺矣題奉聖㫖是近來文體險恠屢經明㫖申飭全
無改正這所奏依擬着實舉行以後提學官務查有無
轉移士習為殿最不許概擬陞轉吏部知道
　　　請增進士名額疏
嘉靖三十二年禮部尚書歐陽徳題為照國家求賢惟
進士之途尤重而牧民則州縣之官尤親近因邉圉有
警内地多灾財貨匱乏民生困蹙而進士所治州縣縁其
自待不輕而上官下民視之加重志氣不懾法令易行
故其政事猶多可觀於是中外臣工皆謂宜多取進士
以備守令之選今尚書萬鏜等先後論奏為之反覆申
説無非欲奉宣德意軫恤民艱誠為救時急務況㑹試
取士原係臨時請㫖用之多則取宜加多非若鄉試有
一定之額者伏望皇上俯採所議今科取士合無查照
永樂二年或嘉靖二年名數令備選用庶邉方緊要及
腹裏疲敝州縣舊選科貢者亦得間選進士宜於治理
有補民生多賴及照奏内要將所増之數以十分為率
北卷取五中卷取二南卷取三盖以邉方守令湏得籍
貫相近者為之庶風氣相宜土俗易諳誠非劑量通融
之道但額數原無預定今日取士上裁難以定擬若干
名外為所増之數其南北中分數合無仍遵舊制不必
增減均乞聖明裁定勅下遵奉施行題奉聖㫖照嘉靖
二年取四百名南北中分數如舊例行
　　宗藩疏
　　　宗藩七議疏
嘉靖四十四年禮部儀制司郎中戚元佐謹題為議處
宗藩事宜事臣聞國家極重之勢慮不可反天下隠憂
之伏謀當預圖方今宗藩日盛祿糧不及人皆憂之言
官亦嘗屢切陳然而卒未聞有善處之䇿往歳本部㑹
議宗藩條例事有畫一之法冒濫不得容其奸宄蠧頓裁
時稱一快然天潢繁衍而椒聊𤓰瓞者不可限也國課
有額而歳徵難派入者不足供也近因科臣建議事下
本部臣係該司職掌也已經通行各藩及兩京各衙門
人攄所見得具疏請今已及期止有南京禮部一疏稍
擴條格略陳其槩而其他亦未有言及之者盖以宗藩
事體動闗祖訓是以議即窒礙法多掣肘然欲不拂祖
訓而聊且通融則亦補偏救弊之法而非拔本塞源之
道也諺云揚湯止沸不如釜底抽薪今日之事若非大
破常格以處之則將來禄糧必不可支有司必不能給
宗藩必不能謀生國家必不能無事不出數年而有禍
不可勝言者矣今之議者毎曰祖訓在上不可少千而
不知祖訓之言祖宗未嘗拘也故欲議宗藩而各得所
當先統觀宗藩前後始終不一之故而深察祖宗微意
之所在然後可以審其權衡而酌議之耳盖高皇帝雄
畧開創首啓宗封衆建諸子周錯要地如北平天險文
皇居之北平東盡諸蕃而西瀕大河如大寧遼左上谷
雲中則遼寧谷代四王為之保塞鴈門南控河上而西
扄嘉峪如太原延慶環靈酒泉張掖則秦晉慶肅四王
為之屏蔽如内郡諸王亦皆秉鉞部兵崇權握勢維城
維翰棊布星羅此固一時也迨於靖難以後世襲隆平
齊谷維譁漢趙旋孽或懲或貸日積猜嫌彛臬益煩兵
權盡釋朝堂無懿親之迹府僚無内補之階情親而勢
愈疎養弊而防滋密此又一時也嗣是而後驕侈漸盈
間作不典荒湎譎暴歳無虛牘亂倫逆節屢犯明條法
多圜土之收辟有勒盡之慘況乎邸用繁增經制無畧
髖髀莫解尾大為虞仁人悽慘而寒心志士痛哭而不
足此復一時也其在於今則人多祿寡支用不敷假貨
掲賞朔食望米以致資身無䇿日不聊生乃有共蓬而
居分餅而食四十而未婚二十載而不食語及中冓則
言之醜而不可詳殍為道殣則狀甚悲而不忍見强梁
者彎弓走馬白晝搶奪於郊衢柔輭者執捶盖潛身竄
入於輿皂此又一時也夫高皇帝草昧之初列建宗子
文皇帝靖難之日思鑒前車用意不同各有攸當至列
聖以迄於今時移勢改恩以義裁其分其理自有不能
以曲盡者矣即如高皇帝見超一世豈不知宗人之有今
日乎但開國之初固當如是至於世逺親降因時損益
亦待後善繼述之主變而通之耳夫國初親郡王將軍
纔四十九位女纔九位至永樂年間增封親郡王將軍
四十一位女二十八位其數尚未盡多也而當時禄入
已損於前不能全給今二百年來宗支造入玉牒者共
計四萬五千一百一十五位而見存者二萬八千四百
五十二位視國初不啻千倍天下王府之禄反多於嵗
供京師之米即使盡發上供之輸猶不足王禄之半為
今之計欲裁宗藩之禄以分給之則各宗所入刻削已
盡而且至於無可裁矣欲加小民之賦以周給之則貧
民之業誅求已極而且至於無可加矣夫各宗迫於饑
寒而喫喫相聞有司苦於無措而遑遑在慮況乎名封
婚禮請乞保勘奏報查駁文移展轉更有甚不易者以
㕘之乎夫今日之事已為難處十年之後截長補短毎
人而生二子又不知其幾何人也添一人則添一人之
封添一封則添一封之禄此而復益以數千百萬禄米
國家常賦不足以供豈有神運鬼輸之術以濟之哉議
者曰國課不給稍倣漢家分土之意使各宗人自為養
生育多寡皆不必顧則冒濫自絶亦可少蘇有司之力
為此説者意非不美然以一人論之且如郡王其禄千
石倘生十子則毎人而百石三七兼支尚有本色米三
十石也又一相傳則或生三四子或生十數子則以三
十石米而三四十數分之矣又一再傳亦復如是則愈
分而愈微夫婦臧獲少者不下數人朝饔夕餐婚姻死
塟其何以贍彼庶民之家亦有薄産而世傳不乏者以
其各有營業而日生不窮也今宗室坐食自守而欲人
自為生臣固知其不能矣臣謂當今國事之極大者莫
如宗室天下之大可憂者亦莫如宗室於此而不開之以
生路固不可開之以生路而不善通夫祖宗亦不可盍
不觀諸祖宗朝乎彼國親王之禄五萬復有緞絹茶鹽
之用亦復萬計不數年而止給禄米不給雜用又不數
年而減為萬石又不能給而代肅遼慶寧國諸王且歳
給五百石高皇帝令自已出而前後已如此至永樂祿
米日殊秦魯唐府各五千石遼韓伊府各二千石肅府
僅七百石慶府雖七百五十石而郡王常於數内撥給
文皇帝去國初未逺而祖訓之文亦不盡守之矣況親
王出城嵗時訓練蒐兵講武祖訓也而靖難以後則寢
之郡王子孫任用以官陞轉如常祖訓也而屢葉以來
皆無之則高皇帝祖訓列聖已不遵而奉行之矣其在
今日事勢愈難尚可膠柱而調瑟乎即使高皇帝而覩
今日之困如此文皇而遇今日之難為又如此將援照
制禄之初而盡給之乎抑通變其術而别為之議乎況
封建同姓世世相傳此古之所有坐食縣官職爵世授
則古之所無臣故以為欲善其法必須大破常格不拘
祖訓各藩封爵不必盡授有不封者士農工商各從其
便一切出城越闗之例盡弛其禁使人人得以力業則
各宗有謀身之䇿而國家紓空乏之憂我皇上親親之
誼亦庶可以善其後矣臣之此議人非智不及此而不
敢以聞於上者良以祖訓難更又恐出城之禁一開萬
一有不逞之徒起釁生變則追論首事之臣不免晁錯
始禍之誅耳又聞高皇帝時平遥訓導葉伯臣應詔陳
言首請裁抑諸王而上輒大怒被逮死獄其後不數年
而親王之禄亦遂大減是高皇誅其身而用其言伯臣
之身雖戮而有功於國則大矣臣於此時無故而發大
難之端非不知其事之可危但今日之事國事也人臣
之義茍利於國死生以之臣職掌所闗祸福利害皆所
不計即使用臣之言而誅臣之身臣無所悔矣謹僭擬
數欵開列於左條議上聞伏乞勅下本部通行各親郡
王大集將軍中尉從長計議當今各宗子女見有幾何
各處賦税見有幾何自今以後人數向増幾何天下民
力足能供億幾何各省錢糧尚可加派與否各宗坐食
可為乆計與否將臣之所議與相沿之制彼此㕘酌孰
便孰礙何利何害當必有一定之見如於事體人情果
為利便即具奏前來聴本部議覆施行至於臣之意見
所不及與彼之易地所難行者則化裁通變全在當國
者一劑量之耳一限封爵查得嘉靖年間豐林王召瀚
奏稱宗室之中其弊難究不必較其妾媵有無止定其
子女多少議親王限以五子之外其餘多生者止給冠
帶榮身並無爵禄令其自行營運或商或農所行從便
郡王以三子為例將軍以下各隨等差已經本部酌議
具覆先帝未賜決允遂寢其事臣謂人之子女原有多
寡不知限也惟限其生子之數則於人情似為少拂宜
乎先帝之未允也然而生不必限封則可限盖帝孫王
孫親疎有等恩數禮秩隆殺有差今國朝歴世已二百
餘年以親論之亦逓減矣故除初封親王且姑照例襲
俟三世而後再加詳議外其屢朝支派之分列各藩者
當立為定制以限之如親王嫡長子例襲親王矣嫡庶
次子許封其四共五位焉郡王嫡長子例襲郡王矣嫡
庶次子許封其二共三位焉鎮輔奉國將軍有嫡子許
封其二無嫡子上許以庶子一人請封鎮輔奉國中尉
不論嫡庶許封一子以上各爵職如有生子數多不得
盡封者請各士農工商使其自便有志讀書者與民間
俊秀子弟一體入學應舉登名科甲者一如皇親例止
任外官其他力田通工等業從便生理可也或曰親王
之子例為郡王郡王之子例為鎮國將軍各將軍中尉
之子封者固得其所而不封者竟與齊民等不幸而生
稍後則一體所分貴賤貧富逈然懸絶已為不情況讀
書必頼燈火之資經商必藉貿遷之本力穡必得乎畎
畆之授工藝不能無俯仰之累彼將何以為生耶臣以
為宗女宗壻尚有婚資多者則給銀百兩今後合無將
親王之子不得封者至十六歳者賜之冠帶仍給銀六
百兩郡王之子不得封者至二十歳亦賜之冠帶仍給
銀四百兩將軍中尉之子不得封者有志入學賜衣巾
若止務生業不必槩賜各子仍給銀二百兩以上各子
逓減處給則或仕或不仕咸有所賴似無失所之嘆但
於查勘一莭極當詳慎庶無冒濫以滋妄費之弊耳或
曰擅出城郭國有明禁今既任其生業則必不能出城
郭恐為不可臣嘗稽之祖訓並無禁出城郭之文其所
以禁之不使出郭者為近日放縱不法者設也茍能各
務生業謹守王度一有不檢稍加繩之雖出城何害也
或曰宗室有罪例不加刑今既入仕受職與交易僨事
一切貸之則貪婪兇縱凌弱暴寡益多事矣臣愚以為
宗室不加刑責原非古道即宗室有罪而有司刑罰不
加則大亂之道也夫人情有欲所以平其情而不亂者
恃有司之法繩之耳今宗室一有小過不以有司治而
動必奏請茍以錙銖斤兩彼必忿争而遽欲聞之朝廷
則往來勞費廢時妨業彼小民者豈願為之哉若復不
較而姑縱之則錙銖不治千金可攫斤兩不戒則腴田
可侵故曰有司之法不行大亂之道也夫常人之愛子
弟者必望師傅以夏楚以威之今之有司皆士大夫國
朝之外傅也今之宗黨皆皇家之苗裔族属之子弟也
與其姑息而養成惡徳以就罪辟孰若教戒而造就成
才以歸於正之為愈哉且聞今之貧宗傭工隸卒無所
不為匿名執役丼心捶楚是陽諱其名而隂受其辱也
若顯拔縉紳之列而均受舉劾之公分授四民之業而
平以市官之法此大公至正之道不足以言媿矣臣嘗
熟思而酌議如此一議繼嗣查得郡王無嗣止許本支
奉祀不得援兄終弟及之例近己申明人知共守惟親
王之嗣得以親弟親姪繼襲臣愚以為親王之得封謂
其帝胄所以分天子之次子親之欲其貴愛之欲其富
故崇之以禮貌不使與兄弟同輩大相懸絶耳今子孫
相繼世世富貴固不必言但至乏嗣則統緒已絶即以
本支奉祀使香火不滅亦已矣而何為又使親弟親姪
繼襲其爵哉彼親弟親姪自有夲等爵職何縁躐進王
者之尊乎臣愚以為自今以來有絶嗣者止推倫序相
應賢能著聞者一人管理府事雖有親弟親姪不得冒
請復繼王爵一别疏屬查得國制郡王六世孫以下世
授奉國中尉夫奉國中尉自親王而推則七世矣自郡
王而推則六世矣即自奉國中尉而推世世不改則與
國終始將萬世攷之古昔典禮莫備於周然周家五世
外燕㑹慶問皆弗之及非薄之也親親之殺天秩夲然
耳禮固有云五世而免殺同姓也六世親族竭矣今至奉
國中尉就非皇家袒免以下親乎且祖廟之制親盡則祧
今我朝開國四祖肇基徳懿熈仁皆為藏主則於祖且然
矣而況卑屬乎臣於前欵議將中尉止封一子然奉國中
尉世世皆封一子則恩數無窮親疎無等揆諸古者六
世親竭之説大不侔矣合無今後奉國中尉授封一子
再傳而下不必賜封止將所生第一子給銀壹百兩使
為資本至五世而止其餘聴自便庶恩義並立而法制
亦可逺及矣一議主君查得郡縣主及郡縣鄉君各隨
父之差等請封初不限其數之多寡及至選配儀賔各
有執事誥命禄米從人等項今男封既有限制合無將
親王之女止封其三郡王之女止封其二將軍中尉之
女各封其一主君之祿俱各照舊外其選配儀賔既有
職事誥命列之官階足為榮寵合將衣禄免給亦無不
可以上各女有不盡封者仍各給以婚資使為贍用出
自親王者給銀二百兩出自郡王者給銀一百兩出自
將軍者給銀八十兩出自中尉者給銀五十兩選配之
壻聴其自為生理其應舉入仕者悉授外官宗女宗壻
除己前者勿論外以後各宗女壻給銀五十兩之外不
必另給冠帶壻資一體聴其自便一議冒費查得冒妾子
女擅婚子女革爵子女與一應庶人例雖皆不與封然
其各子猶有不等口粮革去尤為便利但前項各宗各
庶或有年已長成不堪讀書及無産營運或驕惰逰蕩
不能生理者一旦革其口糧恐不聊生似亦聖世之棄
人矣合無將以前者俱各照舊遵行外自今以後所生
之子各宜預為教訓聴其從便生理不必給以口糧則
宗人不致告病而國家亦可以節無益之費矣一議擅
婚查得宗室請封選婚必有本部題覆行選各宗選定
之日奏結完備本部查明具覆方有勘合行令入府成
婚若未經奏請而徑自配偶成雖經奏請未經封號而
先以成婚皆為擅婚擅婚之子例不得封嵗給米五十
石仍本色折半兼支此定例也但各府擅婚最多皆不
顯言其弊或假揑奉到勘合或言遵照相沿舊例原未
奏請淑宜安人等號此等名色雖各有不同皆属擅婚
例無授封之理然彼既不肯自首其弊而奏抄到部必
不能違例題覆則一切立案不行固其法之不得不然
也夫各宗格於例而無繇申其願臣等拘於法而難以
徇其情乃有老大未婚而饔飱不給種種苦抑不可勝
述者矣為今之計莫若使各宗自首明言其為擅婚之
子照例給與夲等口糧士農工商仍聴其便自今以後
生者止許賜名不必再給口糧聴其從宜生理可也伏
候聖裁上下其章禮部尚書髙儀言元佐所奏鑿鑿可
行但事體重大臣等不敢擅議請通行各王府將奏内
事理虛心評議務求允當條列以聞容臣等再㑹諸臣
熟議上請宸斷行上從之
　　　覆議亟處宗藩疏
隆慶四年禮部覆河南撫按栗永禄楊家相禮科都給
事中張國彦等奏其略言今天下之至重而難處者莫
如宗藩至急而不得不處者亦莫如宗藩臣等歴考前
代未嘗有宗室而坐食縣官者我聖祖獨厚宗親世授
爵禄恩至渥也祖宗天潢發原之始故奉以數郡而易
供至於今日當宗支極茂之時則竭天下之力而難給
以天下通論之國初親郡王將軍纔四十九位今則玉
牒内見存者共二萬八千九百二十四位嵗支禄米八
百一十七萬石有竒郡縣主君及儀賔不與焉是較之
國初殆數百倍矣天下嵗供京師者止四百萬石而宗
室禄糧則不啻倍之是毎年竭國課之數不足以供宗
室之半也然此特論平時耳萬一遇水旱㐫荒征輸無
出將何以處之此特論目前耳將來傳世萬億生齒無
筭又何以處之今在國家則苦於供給之無措而意外
之變可虞在宗室則苦於禄糧之不及而顛連之狀可
憫上下公私兩受其困此無他故己良以恩施寡節而
輸供之䇿窮禁縳太嚴而資生之路絶今日之勢有不
容不變通者也且祖廟之制親盡則祧而襲封之典曽
不稍變是待祖宗者薄而待子孫者厚恩禮不幾於倒
施乎今之論者動曰祖制不敢輕議然觀洪武初親王
禄米五萬石不數年而後以供給難繼減至萬石其後
代肅遼慶寧谷諸王且嵗給五百石是高祖制禄已無
定矣永樂間秦唐魯府各五千石遼韓伊府各二千石
肅府僅七百石慶府雖七百五十石而郡王常於數内
撥給是文皇帝頒禄已變更矣盖二祖酌時通變初未
嘗執一定之法以傷民病國也假令二祖復起見國家
宗室受困如此其議通變又豈待於今日哉近年諸臣
建言俱奉㫖通行各王府酌議而栗永禄等所建白視
諸臣尤為剴切明審臣等反覆思之為長計惟有限服
制以殺其禄給聴自便以開其生路嚴法制以禁其為
非而已盖國家才力既已無措則不得不聴自便以開
其生路生路既開則不得不嚴法制以禁其為非盖審
時酌變為國家經乆之圖莫過於此者伏乞皇上特加
軫念將臣等及諸臣所奏俯賜採擇或視朝後時御便
殿宣召輔臣諮求長䇿務求定論本部仍以先後諸臣
條議通限各王府一併議覆如違限者治輔導官罪候
各王府議至之日本部請大集廷議恭候聖明獨斷以
成一代章程以定萬世守法上從之
　　　宗藩簡便法疏
萬厯二十九年禮部右侍郎李廷機題為條陳宗藩簡
便之法懇乞聖明裁定以惠天潢以垂永乆事儀制司
案呈得宗藩事例歴年所條議精詳妥當見今遵守無
敢踰越然宗室猶告稱困苦至畫圖帖説極訴凍餒顛
連之狀且有向隅而泣抱鬱抑不平之恨有後言者毎
為之深維其故竊見宗室毎請名封到部備查冊籍來
歴少有未明不敢題覆父無爵不與母無封不與無奏
報不與母年在五十之外者私婚擅婚濫妾已經另題
復來辨者不與年逺無稽復來辨者不與凡所以綜覈
裁抑節之者略不少徇此在本部雖嚴而不為苛在宗
室雖苦而不敢怨也乃有宗室例所應得本部例所應
題者其究未嘗不題未嘗不得而特於轉折之多需索
之衆等候之乆未嘗省禄粮之升斗而徒朘宗室之脂
膏如宗室子女報生有結矣及請名則又取結及請封
選婚則又取結結而又結得無煩難又如五年五嵗過
矣而未見請名年十五過矣而未見請封選婚年復一年
得無阻格就此似當再斟酌變通其間者相應條陳等
因案呈到部竊惟王道本乎人情良法莫如簡便臣自
署事以來將歴年題准事例日夕展轉既見前此諸臣
體悉我皇上敦庸之篤即如酌例奏請期限欵内過期
免勘之擾甚多矻矻然奉以周旋而臣因此細繹引伸
偶有一得臣敢為皇上陳之臣閲視册庫宗室名封掲
帖位下既註云抄出手本册籍稿俱查同間又註云候
結夫既查同應題而以候結未題盖縁宗藩要例第四
欵内稱宗室子女名封俱繇各該親郡王及管理府事
者審實類奏仍取具宗室五位並長史教授兩隣收生
人等丼結一并送部如王奏到三月以外而長史教授
等結未到致妨查題者本部查㕘行巡按御史將長史
教授等官提問據此則候結例也然臣查要例第三欵
内宗室新生子女三日後具啓各該親郡王及管理府
事審實取具收生親識官眷人等保結明白按季類奏
臣隨取各王府報生奏結觀之有五宗結有長史結有
教授結有兩隣收生結及取請名結狀觀之與報生同
又取請名選婚結狀觀之亦與報生同是結惟一様取
至再三斯已煩矣況兩隣之遷徙不常收生之存亡難
必即結不足慿而結又不可自得也計長史教授兩隣
收生及長史教授所之書役凡若干人其饋送需索常
例不知若干此若干者貧宗何人措置不過預冩禄糧
重息稱貸剝膚推髓以博升斗之獲而所為候結者直
候長史教授之槖盈衙門吏書腹之饜已即查㕘究問
竟自推捱申飭禁防終成虛套於宗室寧有補哉又思
宗室所患苦者何也奏請之經繇多而饋送需索之費
重也盖必展轉措辦有以充饋送需索之費而後敢請
其饋送需索必人人滿其所欲而後得請故均之宗室
也而有力得之無力不得非所以為平也均之得也而
輒以賄成非所以為法也均之與也而必俟其苦求重費
而後與之非所以為恩也且以皇上宗室太祖子孫而令
乞哀異姓受制賤胥豈理也哉臣反覆思之惟有簡便
之法二焉一曰免重結盖報生一結父母來歴既明白
則一結足矣此後除選擇婚配另結外至於請名及請
封婚其在今日凡奏到結未到者查果明白應題不必
候結便與徑題其俟今日以後請名請封請婚者免其
教授長史兩隣收生之結尤恐有殤卒不報以死作生
及以生冒死情弊則莫能逃於親支之五宗第令單取
五宗一結徑逓各府長史教授啓王據宗結以奏而本
部止慿王奏不必結來如有虛冒本部查出或被首告
事發將本宗㕘爵級五宗罰革禄米一如條例如此則
報生結狀至為要緊如或不到部無慿查題定將長史
教授㕘黜以為疎玩之戒莫便於此者一曰定取期盖
既有報生奏結而又有玉牒册妾媵册年終攅造册殤
卒册具可備查本部復設格眼册將宗室父母來歴生
年月日并結某宗某人名姓備書位下而該司呈堂親
註其上應名封者註一應字另題者註一另字用印鈐
盖毎年挨查其及期者某府某位盡數類行該府長史
教授啓王具奏如萬厯十七年報生今年十五嵗為婚
封之期則行取請封選婚如二十七年報生今年五嵗
為名期則行取請名本部一面類奏請照常而行雖有
今法猶循舊規正欲相維以防後弊但今取五宗一結
奏内總提五宗結勘明白一句不必結到本部其萬厯
十七年以來未及請封選婚二十七年以前未及請名
者一槩行令於三十三年之内亦取五宗一結啓王類
奏如過兩年限期不來奏請者本部例為立案則是前
之未註者查取以完之後之未取者查註以挨之舉一
切宗藩所應得本部所應題者悉自我而授之彼無使
自彼而求於我本宗既與行取知必在題列則府役何
所容其騙詐部役何所容其索掯提綱絜領計莫㨗於
此者此二説者於舊章無所變更而煩贅可省於闗防
更加嚴密而阻格盡除臣不勝揣切欲以此發前人所
未發補前例所未周盖聖主展親仁義并用其囂競而
不馴者則裁之以義其困苦而無告者則煦之以仁仁
尤在乎義之先畏亦生乎感之後臣區區愚見如此伏
祈聖明俯賜裁酌如蒭蕘可採乞將所陳免重結定取
期二欵勅下臣部施行仍刋續要例以便遵守宗藩幸
甚臣愚幸甚
　　　親王之國疏
禮部尚書沈鯉題為敬陳親王之國舊例以明職掌事
近該工科左給事中陳與郊等相繼上疏請命潞王之
國疏乆不下乃外議若委罪於臣等之不先請者臣等
不得不明職掌以俟裁定且以為他日持守之據焉盖
凡親王之國一切擇日具儀雖係禮官掌行皆由傳奉
特㫖無敢輒便題請者歴年事例除年逺文卷無存及
禮應避諱者不敢槩舉外查得成化三年正月内本部
傳奉憲宗皇帝聖㫖朕弟徳王之國凡諸合行事宜所
司詳具以聞欽此自是以後傳㫖之國者秀王係成化
六年十月崇王係成化九年十一月吉王係成化十三
年八月岐王係𢎞治七年十一月益王係𢎞治八年六
月壽王係𢎞治十一年六月衡王係𢎞治十一年十二
月汝王係𢎞治十四年閏七月涇王係𢎞治十五年二
月榮王係𢎞治十六年六月其時傳奉太監懐恩韋泰
蕭敬陳寛也臣等猶恐不的復從史館恭奉屢朝實録
歴歴查考凡各親王之國亦止開載儀注不見有本部
題請之疏嘉靖三十九年雖具題一次亦縁内閣輔臣
奉有御扎傳示所司非敢輒便具題也夫樹屏建藩國
家盛典孰不有欣然趨事之心乃自屢朝以來親王之
國俱繇上命舊規相沿已二百年其中必有精意臣等
職在守法不敢不闕其所疑以存典故此所以不先題
請也若以時事而論即使例所當請亦須待秋成以後
始於擇日為便焉盖凡親王之國俱水陸二路驂從齊
發所經之處勞費不可勝言適今畿南諸郡河南山東
與衛輝封國所在連嵗饑荒繼之灾疫皇上嘗多方賑
濟之若非稍待秋成聞有豐稔之報而明㫖已下便當
擇期逺近緩急何以斟酌此亦事體之不可不慮者也
夫論舊例則不敢擅請論時事則不敢輕請總之皆職
掌闗心反覆思維遂成迂緩若言官於天下之事無不
得言之國之請據理而論乃其職也伏乞查照屢朝事
例早賜宸斷以襄盛典臣等不勝幸甚奉聖㫖親王之
國既有屢朝事例且地方聞已豐稔朕當奏知聖母於
明春擇日舉行一應事宜着該衙門預行措辦
　　　請逐藩王羣小疏
禮部侍郎何宗彦奏為宗社藩封宜有無窮之慮懇乞
聖明思維至計屏逐羣小以安宗社以固藩封事臣聞
心病者不能緩聲事急者不能安言福藩邇來舉動外
之撫按内之閣部科道諸臣不憚苦爭之此實忠於皇
上之格言所宜轉圜而聴者也顧諸臣之爭益力福藩
之奏叠來皇上之㫖愈厲臣待罪春曹與聞藩政異日
釀大亂搆深釁不可解免臣罪滋大敢披瀝為我皇上
陳之自古聖帝明王之治天下必乂安百姓以衛宗社
使無土崩魚爛之虞其衆建藩封也必教以義方輔以
正人授以節制使樂善循禮世世享食租衣税之利未
聞徇情溺愛惟利是務而不顧國家之安危如今日者
也盖福王生長深宫貴極富溢豈屑為多寡有無計止
縁天下之亡命積猾以之誘内竪内竪以之誘福王而王
聴熒矣故請求之牘日新月異竭天下之脂膏不足以
填谿壑豈知禍患之中於宗社及福藩者不可救藥哉
臣謂此輩危宗社者有六害福藩者有二斷斷乎其不
爽也何以言之山東京師左輔也從來易動難安曩時
括田令下怨咨之聲已不忍聞今承奉門正率百十餘
人所在驛騷此豈忠於福藩者哉不過假丈量之名田
邉之田業外之業可以恣行包占而一切殷實之家可
誣以隠漏抗違惟其所漁食耳既奪民之生命亦何所
顧忌山東如此河南湖廣復然卒致分崩潰爛不可收
拾此羣小揺左輔以危宗社者一國家數百萬金錢强
半出於鹽筴各有定引各有分地洛陽舊食河東鹽以
其壤地相接朝發夕至也今改食淮鹽逆河而上數千
餘里又欲開店發賣使河南一府盡食淮鹽夫河南既
食淮鹽河東之鹽豈能飛越至於南陽懐慶是河東失
三府之分地矣且經繇山東之東兖河東之開歸衛等
府内竪積猾必多帶私鹽沿途貨賣私引既多正引停
格不惟淮揚山東鹽法盡壊即山東長蘆靡不阻滯正
額何以完而經費何以給此羣小壊鹽政以危宗社者
二京師與敵為隣三軍枕戈坐甲以扞牧圉者為得糈
計耳前日薊永餉稍後時環城鼓噪彼時鹽政未壊出
賦之地尚未經福藩騷擾已缺餉數月幾成大變假令
鹽法又壊山東各省又經數百豺虎擇人而食民且不
能安居賦且何處出辦百萬軍士豈能􁅤腹待死耶輕則
脱巾而噪重則勾敵為難不知何以禦之此羣小侵邉
餉以危宗社者三古者名山大澤不以封良有深意矧
晉都根本重地從來藩封未有睥睨重地者知祖宗法
度最嚴不敢以私干也今請蘆洲行且請管蘆洲之業
内竪往來羣聚不逞之徒競相羶附不曰某處之為利
孔也則曰某處之漏正供也金陵之人必不能安枕而
卧而高皇帝之衣冠不致震驚不已此羣小窺陪京以
危宗社者四自古爭衡天下者必據荆蜀以占上㳺建
瓴之勢昔人云所守或非人化為豺與狼非虛語也今
請故相田産諸蜀鹽井羣小之意不過据要路津以括
囊財賦或無他慮然一有風塵之警此輩能不易慮乎
萬一順流而東則陪京危矣矧牢盆在手易興呉濞之
謀租賦如山庸蹈永璘之轍戒之在小念此寒心此羣
小規上㳺以危宗社者五馬周有言自古國之興亡不
由積蓄多少惟在百姓苦樂盖百姓樂國雖貧興之徵
也百姓苦國雖富亡之徵也今福王鼎建雄藩豈不欲
傳之世世作聖朝屏翰哉乃孳孳為利請馬店請山厰
竹木等厰以親藩尊貴躬為纎嗇之謀其䙝已甚況奪
一事之利則百姓失一事之生計奪一日之利則百姓
失一日之生計時削月朘吮糠及米挺而走險皆敵國
也此羣小失人心以危宗社者六凡此六者事已機芽
禍已醖釀茍不改圖雖有智者亦無如之何矣夫使有
害於宗社而有利於藩封見小遺大猶云不可矧為藩
封之害又有歴歴可言者乎有司征租上不敢失正賦
下不忍盡民膏況有撫按監司弹壓其間催征甚易二
萬頃田之租可必源源常繼也一属内竪管業正租一
金必費民十金甚則十金止充各役私槖一金之拖欠
如故也不二三年賣妻賣子非死則徙目前利於羣小
日後田盡荒蕪無人領種再數嵗二萬頃田化為烏有
若求此輩廉靜是窮竒不飱竊脂不肉萬無是理此羣
小虧額租以害福藩者一古人有曰愛子教之以義方
不納於邪驕奢淫逸所自邪也又曰富不與驕期而驕
自至驕不與罪期而罪自至又曰在上不驕高而不危
所以長守貴也制節謹度滿而不溢所以長守富也聖
賢垂訓炳若丹青福王之富貴極矣又聴其意之所欲
得而即以畀之益以驕志助其邪心一時雖若無傷獨
不慮時移勢易之後乎鄭之叔段魏之陳思國家之漢
庶人非愛之也適所以禍之也天道虧盈鬼神福謙此
不熟思禍可翹足而待此羣小昧大計以害福藩者二
夫皇上聰明聖智豈闇於利害興亡之戒第情重則理
蔽愛偏則慮移雖有後釁略而不思雖有格言忽而不
信誠當清夜平旦之時以古今事一提衡較之則烱戒
了然改絃宜決速究羣小撥置之人速止丈量管業蘆
洲賣鹽故相田産馬店諸厰之事則百姓安瀾洪基永
固不然禍至惙焉嗟何及矣天下之人見皇上於瑞王
求遂室家之願不可得獨福藩有求必應有奏必俞遂
羣然謂皇上福王之外無親愛貨財之外無政事貂璫
之外無信任以皇上英賢冠千古改此何難倘恬然不
顧遺譏青史忠藎之心豈忍皇上有此聲稱哉臣受恩
思報不避斧鉞之誅以效其愚直惟聖明垂察焉
　
　
　
　
　
　
　
　
　
　
　
　
　
　禮部志稿卷四十九
欽定四庫全書
　禮部志稿卷五十
　　　　　　　　　　　　明　俞汝楫　編
　奏疏
　　䘏典疏
　　　議覆資䕃祭塟疏
洪治十三年六月禮科左給事中葉紳等上言祖宗以
來資䕃及祭塟之例甚嚴惟京官三品以上許廕子送
國子監讀書然非年乆有政績者不得濫進三品以上
三年考滿者今日引奏復職明日上章乞恩以致政績
無聞屢經彈劾者一槩此例陳乞甚至有長子死而復
乞其次子者一子死而又乞其孫者資䕃之恩似乎太
濫又祖宗以來京官文職四品有祭無塟三品以上始
有祭有塟其父母曽受本等封始有之近年以來有本
身并父母未經受封又有本身尚存妻室先故者一槩
奏請甚至被劾去職及病故年逺者及未至三品者往
往并求祭塟誤䝉賜與祭塟之典似乎太輕乞下所司
議處禮部覆奏言朝廷資廕之典所以勸忠勵孝寓賞
延於世之義祭塟之義所以禮遇大臣全君臣終始之
義至於官資未及而子孫或得廕叙父母及妻或得祭
塟是又或因勞而加報或縁義以推恩皆有大義存焉
而不可以為輕且濫者今後文職三品以上考滿官請
如例許一子或孫或承繼之子致送監讀書内有未沾
一命而死或自以科舉出身者仍許一人補廕入監如
出身不繇正途或被劾閒住及病故年逺者俱不許預
補廕之例其官非三品曽侍春宫講讀輔導有功者殁
後子孫乞恩入監本部議請上裁又奉命外國死生王
事者常有廕子入監之例其祭塟舊例三品以上官及
二品以上父母妻三品父母俱有祭塟四品及父母俱
有祭今請著為定例若三品以上官被劾官帶閒住者
祭塟俱無其三品被劾致仕及在京未及一考者有祭
無塟若二品以上妻止授三品封三品父母止授四品
者亦止賜之祭四品未考滿父母未封四品者亦無祭
其賜祭壇數二品者祭二壇加太子少保以上者祭四壇
其加太子太保以上及武職大臣祭塟各照前奏定祭數
又效勞春宫講讀或常有邉功應沾恤典者亦宜奏請
裁決得㫖太醫院官有三品考滿無過者亦准照例廕
子入監其三品官致仕并在任未及一考病故者仍准
與祭塟餘從所議
　　　諡法疏
禮部尚書沈鯉題為循職掌議諡法以肅臣工以光聖
化事臣聞帝王之所以勸懲天下者莫大乎爵賞刑威
帝王之所以不賞而勸不威而懲者莫大乎諡法是諡
法也父不得以私其子君不得以私其臣者也得失一
朝榮辱千載雖以褒貶既往實以激勸將來是以自古
重之也國朝稽古右文尤嚴斯典祖宗時文臣得諡者
不過數人雖以中書省之尊六卿之貴文章功徳有可
紀者亦不得輒諡無他重之也宣正成𢎞之間文臣雖
往往得諡然名義甚美者或不輕畀以文學直内閣者
不皆諡文則慎重之意猶有存者浸淫自正嘉以來以
至於今則濫觴甚矣夫京堂三品以上子孫得自陳乞
例也而人有醇疵行有巨細乃一切加以美名則是皆
善而無惡也生前有未盡之善則改而更諡厚也而行
玷縉紳名汚青史者獨因循而不易則是有進而無退
也此皆臣之所未解也昔我太祖之諡其子也於魯王
而曰厲於伊王而曰荒夫荒厲之非美諡亦明矣我太祖
豈不愛其子哉示天下公也不以父子之情而廢國家
之法也父不得以佞其子而君乃以諛其臣竊以為過
矣臣又嘗考李唐時許敬宗諡繆蕭瑀諡褊繆與褊之
為諡人所惡也不敢貸也又嘗考趙宋時司馬光斥夏
竦之邪不許文正韓維定陳執中之議必諡榮靈光與
維之在當日仕同朝也不敢私也今日諸臣之諡豈無
許敬宗蕭瑀其人者在乎當其時能為司馬光韓維之
直者誰乎國朝人物之盛逺邁唐宋而諡法予奪反太
鹵莽何以垂訓將來光照前古似不可不亟正也至於
文之一字所係尤重其大者道徳學問其小者忠信惠
禮必唐儒如韓愈宋儒如朱熹始可庶幾無媿即不能
然亦必其一莭足以當之今不目其善狀不耳其風聲
一經翰苑莫不諡文彼其真文者既無以表其賢而不
文者又有所混其不肖是於勸與懲兩失之也且如先
臣禮部尚書霍韜新建伯王守仁非文學職也而得文
之一節與之誠是也如吏部尚書王恕兵部尚書劉大
夏不以文名也而有文之實用獨靳之何也可文則文
何嫌於百僚不可文則不文何擇於文學盖古者生無
爵則死無諡國朝有諡亦限爵是故凡有爵皆得諡惟
其當而已矣其人誠當豈必爵高又豈必文學凡輿論
之所推皆可以義起也此隆古之道也臣願皇上遠法
隆古近鑒唐宋念褒貶之㫖不可偏廢思名義之重不
可輕假慨然獨斷特下所司一洗冒濫之風永翊清平之
治臣愚幸甚世教幸甚
　　禁約疏
　　　題禁白蓮教拆毁私創庵觀疏
禮部尚書沈鯉題為内帑匱詘民生困敝恭陳祖制懇
乞聖明特賜俞允以保萬世治安事㸔得户部尚書王
遴條議要將近日私創寺觀庵院盡數拆毁僧道年四
十以下無度牒者盡數驅逐歸農流寓者逓歸本籍土
著者收入里戸白蓮羅道等㑹惑衆靡財悉重加懲治
一節竊照異端之術足以惑世誣民茍非禮教素敷民
未有不蠱於福田利益之説者在昔已然其風猶未甚
也邇來逰手逰食之輩布滿中外此倡彼和莫可收拾
以致梵宇琳宫星列棋布而無知之民約㑹進香建幟
號佛者日充斥於道途豈直民財靡費上虧惟正之供
抑且風俗漸偷釀成地方之禍臣等目擊兹敝方欲申
飭今尚書王遴條奏及此深得移風易俗足國裕民至
計相應酌議題請恭候命下移咨兩京都察院轉行五
城内外及天下司府州縣地方大小寺觀庵院除係古
刹及奉有欽依建置照舊存留聴其更修外若係近日
私創庵院招集僧尼凟祀不經者悉行拆毁入官以後
再不許新立増置違者依律問遣僧道曽經給有度牒
年四十以上者照舊存留其年四十以下未經給度牒
者查果戒行無碍姑准查照見行事例申送納給度牒
如未給度牒削剃不守清規與流寓逰食之徒一併驅
逐原籍務農當差一切白蓮羅道募縁僧道及約㑹燒
香頭戴甲馬口稱佛號等項愚民在内聴緝事衙門在
外着巡邏員役嚴加禁捕務得㑹首倡率之人依律
枷號治罪知情故縱者罪亦如之勿視虛文務臻實效
然臣等猶有過計焉夫禮者禁於未然之前法者治於
已然之後未然者易為力而已然者難為功查得僧道
之禁莭經言官建白本部議覆不啻三令五申矣而齋
醮施捨愈昌愈熾俾異端者流安坐而享富厚豈盡左
道之愚人抑亦崇尚者之自愚耳崇之於彼而欲禁之
於此其將能乎今宜於禁令之外仍以禮教隄防之乞
勅各撫按嚴督各該守令毋專以簿書期㑹為急而亦
以移風易俗為要申明聖諭勸化愚民教以君臣父子
之常道示以農桑衣食之恒業曉以惠迪從逆之實理
喪𦵏必依家禮有擅作佛事者必罰祈年必於方社有
掲榜消禳者必罪大經既正邪慝漸消行之既乆果於
風化有禆不為俗吏吏部開著上考脫有奉行未至亦
宜罰治以示創懲庶幾教化與法制並行民風與世道
咸賴矣奉聖㫖各處寺觀庵院除古刹及勅建有名的
照舊存留其餘私創無名黷祀不經的兩京着五城御
史在外撫按官嚴行稽查應改應毁的酌量區處具奏
餘依擬
　　　議處淨身男子疏
禮部尚書沈鯉題為議處淨身男子以廣聖澤以信法
令事近該順天等處淨身男子奏奉聖㫖這厮毎羣聚
奏擾着五城御史嚴行驅逐不許容留潛住欽此明㫖
昭宣羣小逺遁中外臣民莫不稱頌聖徳臣等更復何
言第思此輩因父母愚暗希圖富貴𠞰絶子息痌瘝可
憫其於皇上愛養小民之仁既有所歉焉而不周況其
家室無歸工商絶藝暫去復來屢行奏擾其於皇上嚴
行驅逐之令又有所玩焉而不信及今不一議處不惟
傷天地之和亦且損朝廷之體臣等職掌所闗乃敢敬
陳一得之愚以備采擇稽古内官之設載之周禮曰内
小臣曰閽人曰寺人曰内竪雖其職掌不過守王宫中門
之禁掌女官之戒令與内外之通令然必求正人居之
如巷伯之倫是已降及秦漢而下乃以罪人充之我朝
法制高出前代伏覩大明律一欵凡官民之家不得乞
養他人之子閹割火者違者杖一百流三千里又條例
一欵先年淨身男子曽經發回若不候朝廷收取官司
明文起送私自來京圖謀進用者問發邉衛充軍臣等
仰窺祖宗盛心即古除肉刑之意所以重絶人道預抑
奸慝也至𢎞治五年節奉孝宗皇帝聖㫖今後敢有
私自淨身的本身並下手之人處斬全家發邉逺充軍
兩隣及歇家不舉首的問罪其里老人等仍要時常訪
察但有此等之徒即便捉挐送官如或容隠一體治罪
不饒欽此但私浄之禁雖嚴而報官之路未開故自宫
者旋即如舊至萬厯十一年節奉聖㫖自宫禁例載具
㑹典皇祖明㫖甚嚴乃無知小民往往犯禁私割致傷
和氣着都察院便行五城御史及通行各省直撫按衙
門嚴加禁約自今五年以後民間有四五子以上願以
一子報官閹割者聴有司造册送部候收補之日選用
如有私割的照例重治鄰佑不舉的一併治罪不饒欽
此但報官之路雖開起送之例未定故自來者紛然不
已夫以孝宗之明例皇上之嚴㫖奚啻三令五申乃三
數年來有司有造一册送部者乎有挐一私割照例懲
治者乎法令不行徳澤不布又何恠此輩之羣聚奏擾
乎伏望勅下臣等嚴行各省直撫按官行令各州縣以
文到之日為始以前見在閹割者許令報名到官查係
三十嵗以下精壯可用者姑免追究准其記籍其衰老
不堪者行令各里族拘收以後凡情愿閹割者報官查
明果四五子以上方與記籍通前類造青册限半年一
次送部候各監局缺人聴司禮監奏請本部通行在外
各該衙門查係在册人數取具官吏里隣不扶丼結起
送赴部聴候選用其册籍無名乃儇巧㐫惡潑頼無恥
者不許一槩濫送如有仍前私自閹割私自來京者在
外撫按有司在内五城御史嚴加訪挐照例問以重罪
如撫按等官不行訪挐及有司不行造册違例起送者
聴本部查㕘請㫖究治務在必行無事姑息庶黎庶免
傷殘之苦而慈惠旁流宦寺皆端正之人而隙竇永塞
仁至義盡萬世無弊矣再照死者人之所最重也今自
宫之徒加以死刑而不懼者内臣之員數太多富貴太
驟選進太頻有以惑其心耳我太祖高皇帝深鑒前代
之失祖訓條章内府各監局内官俱有定員各有職掌
一監常職止五員一局正副止二員官不過四品所掌
不過洒掃供奉之事洪武永樂間未嘗額外濫設其太
監等官非歴練老成雖有聰明才俊亦不輕授近年以
來則不然矣皇城之内通名籍者不止萬有餘人而倉
厰塲庫牟利無筭蟒衣玉帶濫賞不惜又不三五年輒
有一選選輒數千以故無知小民貪圖富貴入骨薰心
柰何欲以死刑禁之乎臣等更望皇上恪遵祖訓凡監
局冗員非祖宗之舊者悉為裁革一切侵漁科索等弊
悉為釐正蟒玉等服非効勞年乆忠勤不欺者勿輕賜
予仍著為定例必十年以外方行收選一次務使宫府
一體賞罰有章規制既定僥倖不萌前項無知之徒將
不禁自息不終為聖化之累矣
　　各條疏
　　　祭告感應疏
成化八年禮部左侍郎劉吉奉命祭告海嶽還自山東
言臣自成化(闕/)年四月初十日受命暨十六日陛辭仰
體聖治沿途齋心致敬罔敢怠忽臣所過濟南等府委
因連年亢旱不收人民艱難死亡流離困苦之狀不可
勝言田地乾燥多未耕種河水淺涸船隻少行災害之
臻誠可憂憫仰惟皇上矜恤民瘼特降詔書减免租税
并發官銀錢米賑濟民間欣然不勝感戴及臣於本月
二十六日至東嶽廟下擇以五月朔祭告未祭之先炎
風毒日酷旱如舊及省牲之夕忽有雲起西南至夜一
更雷雨大作直至四更方止雨止隨祭祭畢次日復大
雨自未至酉方止溝壑水溢逺近沾足越七日祭告東
鎮十三日祭告東海俱各得雨連日不止事畢回還所
過地方間有苗者悉皆長茂未布種者亦皆種有青苗
運河亦因此水長官民船隻通行無阻天意漸回人心
稍安皆皇上盛徳之所感也但今民遭大困之後其各
衙門凡百懲需宜悉從寛貸庶使民得蘓息不負皇上
始終矜恤之意縁臣奉命專為祈禱救灾及所目見
係干民情不敢隠黙謹具疏以聞下所司知之
　　　國喪停止賜宴疏
𢎞治元年禮部郎中張祥言伏覩五月五日午門外賜
宴羣臣臣切惟憲宗皇帝賔天未乆山陵工作方畢尋
有雷電之灾陛下克謹天戒痛自修省且詔羣臣各秉
心修職用回天意羣臣可不惕然加懼以副聖心況臣
之事君猶子之事父故居喪之時居處不安食㫖不丼
聞樂不樂孔子謂食稻衣錦於女安乎此言雖責宰我
實萬世臣子之通戒也今公卿大臣皆先帝舊臣當嵗
序遷易攀號無地詎忍錦繡其衣飲酒食肉恬不為恠
臣聞陛下自先帝登遐居諒隂之中已臨半載毎退朝
燕居猶服布素不御音樂曩者近臣請選妃嬪閣而不
行天下臣民皆知陛下之心有所不忍此天理人倫之至也
秉是心以往何憂天下之不治天變之不弭天命之不
固哉臣請自今以始三年之内凡遇節令賜宴羣臣乞
照慶成宴例暫皆停免至如毎嵗四月八日之宴特佛
氏餘風尤為不經所當先革者陛下即位以來袪邪衛
正益崇聖道凡佛老之悖謬百家之淫邪悉已屏斥何
獨於此不可革乎方今四夷來王萬方朝㑹輻輳京師
皆得與宴中間豈無一二稍知義理之人萬一播傳其
失非小惟陛下留意上曰節令之宴職自禮部既當停
免何不先事奏聞而致差失若此咎將誰歸爾堂上並
屬官其具實以聞已而尚書周洪謨等言憲宗皇帝上
賔皇上孝心純篤凡内廷儀莭悉從簡素而慶成大宴俱
准奏停免今山陵安塟已乆光祿寺但遵舊例於四月
八日五月五日請宴百官盖與毎日見辭官員及經筵
酒飯相類非若慶成大宴應免者可比祥奏乞停免止
知禮欲從厚而未知事體不倫且未與臣等議臣等失
於約束罪不容辭上曰朝廷大小禮儀俱歸禮部職掌
其當行當止爾等何不預為斟酌奏定致祥於事後肆
言無忌本當究治既服罪俱宥之自後禮莭仍稽考已
行之例奏聞請㫖
　　　止巡郊甸疏
正徳十年禮部尚書毛澄等言臣等先於七月十八日
風聞皇上將巡郊甸已嘗具疏勸止繼知傳言之妄方
切喜幸今月初二日道路藉藉皆云聖駕已幸昌平中
外憂疑莫知所措臣等切惟聖心慎重必不肻逺離闕
庭特以昌平陵寢所在霜露之感切於淵衷欲躬親松
楸一展誠孝而已竊惟經宿以來禮意已盡原野之外
環衛疎濶衆心懸懸不勝瞻戀伏望思宗社付託之重
念朝廷機務之煩早為旋蹕則孝思以申庶政惟舉神
靈悦而億兆寧矣不報
　　　處置番夷六便疏
洪武二十年禮部主事高惟善自長河西魚通寧逺等
處上言曰臣聞安邉在乎治屯守而兼恩威屯守既堅
雖逺而有功恩威未備雖近而無益今魚通九枝疆土
及巖州雜道二長官司東隣碉門黎雅西接長河西原
自唐時吐蕃强盛寧逺安靖巖等州漢民往往為彼驅
入九枝魚通防守漢邉元初設二萬户府仍於盤陀仁
陽置立寨栅邉民戍守其後各枝率衆攻仁陽等栅及
川蜀兵起乗勢侵凌黎雅卭嘉等州洪武十年始隨碉
門土奠歸附國朝設巖州雜道二長官司迨今十有餘
嵗官民仍舊不相統攝盖無統制之司恣其猖獗因襲
舊弊故也其近而已附者如此逺而未附者何繇而臣
服且巖州寧逺等處乃古之州治茍撥兵戍守就築城
堡開墾山田使近者向化而先附逺者畏威而來歸西
域無事則供我徭役有事則使之先驅撫之既乆則皆
為我用矣如臣之説其便有六焉通烏思藏朶甘鎮撫
長河西可拓地四百餘里得蕃民二千餘戸非惟黎雅
之保障蜀亦永無西顧之憂一也蕃民所處老思岡之
地土瘠人繁專務貿販碉門烏茶蜀之細布博易羌貨
以贍其生若於巖州立布則此輩衣食皆仰票於我焉
敢為非二也以長河西伯思東邑獵等八千户為外蕃
掎角其勢必固然後招來逺者如其不來使八千戸近為
内應逺為鄉導此所謂以夷蠻攻蠻夷誠治邉之善道
三也天全六番招討司八鄉之民宜悉免其徭役專令
蒸造烏茶運至巖州置倉收貯以易蕃馬比之雅州易
馬其利倍之且於打煎爐原易馬處相去甚近而價増
於彼則蕃民如蟻之慕羶歸市必衆四也巖州既立倉
易馬則蕃民運茶出境倍收其税其餘物貨至者必多
又魚通九枝蠻民所種水陸之田逓年無征若令歳輸
租米并令軍士開墾大渡河兩岸荒田亦可供給戍守官
軍五也碉門至巖州道路宜令繕修開拓以便往來人
馬仍量地里逺近均立郵傳與黎雅烽相應庶可以防
遏亂畧邉境無虞六也上從之
　　　灾疫施藥疏
禮部尚書沈鯉題為欽奉聖㫖事祠祭司案呈恭照本
年五月初九日該司禮監太監張誠等傳奉聖諭諭禮
部朕聞近日京城内外灾疫盛行小民無錢可備醫藥
你部裏便行與太醫院精選醫官人員多發藥料分投診
視施舍以稱朕救民疾苦之意仍照嘉靖年間例毎家
量給與銀錢一次欽此該部題奉聖㫖是着五城房號
内支銀太倉支錢如銀兩不敷還着户部議處你部選
委司屬㑹同五城御史給散不許兵畨人等作弊及無
病平人混冒重支欽此已經移咨戸部都察院一體欽
遵又經劄付太醫院選委官醫多帶藥料分投前去五
城開局按病依方救藥復差祠祭司署員外郎高桂等
五員分投五城監督設法給散去後隨五月三十日奉本
部送據中城等兵馬司造册呈報五城地方給散銀錢
共散過患病男婦李愛等一萬六百九十九名口共用
銀六百四十一兩九錢四分錢十萬六千九百九十文
五城㑹齊俱於五月二十一日給散一次並無重支冒領
病民委沾實惠等因到部送司案候在卷六月十五日
復奉本部送據太醫院委官御醫張一龍等造册呈報
自五月十五日開局以來毎城沿門診視及抱病就醫
問病給藥者日計千百旬日之外疫氣以解病者皆起
五城共醫過男婦孟景雲等十萬九千五百九十名口
共用過藥料一萬四千六百一十八斤八兩相應住止
理合開報等因到部送司查得本題原題施給藥劑隨
到隨散置簿登記用備查考以灾疫消減之日為始今
該前因通查案呈到部臣等惟仰皇上仁無不覆施有
所先遂使疲癃之民悉蒙再造之賜即今疫漸消減人
遂安寧化愁嘆為謳歌易札瘥為仁夀不惟病憊瞻依
實是蒸黎感悦此我皇上博施濟衆積善累仁之成功
也至於給散銀錢雖止一次而領藥無筭計其所費實
數倍之不但貧民得生且於可過之家更益普濟以故
京城内外有病無病之人莫不感仰皇徳歡呼萬嵗臣
等猥以職掌恭逢盛舉無任欣忭除候命下行令五城
散藥人員通行住止外合給散過藥劑銀錢數目開坐
謹具題知
　
　
　
　
　禮部志稿卷五十
欽定四庫全書
　禮部志稿卷五十一
　　　　　　　　　　　　明　俞汝楫　編
　　列傳
　　　尚書崔亮
崔亮字執夫直隸藁城人洪武元年授中書禮曹主事
遷濟南知府以母憂起復為禮部尚書癸未詔定官員
親屬冠服之禮亮於内外官員父兄伯叔子孫弟姪及
隸卒軍士等制各定有差三年上諭亮曰司天臺言朔
日以來日中有黑子占者多以為祭天不順禮所致令
亮制之亮引周漢唐宋及元損益不同復以我國朝前
議圜丘從祀之禮以漢唐為煩故止祀日月星辰太嵗
為簡當上然之而止復問郊祀天地拜位皆正中而百
官朝參則列東西避正中何也亮對以天子祭天升自
午陛祭社升自子陛葢社主隂隂北方也故君南向答
隂之義也郊主陽陽南方也故君北向以答陽也若羣
臣朝參無答神之義俱當避君上之尊故升降則皆繇
卯陛朝班則分列東西以避馳道此其義不同上繇是
益重亮因命百官朝參左右班不得越三尺省府臺公
俱就拜甬道上復承命議百官及内史監官於皇太子
親王前稱殿下自稱名若本宫内史本府官及承奉司
於皇太子親王前俱稱殿下自稱臣百官在上前稱皇
太子稱親王曰某王又定大朝㑹常朝及内外官員辭
謝奏事待班等禮付侍儀司行之並定皇太子以下及
羣臣賜坐殿下坐墩墩制參酌宋典各有等差其他請
旗纛止祭於當祭之月與夫宗廟四時之祭皆用四時
孟月及嵗除凡五祭於清明等節各備時物薦享俱允
行之時禮儀草創而亮引証考據多本經典云
　　　尚書錢用壬
錢用壬直隸廣徳州人故元進士為翰林院編修張士
誠據呉用為淮南省參政後來歸授按察司副使遷中
書省參議改御史臺經歴洪武元年陞禮部尚書秋八
月遣官釋奠於先師孔子用壬等奏周制凡始立學者
釋奠於先聖先師凡學春秋釋奠於先師秋冬亦如之
漢儒以先聖為公若先師孔子為詩書之官若禮有髙
堂生樂有制氏詩有毛公書有伏生可以為師者葢四
時之學將習其道故釋奠各以其師而不及先聖惟春
秋合樂則天子視樂有司總祭先聖先師是則漢時釋
奠亦畧可知矣魏正始中使太常釋奠於辟廱晉釋奠
於國學東晉成穆孝武皆親釋奠隋制國子監每嵗四
仲月上丁釋奠先聖先師州縣學則用春秋仲月唐初
釋奠儒官為祭主直書博士姓名敢昭告於先聖許敬
宗奏請令國子監祭酒為初獻詞稱皇帝謹遣仍令司
業為亞獻博士為終獻縣則令為初獻丞為亞獻主簿
及尉通為終獻永為禮制武徳貞觀中皆以二月親幸
國子監釋奠開耀景龍中皆皇太子釋奠於太學開元
中詔春秋釋奠以三公攝事著之常式若遇大祀則仲
丁州縣用上丁宋元因古禮而損益之今宜定制以仲
春仲秋二上丁日降香遣官祀國學以丞相初獻翰林
學士亞獻國子監祭酒終獻上然之至是遣官致祭本
年十二月乞休賜居湖州
　　　尚書陶凱
陶凱字仲立浙江臨海人博學善屬文至元中以明經
掇科除永豐教諭國初薦入朝授翰林編修與修元史
又撰洪武廣韻若干卷以進上稱善命教大本堂授楚
王經洪武三年陞禮部尚書剖符封功臣議五等封爵
據歴代故實討論詳定四夷之未歸附草璽書諭之悉
效順獻琛於時法制未備上命有司各行鄕飲乃采周
官儀禮及唐宋之制參定其儀又以兵亂之後人才荒
落命定科舉式行於天下以取賢斂才焉開國之初百
凡禮儀區畫為多四年初設進士取吳伯宗等一百二
十人而凱實提調之得人之盛始此遂刻程文而凱叙
其首九月冊河南王巴拜女為秦王樉妃時妃有外王
父喪上命廷臣議之凱奏大功以下雖凡人亦可成婚
况王妃無服上命中使及女史往諭妃家行納徵發冊
禮五年十二月凱言漢唐宋皆有㑹要紀載時政以資
稽考今起居注紀言紀事藏之金櫃已呈為實錄凡諸
司領錄聖旨及奏事簿籍紀載時政可以垂法後世者
宜依㑹要編類為書使後之議事者有所考焉其臺省
府宜各置銅櫃藏領錄簿以備稽考俱從之尋出為湖
廣行省參政㑹使髙麗主客誤用符驗上坐與知罪遂
曰臣受知陛下官髙二品夀至七旬死復何憾雖向有
金牌免死之旨亦不自表也翼日上傷悼之贈太子少
保以旌其忠洪武八年三月也𦵏長潭山下
　　　尚書楊訓文
楊訓文四川潼川人為元淮海書院山長遇亂不能去
王師下揚州聞其名徵起拜之起居注上諭訓文曰起
居之職非専事紀錄而已要在輸忠納誨致主於無過
之地而後為盡職也爾素稱謹厚當始終一致茍易其
所守則患必生矣譬如馳馬致戒於險阻則不墜肆意
於平曠則顛蹶吾每以此自警故以示爾等他日復命
訓文同滕毅集古無道之君所行之事以進曰往古人
君所為善惡皆可見為龜鑑吾所觀此者正欲知喪亂
之繇以為之戒耳兩遷中書省左司郎中洪武元年改
太常寺卿二年出知湖州三年移知汀州四年陞禮部
尚書協陶凱理部事是嵗肇舉進士命禮部尚書陶凱
與前侍講學士潘廷堅為會試主司侍講學士詹同國
子司業宋濂吏部員外郎原本前貢士鮑恂為同考至
廷試又命訓文協陶凱提調得進士吳伯宗等一百二
十人號稱得人本年改户部拜河南行省參政五年二
月卒人稱其有學行政事云
　　　尚書牛諒
牛諒山東東平人洪武元年以秀才舉擢典簿二年同
學士張以寧出使安南至界日煃以卒其姪日熞立以
寧獲勅印畱洱江使諒入其國諭以來意諒宣徳威黎
人効順三年囘京以使稱旨陞工部員外郎四年廷試
進士充讀卷官五年陞禮部尚書六年命承旨詹同等制
釋奠先師孔子樂章諒以所定禮儀進朝可又奉命定
大祀分獻禮上初獻禮畢分獻官即行初獻亞獻終獻
亦如之又上建陪祭官齋房於北郊齋宫之西南命諒
與承旨詹同等議省牲所冠服用同等奏玉藻君皮弁
以日視朝遂以食則皮弁似與命常服之服同今中祀
既以皮弁行禮則省牲上用常服又上命禮官參考歴
代帝王祀廟諒奏三王開天立極大有功徳於民京都
有廟春秋享祀宜令太常掌之祀以太牢漢髙祖光武
唐髙祖太宗宋太祖元世祖宜令有司就各陵立廟每
嵗仲春以少牢致祭商中宗髙宗等亦宜令有司立陵
廟三年一祭祭以少牢上曰五帝三王及漢唐宋創業
之君俱宜於京師立廟致祭其餘守成賢君令有司祭
於陵廟皆每嵗春秋祭之又詔定文武官誥命制度命
諒與學士宋濂稽古詳定其式諒等參考唐宋誥命以
進上從之七年十一月勅禮部官定喪服之制諒奏周
禮儀父在為母服期年若庶母則無服上謂其不近人
情命翰林學士宋濂等考定喪禮於是濂等考得古人
論母喪者凡四十二人願服三年者二十八人服期年
者十四人奏之諒為人樸實議禮精宻本年以事降本
部主事尋復前職未幾致仕
　　　尚書吕本
吕本鳯陽夀州人仕元為元帥府都事其後來歸嵗丙
午為中書掾史呉元年授湖廣行省照磨洪武三年陞
中書省右司郎中四年改左司郎中五年陞刑部侍郎
尋進吏部尚書六年除太常寺卿七年以事左遷北平
按察司檢事召還授禮部尚書八年正月諭本令天下
有寄跡佛老志尚聖賢者許入國學以習天理民彛乃
畀之以政本年出為兩浙都轉運塩使十二年復授太
常寺卿十四年以疾卒賜𦵏鍾山之隂本無子其女皇
太子妃
　　　尚書張籌
張籌字惟中常州無錫人少明經元季浙江省試第一
洪武四年吏部尚書詹同薦籌有文學應奉翰林文字
授禮部主事奉詔同禮部尚書陶凱等采摭漢唐以來
藩王善惡可為勸戒者為昭鑑錄六年陞廣東行省參
政九年陞禮部尚書值晉王妃謝氏薨命籌同學士宋
濂議喪服制籌以濂議奏上按唐制皇帝為皇妃等舉
哀畢則常服宋制皇帝為皇親舉哀素服幞頭白羅衫
黑銀帶令參酌唐宋之制皇帝及中宫服大功諸妃皆
服小功南昌王妃服大功東宫親王公主皆服小功晉
王服齊衰杖期靖江王服小功王妃服緦麻輟朝三日
既成服皇帝出次釋服服常服制曰可命著為令十年
坐事罰輸作十二年起禮部員外郎尋以事免
　　　尚書朱夢炎
朱夢炎字仲雅南昌進賢人祖粹中宋末漕貢進士夢
炎少孤粹中訓之學成登元至正辛卯進士為撫州金
谿丞嵗丙午以故官入京延居上賔館命與儒士熊鼎
等集古忠良奸邪事實以恒辟直觧之為公子書及務
農技藝商賈書使貴賤之家講誦通知大義書既成有
白金衣帽鞾韈之賜俄除授國子博士俾領胄子教之
夢炎日以所為書訓迪諸生兼使講誦經書無有弗率
教者上時召問夢炎奏對詳雅應制作為文章皆典則
有據上益重之呉元年遷翰林修撰坐小誤出為浙江
按察司經歴洪武二年轉山西行省員外郎是年入為
禮部員外郎尋陞侍郎十一年四月陞本部尚書夢炎
博學善記通歴代文獻之學如指諸掌朝廷稽古議禮
審學皆有力焉
　　　尚書偰斯
偰斯應天府溧陽縣人故元嘉定州知州來附王師洪
武元年授兵部員外郎本年擢尚寳符寶郎二年髙麗
遣使上表來貢方物遣使齎印封之改尚寶司丞仍以
祀文牲幣祭其境内山川使囘稱旨日侍左右四年出
知太安州六年改授河間府知府俱以才幹著而民亦
不擾九年入為户部郎中尋陞户部尚書本年調山西
左參政十三年正月召拜吏部尚書二月改禮部尚書
三月詔定公侯稱號上諭斯曰自今封公侯不必加以
散官已授券誥者且仍其舊若追封公侯生則曾佩將
軍印者仍列於銜於是斯等奏定則式為三公之銜曰
開國轉運推誠宣力武臣某公某侯食祿若干石世襲
者曰世襲某公某侯食糧若干石追封者曰開國轉運
推誠宣力武臣某將軍某公某侯追封某王某公謚某
本年以年老致仕
　　　尚書李叔正
李叔正初名宗頤字克正南昌靖安人其先唐宗室世
家四會至殿中侍御史翰林學士積中始家南昌叔正
生而聰穎善紀年十二以能詩聞人以神童呼之既長
博通諸子百家之言江西十才子叔正其一也方陳友
諒䧟南昌時妻夏氏投井而死叔正終身不再娶嵗丙
午初設國子學有以宗頤名薦者擢為學正洪武三年
告歸田里許之既退自齒於齊民已而廷臣以太學舊
僚文行兼備無若叔正者登名薦剡以誤克正為叔正
四年徵至京師仍除國子學正遷渭南縣丞時同州與
蒲城人争地連年不決行省以是事委之叔正即單騎
至其處召兩家至前立談而決縣嵗輸粮二萬而田無
定額乃立里社丈量立法宻而用刑嚴奸慝警服畢獻
其誠於是豪右失計公私稱便遷興化知縣尋召為禮
部員外郎年老乞骸骨不許除國子監助教叔正凡三
至太學至是日與諸生講解立課程而督勉之雖貴胄
待之愈嚴旦夕端坐聽察誦習無倦容暇輙會計廪饌
毫髪無敢欺者朝論推讓其賢能遂遷監察御史嘗奉
命巡嶺表因適瓊州府吏訐告其守進表公座僉名鞠
之抵吏罪而守之誣得直上聞而大悦奬諭之曰人言
老御史懦乃明斷如是耶連擢湖廣參政陞布政使召
還為禮部侍郎十四年陞本部尚書七月日本國王良
懐遣僧如瑤等貢方物及馬匹上命却其貢仍命叔正
等移書責之尋卒於官年六十四
　　　尚書劉仲質
劉仲質字文質江西分宜人敏而好學博通經史洪武
初舉薦宜春訓導被薦入京奏對稱旨擢翰林典簿階
文林郎日侍左右十二年命較正春秋本末十五年春
特拜禮部尚書四月諭仲質曰孔子明帝王之道以教
後世使君君臣臣父父子子綱常以正彞倫攸叙其功
參乎天地今天下郡縣廟正并建而報祀之禮止行京
師豈非缺典卿與儒臣其共定釋奠禮儀頒之天下學
校今以每嵗春秋仲月通祀孔子丁巳上謂仲質曰國
學新成朕將釋菜於先師之禮宜加尊仲質乃與儒臣
定議上服皮弁服執圭詣先師再拜獻爵後又再拜退
易服詣彛倫堂祭酒司業博士助教進講賜坐侍臣以
次於東西講畢宣諭學官諸生而還明日祭酒率學官
上表謝上從之十一月奉勅旨條成學規一十二欵合
太祖欽定九條梓行以頒賜師生本月奉命頒劉向説
苑新序於天下學校令生員講讀十一月戊午倣宋殿
閣大學士之制以仲質為華葢殿大學士上親製誥文
賜之曰朕閲宋書見尚文之美崇儒之道廓焉且當時
諸儒皆以賢徳輔景運三百有竒焉今特倣宋制殿閣
之名必期近侍有補文並歐蘇爾仲質才頗稱任授以
華葢殿大學士奉議大夫爾往欽哉未幾坐事降監察
御史後以年老致仕仲質為人篤厚文多質實如其人
云
　　　尚書任昻
任昂河南河隂人博覧羣書早有才譽故元舉進士拜
山西寜晉縣知縣不受隱居山林日以經史自娛洪武
初年以儒士薦舉授襄垣訓導雅志作人多所成就十
一年擢監察御史十五年陞禮部尚書十六年正月上
命昂同太師李善長及諫院翰林院等官往監考定教
官生員髙下分列班次規矩煥然明備於是奸弊盡革
增立監規八條三月廣東都指揮使狄崇王臻言妣阮
氏昔封淑人已沒仍乞封次妻何氏等為淑人詔下廷
臣議昻同李善長議以為亂嫡妾之分不可許上從之
遂命昻及翰林院儒士定嫡妄封贈例頒示中外十七
年二月奉命頒科舉成式行凡三年大比子午卯酉鄕
試辰戍丑未㑹試不拘額數六月上諭昻等曰近命製
大成樂器將以頒天下學校俾諸生習之以祀孔子是
年甲子初科監生舉首且中式者過半髙皇帝喜甚面
諭祭酒宋訥以為訓導之功九月十三日昻侍華葢殿
上諭昻曰在京鄕試多有取中的國子監生為他肯學
所以取中似這等生員好生光顯他父母恁禮部出榜
於原籍去處張掛着他鄉里知道自是科舉之途始重
矣本年命署吏部事未幾以年老致仕
　　　尚書李原名
李原名即彦名字資善北直安州人洪武中以通經儒
士舉用至京洪武二十年試禮部尚書六月上諭原名
曰尚齒所以教敬事長所以教順虞夏商周之世莫不
以齒為尚而養老之禮未嘗廢是以人興於孝弟風俗
淳厚治道隆平曩者朕詔天下行養老之政尚慮有司
奉行不至耳爾其以朕命申之二十一年詔定歴代帝
王名臣從祀原名奏凡三十六人帝曰古之君臣同徳
者始終一心載在史傳萬世不冺國家祀典必洽公論
不可徒觀其迹而不究其實若宋趙普負太祖為不忠
不可從祀元臣四傑穆呼哩為首不可以其孫從祀而
去其祖可祀穆呼哩而罷安圖既祀巴延其阿珠亦不
必祀如陳平馮異宋潘美皆節義凛然兼全始終可從
廟祀餘悉如原名所擬三月上親策多士臨軒命題策
問祀禮命户部右侍郎沈士榮翰林學士劉三吾等讀
卷賜進士及第任享泰等九十七人又命原名礱石題
名祭酒宋訥撰記二十二年冬命原名申嚴巾帽之禁
魯王檀薨詔議喪制原名等奏曰考制喪制宜輟朝五
日皇帝於諸子無服宜素服五日而除諸王齊衰期年
以日易月十三日素服期年世子郡王與親王同公主
服齊衰期年下嫁者服大功九月郡主服同公主諸王
妃及靖江王世子郡王皆服小功五月從之二十三年
二月命考定合祀山川上曰王國有嶽鎮海瀆者即以
嶽為正祀次海次鎮次瀆風雲雷雨之神又次之於是
李原名為圖以進使頒諸國復圖命東海則燕齊皆祭
東嶽東鎮齊魯皆祭西海秦蜀皆祭南海晉祭北海三
月申定官民飾先是上見朝臣所服之衣多取便易日
就短窄有乖古制乃令原名同國子司業龔斆參酌時
宜俾存古意原名等著為定例頒示中外原名議禮精
宻多見施行後以年老致仕
　　　尚書任亨泰
任亨泰字古雍湖廣襄陽人繇嵗貢入太學中洪武十
八年三月殿試擢亨泰第一召祭酒宋訥褒諭之命撰
進士題名記立碑於監門授翰林院修撰二十五年改
詹事院為府陞亨泰少詹事仍兼修撰二十七年五月
癸亥上重其學行擢禮部尚書時青州日照民江伯兒
以母病割股肉食之不愈乃禱於岱嶽祠誓云母病愈
則殺子以祀既而母病愈竟殺其三嵗子祭有司以聞
上怒曰父子人倫至重禮父為長子三年服今百姓無
識殺其子絶滅倫理宜亟捕治之勿使傷壊風化因命
禮部定議旌表孝行事例行於天下亨泰等議上詔從
之又詔國子博士錢宰等至上語正定蔡氏書傳命翰
林院學士劉三吾等總其事開局翰林院時禮待諸儒
甚厚各賜以綺繒衣被等物又御製詩令次韻和之朝
參則班於侍衛之前宴享則賜坐殿中時酒樓成人賜
鈔宴其上各獻詩謝上大悦復遣亨泰諭旨諸儒有年
老願歸先遣之衆皆願畱至是書名蔡氏集傳得者存
之失者正之又集諸家之説足其未備三吾等率諸儒
上進賜名曰書傳㑹選命禮部刊行天下賜諸儒及宴
鈔俾馳驛而還二十八年三月秦王樉薨詔定喪禮亨
泰奏曰考之喪制宜輟朝五日今遇時享宜暫輟朝一日
服制與魯王同從之四月辛未上諭亨泰曰秦王既没
國事無統世子長成宜命襲爵爾其集議以聞亨泰同
翰林諸臣議漢諸王薨遣使者并嗣為王則𤣥冠衰絰
素服以承詔事畢反喪服諸侯受天子之命亦宜服其
命服使者出反喪服即位而哭既合於禮且協人情詔
依服命禮部行之九月庚戌命頒祖訓條章於内外文
武諸司十月辛卯朔亨泰曰百官朝參賜食實出厚恩
緣職事衆多供億為難請罷賜從之十一月出使安南
時將征龍州以其地界安南故先命亨泰同監察御史
嚴震直奉制書諭之亨泰等至丘温先以書遺王其畧
曰亨泰等辭闕之日面奉旨諭雲南梁王元之子孫本
欲存宗祀奈何自謀弗靖匿逋逃誘邉人天討不容所
以滅亡今龍州不臣允廷臣議奏興十萬之師問彼之
罪地界安南五縣人民若有容納逋逃者盡行剿除然
猶念前王之篤實憫嗣王之弱冠復恐國人驚駭故遣
亨泰等親詣安南欵諭國王日焜以中朝狀元又亨泰
議論英發敬之盡禮至二十九年春二月使還上聞其
在安南私市蠻人為僕降為監察御史後以事免
　　　尚書門克新
門克新鞏昌秦州人為人寛厚和易始為本州儒學訓
導二十六年秩滿來朝時天下學官入覲者咸命侍朝
或試文辭詢問經史及民間政事得失在列者多應對
不稱旨獨克新敷奏亮直上甚重之時紹興儒學教授
王俊華亦以善文辭稱旨遂擢華為右春坊右贊善克
新為左春坊左贊善後陞今官未幾以疾請告命太醫
給物藥不輟其祿已而疾革遂卒上嗟悼之遣官祭命
有司䕶喪歸塟於鄉
　　　尚書鄭沂
鄭沂字仲與浙江浦江人宋時旌表義門之裔國初天
兵下浙東甫定金華選良家子弟為參隨舍人大將軍
衢處温台等州沂居行簡著能聲既而還京仍命歸鄉
里洪武二十五年宣召義門子弟年三十以上者至御
前選擢備用沂其一焉三十年八月又徵取大姓賢能
者授以重任吏部引奏上特召沂詣前語曰爾家大孝
大義累世同居前朝雖嘗仕宦我今使汝大貴御筆親
除為禮部尚書夙夜祇畏恪恭乃職同寅協和有如兄
弟於時新創大理寺命各部官㑹同審囚沂再三詳讞
無一人枉濫三十一年正月郊祭前期命焚諮城隍時
天大雨禮畢雨忽止夜半登壇月明星朗大禮慶成天
顔喜甚未幾奉旨往山西祭晉恭王五月還朝太祖疾
大漸既而賔天典禮畢即引年致仕東歸永樂二年成
祖思念舊臣復召沂授以前職蒞事三月憫其力衰不
煩以政特製誥命賜歸有世惇孝友天凛忠淳之語四
年朝廷新禮樂修永樂大典訪求天下圗書與姪監察
御史幹以義門家蔵書籍及龍吟雅友二琴上進䝉賜
白金百兩寶鈔一千二百錠文綺四端四年入朝賜白
金五十兩寶鈔四百錠文綺二端六年鄉人誣告義門
私造軍器朝廷遣官搜索一無所有止有舊紅漆器尚
存以罪坐家長□當之沂詣前請曰家長乃某之兄昏
耄無聞知某嘗為禮官不能使家衆遵國法罪坐某兄
弟争再三事聞於朝未幾䝉恩宥仍賜冠帶還家八年
大駕巡北京召致仕老臣南京聚㑹同館待以優禮五
日一朝東宫沂嘗為領袖駕還賜燕東歸十年三月忽
得氣疾浹旬一日呼二子杓槃來前曰吾仰賴天子寵
光祖宗徳澤白衣授以尚書今年逾七十以疾終於正
寢幸莫大焉爾等當一心向公力行義事以圖報効言
畢風雨大作頃焉風静雨止倏然而逝
　　　尚書陳迪
陳迪字景道直隸宣城人少倜儻有志操領洪武乙卯
鄉薦辟郡學訓導嘗為郡撰萬夀賀表上覧而異之除
翰林編修進侍講預修犬典擢山東布政司左參議捕
蝗弭盜民甚徳之再遷雲南左布政時普定曲靖烏撒
烏䝉諸夷煽亂迪擊破之捷聞有白金彩幣之賜召入
為禮部尚書革除二年朝廷因災求言迪條陳清刑獄
恤流民等事多見采納尋加太子少保辭不受靖難師
起迪與太常寺卿黄子澄兵部尚書齊泰等上書陳論
大計嘗受命儹運粮儲過家未嘗入聞變即赴京師成
廟繼統召迪責問迪抗辭不屈與子鳯山丹山等六人
同日就戮將刑鳯山呼曰父親累我迪叱使勿言因罵
不絶口命割二子鼻舌熬熟俾食之迪吐唾之益肆指
斤遂俱凌遲而死人於衣帶中得詩有曰三受天王顧
命新山河帶礪此絲綸千秋公論明於日照徹區區不
二心又有五噫詞並悲烈不傳有老蒼頭候來保拾其
遺骸歸塟之計家橋是時宗婣悉戍邉徼洪熙改元詔
始釋之
　　　尚書李至剛
李至剛名銅以字行直隸華亭人少穎敏不羈嘗從學
楊廉夫為詩文有清思洪武戍辰舉明經奉命侍懿文
太子初授詞部試郎中既實授坐累謫戍邉無幾召還
為虞部郎中尋陞河南布政司右參議㑹河決汴隄居
民危懼至剛建議毁王府積木作筏濟之人賴全活甚
衆革除中陞湖廣布政司左參議成祖入正大統來朝
大臣有言其才且洪武舊人遂以為通政司右通政尋
命與修洪武實錄且朝夕在上左右道説洪武中事甚
親宻是冬陞禮部尚書時禮部之務叢脞至剛長於剸
繁條理井然益見寵遇實錄成有白金文綺錦織衣之
賜永樂二年春冊立皇太子命以尚書兼左春坊太學
士解縉最先進講及修永樂大典四方文儒皆集仍命
董之無幾為侍郎宋禮所間見疎嵗餘降儀制郎中然
遇劇務必以屬之初解縉素相厚成祖御書大臣十人
命品評縉於至剛則云誕而附勢雖才不端既縉遭讒
出至剛懐宿恨言其怨望中傷之後召下獄而並下至
剛仁廟嗣位念其舊臣復以為左通政數月又念其老
不任朝參改知興化府時朝廷方需仁澤於天下至剛
勞心撫綏郡民徳之甫再年卒於官享年七十
　　　尚書鄭賜
鄭賜字彦嘉福建建寧人洪武乙丑進士授山東道監
察御史嵗滿以最當陞時湖廣布政司奏官闕賜與翰
林院檢討吳文俱受命為參議二人同徳協力剗吏弊
去民蠧正已率下有寛直之政賜丁内艱去服除改北
平布政司友參議為政清簡無幾坐累謫戌建文中成
祖在潛邸及楚王楨皆舉賜為長史㑹已召為工部尚
書既而督軍務河南成祖即位李景隆言賜為建文用
罪亞齊黄逮至上問賜吾嘗何如待汝乃遂相背耶對
曰亦盡臣職耳上笑而釋之改刑部尚書持法寛平永
樂三年改禮部尚書凡朝㑹祭祀貢獻禮儀參酌準式
文質彬彬人服其能永樂六年卒賜小心恭慎而和厚
易直恥側媚之行同官有不相能者數短之上前雖上
素亮之而賜懐兢畏既疾猶强出朝參及卒上顧翰林
臣曰賜本善人其為文遣人祭之又命工部治喪具云
　　　尚書趙羾
趙羾字雲翰山西夏縣人徙河南祥符洪武丁卯繇郡
薦入太學被命董事山東以㢘謹受襲衣楮幣之賜嵗
庚午授兵部職方司主事命覆天下兵馬暨諸路屯戍
補其缺而增所宜置悉得其實具圖以進太祖以為能
乙亥陞武庫員外慎宻小心尤為當道者所重戊寅陞
浙江右參政剸繁治劇事無凝滯時海寇出沒刼取人
財乃以計捕之境内獲安尋丁外艱吏民痛之如離父
母壬午年成祖嗣臨大寶以能専對命使交趾至則誕
宣徳音恩威兼布夷長欵服既歸却其金寶之餽上聞
而嘉之賜賚優渥擢刑部右侍郎永樂二年轉工部再
轉禮部受命往封西寧侯宋晟歸五年冬拜禮部尚書
賜宴於華葢殿并徹御筵羞遣其母以榮之戊子仁孝
皇后崩逝命北京卜山陵告成膺楮幣之賜壬辰督創
隆慶保安永寧諸郡治撫輯有方而新集之民悉安其
業不知其勞七年扈行在奏言北京國子監開設七年
矣監生唐謙等情愿出仕吏部試之皆未通經宜罪司
業趙季通上曰姑宥之行文申明天下凡弟子員再試
不知文理者併罪其師發烟瘴地面安置十五年改兵
部尚書仁宗皇帝嗣位改刑部尚書宣徳庚戌以疾致
仕正統元年卒遣官諭祭命有司治喪塟羾在襁褓母
抱避宼林莽間卒遇虎置於地虎熟視而去聞者異之
及長英偉多才善屬文喜歌詠歴事五朝多所禆益雖
貴位列卿自奉如寒素云
　
　
　
　
　
　
　
　
　
　
　禮部志稿卷五十一
欽定四庫全書
　禮部志稿卷五十二
　　　　　　　　　　　　明　俞汝楫　編
　　列傳
　　　尚書吕震
吕震字克聲陜西臨潼人自幼穎悟以神童稱年二十
以明經領鄉薦入太學二十六年朝廷欲稽郡邑壌地
之廣狹貢賦之多寡命有司具圖以進使賦役適均奸
弊無隠震承檄往西浙督之民不勞而事集既還京師
遂拜山西按察司僉事繼入為户部主事尋復出為北
平按察司僉事所歴俱以才幹聞成祖在潛邸將舉兵
靖難震知天命有在遂竭勞績壬午年内難平以城守
功陞真定知府本年召為大理寺在少卿二年陞大理
寺卿三年拜刑部尚書六年冬遷禮部尚書七年車駕
北狩東宫監國震啟㑹試天下舉人得中式者陳璲等
七十五人閏四月琉球官生石達魯在監三年例當省
親震以事屬外夷馳驛以聞上從之八年四月震等啟
言琉球官生自其國省親復監挈帶妻子女伴未有給
賜皇太子命工部亟製給之仍悉賜衣巾靴縧衾褥枕
簟九年三月震奏舉廷試上可其奏賜蕭時中以下及
第出身有差十一年十二月二十八日鴻臚寺奏習正
旦賀儀上詔禮部翰林官問曰正旦日食百官賀禮可
行否震對曰日食與朝賀之時先後不相妨侍郎儀智
曰終是同日免賀為當後以學士楊士竒引証甚直竟
免賀十九年定鼎北京去行在二字震改北部夏四月
三殿災召羣臣直言得失震奏監生有單丁親老告侍
親者照例令侍養親終服闋起用其已經編伍者悉宜
宥免從之二十二年仁宗即位優遇隆渥恩禮有加嘗
從容上言百司庶政具有成法第悉遵祖訓行之勿有
所更則永世有賴仁宗嘉褒賜以綵幣鈔錠初命兼掌
太常卿事未幾加太子少師尋進太子太保仍兼禮部
尚書九月癸未震奏於上曰今喪服已踰二十七日請
如太祖倣漢制釋服纕易服楊士竒以為不可尚書蹇
義請兼二説明旦羣臣皆素衣冠黑角帶遂偕六部都
察院具奏報可明旦上素冠麻絰出視朝文臣惟學士
武臣惟英國公如上所服餘文武羣臣皆從義所定朝
畢上召蹇義夏原吉楊士竒等諭曰吕震昨奏易服皆
與汝等議之前奏時我已疑其非但聽臣下易之梓宫
在殯吾豈忍易後聞士竒有言始知震妄士竒所執是
因嘆曰張輔知禮六卿乃有不及又顧義曰汝所折衷
亦未當然不必再以語人羣臣聽其便十二月庚午百
官習新正儀於海印寺用樂明日楊士竒等乞勅禮部
設樂不作不報震復言士竒所議不當士奇與議復進
言遂有旨命禮部設樂不作正月初二日特召士竒四
人奉天門諭之曰吕震毎事誤朕卿等所執停樂是洪
熙元年奉旨祀古皇帝王陵寝於關西復加厚賜俾訖
事便道祀先省母比還值宣宗登極凡冊立封拜及宴
勞事多任之震在禮部二十餘年凡禮樂制度郊廟祭
禮燕享錫賚朝覲㑹同之事莫不參酌古今以時舉行
太夫人家居年耄每形於憂念得承命歸省者三皆有
白金文綺之賜其歸也兩值關中飢即令所司出粟以
賑之既還條例以聞上多是之但震有通才不能持正
頗為清議所譏云宣徳元年四月以疾卒於官年六十
有二
　　　尚書胡濙
胡濙字源潔直隸武進人自幼端重不好戲嬉洪武中
登鄉薦登庚辰進士第擢兵科給事中尋陞右給事中
勤慎小心甚見委任成祖入正大統濙供職如故奏對
稱旨陞户科都給事中丁亥命濙巡歴天下以訪異人
為名實欲察審人心向背也丙申還朝遭内艱詔起復
視事冬陞禮部右侍郎明年仍命巡歴江浙等處癸卯
自鈞㐮還時駕親征北敵駐驆宣府濙馳見行在賜坐
與語因以民間欣戴之意慰勞而出先是仁宗在青宫
監國南京時有為飛語者成祖疑之命濙往察焉濙至
宻疏七事皆誠敬孝謹上覧之大悦自是不復疑仁宗
嗣位遷太子賔客南京國子監祭酒宣宗嗣位復禮部
左侍郎兼職如故尋自南京入朝進行在禮部尚書益
見倚任漢庶人反濙贊上親征事平賜賚優厚丁未賜
近第於長安右門仍給閽者二人侍焉戊申賜銀範圖
書四其一以清和恭靖為文嘗以生辰令光祿寺賜宴
於其第己酉命兼詹事府事凡駕巡邉必命扈從辛亥
兼掌户部行在事嘗遇天夀節御製詩以寵之仍面諭
之曰朕茂膺天眷惟爾翼贊之功因賜宴沾醉新建禮
部仍命光祿具宴落之勲戚公卿皆與濙每燕見即問
曰卿何所言凡有章疏即行之九載秩滿賜勅奬諭上
即位待遇尤厚凡軍國重務皆令與聞年及七十上章
乞致仕上勉畱之己巳上親征迤北命濙居守陞太子
太傅階榮祿大夫景泰中以立儲陞少傅兼太子太師
二俸兼支當畱守時廷議迎上皇衆相顧不敢言濙獨
以奉迎儀注送内閣上在南宫屢請百官朝廷安門不
報及復位濙力疾入見時年八十餘因以疾病不任朝
謁乞歸老且辭師傅二職上從之命以尚書致仕賜璽
書慰諭侑以白金寶鏹金織襲衣仍給傳以歸官其長
子寧為錦衣衛世襲鎮撫命歸終養天順七年卒事聞
贈太保謚忠安遣官諭祭勅有司營𦵏濙為人節儉寛
和喜怒不形於色待人温恭有禮時以徳量稱性多知
每朝廷建置太議皆預定於中而承迎於外卒能因時
以成其功名故歴事累朝幾六十年榮遇不衰位兼孤
卿富夀罕儷尤慕仙術招致術士出入無間以損譽云
　　　尚書楊寧
楊寧字彦謐直隸歙縣人繇進士授刑部主事正統三
年随兵部尚書魏原巡視宣府大同邊備四年出師征
剿麓川以中官監軍薦寧偕往至境賊欵軍門約降主
將許之寧曰兵未加而敵降是詐以諉我也宜嚴兵以
備之已而賊兵果至以功特陞郎中六年仍舉麓川之
師兵部尚書王驥總軍務薦寧偕往攻破杉木籠山柵
砦搗其巢穴師還以功進刑部右侍郎九年參贊雲南
軍務請置隴川宣撫司又即騰沖險塞築城控制蠻夷
戊辰巡撫江西詢求民瘼士民畏服景泰初召還進禮
部尚書與毘陵胡濙協心政務濟寛以嚴人謂得體後
二年以足疾調南京刑部天順初致仕未幾卒訃聞遣
官賜祭營塟寧為人機警負才能善交權貴麓川之行
雖已成功而其不免於清議亦以此云
　　　尚書楊善
楊善字思敬順天府大興縣人年十七為府學生成祖
皇帝舉兵靖難善與守城除典儀所引禮舍人永樂改
元擢為鴻臚寺序班改鳴贊累陞至本寺卿正統十三
年陞禮部左侍郎十四年遷都察院副都御史督守九
門尋陞右都御史景泰元年使北廷迎車駕囬京遷左
都御史先是遣使迎請車駕額森以為非大臣不許及
善至果知其大臣善又有機變能動額森且自出財帛
以啖其衆遂得迎囘三年以易儲加太子太保仍理鴻
臚寺事天順元年上復位封奉天翊衛推誠宣力守正
文臣特進光祿柱國興濟伯掌左軍都督府事食祿千
二百石給賜誥券復錄其子并養子出使功得祿秋者
十數人上眷顧甚隆已而為石亨輩譖言疎之尋命兼
掌禮部事卒年七十有五上悼惜之輟視朝一日遣官
諭祭贈興濟侯謚忠敏命有司營𦵏事善容貌魁梧應
對敏捷在鴻臚五十餘年其朝㑹慶賀宴享之禮及四
夷朝貢之儀未有熟於善者然素無學術為人外若柔
和中實隂忮凡事之可以利己自便者無不為之永樂
初嚴治方孝孺之黨庶吉士章朴與善同坐事朴言家
有孝孺文集善即借觀宻以奏聞遂戮朴而復善官正
統中太監王振用事善媚事之不憚屈己迨上復位輒
恃功凌人招權納賂亞於石亨張軏出諷言官舉劾奸
黨而入稱為公論王文于謙之死陳循等之竄善有力
焉然其出使北廷能使國威不屈額森攝服卒之奉駕
南還其忠藎之氣有足尚云
　　　尚書蕭晅
蕭晅字養善江西泰和人宣徳丁未進士正統五年授
吏部文選主事八年晉考功員外郎十一年陞稽勲郎
中厚重優容喜怒不形而坦夷悃實不為皎皎之行以
取聲名久之陞雲南副使慎憲度理寃獄於官民示以
恩信不務摶擊及進右布政使益務鎮静因其俗而順
治之民夷帖然天順初年轉湖廣左布政使沈潛有幹
局事必求於便民時苗寇弗靖用兵征勦調度甚繁晅
節縮冗費出公帑餘蓄以充芻粟嘗有勅督造戰船甚
急衆議欲賦財於民晅不可白於巡撫白圭請清積餘
木代造全楚不擾其他於民有利興不利者罷行各中
其宜天順四年春入覲畢英宗召大學士李賢曰黜陟
之典亦須舉行賢曰此祖宗舊制即勅吏部都察院退
不職者數百人旌其才行超卓政績顯著晅與布政賈
銓等以下十人賜以衣服楮幣禮部筵宴命太監牛玉
大學士李賢吏部尚書王翺侍宴以勵其衆輿論懽然
随召晅為禮部尚書是年知貢舉學士李原修撰柯潛
為㑹試考官揭曉後有落第舉人奏考官較文顛倒者
上問李賢對曰此乃私忿考官實無弊如臣弟譲亦不
中可見其公上意始解乃命晅㑹翰林院考前奏者多
不能答題意因疏其狂妄命枷號部前以示衆澆風頓
息晅為人朴實故蒞政臨民恵然稽古右文非其所優
遂改南京禮部未幾致仕天順元年卒遣官諭祭命有
司營𦵏
　　　尚書石瑁
石瑁字信之山西應州人宣徳癸丑進士擢禮科給事
中性謹飭不務竒節正統九年陞金華知府蒞政嚴謹
修舉廢墜甚得民心十三年處州劇賊楊熙輩流刼隣
郡乃繕城聚粮為守備計賊果猖獗為浙東患朝廷命
將征撫而歸化避難之民與駐劄官軍不計其數皆仰
給羣庾瑁調度有方事平餘積尚多總督上其功超陞
福建右布政使益尚清謹簡在閩藩年久無赫赫譽而
朴實悃愊與民相宜進南京吏部左侍郎㑹禮部缺尚
書王翺在吏部不喜南士喜瑁北人拙直遂薦瑁代蕭
晅為尚書瑁不學少文典禮非其所諳士論譁然不服
一日英宗召大學士李賢曰今六部尚書庶皆得人惟
禮部石瑁稍弱賢曰此人居是位不滿人望早晩宜致
仕上曰且畱之恐後來者未必過之六年夏四月一日
奉天門奏事畢静鞭上起身召禮部石瑁等疾出班趨
走欲上御階鴻臚寺呼止方轉囘御道跪承旨與勅書
選妃事上下金臺即召賢曰石瑁動止粗疎失措如此
何為禮部尚書不求自退朝廷難於遣逐賢曰誠如聖
諭令其自退全大臣之義上曰若户部侍郎張睿可以
代之賢曰張睿老成人此職亦宜賢即報瑁疏乞致仕
瑁遂自陳上見瑁疏意却不忍曰瑁為人篤實豈可因
此小失而退命太監牛玉勅吏部尚書王翺與賢議賢
等言石瑁亦淳誠人但動作遲鈍耳既畱之張睿可不
動也七年以老致仕卒贈資徳大夫給賜誥命遣官諭
祭
　　　尚書姚䕫
姚䕫字大章浙江桐廬人少穎悟不羣正統間以春秋
舉鄉試㑹試皆第一賜進士出身擢吏科給事中多所
論列己巳之變尤憤激奮發遇事敢言景泰改元超拜
南京刑部右侍郎尋改南京禮部奏命考察雲南官吏
還朝畱任禮部天順丁丑春正月景泰不豫尚書胡濙
病告䕫強之出十四日率文武大臣於左順門問安退
集東閣議立皇太子上疏懇請未允次日䕫欲率百官
伏闕以請是夕以學士商輅議定遂歸十六日早三皷
至朝房輅具本稿有陛下為宣宗章皇帝之子當立宣
宗章皇帝之孫正位東宫等語䕫躍然舉筆於立上添
一復字時侍郎鄒幹等語俱稱善巳時入朝衆議合文
武大小官僉名具一様冩二本因遲悞延至十七日早
變作弗果進英宗復立石亨輩竊弄威權䕫視之如常
亨憾其不附己乗間調䕫南京禮部英廟素知䕫為人
且聞正月立儲之議未幾召至京賜二品服轉禮部左
侍郎戊寅吏部左侍郎缺一日英廟召大學士李賢曰
吏部乃天下人物權衡非他官比先生以為誰賢曰以
在朝觀之無如禮部二人可擇一用之上復問其優劣
賢曰姚䕫表裏相稱有大臣之量上遂用之癸未遷禮
部尚書階資善大夫䕫詳雅敬謹明於典禮克稱厥任
上深嘉之甲申憲廟嗣位命侍經筵賜白金綺寶等物
成化年乙酉上耕耤田幸太學皆從䕫所請宴賜有加
又大同猫兒庄本北人入貢正路至是北使有從他路
入者上因守臣之奏許之䕫請筵賞賜一切殺禮北使
有後言䕫令通使諭旨云故迤北使臣進貢俱從正路
入境故朝廷有大筵宴相待今爾從小路來疑非迤北
頭目比只照他處使臣相待耳北使不復有言人以為
得馭外之體丙戌㑹試䕫知貢舉預陳數事以杜僥倖
閏三月進資善大夫五月䕫率羣臣上封事其畧曰皇
上當念祖宗之付託思天下之艱難勿以目前無事以
恣於宴安肆於逸樂以禮法齊家以節儉制用官爵無
濫授金帛無妄費土木勿妄興齋醮勿頻設出入有防
巡遊有度節嗜欲養天和畱心萬機無忘正務上嘉其
言慰諭甚至丁亥正月賜金織麒麟文綺朝鮮進海東
青䕫言非故事宜下詔自今非常貢之物不得進以示
不寳逺物之意戊子四月以災變率羣臣上疏言皇上
春秋鼎盛而震位尚虛宜均愛六宫以繁子嗣然此事
自陛下身上用非求神奉佛所能致也若西山塔院勞
民傷財宜在停罷阿叱哩之流惑世誣民宜在斥囘畱
心經筵裁決政務親君子逺小人服食動息遵祖宗舊
規以順天意上嘉納之慈懿皇太后崩卜𦵏有異議内
閣大學士彭時等執不可繼之以疏事下禮部䕫率羣
臣覆奏詞甚懇切有曰山陵宗廟聖孝所先綱常典禮
國家攸重萬一合塟祔廟之禮少有疑阻關繫非細豈
能保其將來無據禮改從正者上覧奏感泣下卒從其
議當時雖賴内閣臺諫維持而䕫力居多䕫在禮部㑹
議條陳多進讜言但皇太后夀誕建設齋醮乃欲㑹大
臣收賈炷名相率詣寺觀行禮祈福於全徳不無歉云
五年遷吏部尚書加太子少保成化九年卒年六十訃
聞上震悼賻祭營塟給驛歸其喪贈榮祿大夫少保謚
文敏賜誥命
　　　尚書鄒幹
鄒幹字宗盛浙江餘姚人父濟詹事府少詹事贈太子
太保謚文敏在太宗皇帝時為宫寮卒幹尚幼適仁宗
皇帝監國南京遣充應天府學生親加訓勉賜鈔二千
貫仍月給米二石以資養之幹感激奮勵力學不懈正
統戊午中鄉試明年己未遂登進士第庚申初授兵部
職方司主事歴陞武選司員外郎中己巳八月北敵犯
邉英宗北狩京師戒嚴一時所需甲仗粮餉未有能任
其劇者乃超陞兵部右侍郎幹殫竭智力日共厥事倉
猝間發廩以給兵士或不候奏報而行一日兵士擁東
城門請給馬草適鄕民萬計避難走城下叫號求開門
守者難之幹曰草不得則廏馬不過瘦死爾城以衛民
若無所衛焉用城為且聞敵距城尚逺若至近境門開
無及而民皆死矣竟從其言獲濟及敵退明年改元景
泰被勅奬諭辛未清軍職帖黄事竣改禮部壬申奏勅
考察山西官吏癸酉河南鳯陽等處大水詔往救荒民
多受惠奏免税粮若干萬石既歸命督易州山厰薪炭
積弊頓革因奏設主事一人總核其事幹獨總其綱而
已居三年召還治部事尋陞左侍郎進階正議大夫資
治尹天順丁丑英宗復位尚書胡濙方致其事去諸冊
立大禮並從幹詳定而行時㐮王來朝故事當祭禁門
而入自遷都後來朝禮絶莫有知者幹檢太常故典行
之及上不豫復行皇太子御文華門代朝禮成化丙戌
命撫安畿内許便宜行事明年以老辭不允未幾特拜
南京禮部尚書時祭酒周洪謨奏復㑹饌詔幹與工部
議卒尼不行居二年召還禮部尚書仍令經筵侍班幹
性謙謹喜揚人之善處事是非不肯詭隨嘗因災異首
以妄費濫賞及修苑囿設齋醮為言後以度僧道過多
因極言其弊奏為定制多遵行之少侍文敏公多聞典
故及居官往往述以諭諸寮屬其言皆可書者十四年
加太子少保十六年特勅致仕令馳驛還仍令有司月
給米二石嵗給夫四人家居夀八十四至𢎞治五年卒
卒之前二月以杭屬縣大饑心切甚憫手具疏以聞上
嘉其身居田里不預政事能達民隠如此詔有司如所
奏賑恤即出内帑文綺賜幹以旌其賢及聞訃贈太子
太保謚康靖
　　　尚書周洪謨
周洪謨字堯弼四川長寧人正統十年進士及第授翰
林院編修景泰三年選為東官官陞左春坊左贊善仍
兼編修寰宇通志成陞侍讀仍兼贊善天順二年改南
京翰林院署院事八年召修英宗實錄時戎珙蠻入宼
上備禦方畧多見采納成化元年以秩滿陞侍讀學士
尋陞南京國子監祭酒嘗奏孔子冕十二旒衣十二章
惟舞佾邉豆不稱於是命加舞佾為八邉豆為十二孔
廟純用天子禮樂自此始十二年陞禮部右侍郎轉左
侍郎上疏請造璿璣玉衡憲宗即命洪謨自製衆謂必
不可成旬日間乃製成以進賜賚有加十七年陞本部
尚書烏思藏等處入貢其貢使數踰舊制一嵗中有至
三四千人者賜賞靡費不可勝計自長河西諸畨皆冒
以圖利公言此特無印符為騐耳宜依海南諸畨例各
給與符二十道入貢備填貢物使數於上仍識以舊賜
金印至關驗以防詐偽詔從其議其費始省丁未月當
食不食或以為宜賀公謂此隂盛之象豈宜賀耶遂止
當命祭天夀山神見役夫運載相繼於道知有所營建
也歸言月令云盛夏不可興土功又曰舉大事必有天
殃今嵗大旱未必不由於此且時方炎蒸人易疾疫宜
暫休息之不報尋加太子少保乞致仕許之𢎞治四年
卒年七十二謚文安賜祭塟如例洪謨務莊寡合博覧
強記著疑辯錄其所論述多出新意為文亦富贍尤善
談兵論事每執己見鮮適於用云
　　　尚書耿裕
耿裕字好問河南盧氏縣人南京刑部尚書九疇之子
景泰五年進士改翰林院庶吉士授户科給事中尋改
工科天順初九疇以劾將臣忤旨補外裕亦坐調泗州
判官丁父憂服闋改定州成化初言官白裕無罪復除
檢討與修英廟實錄成陞修撰尋遷國子監司業轉祭
酒陞吏部右侍郎丁母憂服闋轉左侍郎二十二年進
本部尚書素與大學士萬安不諧造飛語中之遂改南
京禮部𢎞治初改南京兵部尋召入為禮部尚書孝宗
初政勵精圖治多行大典禮裕素博雅通知古今能斟
酌而行得㑹通之宜時以灾異求言裕率左侍郎倪岳
同羣臣等陳七事一預節親藩一懲究欺弊一均平銓
選一照例附選一減造軍器一遵復舊制一裁抑侵尅
大意謂田土有限藩封日增國賦日消乞開示條件之
國之際不許生事擾人在國之時不許輒行奏討又人
臣事君以不欺為本如雲南之木邦貴州之都匀江西
之南贑以至兩廣三邉南北兩畿之間侵犯者不為克
復之計盜竊者不聞捕勦之策甚者殺良民以為賊假
敗績以為功捷奏率為虛聲掩獲遂為良策宜一一從
公究理以懲欺弊又兩京官職出身既相同而遷轉之
際乃至懸絶及監生考勤上選先後互異須斟酌通融
庶事體歸一又南京兵仗局前厰建造軍器共七萬六
千餘件收貯南京戊字庫聼候應用今地卑年久朽壊
綉爛有名無實乞暫且停止以後減半成造至於鈔關
收税乞免户部差官照舊制勅鎮撫鎮巡委府官管理
及曾經抽分去處給與執照不復重復抽分上謂其有
防㣲杜漸之意深嘉納焉崇王嘗乞詣京師朝賀勅諸
臣集議裕言王雖至親於制不宜况兹飢嵗所過必勞
供役民何以堪上從之西夷貢獅子上言賈胡嗜利受
之無益且彼泛海而來非繇故貢道宜却其物亦從之
畿内多自宫以求進者紛然行賂上疏請治其罪一時
雖不能盡絶然自是禁例甚嚴無敢再犯者癸丑復改
吏部進太子太保𢎞治九年卒輟朝一日贈榮祿大夫
太保謚文恪裕美鬚髯善談論多識國家典故坦夷率
直自奉儉約不營産業人稱其有父風所著有臺閣紀
聞藏於家
　
　
　
　
　
　
　
　
　
　
　禮部志稿卷五十二
欽定四庫全書
　禮部志稿卷五十三
　　　　　　　　　　　　明　俞汝楫　編
　列傳
　　尚書倪岳
倪岳字舜咨應天府上元縣人南京吏部尚書謙之子
天順八年進士改翰林院庶吉士成化元年授編修與
脩英廟實録秩滿陞侍讀充經筵講官丁父憂服闋復
任預脩文華大訓成遷學士充東宫講讀官二十二年
陞禮部右侍郎二十三年憲宗賔天充山陵使時孝宗
初即位典禮坌集皆下禮部尚書周洪謨老多疾議擬
多出岳手遂釐正祀典凢京師諸神祠淫名侈費諸不
經訓者裁革殆盡國朝自徳祖以下九廟已備及憲宗
山陵禮畢神主皆陞祔于制當祧廟下禮部集廷臣議
岳力言國家自徳祖以上莫推其世則徳祖乃周之后
稷也不可祧懿僖仁三祖以次當祧至太祖太宗為周
之文武百世不遷今憲宗新祔當祧懿祖一廟宜于太
廟寢殿後别建藏祧主之所如古夾室之制每嵗暮則
奉祧主合享亦如古祫祭之制時又言孝穆太后宜祔
廟者復詔議之岳言孝穆神主宜于奉先殿旁别立廟
嵗時祭享悉如奉先之儀奏上詔悉從之時程敏政又
欲改定孔庭從祀諸賢岳言馬融王弼之徒其立身不
無可貶然秦漢以來六經出於煨燼賴諸子抱遺經專
門講授經以復存自唐之註疏多祖其言今之經傳引
用尚多其説則何可盡廢七十子名字自馬遷以來相
沿已乆千百年後何可臆定於是咸復舊𢎞治元年進
左侍郎時以灾異求言岳同尚書耿裕等䟽寅畏天戒
七事未幾復陳八事上嘉納焉二年賽瑪爾堪差人進
貢岳具奏海南諸畨國入貢有勘合者例與廣東布政
司比對起送赴京其餘不許起送係是定例今賽瑪爾
堪差人進貢却乃即便差人起送似此故違合當㕘究
上從其言差官阻回不受貢六年進禮部尚書時始五
十㑹京師大雨雹具言雨雹之作天所以告陛下宜深
求致災之繇以回天意又勸上勵精以勤聖學推誠以
開言路止無功之賞停不急之役黜奸貪進忠直時有
㫖四川光相寺國師琳沁珠卜取来大慈恩寺住坐岳言
琳沁珠卜等俱以西畨清凈之徒壊禮義之教不可也
皇上首賜罷黜中外稱聖今欲行取來京於皇上初政
之清明制命之嚴正不無少損又西域胡人從海道進
獅子岳言獅者外夷之獸真偽不可知且海道亦非西
域常貢之路詔還之八年七月有㫖聖母年老念叔
崇王欲得一見便冩勅差官請来岳極論事有未便者
三上不納尋復有㫖免王来岳力居多先是四方奏報
灾異禮部率類其凢嵗終一復以為故事岳乃以日月
先後彚分條析末復援經史懇懇為上言之𢎞治九年
知貢舉岳凡三知貢舉防範嚴宻如帖圗編號每因舊
法出新意後遂不可易本年改南京吏部累官南京兵
部改吏部尚書加太子少保卒於官年五十八賜寳鈔萬
貫遣禮官諭祭者四勅有司治塟仍給驛歸其䘮贈光
禄大夫少保諡文毅官其子為中書舎人岳状貌魁異
望之如神人有文武才畧在禮部儀文制度多所擬定
事當廷議往往片言而决天下皆仰望其風采獨在翰
林時太監黄賜母死衰服送塟論者謂其急於功名䁥
比權要君子亦深惜焉
　　尚書徐瓊
徐瓊字時庸江西金谿縣人自㓜穎敏向學慱通經史
為文竒逸不滯景泰庚午領鄉薦天順丁丑進士第二
人授翰林院編修預修英廟實録成化丙戌同考㑹試
士丁亥修大明一統志成陞侍講辛夘典應天鄉試丙
申陞南京翰林院侍讀學士署院事丁未春陞南京太
常寺卿掌南國子監事𢎞治庚戌陞南京禮部右侍郎
癸丑改比部左侍郎時尚書倪文毅公岳清徳宿學為
世推重挺然任事不少規避權貴忌之瓊托婣貴戚垂
涎代岳丙辰㑹南京吏部缺尚書舉岳補之遂陞瓊為
禮部尚書衆論諽然不平初祠部度僧道十年一舉時
僧道集京師以萬計權貴多為之請左侍郎傅瀚持不
可遂同議上疏仍改十年給度之例又太常寺卿崔志
端謂本寺與光禄寺太僕寺不同不係禮部統屬瓊具
奏朝廷每大事㑹議正該六部都察院通政司大理寺
未聞有太常寺也今欲與九卿衙門齊得乎况本寺乃
祠部之一事與光禄寺為膳部之一事太僕寺為駕部
之一事相同但以此三事乃事之大者所以又設此三
等衙門以專之耳今太僕寺既屬兵部光禄寺既屬禮
部矣獨太常寺與禮部齊可乎正以志端發身道流穢
行彰聞累經弹劾未蒙黜退乃敢愈無忌惮忍為欺罔
通應究問上戒諭志端於是體統不紊戊午以青宫出
閣加太子少保因四方災異上言数事上可之己未知
貢舉庚申上疏乞骸加太子太保給驛歸後年八十有
一卒瓊以髙第致位宗伯遭逄孝宗明聖在上不能展
諝陳慮舉明主于三代之隆徒納欵中貴驟致通顯屢
經給事中彭城等御史余濓等交章論列去位識者惜
之
　　尚書傅瀚
傅瀚字曰川江西新喻縣人少穎秀拔異讀書過目成
誦始就外傅則往往推究奥義人多竒之癸未㑹試科
塲災寢疾幾殆忽神人見夢曰弗憂也公前程逺大疾
今愈其年八月中㑹試甲申賜同進士出身改庶吉士
除翰林院檢討憲宗一日於内得古帖斷爛不可讀命
中使持至内館適瀚至直次為韵語湏㬰授中使以復
上大悦有珍饌法醖之賜九載進修撰兼司經局校書
日侍孝宗於春宫遷左諭徳兼檢討充經筵講官及東
宫講官孝宗嗣位以舊學恩進太常寺少卿兼侍讀仍
充經筵講官兼日講每進講誠意懇切敷陳詳婉而進
止雍容上每注聽焉憲宗實録成進太常卿兼侍講學
士乆之遷禮部右侍郎㑹南部缺叅賛僉舉尚書倪岳
瀚言倪之才何可寘之南或謂倪往公不當次進乎瀚
曰吾知為國遑恤其他及金谿徐公瓊進尚書瀚轉左
侍郎徐凢事多倚成之初祠部給度十年一舉時僧道
集京師以萬計權貴多為之請澣力言此軰蠧耗天下
宜痛加禁革縱未能如祖宗朝之制亦當稍賜裁抑遂
改十年給度之例時以龜山楊時從祀孔子廟廷言者
因謂羅從愿李侗亦當從祀瀚言二子著述視尹焞㳺
酢謝良佐未知所先後二子從祀則三人似不可遺道
學所在其可濫乎乃止己未知貢舉俄用廷薦以本官
兼翰林院學士掌詹事府事仍兼日講官㑹典副總裁
庚申進禮部尚書㑹京師地震雨雹四方日奏灾異因
疏言今賦重役繁民窮財盡宜躬行節儉以先天下庶
民困苦可蘇時陜西地震異甚復率諸公卿條奏三十
一事如敬天勤民法祖修徳汰冗官罷工役减齋醮省
上供尤拳拳焉奏留中又復言民心易感在結之以恩
天意可囘在應之以實屬者所陳謂當如拯溺捄焚猶
恐不及而側聽彌月未賜宸斷何以回天意哉疏上報
可保定獻白鴉謂祥瑞不當奏陕西守臣熊翀得玉璽
来獻乞頒示天下以為傳國之寳復出也瀚言以史傳
諸書考之刑制篆刻皆不類其為贗作無疑即使非贗
人主受命在徳不在璽自前世以秦璽為寳得之者君
臣動色相慶我太祖以聖徳受命製一代之璽傳之聖
子神孫夀昌之福萬世無極何藉於彼哉上廼以其璽
屬庫藏之尋以足疾在告上数遣醫來視因乞致仕不
允壬戌年歿於官上賜寳鏹為治歛具贈太子太保諡
文穆諭祭者三給舟車遣官䕶行為營塟事瀚好學力
行至老彌篤平生著述多本於理書法遒麗有晋人風
韻性縝宻有矩度事必思而後行其在上前雖舉歩後
先髙卑輕重疾徐毫髪皆可較勘聞人有善汲引如不
及兩主文衡人稱其公明但同鄉監生汪鎔誣奏大學
士劉健李東陽或謂瀚實嗾之而嫁禍于程敏政謝遷
王華咸中誣之不能不致疑于國史所訾云
　　尚書張昇
張昇字啟昭江西南城人成化己丑進士第一人授翰
林院修撰後以皇太子出閣特改左春坊左賛善充東
宫講讀官秩滿陞右春坊右諭徳孝宗即位以從龍恩
進左庻子兼翰林侍讀故事特改宫僚者例轉数階而
昇以憂居後至但進一階疑大學士劉吉抑已摭吉過
劾之忤上左遷南京工部員外郎以憂去服闋㑹吉已
去位復庶子言数事多中時弊尋陞詹事府少詹事兼
翰林院侍讀學士歴陞左右侍郎轉尚書時崔志端以
太常樂舞生積資至為同官頗倨傲昇常别流品以裁
割之屬官有授徒講經者御史楊儀之子在講下嘗出
入部中遇昇散部失趨避命司務朴而拘之儀不能平
劾昇不恊人望自是名益損屡為言官所指嘗奉詔選
宫女禁娼優卒𨽻家不得與榜書𨽻為吏衆閧然騰謗
昇乃不安于位遂致仕加太子太保劉瑾用事又以為
尚書時裁抑晋府郡王封爵鐫所加官正徳十二年冬
卒訃聞輟朝一日贈太子太傅諡文僖賜祭塟如例昇
愿慤有餘居官雖無大建白然自守謹飭為文平實嘗
主兩京鄉試所取得侍郎儲巏編修陳瀾皆名士論者
以為得人
　　尚書李傑
李傑字世賢蘇州府常熟人成化丙戌進士改翰林院
庶吉士授編修陞侍講二十二年充東宫講讀官秩滿
陞侍讀學士𢎞治初以宫僚恩陞左春坊左庶子兼侍
讀學士四年陞南京國子監祭酒時方修憲廟實録留
館中校正書成乃行以憂去服闋改太常寺少卿兼侍
讀學士掌院事十三年陞南京禮部右侍郎十五年改
禮部右侍郎轉左侍郎正徳元年充孝廟實録副總裁
尋陞南京吏部尚書二年改禮部尚書時逆瑾用事納
晋府鎮國将軍表槏等賂欲進封為郡王傑坐前與尚
書張昇皆持不與進封之議忤瑾意遂令致仕瑾誅有
㫖在起用之列正徳十二年閏十二月卒贈太子少保
傑持己矜嚴待後進頗立崖岸晩以忤瑾而去士論髙
之其為詩文亦温厚可觀
　　尚書周經
周經字伯常山西陽曲人南京刑部尚書諠之子也天
順庚辰進士改翰林院庶吉士授檢討纂修英廟實録
成進編脩秩滿進侍講十四年孝宗出閣改春坊左中
允𢎞治改元以東宫恩陞太常寺少卿兼侍讀二年擢
禮部右侍郎四年改吏部尋轉左九年擢戸部尚書尋
加太子太保十三年以災異乞免加太子太保致仕十
八年起為南京户部尚書以疾辭㑹丁母憂未上正徳
三年復起為禮部尚書居数月以病乞休復致仕卒年
七十有一上輟視朝一日贈特進光禄大夫右柱國太
保諡文端賜祭塟如例經在館乆淹有諷之圗速化者
卒不為動及居禮部議政蒞事必傅經義若却西域貢
獅毁黄村尼寺為先朝盛徳事皆經賛成之在吏部時
有指民田為閒地獻太監李廣者廣固欲得之經草奏
率諸司言之事遂寢及遷户部人以其出翰林或不能
理錢穀視事後嚴條約革宿弊剖决如流郎吏皆嘆服
以為難及中官織造於南京者屢以引鹽𣙜課為請賴
經奏裁省甚多大内張燈取外帑銀三萬兩經言不可
以小民脂膏供耳目之玩乃命以明年内庫嵗額償之
近戚貴幸有所陳請一裁以法皆歛不得肆而怨日益
深致仕命下廷臣皆相顧失色争上疏留之是後中外
奏薦多致八十餘疏前此未之有也經少頴敏莊重寡
言笑孝友純至自為小官已志用世及為戸部尚書秉
正執法竟以不合去人甚髙之其復起也則以其壻曹
元與劉瑾有連或謂元實為之時經已病又黽勉赴召
則不能無責備云
　　尚書白鉞
白鉞字秉徳真定府南宫縣人兵部尚書圭之子成化
甲辰舉禮部廷試第二名及第授翰林院編修𢎞治戊
申同修憲廟實録以内艱去癸丑同考禮部丙辰秩滿
遷侍讀己未充經筵講官壬戌復考禮部武宗在春宫
充講讀官癸亥脩大明㑹典成進侍講學士賜宴禮部
尋命與脩歴代通鑑纂要甲子考南畿鄉試乙丑以登
極進學士加從四品俸充日講官正徳丁夘命教庶吉
士署院事擢禮部右侍郎賜御製蟠龍諸軸并纂要本
年改吏部三年轉左尋陞禮部尚書己巳賜玉帶庚午
復命兼學士入内閣專典誥勅掌詹事府事加太子太
保卒于官賜祭塟贈太子太保諡文裕鉞愽覧子史長
於記誦體貌魁梧器局凝重為禮部尚書時逆瑾方用
事值所難處寧稍遜避而亦不失其正云
　　尚書費宏
費宏字子充江西鉛山人成化丁未進士第一授翰林
院修撰𢎞治中改左賛善事毅皇帝于東宫已陞右諭
徳兼侍讀正徳中以舊學進太常寺少卿兼侍讀充日
講官歴禮部左右侍郎至尚書皆直講如故尋入内閣
與李東陽楊廷和等輔政事四方羣盗充斥以次削平
詔録輔臣功官其子仍進太子太保户部尚書武英殿
大學士寧濠請復䕶衛恃錢寧為内援賂遺狼藉宏䇿
其必叛執勿與寧深憾以計傾之宏去位上即位詔召
宏進少保入閣脩翊戴功加伯爵廕子錦衣衛指揮使
世襲宏懇疏辭免時水旱相仍條陳救荒十事上嘉納
又蠲逋賦减太僕寺馬價十五以輕齎之羡給漕卒議
安大同叛卒皆宏謀也武廟實録成進少師兼太子太
師上嘗製詠春及四景詩屬宏和上自序其端名曰詠
春同徳録題其銜為内閣掌㕘機政輔導首臣其見任
如此丙戌獻皇帝實録成進華盖殿大學士食正一品俸
賜御製詩一章丁亥以疾求去疏再上賜馳驛歸及大
學士張孚敬去位上思用舊臣手勅起宏于家宏至見
便殿上親勞之賜銀圗書一文曰舊輔元臣時時燕見
宻議奏對皆稱㫖無何遂卒上為輟朝詔贈太保諡文
憲遣官䕶其䘮歸䘏典之厚諸大臣莫得比焉宏恭慎
謙抑明集國家故事能持重得大體故三入政府以功
名始終云
　　尚書傅珪
傅珪字邦端保定清苑縣人成化丁未進士改翰林院
庶吉士授編修𢎞治中兼司經局校書與修大明㑹典
陞左春坊左中允兼編修丙辰乙丑一再同考㑹試正
徳初以東宫恩陞左諭徳兼侍講充經筵講官與修孝
廟實録清理軍職貼黄丁夘考應天鄉試戊辰考武舉
奉命授庶吉士業充日講官劉瑾柄政摘㑹典訛字珪
以嘗與纂修降修撰旋以史勞陞左中允厯侍講學士
庚午考順天鄉試陞吏部右侍郎轉左侍郎陞禮部尚
書正徳十年卒年五十七珪為人強毅有執持人不敢
干以私在禮部守法持正嘗因類奏四方災異陳時弊
十事言甚剴切時上方好佛自名大慶法王外廷知之
無徴以諫畨僧奏討田百頃為大慶王下院傅公遂劾
僧曰法王何為者至與至尊並列大不道當誅有詔不
問其妄求亦止優人臧賢被寵能軒輊士夫士夫或與
善賢因是請改牙牌製如郡僚印文改方者珪不可召
老優更事者詰曰爾優敢亂法爾寵可常保否即遺爾
辱禍靡極矣優乃戢但與新之盜劉六擾中原勢炎炎
熾太監誾以侍即完征之不能㓕乃先行左右賞閹後
曺又立監鎗名謀統軍命多官議可否衆依違不斷珪
怒而言今兵老民疲直以多冒功者失士心賊在腑肺
孔棘民譁然思禍亂旦夕及宗社吾儕死不償責諸公
尚唯唯将何待乎以是忤權倖忽傳㫖諭令乞休珪抗
疏得歸兩京言官交章留之不報家居杜門謝賓客絶
跡公府遺言戒子弟忝竊大官無以報國慎毋以䘏典
請御史盧雍等以為言給祭塟如例
　　尚書劉春
劉春字仲仁四川巴縣人成化癸夘鄉試第一丁未進
士及第授編修𢎞治辛亥轉修撰庚申充東宫講讀官
秩滿遷左諭徳癸亥預修㑹典進侍講學士正徳紀元
陞學士辛未擢吏部侍郎充經筵日講官明年陟禮部
尚書凢舉動皆為乆逺計不務目前西僧有欲奪民地
於甘州且乞遣官督建寺時闗中饑甚春力争以為不
可謂非止病民邉警至不可支持竟停之占城世子失
國竄居邦都即請封春曰春秋公孫青尚不辱命於衛
况天朝乎疏上已之宗藩請封及婚嫁弊孔百出春即
檢其行駁者盡語之吏不得欺以求賄又以祭塟諡議
闗係勸懲乃奏為定格要家及故舊有以厚利力請者
不為動乆之亦安其所宜得心亦莫之怨也每勲戚大
臣病故上遣諭祭䘮家輙厚幣為謝習以為常春曰以
尚書而受其贈遺豈惟輕已如國體何故事功臣襲爵
表謝又皆禮部堂上分撰謝以銀幣悉却之其謹峻有
守如此尋丁憂起復為禮部尚書兼翰林院學士在内
閣專管誥勅掌詹事府事卒録東宫講讀勞詔特加祭
二壇造墳安塟如例贈太子太保諡文簡春志行端潔
徳量醇厚有古人風
　　尚書毛紀
毛紀字維之山東掖縣人成化丁未進士改庶吉士𢎞
治二年授翰林院檢討十二年陞本院修撰十六年陞
本院侍讀十八年陞左春坊左諭徳仍兼侍讀正徳元
年丁父憂四年起服以㑹典故降侍讀本年以實録成
陞翰林院侍讀學士尋陞本院學士五年陞户部右侍
郎本年陞禮部尚書尋兼翰林院學士時遣使西域齎
畨供紀西畨逺在萬里祖宗朝賜法王國師名號用以
羈縻今不擾邉齎供媚之失天朝體又以儲嗣未建乞
早定大計十一年命掌詹事府事管内閣誥勅十二年
五月命兼東閣大學士内閣辦事累加太子太保文淵
閣大學士少保改户部尚書武英殿大學士武皇帝大
漸奉遺詔迎上入繼大統上即位論定䇿功封紀伯爵
紀固辭不受尋改吏部尚書謹身殿大學士以疾乞致
仕再疏請許之詔有司給月米嵗夫紀歴事三朝守正
不阿晩家居二十年始終一節上嘗詔有司即其家存
問及卒上輟朝一日贈太保諡文簡賜祭塟如例
　　尚書李遜學
李遜學字希賢河南上蔡縣人成化丁未進士改翰林
院庶吉士授檢討𢎞治丙辰陞浙江按察司僉事以憂
去終䘮改陕西陞副使又以憂去終䘮改山東前後更
三任俱提調學校所至務從寛厚頗得士心正徳戊辰
陞太常寺少卿提督四夷館明年仍入翰林兼侍讀陞
户部右侍郎提督草塲尋改禮部陞左侍郎乙亥陞南
京禮部尚書丙子以奉賀表入京改禮部明年兼學士
掌詹事府事入内閣專管誥勅奉命授庶吉士業正徳
十四年卒祭塟如例遜學為人開爽頗不羈為詩文有
藻思
　　尚書毛澄
毛澄字憲清太倉州人𢎞治癸丑廷試第一授修撰丙
辰同考㑹試己未預修㑹典癸亥轉左諭徳兼修撰預
脩通鑑纂要甲子侍皇太子于東宫充講讀官敷奏明
暢孝宗聞之甚喜徹御前中秋宴以賜之乙丑武宗登
極擢左庶子兼侍讀賜金鑲束帶預修實録值内艱歸
逆瑾柄國奪所陞秩瑾敗起服仍官侍讀庚午進侍講
學士典順天鄉試九月署國子監事辛未充廷試讀卷
官擢學士充日講官壬申掌院事教庶吉士讀書甲戌
主考禮部㑹試尋陞吏部右侍郎丁丑進階通議大夫
禮部尚書值武宗南廵澄上疏諫阻兵部尚書彭澤坐
哈宻事将置重典澄預廷議首救免之己夘賜蟒衣玉
帶逆濠就擒江彬擁邉兵邀駕駐通州命文武百官大
臣出迎人人自危澄倡正議謂當訊馘告廟悉從之辛
巳四月同駙馬都尉崔元奉迎世宗於郢邸賜白金千
鎰綵段十襲預修武廟實録充副縂裁加太子太傅冊
立中宫皇后充副使持節行禮未幾以議禮勿恊乞休
卒于興濟舟中贈少保諡文簡澄逮事三朝忠勤敬慎
終始如一論事侃侃不能為媕妸有古大臣之風云
　　尚書羅欽順
羅欽順字允昇江西泰和人𢎞治癸丑進士授翰林編
修十三年陞南京國子司業正徳二年忤逆瑾黜為民
五年起原職七年陞南京太常寺少卿九年陞南京太
常寺卿掌南翰林院事十年陞南京吏部右侍郎十四
年改吏部十六年轉左嘉靖元年陞南京吏部尚書二
年改禮部尚書未任丁憂六年起吏部尚書以疾固辭
詔准致仕賜月米嵗夫卒祭塟如例贈太子太保諡丈
荘欽順學術純正操履端方是時有倡為師心頓悟之
學者欽順為之反覆辯正其説甚具究所造詣可為信
道不惑者矣
　　尚書席書
席書四川遂寧人繇進士授山東剡城知縣屢遷右副
都御史廵撫湖廣歴南京兵部右侍郎召入為禮部尚
書加太子太保監修獻皇帝實録加少保以目疾四上
疏乞歸及薦尚書羅欽順自代勅加武英殿大學士致
仕特賜第在京調治給俸如故命甫下卒上深悼惜賜
祭九壇遣官營塟贈太傅諡文襄廕一子尚寳司司丞
其初䘮一祭上親製文有曰學得真傳徳惟一致忠誠
端慎蕳在朕心欲其圗政化之淳而遽奪忠良之速後
雖同事之臣日或接見獨于謀議之善不可復聞書居
官先後所至有能聲在雲南勦除霑益土舎安白之亂
在福建聞宸濠之變募兵赴援為南京兵部侍郎奉勅
賑濟淮揚饑民多所全活初大禮之議人持異見書擬
疏上陳主事桂萼得其稿上之上召書入議陞為禮部
尚書後大禮告成疏陳新政十二事上深納之書直諒
勤敏遇事敢為故受知于上言無不從恩遇之隆始終
不替云
　　尚書吳一鵬
呉一鵬直𨽻長州人𢎞治癸丑進士改翰林院庶吉士
授編修陞侍講逆瑾矯㫖以擴充政事為名調南京刑
部員外郎陞南京禮部郎中瑾誅復原職尋陞侍講學
士累陞禮部右侍郎兼翰林院學士掌詹事府事充武
宗實録副總裁書成進禮部尚書管部事居数月加太
子少保改南京吏部尚書踰年以疾致仕賜嵗夫月米
尋卒于家年八十餘賜祭塟如例贈太子太保諡文端
　　尚書桂萼
桂萼江西安仁縣人正徳六年進士授丹徒知縣被論
調青田不赴後以言者薦補武康嘉靖癸未稍遷南京
刑部主事時議大禮張璁方獻夫霍韜席書等咸執為人
後之説為非是上心欲從之格于廷議萼因抗疏極論
累累千餘言上遂召五臣還京竟定大禮繇是寵異之
陞翰林學士詹事吏禮二部侍郎俄遷尚書加太子太
傅少保己丑遂改兼武英殿大學士入内閣萼精悍狷
隘以學術經濟自任既受上特達之遇遂直躬而行無
所頋忌然其志遠才疎諸所規畫多迂滯不適于用方
議禮時五臣同心排異議相得驩甚而萼與璁尤宻比
末年二人者遂亦相失尋卒上念議禮功贈太傅諡文
襄賜祭九壇命工部遣官營塟復録其子輿為尚寳司
丞輻為中書舎人
　　尚書方獻夫
方獻夫廣東南海縣人𢎞治乙丑進士授禮部主事尋
調吏部著大禮論二篇奏之其意與張桂論合上悦拜
翰林侍講學士陞少詹事預經筵日講陞吏禮二部侍
郎兼學士陞禮部尚書加太子太保吏部尚書以疾賜
告居二年詔以原秩兼武英殿大學士入内閣辦事加
少保又二年癸巳以疾乞歸許之未幾卒賜祭塟如例
贈太保諡文襄獻夫始起郎署雖以議禮稱㫖不次擢
用而性恬静立朝議論恒在平恕人以此多之
　
　
　
　
　
　
　
　禮部志稿卷五十三
欽定四庫全書
　禮部志稿卷五十四
　　　　　　　　　　　　明　俞汝楫　編
　列傳
　　尚書李時
李時河間任邱人舉𢎞治壬戌進士改翰林院庶吉士
授編修武廟初為經筵講官以孝宗實録成陞侍讀尋
陞右諭徳上即位充日講官預修武宗實録陞侍讀學
士累陞禮部侍郎尚書賛上分建四郊成累加太子太
保進武英殿大學士尋改吏部尚書是嵗彗星見時陳
言三事曰務安静惜人才慎刑罰頗及大禮大獄諸臣
上日御便殿章奏軍國重事必召時面决及人才賢否
民間利病悉以諮訪甲午加少保皇史宬成加太子太
師尋加少傅進謹身殿九廟成加太子太師進華盖殿
上數幸山陵時嘗扈從命直宿行殿側以便召對眷遇
隆厚尋卒上深悼之賜祭塟如例贈太傅諡文康時以
謙和得士心恪慎稱上意秉政數年雖無大匡弼而議
論嘗在寛平天下稱為長者
　　尚書黄綰
黄綰字宗賢浙江黄巖人正徳中以祖廕授後軍都督
府都事嘉靖改元為南京都察院經歴以議大禮與張
桂合遷南京工部員外郎謝病免歸未幾復起為光禄
寺少卿與修明倫大典尋陞大理少卿改詹事府少詹
兼侍講學士充經筵講官大典成進詹事乆之進南京
禮部右侍郎轉禮部左時大同軍亂後反側子猶攘臂
彭嘯人心詾詾代王請大臣安集上命綰往綰撫輯流
亡分别善惡悉索其倡亂黨與誅之還奏稱㫖毋憂服
闋即其家拜禮部尚書兼翰林院學士撫諭安南未行
落職閒住卒于家綰有文學明習國家故事慱辯㨗給
吏幹亦敏贍故雖起家任子致位八座人不以為忝然
其傾狡善變不專一節初以講學取聲譽比議禮見舉
朝不悦復首䑕避去事定乃復揚揚自負力附張桂鋤
所憎忘嘗上書以隠語撼大學士楊一清公論惡之及
夏言有寵復附言而非張孚敬迹其終始真傾危之士
也
　　尚書張璧
張璧湖廣石首人中正徳辛未進士改翰林院庶吉士
授編修乾清宫災上言修徳勤政講學三事上即位璧
侍講筵武廟實録成陞春坊諭徳管理誥勅陞太常寺
卿兼侍讀學士掌院事戊戍獻皇帝實録成陞禮部右
侍郎南京禮部尚書改禮部尚書兼翰林院學士尋兼
東閣大學士入閣辦事明年加太子太保卒于官璧性
醇實周慎卿行甚篤侍上講幄最乆多所禆益而輔政
不逾數月故勲業無聞焉訃聞命尚書宷諭祭于邸舎
贈少保諡文簡遣官䕶櫬還詔有司營塟
　　尚書費宷
費宷字子和江西鉛山人正徳辛未進士改翰林院庶
吉士授編修時寧庶人宸濠潜蓄異志求復䕶衛宷與
從兄大學士宏極言其不可予遂忤權倖意褫職罷歸
上御極用薦復還舊職尋充經筵官與修武廟實録成
陞左春坊左賛善遷南京尚寳司卿尋改左庶子兼侍
講掌南京翰林院事累陞禮部侍郎兼學士掌院事踰
年進尚書掌詹事府事尋命回部自是舉大典禮儀朝
政咸盡力焉以太廟成加太子少保滿三嵗考秩進太
子太保復加少保疾作卒于官賜祭塟如例諡文通
　　尚書孫承恩
孫承恩直𨽻華亭人正徳辛未進士改翰林院庶吉士
授編修嘗奏進歴代帝王詩賛賜名鍳古韻語奉使安
南與脩明倫大典成擢左春坊中允充經筵講官主考
两宫鄉試陞侍讀學士掌南院召為少詹事兼侍讀學
士已進禮部右侍郎經筵日講轉吏部左侍郎掌詹事
府事乙巳大察為言官所論上特留之丁未㑹試主考
擢禮部尚書仍掌詹事府已回部管事以病疏乞致仕
明年上思之召還故任加太子少保供撰𤣥文疏請皇
子講讀不報癸丑二月復乞致仕賜馳驛歸尋卒賜祭
塟如例贈太子太保諡文簡
　　尚書徐階
徐階字子昇直𨽻華亭人年二十一登嘉靖癸未進士
殿試第三人授翰林院編修首揆張孚敬縁上意請正
孔廟祀抑詘王號下儒臣議相顧攝讋毋敢異同者階
獨條具其三不必五不可状甚晰疏上得㫖外補添註
延平府推官遷黄州府同知陞浙江僉事提督學校尋
改督學江西陞副使皇太子出閣陞司經局洗馬兼翰
林院侍讀進國子祭酒乆之擢禮部右侍郎遂遷吏部
未幾改兼翰林院學士教習庶吉士踰年掌翰林院事
復充㑹典副總裁尋擢禮部尚書學士如故禮部之為
政者乆好以寛大逺弊至階而肅然更始凢王國爵封
秩諡併文武大臣陳乞祭塟皆衷之以請報可著為令
莊敬皇太子薨階議䘮禮以上及百官皆朞服百官仍
詣門哭上不懌謂天子絶朞不制服其百官服可無詣
門哭臨禮着詣停柩所輔臣遂欲以青衣角帶往階曰
未有哭臨而不衰服者定議以齊衰服臨上是之令宫
中仍服衰遂命為莊敬冊諡副使己命題主上察階慎
勤召入直無逸殿廬給供饌如例尋賜飛魚服遂連上
疏請立皇太子不報盖次當繼莊敬而立者裕王是為
穆宗而景王與同嵗差少中外未測上㫖恐有釣竒者
故請之亟云最後當冠及婚禮開講皆請以齒叙先裕
而後景復不允無何詔二王婚俱出就外邸疏諫又留
中萬夀節推恩加太子太保冦薄都城請赦諸邉将在
獄者詣行營自効報可復疏請上還大内及召羣臣面
計兵事上褒其忠愛適有從敵歸者以敵求貢書聞上
以示階及輔臣嵩等且召對便殿上顧謂當何處分階
曰請計緩之遣譯者至營而詰之以無畨文故且徴其
情實實則令暫出邉用先酋長例貢馬行賞互市往返
少日我城中之備完而援兵日益集敵且退不退我從
而拒之可十全上稱善者再出而㑹廷臣議階言貢不
可許遂兼酌以請㑹酋飽去乃下階疏不許貢上又宻
諮階善後事階疏上上皆虚以聴焉太宰缺廷推階當
補上不允謂方侍朕左右何輙擬外遷無何孝烈祔廟
之議起初孝烈皇后崩上欲祔之廟而念壓于先孝潔
皇后又睿宗入太廟非中外公論恐千秋萬嵗後所祧
主非仁宗而睿考遂下部議欲以孝烈先祔階議以為
女后無先入廟者上大怒令再議階不獲已乃小婉其
詞請于太廟奉先殿各増二室而升祔孝烈皇后則仁
宗不必祧而孝烈可速祔上愈怒從更議祧仁宗祔孝
烈階雖不獲守前説然天下信其為正大帥仇鸞驟有
寵利諾延之弱欲掩之以為功請征之下階與兵部議
階不可遂弗果征尋以薊帥獲間功上手註加少保乆
之命兼東閣大學士叅預機務仍掌禮部事候代者服
除而後解階疏辭不允歴少師兼太子太師建極殿大
學士隆慶三年致仕歸萬厯十年卒年八十一贈太師
諡文貞
　　尚書歐陽徳
歐陽徳字崇一江西泰和人嘉靖癸未進士初知陸安
州遷南京刑部員外郎㑹上擇諸臣有文行者列侍從
改翰林院編脩充經筵官稍遷南京國子監司業歴南
京尚寳司卿太僕寺少卿南京鴻臚太常寺卿尋以太
常寺卿掌國子監事數月擢禮部左侍郎改吏部左侍
郎兼翰林院學士掌詹事府事充㑹典總裁教習庶吉
士明年主考庚戍㑹試以母喪歸從服中起禮部尚書
兼翰林院學士直無逸殿尋卒晉太子少保祭塟褒卹
如例諡文莊徳宇度宏粹孳孳講學務以真知實踐為
主接引後進如恐不及其才具敏贍施于有政率當事
理恊人情措畫所及即可傳之永乆在禮部嘗議建儲
議二王婚禮雖時與上意忤然上察其持正卒優容之
　　尚書袁煒
袁煒浙江慈谿人嘉靖戊戍進士及第授翰林院編修
遷侍讀尋撰𤣥文甚稱上㫖自是眷遇日隆後以次遷
掌南京翰林院事煒疏願留上悦擢侍講學士甫數月
手詔進禮部右侍郎尋加太子賔客兼學士賜一品服
㑹日食隂雲不見煒言不宜行救䕶禮禮卿吳山不從
竟循例救䕶上以是不悦山而以煒為尊上山既罷即
晉煒太子少保禮部尚書數日召入直南郊禮成疏請
祈雪雪降上益悦加太子太保户部尚書武英殿大學
士入閣輔政尋加少保復進少傅兼太子太傅建極殿
大學士前後恩賜廷臣中鮮有其比者尋引疾歸行至
安山卒訃聞賜祭塟贈少師諡文榮
　　尚書嚴訥
嚴訥字敏卿南直常熟人登嘉靖辛丑進士選為翰林
庶吉士授編脩九載遷侍讀上日坐行宫為祠釐自大
相以下皆應制有所撰述不給乃悉以翰林諸臣名覆
之金甌而探之得二人訥與焉遂下制當撰述訥惶恐
拜命旦夕恪恭其事以是得上心賞賚屢下俄為學士
視院篆進太常少卿主己未㑹試遂進禮部左侍郎事
其長恭有所禆賛皆絶不以語人尋改吏部遂進禮部
尚書禮部所治多藩國封繼䘮塟之事一切為吏賄藪
訥委其屬精覈之事取故典不輕為難易以是肅然亡
敢挾賄進者知壬戍貢舉尋吏部以尚書闕請上即詔
用訥訥自學士以至天官凢六轉皆不繇廷推俄召直
西苑特加太子太保尋特勅進武英殿大學士仍視吏
部事俟代者服除而後解始訥為學士時官五品上特
賜鶴袍謂此一品服服之重祠釐而其後遂益賜之麒
麟飛魚服以至繡蟒他尚方什器珎饌兼金楮幣之屬
無虚月然素小心及居大位過自抑愈于庶僚時無何
以賜直舎稍庳而近濕遂成中滿疾畏上嚴不敢亟請
告首輔階為上言其病状始聽馳驛歸乆之卒賜祭塟
如例諡文靖
　　尚書陸樹聲
陸樹聲字與吉直𨽻華亭人嘉靖庚子魁于郷明年辛
丑舉㑹試第一廷對二甲第四選翰林院庶吉士壬寅
歸省三載始北上授編脩庚戌廷試充掌卷官壬子丁
父憂服闋乆之不出丁巳即家拜南京國子監司業一
就職即請告歸辛酉起左春坊左諭徳掌留院篆旋召
還坊不赴乙丑進太常寺卿管南京國子監祭酒事立
教務持大體畧去煩苛先本實而後藝文其年秋進吏
部右侍郎引疾不就穆廟即位特㫖起原官又屢疏辭
己巳再起原官兼翰林院學士掌詹事府教習庶吉士
赴召抵淮復請告返壬申即家拜禮部尚書兼學士疏
辭不允時神廟初嗣位以碩徳清莭首膺簡召中外相
賀遂以是冬詣闕蒞部率正僚屬引經誼以裁典禮操
持凛凜無敢干以私北酋邀増嵗幣樞臣将許之樹聲
以職力争不可樞臣竟不能奪時江陵當國樹聲以先
進執禮不少屈尋抗疏乞歸温㫖勉留遣中使問賚及
門請去益决疏五上乃得賜告乗傳歸瀕行疏陳十事
皆關大計而辨宫府抑戚倖斥貂璫尤觸時忌江陵敗
臺諫奉詔舉海内耆徳三十七人以之為首自是薦剡
無虚嵗而髙卧彌堅終無世念戊子年八十詔撫按官
奉彩幣羊酒及門存問已復加太子少保嵗給廪米輿
夫戊戌年九十壬寅皇太子立凢兩遣官存問大臣三
奉恩詔亦故事所未覩也尋卒享年九十有七訃聞上
震悼立詔所司治塟賜祭贈太子太保諡文定樹聲為
人脩長峭岸氣骨稜稜神襟遒朗舉止端凝終日燕居
衣冠危坐不見跛倚之容持正深堅議論皆有根柢無
少唯阿而寛容樂善常依長者不忍有所刻核登科六十
餘年而家居者十之七始終一節士論髙之
　　尚書萬士和
萬士和字思節直𨽻宜興人嘉靖庚子舉于鄉明年成
進士選讀中秘書屬分宜柄政絀之當署諫垣力請得
儀制主事改南為兵禮二部郎中晉江西按察僉事遷
副使督貴州學政歴叅政按察使左右布政使應天府
尹道拜都察院右副都御史督南畿餉已遷户部右侍
郎總督倉塲改禮部尋遷左㑹華亭罷相起新鄭遂引
疾疏四上乃得予告歸神宗即位特詔以南少宗伯攝
大司成事從民望也已大宗伯陸公樹聲致政去江陵
欲傅公論收士譽遂召為禮部尚書士和見民間服用
無度矍然曰轂下乃爾何以觀四方因條上崇儉數事
㑹菑祲雜襲又奏杜倖門容戅直汰冗員抑干請以回
天意語多切至觸時忌有方士倚大璫謀得官江陵主
之士和持不可成國公薨江陵欲贈之王士和又力持
不可於是江陵嗛之有阿陵意者劾其羸懦宜罷遂力
求去竟賜傳歸江陵敗復起之南禮部而再疏引年特
加資政大夫正治上卿致仕士和禔身嚴不錯寸趾蒞
官不為赫赫名其當事蹇蹇有壁立萬仭之操其殁也
天子為輟朝一日諭祭塟如例贈太子太保諡文恭
　　尚書余繼登
余繼登字世用直𨽻交河人嘉靖甲子以詩舉京兆萬
厯丁丑成進士選庶吉士授檢討癸未分校禮闈是嵗
纂修㑹典越五年書成進脩撰己丑充經筵講官旋擢
右春坊右中允兼編脩簡直日講辛夘典試留都壬辰
陞右諭徳兼侍讀癸巳轉左庶子甲午進少詹事兼侍
讀學士充正史副總裁旋擢詹事掌翰林院事丙申拜
禮部右侍郎戊戌知貢舉尋轉左郊廟大禮攝正卿以行
時禮卿闕且二年廷臣所推舉無慮數十上皆留不下
及再始以繼登名上名又在後上竟用焉在位執法守
政夙夜勤恪遇天地大菑時政闕失抗事力諫無少規
随戊戌嵗終舉奏四方所報地震雷火及西寧鐘自鳴
紹興地出血二氣舛錯古所未有今郡國元元苦征調
酤𣙜織造開採抑欝無聊易動難安幸上心惟天心圗謝
過之實疏入報㫖惕然明年九月太白經天狄道山崩
湧出山五復上言方今星躔失度水旱為沴鑿山開礦
地藏空虚不能固脉山崩川竭陵谷變遷閭閻窮困郡
邑蕭條戾氣凝而不散怨毒結而成形甚可憂也臣子
不能動君父言愈數愈厭陛下為天之子天以非常譴告
尚可恬然數日不報繼登見士習文體日趨浮詭深用
為憂上言今俗不遵聖經倡為異説竊佛氏諸言爚亂
耳目謂經籍傳註皆為糟粕倫理法度皆為虗幻惟一
了此心則踰閑蕩檢無害性真後學小生轉相崇尚雜
入制義名為新説甚悖理傷化宜絶其端勿使進奉㫖
挈為功令下學官釐正焉公自署部時請元子冠婚疏
凢九上及正卿席並請建儲又至八疏病甚猶伏枕視
草乆之上意感動勅所司為具将行大禮而竟以疾卒
于位訃聞上深嗟悼詔贈太子少保諡文恪賜祭塟如
例遣使䕶其喪歸
　
　
　
　
　
　
　禮部志稿卷五十四
欽定四庫全書
　禮部志稿卷五十五
　　　　　　　　　　　　明　俞汝楫　編
　列傳
　　　侍郎世家寶
世家寶䝉古人姿貌豐整善言論性剛果有謀畧讀書
知兵元末以集賢院學士守膠東登萊等郡洪武元年
大將軍徐達下山東參政傅友徳兵至萊陽世家寶以
所守城降授大理寺少卿尋改禮部侍郎二年陞刑部
尚書未幾以事貶知廬陵縣召還授兵馬指揮司副指
揮改兩浙運鹽使司同知十五年知臨安府秩滿賜致
仕還家後復至京遣賑濟廣東興寧長樂二縣二十七
年卒於家
　　　侍郎傅瓛
傅瓛初名玳元末入仕留侍左右呉元年陞中書省參
知政事本年詔定律令命為議律官諭瓛曰汚染之民
以善道之則可以復生求生於重典是索魚於釜也及
律令成付按察司巡歴州縣使内外知所遵守洪武元
年正月命兼詹事府丞二月同右丞相李善長學士陶
安進郊社宗廟議八月京師火帝謂京師省臣曰近京
師四方水旱相仍朕夙夜不遑寧處豈刑罰失中武事
未息徭役屢興賦斂不時以致陰陽乖戾而然耶卿等
同國休戚宜輔朕修省以消天譴瓛等對曰古人有言
天心仁愛人君則必出灾異以譴告之使知變自省人
君遇災而能警懼則天變可弭今陛下修徳省愆憂形
於色居髙聽卑天實監之顧臣等待罪宰府有乖調燮
貽聖衷憂咎在臣等帝曰君臣一體茍知誡懼天心方
回卿等其盡心力以匡朕之不逮二年改禮部侍郎三
年以年老致仕
　　　侍郎曾魯
曾魯字得之臨江新淦人幼聰敏記誦過人元末舉進
士不第即棄去博覽羣書無所不記國朝初與修元史
史成又與修禮書遂擢禮部祠部主事開平忠武王常
遇春薨髙麗遣人來祭魯索其文觀之外則襲以金龍
黄帕内則不書洪武之號魯責之曰龍帕或是悞用若
納貢稱藩而不奉正朔君臣之義安在使者愧懼謝過
即令易去之四年冬安南國王遣使來貢主客曹受
其表將入見魯取其副視之曰前王乃陳日熞今表曰
叔明必有以也亟白尚書詰之使者不敢諱葢日熞為
叔明逼死而代其位中心懷懼故托貢以覘朝廷意上
怒曰島夷乃狡獪如此却其貢不受五月二日上問丞
相曾魯今何官職對以禮部主事即日超遷中順大夫
禮部侍郎魯以順字犯父諱辭就朝請下階吏部以法
有定制不之許倭夷入寇戍將捕獲之詔命儒臣草詔
歸其俘魯所撰有一視同仁之語上喜其言為得體八
月奉㫖考京畿鄉試既入院忽吐血自是遂奄奄九月
膏露降鍾山羣臣皆獻頌魯為賦以進獨見稱許以為
鋪叙有法既而疾甚上章乞骸骨詔許之十二月舟歸
至南昌之石岐潭而卒魯為人和厚其貌癯然若不能
勝衣家故儲書甚多魯皆一一校讐其訛舛有六一居
士集考異今行於世卒年五十四
　　　侍郎劉崧
劉崧字子髙吉安泰和人元季嘗領鄉薦遇亂不及㑹
試教授鄉里國朝洪武三年以材學舉至京授兵部職
方郎中陞北平按察司副使居官以清苦自持坐事輸
作京師尋放歸鄉十三年春丞相胡惟庸等誅上特賜
手勅起為禮部侍郎未幾命署吏部尚書事以疾乞致
仕許之已而上思其老成宿學遣使以國子司業起之
一見歡甚賜以鞍馬居位未十日遽得疾猶强坐訓諸
生疾革祭酒李敬問所欲言崧曰天子遣崧教國子將
責以成功而遽死乎無一語及家事卒年六十一上重
惜之親為文以祭之曰惟爾有學有行發譽儒林朕嘉
爾能屢常擢用邇者遣使召爾司業成均簡在朕心期
於成效夫何不數日間遽然而逝朕甚悼焉已令有司
備禮殯殮靈車歸𦵏特以牲醴致祭崧博學有志行家
素貧及貴未嘗增置産業居官十嵗不以妻子相隨清
苦如布衣時其為北平按察副使攜一童往至則遣還
每夜孤燈一榻讀書不輟至五更則衣冠起坐待旦值
北平兵革之後招徠逋逃慰安反側惟務寛厚以存大
體尤慎刑威之用遇小人憸狡輒先事防制温顔巽詞
而見者凜然及致仕而歸益自謙下問學之功老而彌
篤與人言未嘗及官政嵗歉其姻族之人不能自養者
輙周給之崧􁃃歴中外尤以文學受知於上其為文雅
粹為詩有唐人風韻所著有北平八府志東逰錄嶺南
錄及詩文十八卷蔵於家又有職方集行於世
　　　侍郎陳思道
陳思道字執中浙江山陰人父谷深居鑑湖濱且耕且
讀教授鄉之子弟生四子思道最幼負竒氣穎悟出倫
日記數千言見者每以公輔竒之及對人言曰吾必為
吾父償書債洪武三年開科取士遂領鄉薦登乙丑進
士授刑部主事執法不回二十年朝廷知其賢驟銓兵
部右侍郎益勵風節雖至戚信友不敢干以私繇是名
譽日彰寵遇日盛二十一年轉禮部左侍郎二十二年
三疏乞歸養家居不植生業儼然居官之日郡邑長令
非有劇政造廬請議不得一見與鄉人則恂恂且善屬
詩文時推正直有行義必以為稱首云
　　　侍郎張衡
張衡字子平江西萬安人洪武乙丑進士授禮科給事
中疏奏剴切二十年擢禮部右侍郎有才幹二十二年
轉左侍郎奏定洪武禮制定式㑹嵗行郊祀選百官行
最者十三人登壇分獻衡與焉太祖屢嘉其清慎以其
事載大誥每宣召輙呼為瘦張而不名二十二年九月
諭衡同左都御史詹徽等曰有司供宴擾民今後支與
官鈔布政司一千貫以下令詳議以聞十月衡等奏行
遵守凡遇正旦聖節冬至分宴錢於本處官錢内支給
無府州縣都司衛所移附近有司闗用每節布政司一
千貫在城都司衛所附郭大小衙門官吏師生耆民俱
赴本司筵宴府有都司七百貫以下各有差州有衛五
百貫縣有衛四百貫以下有差無有司衛四百貫所一
百五十貫後又議有司官朝覲每員給盤費鈔一百貫
在任嵗支柴炭鈔五十貫又定引錢為堂食費未幾以
言事忤㫖卒於官
　　　侍郎凌漢
凌漢字斗南河南開封人洪武十七年以舉秀才擢司
經局正字未幾出知㑹稽以事逮繫浙江按察司獄上
知漢無罪獄為按察使陶晟所淹命械晟還釋漢與俱
來既至拜監察御史巡按陜西奏陜西民病數事二十
一年又以不受私遺陞右副都御史尋陞右都御史時
詹徽為左都御史論議數不合每面折徽徽銜之奏遣
按事蘓松還朝以失職為監察御史桂滿所劾左遷刑
部侍郎二十四年命署吏部數月改禮部右侍郎又數
月上以漢年老令歸鄉里漢叩頭曰臣願生居京都死
塟京土上許之命居於私第
　　　侍郎黄觀
黄觀字伯瀾池州貴池人父贅於邑城許氏生觀遂從
母家姓明尚書補邑諸生受業於元翰林待制黄哻哻
死王事觀益砥礪以忠義自許洪武甲子貢入太學是
嵗領鄉薦罹外艱起復仍入監造詣日益深同舍推服
嘗繪父母墓為圖攜以自隨閲之淚輙下辛未㑹試廷
試皆第一拜翰林院修撰日侍御前敷奏明爽上甚愛
重每賜顧問命編寫省貪等錄上以其有政事才凡法
司諸榜文令觀撰成即書之又令清理軍職貼黄兼管
註銷諸司案牘侍東宫講論累遷尚寶司卿禮部右侍
郎乃奏復其姓㑹更官制進本部侍中壬午五月往上
㳺諸郡徴兵至安慶聞内難已平慟哭謂人曰吾妻素
有志節必不肯受辱明日家僮自京逃來言將執家屬
夫人翁氏出通濟門先擠二女於河即自沈焉觀遂招
魂塟之江上舟次李陽河乃朝服東向再拜於羅刹磯
湍急處紿舟人奮棹佯為溲解投水死時年三十九都
察院右都御史陳瑛言觀及周是修等不順天命請加
追僇文皇帝曰彼食其祿自盡其心爾竟不問永樂末
詔觀親黨有編伍者皆釋之
　　　侍郎陳性善
陳性善名復初以字行浙江山陰人洪武中以春秋魁
鄉試丁丑㑹試列名上第臚唱時上見其凝重屬目久
之謂侍臣曰向唱名陳性善者君子人也授行人司副
已而改翰林院檢討初誠意伯劉基卒上遣御史李鐸
往取其遺書基子璉即出觀象玩占於石室中鐸詣闕
上之上簡精楷書者數人入便殿繙錄性善預焉上天
威嚴重進見者皆惶汗甚或掣肘不成一字惟性善動
止安雅既竣書法端妍上嘉悦命賜以酒是時威譴叵
測性善淹畱竟日家人以為必死既出莫不大驚久之
超拜禮部左侍郎薦達流人薛正言輩前雲南右布政
使韓宜可方隸謫籍亦以性善言起為副都御史自建
文君在東宫時己熟性善名及即位一日退朝獨畱性
善賜之坐問以治天下之要且使書於紙以是性善感
知遇盡所欲言朝廷悉從之然施行未竟輙為權奸所
攻性善朝見曰陛下不以臣愚猥承顧問臣既僭塵上
聴許臣必行今而詔書云然所謂為法自戾陛下無以
信天下矣未幾成廟入靖内難上命性善監李景隆軍
大戰白溝河敗績性善與大理寺丞彭與明欽天監副
劉伯元指揮王賚等皆被執以去文廟悉縱遣之性善
朝服躍馬入於河以死内難平詔加追戮徙其家屬於
邊後悉赦還
　　　侍郎董倫
董倫字安常故山東恩縣人世居燕之宛平自處山林
間布褐藜藿己懷憂世之志學者多從之逰以所居貝
州因稱貝州先生元末徴辟不出世髙其行國初擢用
單縣儒士張以寧以倫薦徴為春坊贊善大夫賜冠帶
事懿文皇太子陳説多長厚語太祖髙皇帝聞善之繇
右春坊右贊善陞左春坊大學士賜文綺六疋鈔五十
錠㑹東宫宴駕二十五年出為河南左參議盡心民事
名其退食思政之堂曰後樂方孝孺為之記嘗草封事
數千言無一不當上心者又上書薦肇州吏目諸葛伯
衡太祖遽擢為陜西右參議三十年以詿誤免官典教
滇南東宫憐其老賜以白金若干鎰倫行至成都蜀獻
王深寵之賦詩八章以道行至滇凡作養成就用夏變
夷漸摩膏煦皆出於仁義道徳故雖蠻童夷竪皆知向
方建文帝即位眷念東宫舊臣屢詢及之左右亦多言
倫可用召至京師慰勞備至拜嘉議大夫禮部右侍郎
兼翰林院學士與方孝孺同入内閣侍經筵御書怡老
堂及髹几玉鳩杖各一賜之初監察御史解縉以權臣
讐嫉譖之謫河州衛吏縉與倫書祈援嵗餘倫為之言
乃召縉還以為翰林待詔其汲引人才類如此倫為人
質直敦厚富文學為時所重建文間屢懇言當務親睦
不聼文皇即位時倫年八十餘有㫖令致仕出京悒悒
成疾數日卒
　　　侍郎宋禮
宋禮字大本河南永寧縣人幼穎悟知讀書稍長益有
志於學期將以自見繇是鄉校以明經充貢禮部補太
學生以才能選者皆待以不次嵗庚午遂擢山西僉事
持法嚴峻鋤奸剔蠧無少貸郡縣百司素貪戾為掊尅
者皆側足屏息相戒莫敢犯禮於善惡之數苗薅髪櫛
無所私三晉之間率皆想望其風采以有所庇依癸酉
以考滿上天官改除户部山西司主事遂日治簿書㑹
計之務惟允愈益有聲己卯復除為陜西按察司僉事
其施於政者皆如在山西時而闗右所仰望倚頼之者
亦若三晉之民焉未幾復入為刑部員外郎值成祖即
位之初命署禮部事是時詔勅號令封拜朝覲㑹同宴
饗賞賚之事皆出禮官禮酬對捷給咸克稱㫖遂擢禮
部右侍郎踰月轉左永樂三年陞工部尚書
　　　侍郎楊砥
楊砥字大用山西澤州人洪武甲戌進士授行人司右
司副上疏言漢揚䧺仕莽為大夫劇秦美新之論取譏
萬世董仲舒三策及正誼明道之言足以扶翼世教今
孔子廟從祀有䧺而無仲舒臣愚以為退䧺進仲舒庶
合萬世公論太祖髙皇帝從之陞湖廣左參議建文時
遣李景隆等攻圍北平城砥上言帝堯之徳始於親九
族今當務惇睦不宜加兵自翦其附枝附枝盡而根本
蹷矣為齊黄輩所忌斥罷之成祖即位起為鴻臚寺卿
喪父廬墓側者三年服闋陞禮部左侍郎坐巡河渠失
職降工部主事改禮部永樂十年命簡閲北京郡縣馬
陞太僕寺卿明年兼苑馬寺卿砥率勵僚屬凡孳牧之
法與民之利病悉條奏行之馬大蕃息母喪賜鈔千錠
命䕶喪歸𦵏哀毁致疾未至家而卒上悼惜之遣官賜
祭砥剛介勤敏居官有操其孝行尤為人所稱
　　　侍郎王彰
王彰字文明河南鄭州人初為太學生奉命往山東催
糧益兵儲同行者受賄慢事彰數讓之不從竟坐賄敗
彰遂以㢘勤知名擢為吏部源士踰年革源士改給事
中陞都給事中再陞刑部員外郎遂陞山西布政司參
政永樂五年召拜禮部右侍郎時四方萬國奉玉帛重
譯以朝覲賓貢者肩背相望於京師賞賚燕享無虚日
與尚書鄭公賜同徳恊恭奉職惟謹明年以父喪去服
闋改戸部右侍郎奉命祀西嶽還言陜州及新安民有
鬻男女償負租者遂下詔蠲所負租官為贖還所鬻改
都察院右副都御史從車駕巡狩北京時其母年八十
特命歸省且諭之曰君子守官不忘親居家不忘君凡
所過民之安否吏之賢不肖汝宜用意歸悉以聞既還
奏上嘉悦陞右都御史明年復命省母是嵗河南水災
民多流亡而長吏不恤遂奏黜其貪尅百餘人罷不急
之徴十餘事招復流民發廪賑貸多所濟活遇惡必去
強寇敚道路及妖尼煽惑為亂悉捕誅之彰為人恂恂
而謙恭莊重人莫敢千以私但用法過刻其母屢以為
言彰不能改時劉觀為左都御史人云彰公而不恕觀
私而不刻衆以為確論
　　　侍郎儀智
儀智髙密人温重端慤繇教官歴髙郵知州寶慶知府
所至寛厚得民陞通政司右通政兼左春坊中允數月
陞湖廣布政使簡易凝重得藩臣體後坐累被謫湖廣
都指揮使龔忠入見上問湖湘間老儒宜有存者對曰
臣愚不能盡識以臣所識儀智固老儒也然坐小累斥
矣即日召之既至以為禮部左侍郎遇事是是非非不
肯附㑹嘗正旦日食上命禮部尚書吕震議免賀禮震
心以為宜賀智力為震言不可毋貽後悔上聞智言曰
是朕心也竟免賀上命吏部翰林院簡求老儒授皇太
孫經同以智薦上喜曰得之智侍皇太孫數年啓迪匡
益克盡其誠年八十乞致仕賜勅奬諭遣歸以永樂十
九年四月卒洪熙元年上思先朝舊勞贈太子少師諡
文簡
　　　侍郎吾紳
吾紳字叔縉浙江衢州人擢永樂甲申進士選為庻吉
士入翰林讀書因同列言理刑事成祖聞之遂俱擢刑
部主事治獄寛平有名尋陞郎中超拜禮部右侍郎上
謂尚書吕震曰吾紳出自翰林可佐卿典禮矣既而為
震所擠出為廣東右參政尋復職改南京刑部奉命考
察兩廣福建方面官有參政素貪墨結權要且以紳為
故僚友紳竟黜之時稱其公還朝復禮部卒於官紳性
率直於人短長無所較視榮辱若不以介意初拜侍郎
時衣冠畢賀而一室蕭然了無供具有誚之曰拜官不
祀先㑹客乎紳笑唯而已
　　　侍郎郭敦
郭敦字仲厚山東堂邑人洪武中以太學生擢戸部主
事嵗餘陞衢州府知府咨訪民隠革弊興利郡俗貧死
不能𦵏皆焚屍棄江敦相郊外得隙地百餘畝榜曰義
阡令𦵏貧者又為條約教民患難相助民利賴之禁止
淫祠同官有私取民財敦雖不面斥而義形於色其人
悔謝改過亦改容待之屬邑吏皆争自濯磨敦舍内蠶
箔嘗有叢絲類織成鞶帶修廣合度郡人謂其仁政之
應在衢七年操守甚嚴一志愛民永樂初坐累徴入京
師耆老數十人伏闕乞留不可皆涕泣去後廷臣有薦
敦㢘正不阿以為監察御史尋陞河南布政司左參政
無幾調陜西以公務留京師成祖皇帝聞敦有大臣體
召見陞禮部右侍郎兼太僕寺卿洪熙中進户部左侍
郎兼詹事府少詹事宣徳二年陞戸部尚書陜西旱民
困命隆平侯張信及敦往撫之敦至悉革宿弊奏請蠲
逋負賑貧乏實邊儲考黜貪吏罷不急之務凡十數事
上悉從之嵗餘召還敦忘身愛國知無不言及得疾上
聞之命御醫往視竟卒年六十有二上悼惜之賜祭命
有司治𦵏敦性純厚事親孝閨門肅然於人不茍合公
暇手不釋卷氷蘖之操無遜古人雖位列六卿而泊然
布素身沒之後家無餘貲
　　　侍郎鄒師顔
鄒師顔湖廣宜都縣人洪武間以國子生擢兵部主事
陞工部員外郎又陞江西布政司左參政永樂初坐事
陞監察御史後陞大理寺丞仁宗皇帝嗣位陞禮部右
侍郎未幾告歸省墓既還至通州病疽卒訃聞遣官賜
祭令有司治𦵏行在禮部尚書吕震言師顔家貧不能
歸喪上曰朕聞其人清慎其卒可惜遂命給官舟載歸
因謂左右臣曰為官而貧可嘉今豈獨鄒師顔但朕未
悉知耳自今京官終於位者皆倣此例師顔小心謹畏
廉介自持蒞事周密人不敢干以私而議者頗譏其近
刻云
　　　侍郎張瑛
張瑛字子玉順徳府邢臺縣人洪武丙子鄉舉授陜西
寧州訓導調武徳衛再調宿遷縣永樂戊子秩滿九載
特擢吏科給事中宣宗皇帝時為皇太孫始親學遴選
儒臣俾司伴讀瑛與焉仁宗皇帝踐祚陞春坊中允未
幾陞諭徳尋改洗馬宣宗皇帝繼統之初錄瑛舊勞陞
行在禮部右侍郎宣徳改元遷左侍郎兼華葢殿大學
士入與内閣機務丁未陞尚書仍兼職預修成祖仁宗
皇帝實錄為總裁官既而調南京禮部甲寅丁外艱詔
復起之賜御製詩十餘軸楮萬緡年六十有二卒訃聞
遣官𦵏祭瑛儀觀魁梧持己莊重剔歴兩京無所建白
文章政事皆非所長云
　　　侍郎李嘉
李嘉字允堅宛平縣人初事成祖文皇帝於藩邸為奉
祀所禮生丁父憂哀毁動人終喪不飲酒食肉而盡誠
養母文皇帝靖内難預效守城勞初授鴻臚寺序班陞
通政司㕘議後坐累左遷鴻臚寺丞仁宗皇帝臨御陞
左通政又坐累左遷未行宣宗皇帝嗣大統復通政使
改北京工部侍郎又改禮部侍郎嘉雖老日勉強職事未
嘗少閒再嵗以疾聞賜勅命致仕數月卒年七十遣官
賜祭命有司治喪𦵏嘉持身端謹一介不茍取予治家
整肅教子孫必務學然胸中狹隘蒞事瑣碎無大臣體
　　　侍郎李琦
李琦真定府元氏縣人洪武末年以文學授滄州訓導
坐事謫戍雲南革除中以經明行修再薦擢監察御史
尋遷大理寺副復坐事謫雲南永樂元年上書陳情召
試御史㑹交南侵廣西地命琦往琦以書喻援引趙佗
吕嘉逆順禍福之理并道路遼遠炎涼俱不足恃凛然
可懼安南感悟遂歸侵地還奏稱㫖實授廣西道監察
御史宣徳元年陞行在禮部右侍郎後占城與安南交
惡復命琦往喻之兩國遂和自是西洋諸畨有事悉令
往焉所至無不款服四年改湖廣布政使琦簡易有識量
而善談論故數奉使遠夷及在湖廣政譽靡聞以朝覲
至京吏部言其老不任事遂令致仕
　　　侍郎蔣驥
蔣驥字良夫浙江錢塘人第洪武庚辰進士擢行人永
樂初詔文學之臣纂修髙廟實錄驥預焉書成陞翰林
檢討修永樂大典為副總裁前翰林學士解公縉出為
交趾㕘議以事逮獄坐連累拘幽者十餘載中扃坦然
以書史自娯未始有幾微怨懟仁宗即位宥復前官踰
月陞左春坊左司直郎宣宗嗣統之初以宫僚恩遷翰
林院侍講宣徳紀元奉命祀東鎮洎大禹南宋諸帝陵
歸朝與修兩朝實錄書成賜白金文綺陞侍講學士尋
陞禮部右侍郎視事幾二旬得疾遽卒遣官賜祭命有
司治𦵏驥天性孝友嘗迎父就養京師朝夕起居侍養
備至兄弟三人友愛無間言素善筆札奉命書烈女傳
特被褒賞禮部㑹試兩為同考試官時推其公為人美
丰儀善談論尤喜客所居軒楹清曠几席整潔佳花異
卉雜植前後客來詠歌觴酌歡如也其雅懷灑落葢如
此年五十有三所為詩文總六卷前後所錄多手筆云
　　　侍郎章敞
章敞字尚文浙江㑹稽人永樂癸未領鄉書首薦明年
登進士選入翰林為庶吉士與修永樂大典授刑部主
事時西山有刼盜詔捕之急捕者掩執行路數百人以
聞命刑部覆訊之敞辨其枉惟一人實盜以故陞本部
員外郎尋遷郎中起復改吏部宣徳庚戌擢行在禮部
右侍郎奉詔往安南命黎利權署國事暨宣詔利遣人
白相見禮敞語之曰吾奉詔命至爾葢小國一酋長能
盡禮於使者即所以尊敬朝廷何以白為利聞即趨拜
坐於下令所親給侍左右數為巧媚辭欲眩以聲色敞
正色待之終不為動及還餽贐珍異一無所受利死復
奉命令利子麟權署國事却所贐如初英宗嗣位之初
平陽王復封畱王以故䕶衛官軍田廬為請敞受命往
理之至則較其軍數量以田廬與之餘給於民還奏上
嘉之未幾遷左侍郎敞蒞政思慮精審防範周密以國
家統理天下既久典禮品式有因革輕重之殊事或隨
時損益有先後矛盾之異而吏胥亦稍緣此為奸於是
白尚書胡公濙取國初至今凡所行條格集記之付四
司使得㕘酌而行事獲適宜奸弊頓革嘗有黠吏嗜酒
怠事且增損公牘即寘於法羣吏自是悚息不敢為非
太醫院每舉醫者人往往假以復怨及徴至多不諳醫
敞察知之遂偕尚書奏革其弊比嵗僧道嵗給度牒輒
以千計乃與尚書請依洪武例三嵗一給凡僧道出家
及舉為僧道官者止於所居封内不容越籍冒濫四夷
貢使日給廪餼庖人每侵尅之敞聞之曰小人為口腹
計而使朝廷薄柔遠人之禮可不禁乎即令有司具日
給之數付通事者或給不如數乃從而督治自是遠人
以為朝廷待之加厚焉正統丁巳卒年六十二上嗟悼
之遣官諭祭命有司營𦵏事敞在禮部時尚書胡濙政
尚寛大敞以嚴肅佐之於吏欺雖小不恕遇事不肯媕
阿依隨士林多服其剛毅云
　　　侍郎王士嘉
王士嘉字道亨山東武城縣人永樂初繇監生擢山陰
知縣在任有㢘明之稱尋陞陜西按察司僉事未幾改
工部員外郎久之陞北京工部郎中宣徳七年陞陜西
右㕘政所至清譽著聞正統元年召為禮部右侍郎七
年以老致仕卒年八十七訃聞遣官諭祭士嘉儀觀魁
偉性度開爽為人狷介不茍歴仕五十餘年家無餘貲
士林髙其行子平登進士為翰林檢討陞河南按察司
副使怒撻教官反為所屈疽發背面卒士嘉知玉性剛
躁乃居近侍恒以為憂及聞外補喜曰吾家無累矣工
部尚書呉中同學友也士嘉薄其不慎名檢中每見之
不覺自失焉
　
　
　
　
　
　
　
　禮部志稿卷五十五
欽定四庫全書
　禮部志稿卷五十六
　　　　　　　　　　　　明　俞汝楫　編
　列傳
　　　侍郎王直
王直字行儉江西泰和縣人永樂甲申進士選為翰林
庶吉士授修撰成祖巡幸北京仁宗監國翰林留黄淮
楊士竒與直三人輔導及來北京與修太祖實錄未成
以憂去服闋陞侍讀仁宗即位進侍讀學士宣宗嗣位
與修兩朝實錄成陞少詹事仍兼侍讀學士英宗即位
與修宣宗實錄為總裁書成陞禮部左侍郎尋出視禮
部事正統癸亥陞吏部尚書己巳秋北兵犯邊上欲親
征直率廷臣上章諫止不報命留守京師既而加太子
太保景泰中陞少傅太子太師天順改元上復位辭師
傅之職未幾致仕卒年八十四訃聞贈特進榮祿大夫
太保諡文端仍勅有司𦵏祭直偉貌修髯端謹持重望
之如神仙中人在翰林三十餘年屢為考官得人為盛
經筵進講辭㫖明暢出蒞禮部尚書胡濙大喜闔部之
政悉付之直處之裕如若素習者在吏部㢘慎自守居
家儼然子弟不敢近為詩文條暢簡潔在二十八宿中
登顯位成大器者惟直為最與學士王英齊名而行檢
過之
　　　侍郎王英
王英字時彦江西金谿縣人永樂甲申進士選為翰林
院庶吉士丁亥擢修撰秩滿陞侍講成祖北征英扈蹕
有勞蹟比宴駕榆木川英與尚書蹇義等議喪禮仁宗
嗣位進侍講學士尋陞右春坊大學士仍兼舊職支二
俸宣宗登極與修兩朝實錄陞少詹事仍兼舊職母喪
命有司塟祭遣中使䕶行遂起復英宗即位修宣宗實
錄為總裁官書成陞禮部左侍郎仍兼侍讀學士八年
癸亥正月奉㫖出理部事乙丑浙江台寧等處民遭疫
死甚衆上遣賫香幣往祀南鎮以禳民厲時浙間久旱
英至紹興大雨水深三尺灌獻之夕雨止星見明日又
大雨田野沾足人皆喜曰此侍郎雨也布政司孫原貞
等作御祭感應記刻石於廟而還丙寅奏京師去冬少
雪今年自春徂夏雨澤不降種不入土小民缺食此皆
臣等政事不修所致伏望陛下施賑恤之恩臣等宜益
修愆戒飭仍乞齋沐祈禱以格天心上從其言果大雨
五日先是奏請致仕不允至是年七十乞罷政復不允
戊辰八月特㫖陞南京禮部尚書景泰元年卒諡文安
遣官諭祭安𦵏英屢為㑹試考官多得名士其文章典
贍一時重之尤善草書解縉以後一人而已然豪縱跌
宕不拘小節頗有晉人風度云
　　　侍郎錢習禮
錢習禮名幹以字行江西吉水人自幼喜學才敏思深
文多腹稿人莫不竒其才以江西解魁登永樂辛卯進
士第選為庶吉士尋授檢討仁宗即位乃進侍讀知制
誥與修兩朝實錄成進陞學士正統乙丑特勅陞禮部
右侍郎時朝廷稽古右文事多繇禮部尋命兼署吏部
事益敬畏不自安連章求去遂致仕卒年八十九勅有
司營𦵏祭諡曰文肅習禮恬静少慾篤於倫誼處已待
人恭而有禮在翰林三十餘年以文章議論為士類所
推重引年退休不廢文墨
　　　侍郎王一寧
王一寧浙江仙居人十三能詩父峻用任國子監丞一
寧從侍時仁宗在春宫以其善撫琴召見命賦早過銀
河詩嘉之使就國子監讀書登永樂戊戍進士授吏部
稽勲司主事於文華殿供事考滿改翰林修撰預修宣
宗實錄書成進侍講兩被命為京闈考官正統十三年
遷禮部右侍郎景泰初勅往湖廣督理軍餉明年召還
陞本部左侍郎兼翰林院學士命入内閣預機務以中
官王誠輩嘗受業焉報其私恩也壬申易儲進太子少
師仍兼舊職尋卒於官賜賻鈔祭𦵏贈太子太保禮部
尚書諡文通一寧性敏捷詞翰清俊然不慎名檢君子
無取焉
　　　侍郎章瑾
章瑾字用欽浙江㑹稽人父敞為禮部左侍郎自幼失
恃英爽卓立甫十餘嵗為文辭已蔚然宣徳丙午其父
與吏部尚書趙新同為吏部郎中趙公見其非常人喜
而以女歸之是嵗舉順天府鄉試丁未庚戍連試禮部
不第癸丑又試名在副榜時朝廷慮俊秀拘於科額必
有遺才在副榜者命翰林復選得二十四人授冠帶給
以所當得之祿俾卒業俟後舉正統丙辰中禮部㑹試
第七廷對賜進士出身觀政兵部踰年以父喪服闋擢
禮科給事中時天下亢旱承命祀南海神沛澤斯應數
年為同列所推薦遷都給事中景帝嗣統拜禮部右侍
郎既而廣東盜賊竊發命撫廣東兼治羣盜瑾聞楊信
民素為廣州之民信服以詿誤謫守邊闗力言於上起
信民為右僉都御史瑾因疾未行於景泰元年卒年四
十四後信民至廣東民有被脇從為盜者聞信民至相
率來順歸者凡數千人不負所薦云
　　　侍郎儀銘
儀銘字子新山東髙密縣人前禮部侍郎諡文簡智之
子以父廕入太學授給事中陞翰林院修撰宣宗實錄
成陞侍講正統五年陞郕府長史持正不阿有承奉抗
王儀即日劾奏之朝廷責承奉而撻之景泰初銘以潛
邸舊恩陞禮部左侍郎明年陞南京禮部尚書景泰三
年召還陞太子太保兼兵部尚書仍兼掌詹事府事嘗
因災異言弭變之方在敬天法祖用賢納諫省刑薄斂節
用愛人遂錄皇明祖訓并進以致警戒之意深見奬納
推恩三代皆如銘官五年以疾卒遣官諭祭賻鈔萬緡
贈特進光祿大夫左柱國太師諡文襄命有司治𦵏事
錄其子海為錦衣衛百戸銘雖短於才學然質實負氣
遇事侃侃不屈雅志儉樸仕宦三十年惟守舊廬論者
謂其不愧乃父云
　　　侍郎儲懋
儲懋直隸丹陽縣人永樂甲午舉人十三年授台州府
學訓導有學行二十二年擢吏科給事中正統元年選
充經筵陞翰林修撰三年與修實錄陞侍講八年陞户
部右侍郎十四年轉禮部左侍郎為人端重寛和士林
推重景泰元年兩京災異迭見給事中葉盛與都給事
中李實等欲革各藩鎮中官因約羣臣㑹奏尚書金濂
等皆佯贊可行無實心㑹南京學士周叙言事中及之
未幾兵部因他奏官多民擾乞將各處公差内外官員
量取囘京有㫖内官不動又數日奏議及周叙奏有言
此亦有例見行懋即揮筆批定盛因曰此誠民病今既
有言者若合辭上請或可從而衆不能然識者惜之二
年知貢舉嚴闗防無私弊尋陞南京戸部尚書未任卒
於京
　　　侍郎李實
李實字孟誠四川合州人正統乙丑進士授禮科給事
中英廟留北庭衆議遣使奉迎而未決實昌言於朝謂
奉迎之使在所必遣不然則曲在我衆難其人實請行
遂陞禮部右侍郎使北還陞右都御史巡撫湖廣英廟
復辟有上其所著北使錄言多虚誕用是黜為民尋召
起於家行至南陽御史龔晟等劾之謂實輕佻小人素
無行檢不宜復用有㫖令移文止之命下實已至京因
自叙歴任功代具奏申辨且引漢文季布事為言復為
御史董韜所劾詔實既不用何若等又言之命以原職
致仕實滑稽有口辯頗恣肆不檢在湖廣以黷貨聞士
論鄙之然使北庭能不屈於敵肆言辯折令人敬憚車
駕之還未必為無助云
　　　侍郎薩琦
薩琦字廷珪係出西域後為福建閩縣人宣徳庚戍進
士宣宗詔楊士竒簡庶吉士入讀中秘書取琦第一命
太和王直教之正統元年授翰林院編修預修宣廟實
錄三年陞本院侍讀景泰三年缺禮部右侍郎時易儲
之議漸萌内侍疏於上令用學士為之大學士陳循舉
學士劉鉉以進時江淵不悦鉉言鉉素不能幹事不可
用乃薦琦陞禮部右侍郎兼詹事府少詹五年卒於官
上遣官諭祭命有司營𦵏琦為人狷素不茍合文學亦
有可稱在禮部雖無建明而自守甚篤人亦無所非議
云
　　　侍郎章綸
章綸字大經浙江樂清縣人正統乙未進士授南京禮
部主事陞禮部郎中景泰中適有天變監察御史鍾同
建言宜令諸司各陳所以致變者因以復儲事諷禮部
大臣聞者畏縮不敢對綸即具疏言十四事曰畏天戒
任燮理養聖躬節倖御務儉約勤論政惇孝義慎賞賚
重名爵革巡撫擇重臣辯異端却貢獻汰冗官皆切中
時弊其惇孝義一條尤為剴切曰聞古之帝王所以徳
教加於百姓刑於四海者不過乎孝悌而已伏惟上聖
皇太后及皇太后兩宫為天子母尊之至也皇上以天
下養養之至也臣願退朝之暇必覲兩宫而修問安視
膳之禮太上皇君臨天下十有四年是為天下之父也
與皇上一氣所生是為至親之兄也皇上嘗親受其册
封足為上皇之臣也車駕逺狩漠北而詔㫖傳位陛下
陛下尊之為太上皇帝是為天下之至尊也伏讀奉迎
還宫之詔有曰禮惟有加而無替義當以卑而承尊臣
望皇上於朔望日或節日一至南宫率羣臣朝見上皇
於延安門以叙同氣之情極尊崇之道可也皇上即位
之初詔册妃汪氏為皇后其後詔立太子復册其母杭
氏為皇后不意太子薨逝此事既往固不必言然而中
宫儲位不可久虚臣望皇上復后汪氏於正宫詔沂王
復居儲位如此則五倫全備和氣充溢天心自囘災異
自弭矣臣非不知逆耳之言而身必危但臣身輕而朝
廷為重使朝廷安則臣身雖死亦無憾矣疏上留中不
出遂偕同下錦衣衛獄考訊備極箠楚俄大風揚沙天
地晝晦獄得稍緩已而南京大理寺廖莊疏至亦言復
儲事然未暇究他日莊秩滿陛見即命杖之幾死乃復
命杖綸同各一百同竟死獄中及英宗復位首詔釋綸
而檢其疏無所得或有能畧舉其詞者即日擢禮部右
侍郎尋為石亨楊善所短調南京轉南京吏部天順八
年朝廷有大喪綸請止大婚禮不從秩滿遷左侍郎久
之致仕家居十九年卒年七十訃聞賜祭𦵏如例後其
妻張氏因陳情乞贈諡始具其疏稿以聞上覽奏嘉其
忠贈禮部尚書諡恭毅綸為人質直坦易與人交表裏
洞達少好學至老讀書不廢然性執泥於世務不盡通
若其忠節炳然則為後世所敬仰云子𤣥應舉進士授
給事中為湖廣布政司參議
　　　侍郎李紹
李紹字克述江西安福縣人宣徳癸丑進士選為翰林
院庶吉士正統初授翰林檢討與修宣宗實錄既而以
剰員汰歸未幾景泰即位召充經筵官陞修撰歴司經
局洗馬兼修撰右春坊右庶子兼侍講天順初改尚寶
司卿仍兼侍講轉翰林院學士尋陞禮部右侍郎時有
結權貴相軋者以紹奏字多南音沮之英廟弗聽且曰禮
部不可無此人癸未㑹試紹専知貢舉防範甚嚴頗革
宿弊修英宗實錄充副總裁書垂成以疾力求解任歸
其後國子祭酒為其屬所搆吏部尚書姚䕫言隆師道
非宿儒重望不可援洪武初起致仕尚書劉崧署司業
故事虚祭酒位馳勅召之命至紹己卒紹體貌修偉性
剛直有器局刻志學問持論平正正統中英廟常訪人
才少師楊士竒疏五人以對紹居其一後居髙位好奬
勵後進聞人有善輒稱譽之為文有法度不尚竒詭好
古博學積書甚富凡所有者無不究覽焉紹卒時年六
十有五訃聞賜以祭𦵏子瑢為雲南布政使
　　　侍郎葉盛
葉盛字與中直隸崑山人正統乙丑進士授兵科給事
中進都給事中己巳之變朝廷多事言路大開六科聯
署建請多盛倡之一時名稱翕然景泰壬申陞山西右
參政督糧宣府尋命協贊獨石等處地方軍務請復棄
城闢草萊葺廬舍積糧芻撫士卒立社學醫學置義塚
煖舖又請出内帑銀買牛種教民耕種多所收穫以父
喪去位天順改元英宗召至京面加奬諭擢都察院右
僉都御史巡撫兩廣請終制不許適朝命大將顔彪專
征盛參贊其軍務成化初遷左僉都御史巡撫宣府墾
田益廣以所積餘糧鬻戰馬千八百匹修屯堡七百餘
所召入為禮部右侍郎改吏部敵寇延慶命往議戰守
方畧以歸遷左侍郎卒年五十五命官祭𦵏如例特賜
諡文莊盛清修好學攻詩能文留心世務其在宣府多
所建置事皆經久可行邊人至今思之但在兩廣不能
戢下以致官軍馘平人以為功又以峒蠻出沒不常自
古無善處之術每禁有司不許擅申盜賊必俟年終彚
奏識者頗非議之然其功業所就亦一代偉人云
　　　侍郎萬安
萬安字循吉四川睂州人正統十三年進士選為翰林
院庶吉士授編修陞左春坊司直郎尋陞右春坊右中
允改尚寶司丞轉侍講陞學士詹事府少詹事陞禮部
左侍郎成化五年兼學士入内閣參機務歴加少師兼
太子太師吏部尚書華葢殿大學士二十三年致仕𢎞
治二年卒訃聞輟朝一日贈太師諡文康賜祭𦵏如例
安狀貌魁岸儀觀甚偉自未第時人皆知為偉器及官
翰林受知憲廟在内閣者幾二十年恩禮隆厚而又當
海内熙洽之餘其遭際可謂盛矣顧其為人外寛内忌
惡人異已若禮部侍郎邢讓國子祭酒陳鑑司業張業
皆以無罪誣罷官葢安與學士彭華謀居多而吏部尚
書尹旻之得禍則尤華所媒孽而安陰主之也是時指
揮萬通為昭徳内妃兄弟有寵安以同姓結通為族江
西李孜省鄧常恩等時以左道獲寵因使華通孜省常
恩為助而安益陰厚之以是安勢益盤據凡才賢勝己
持正不趨附皆妬嫉之末年益斥逐名士以箝人口時
雖側目然未有敢攻之者㑹孝宗即位有詔不許言官
風聞糾劾衆遂譁然謂詔草仍安所為以自為己地者
於是御史湯鼐庶吉士鄒智等皆極論之遂勒令致仕
中外稱快葢安之輔政惟黷貨好内以利其身家為事
而於人才治體漠不槩意又慮人以是議已遂益結勢
力威以制之故得致仕人猶以為幸云
　　　侍郎邢讓
邢讓字遜之山西襄陵縣人繇進士改庶吉士授翰林
檢討考績陞修撰景泰元年北人遣使請和奉送英廟
還京上屢以敵情多詐為疑及囘使多不具迎復事讓
上奏首以前次勅書不具迎復上皇之意為言衆服其
剴切英廟復辟命與修大明一統志成化二年陞國子
監祭酒五年陞禮部右侍郎七年以費用國子監㑹饌
錢鈔無歸著除名初讓為祭酒欲聲聞出前人上創立
勅諭學規等碑修國子監通志躬課諸生誦小學以及
諸經痛懲謁告之弊人以是稱譽之其致毁亦以此免
歸數月卒年僅四十五讓負才氣詞翰亦清勁然強忍
狹中意所輕重人輒形辭色鋭意柄用而勢力相軋者
忌之卒以及禍
　　　侍郎雷復
雷復字景暘湖廣寧遠縣人正統丙辰進士改庶吉士
授行人擢監察御史陞廣西副使分巡蒼梧道時藤縣
民胡趙成搆集大藤峽猺賊攻陷縣治荼毒一方復承
巡撫葉盛檄往討之擒斬成等五年陞山東左布政使
七年陞禮部右侍郎八年改右副都御史巡撫山西十
年卒於官賜祭𦵏如例復清雅端謹歴任中外所至守
法度循矩矱無非分之為侍郎未久以短於敷奏出外
然在邊行事多得宜人至今思之
　　　侍郎劉吉
劉吉字祐之直隸博野縣人正統十三年進士改翰林
院庶吉士授編修景泰元年充經筵官預修寰宇通志
成陞修撰天順間侍憲廟於春坊講讀預修大明一統
志丁内艱起復成化改元陞侍讀英廟實錄成陞侍讀
學士兼經筵講官五年陞禮部右侍郎八年轉左侍郎
遣祀東嶽等神十一年命兼翰林院學士入内閣參預
機務歴加少師兼太子太師吏部尚書華葢殿大學士
𢎞治五年乞致仕許之踰年卒贈太師予諡文穆賜祭
𦵏如例吉性沈毅喜怒不形於色遇事能斷在内閣最
久上始即位尤委任之恩遇最盛凡綱紀政事進退人
才言率見聽隠然有内相之重然所與厚善者多讒謟
面諛之人致不能自聞其過廷臣有不悦者輒使言官
劾去之故議者謂其乏休休有容之量而其後聖眷亦
漸衰云
　　　侍郎尹直
尹直字正言江西泰和縣人景泰甲戍進士入翰林院
為庶吉士預修寰宇通志成授編修憲宗初御經筵充
講官成化三年纂修英廟實錄成遷侍講八年擢侍講
學士十一年陞禮部右侍郎以父憂去任十五年起復
改南京吏部轉南京禮部左侍郎二十二年特召為兵
部左侍郎尋兼翰林院學士入内閣參預機務二十三
年致仕家居二十四年卒賜祭𦵏諡文和直明敏軒豁
少有才名在禮部嘗因天變㑹官具疏陳修省二十二
事言多切中時弊嵗當開度僧道連章奏省之又請汰
黜天文陰陽生之詭籍者凡數百人始至兵部貴州鎮
巡官奏苗叛請發兵夾攻廷議將從之直獨言吾自東
南來未聞有警豈可聽彼邀功啓釁以疲民乃請選委
御史部屬二人往勘貴州果無警居内閣時有建明㑹
言官劾其進用不合公議孝宗薄之然尚慰留待之辭
乃令致仕直為人疎俊不拘小節亦頗以才氣自負以
是多招物議為文章贍逸渾健步驟大家所著有歴代
名臣讚皇明名臣言行通錄行於世
　　　侍郎俞欽
俞欽字振恭浙江新昌縣人景泰辛未進士選為翰林
院庶吉士授禮部儀制司主事儀制務繁縟欽才贍學
充通悉今古事無留滯天順戊寅陞郎中壬午以郎中
績最當加封其父于時祖尚在堂疏乞移封上嘉之特
賜其祖冠帶欽秩方五品而褒及其父實曠世殊典癸
未㑹試試院火左遷松江府同知成化改元召還改兵
部武選司郎中乙酉以從征山都掌蠻寇有功陞太常
寺少卿壬辰奉命禱祀淮瀆之神還擢禮部右侍郎朝
章典故素所明習凡國家大禮事處之井井有條乙未
陞左侍郎戊戍皇太子出閣加冠詔有司議定禮儀乃
㕘酌備具朝廷采用之庚子遭父憂去職壬寅冬服未
闋詔起兵部左侍郎制終乃就任九年秩滿加正二品
俸尋卒於官年五十四訃聞賜祭𦵏如例欽通敏有才
幹處事善思慮而不失正所歴皆號稱職葢能臣也時
將以重任畀之而欽忽報卒聞者多為憫惜云
　　　侍郎謝一䕫
謝一蘷字大韶江西新建縣人天順庚辰進士第一臚
傳之旦裒然衆中縉紳屬目除翰林院修撰憲宗嗣統
進侍經筵被賞賚預修英廟實錄成陞左春坊左諭徳
又預修續資治通鑑綱目成進學士未幾擢禮部右侍
郎陞工部尚書年六十三以疾卒於位贈太子少保賜
祭𦵏一蘷為人和易平實與人交久而益親尤篤於友
義為文章不竒詭雕刻其為諭徳時嘗疏陳五事言頗
剴切在禮部凡制度儀文多所裁定前所未有者必稽
經據史㕘以時制具為儀注務使可行一時同事者咸
推其練達但務交好而不重操執其政事不能無徇情
云
　　　侍郎徐溥
徐溥字時用直隸宜興縣人景泰五年進士第二人及
第授翰林院編修英宗復辟命兼司經局校書侍東宫
講讀憲廟登極錄舊勞遷左春坊左庶子兼侍講充經
筵講官纂修英廟實錄五年陞翰林院學士九年秩滿
陞詹事府少詹事兼侍讀學士十六年陞太常寺卿兼
學士掌翰林院事十七年陞禮部左侍郎二十三年改
吏部孝宗即位首膺簡入内閣㕘預機務歴加少師兼
太子太師吏部尚書華葢殿大學士尋以目疾累疏乞
歸乃賜勅給驛遣官䕶送還鄉踰年卒年七十二訃聞
輟朝一日遣行人諭祭者九命有司營𦵏贈特進左柱
國太師諡文靖溥立朝四十餘年在翰林院不以文學
名歴部事安靖以和處寮屬及進内閣因事納約登崇
俊良隨才器使嘗有大獄干宗藩連貴近衆讙不能決
皆力贊成之葢從容委曲以助成天下之務者其功為
甚多平居容儀儼雅温易可親度量宏裕而包含不露
人皆飲醇仰徳無怨惡者為詩文清潤有思致而酷好
古法書名畫至老不倦云
　　　侍郎張悦
張悦字時敏直隸華亭縣人天順四年進士授刑部主
事轉員外郎歴陞江西按察司僉事浙江提學副使四
川按察司按察使丁憂服闋改湖廣按察使進都察院
僉都御史工部侍郎𢎞治元年遷禮部右侍郎再轉吏
部陞南京右都御史南京吏部尚書改南兵部參贊機
務累乞休致加太子少保致仕未幾卒訃聞贈太子太
保賜祭𦵏諡莊簡悦學問該博操行清謹其提學浙江
杜絶請謁甄别才器尤為士類所信服在湖廣執法不
阿在吏禮二部風裁益峻至參贊機務時雖久疾稍不
移然猶持大體卒能奉身而退始終之際葢亦無貶議
云
　　　侍郎費誾
費誾字廷言鎮江丹徒人成化五年禮部㑹試第一遂
第進士選為翰林院庶吉士授編修同考禮部與經筵
陞國子司業秩滿陞左春坊左諭徳仍管司業事未幾
陞祭酒𢎞治元年孝廟初開經筵簡充講官車駕幸學
賜坐講彞倫堂褒諭宴賚士林榮之及直日講遂改少
詹事兼侍讀同修憲廟實錄成進詹事兼侍讀學士再
越月擢禮部右侍郎病滿三月例停俸詔特不允尋卒
年五十有八上遣官諭祭命有司為營𦵏事誾長身偉
貌議論亹亹臨事變通慷慨且恭謹自持人恒以公輔
期之其在國學最久士子多所造就在禮部亦能持謹
人惜其不及大用云
　　　侍郎王華
王華字徳輝浙江餘姚縣人成化辛丑狀元及第授翰
林院修撰預修憲廟實錄進左春坊諭徳充經筵日講
官選侍東宫講讀陞翰林院學士主考兩京鄉試陞詹
事府少詹事教習庶吉士預修大明㑹典通鑑纂要陞
禮部左侍郎南京吏部尚書忤逆瑾遂傳奉致仕家居
十餘年卒子守仁平逆濠有功封新建伯贈華如子爵
命給祭𦵏如例華才識宏達操持堅定為禮部時方賊
瑾用事士大夫争奔走其門華獨不之顧子守仁方為
兵部主事上疏論瑾罪惡瑾怒逐守仁顧素敬慕華不
輒遷怒間以語人諷若一見内閣之位可立躋華不往
及轉南京瑾又使人言華不久當召用冀得往謝華竟
不往其生平大節如此
　　　侍郎張璨
張璨字仲湜廣西全州人成化戊戍進士改翰林院庶
吉士授編修𢎞治己酉秩滿陞侍講戊午選侍東宫辛
酉主順天鄉試乙丑陞侍讀學士尋陞學士國子祭酒
正徳丙寅三月駕幸太學賜坐講尚書丁卯陞禮部右
侍郎改左己巳陞南京禮部尚書辛未改吏部時儲位
久虛草疏率同儕請建太子罔有顧忌甲戍改兵部㕘
贊機務條陳八事又奏革守備㕔審事官及營伍有所
委任不容請托人皆服其明決乙亥夏乞歸田里疏十
五上始得請特加太子少傅給驛還尋卒賜祭𦵏如例
璨性頗剛褊與人多不合其在户部請查追遠年逋賦
論者謂劉瑾方事誅求而其跡涉承望於賢者不能無
責備云
　　　侍郎靳貴
靳貴字道充直隸丹徒人𢎞治庚戌進士第三人授翰
林院編修丙辰皇太子將出閣講學詔選正人以端國
本户部尚書吕鍾以貴名上遂兼司經局校書未數日
宫僚環侍皇太子獨指貴問左右曰非靳先生耶固己
目屬之孝廟幸講所尤加奬異庚申進右春坊右中允
癸亥㑹典成進左春坊左諭徳兼翰林院侍講每侍講
筵敷奏雍容儀觀修偉重瞳屢囘武宗登極以舊學陞
太常寺少卿兼侍讀充日講尋以母憂去終喪仍舊秩
掌翰林院事授庶吉士業正徳四年進禮部右侍郎時
逆瑾盜政常因事諷貴密書翰林官殿最以進貴不從
銜之時翰林多外遷貴亦左遷為光祿寺卿已乃復舊
薦更吏部進兼學士管誥勅掌詹事府事又進禮部尚
書甲戌遂擢文淵閣大學士加太子太保户部尚書武
英殿大學士致仕卒贈太傅諡文僖貴為人豐夷端粹
發言有章為文本經術有理致在科塲崇雅黜浮所刻
文出其手者多典重敷腴號為博雅獨周旋權宦不失
富貴晩既家居猶悒悒不解薦譽舊徳者竟莫之及云
　　　侍郎呉儼
呉儼字克温常州宜興縣人成化丁未進士選翰林院
庶吉士己酉授編修丙辰同考禮部試又充經筵講官
武宗出閣兼司經局校書庚申陞左春坊左中允辛酉
轉南京翰林院侍講學士正徳丙寅召還纂修孝廟實
錄充經筵日講官兼修玉牒丁卯主考順天府鄉試時
逆瑾恃寵招權傾陷正直第二塲以為臣不易命題瑾
己心惡之又聞儼家巨富陰遣人啗以美官儼峻拒之
瑾益慚怒媒孽無所得㑹朝覲考覈外官以不根之語
罷之瑾誅起用仍舊職未幾擢南京禮部右侍郎壬申
召還禮部乙亥轉左侍郎持節册封益府丙子陞南京
禮部尚書丁丑武宗北幸宣大偕府部大臣上疏切諫
己卯卒於位贈太子少保諡文肅儼性方嚴操履清慎
居鄉有士行閨門亦整肅當官臨事期於自立秉經議
禮多合古意為文章莊重簡古詩詞清嚴可諷
　　　侍郎石珤
石珤字邦彦直隸藁城人成化丁未同兄玠登進士被
簡為庶吉士𢎞治己酉授翰林院檢討與修大明㑹典
同考禮部㑹試少師李文正毎謂諸後進可托以柄斯
文者其石氏季方乎辛酉充經筵展書官乙酉滿九載
遷修撰同修孝宗實錄正徳丙寅武宗初開經筵充講
官尋遷南京翰林院侍讀學士己巳擢南京國子監祭
酒庚午改北監尋陞南京吏部右侍郎乙亥改禮部丙子
轉左侍郎丁丑命兼翰林院學士掌院事未幾召入内
閣參預機務歴少保武英殿大學士卒諡文隠
　　　侍郎王瓚
王瓚字思獻浙江永嘉縣人博學雄文下筆數千言不
滯𢎞治丙辰進士第二授翰林院編修十二年丁憂十
六年補原職正徳二年陞本院侍讀三年陞國子監司
業五年陞南京國子監祭酒六年南京禮部移文本監
撰述慶賀皇上尊慈聖康夀太皇太后慈夀皇太后表
文瓚以非奉㫖意不敢撰述答之部復查有成化二十
三年舊規本監乃與南京翰林院公同撰述八年改國
子監祭酒為人坦直未嘗斂怨北監諸生愛戴之十一
年尋陞禮部右侍郎十三年轉左侍郎十六年以議大
禮調南京禮部左侍郎嘉靖元年丁憂卒贈禮部尚書
　　　侍郎顧清
顧清字士濂直隸華亭人𢎞治壬子南畿鄉試第一明
年舉進士改翰林院庶吉士授編修與修大明㑹典成
陞侍讀正徳初與修孝廟實錄時逆瑾擅權清守正不
阿瑾銜之矯詔追論㑹典事以不諳政事為名降編修
尋調南京兵部員外瑾誅復任侍讀陞侍讀學士掌院
事教習庶吉士陞少詹事兼學士充經筵日講官兼修
玉牒儲位尚虛請預定不報武宗數巡幸清屢疏請囘
鑾言甚切尋陞禮部右侍郎與宗伯毛文簡公協心秉
正㑹郊祀且迫而駕尚未還清草疏數百言上之上亦
為感動武宗崩世廟入繼大統㑹議迎駕册立勸進頒
詔易服臨喪諸吉㐫大禮清援古證今折衷羣言時以
清所議為得體從清居多有忌清欲傾之者嗾臺諫摭
他人事誣清不根特甚衆論囂然内閣持之不下而清
從容鎮静因詔例自引退無少濡滯一時皆為清不平
久之輿論益定於是南北臺諫并撫巡上章論薦者四
十餘人上乃起清南京禮部右侍郎清既歸自喜甚適
絶意仕進不謂復有簡命不得已之任兩疏乞歸不允
歸志已決疏益懇得俞旨陞南京禮部尚書致仕先是
清以進徽號賀表上京師至東昌聞命時已力疾猶輿
疾而進遂卒於河間府瀛海驛特詔賜祭𦵏諡文僖清
好學敦節行士論重之
　　　侍郎賈詠
賈詠字鳴和河南臨潁人𢎞治丙辰進士改庶吉士授
編修充經筵講官正徳初逆瑾亂政調兵部主事改禮
部員外郎瑾誅復原職陞左春坊左中允轉侍講學士
掌南院篆尋拜南京國子監祭酒改北世廟登極擢禮
部左侍郎奉命詣承天上獻皇帝尊號還改吏部掌詹
事府事進禮部尚書入内閣輔政累主考鄉㑹試久侍
講經筵修武宗睿宗實錄明倫大典充總裁嘗召對平
臺上親灑宸翰以賜以大獄事詿誤乃引疾乞休居鄉
二十餘年以醇厚聞夀踰八十詔有司存問卒贈太保
諡文靖賜祭𦵏如例
　　　侍郎朱希周
朱希周直隷崑山人𢎞治丙辰進士第一授翰林院修
撰尋以纂修大明㑹典成晉侍讀歴陞禮部右侍郎擢
南京吏部尚書希周學行醇篤性恬於世利居官守正
在禮部能舉其職為南吏部以考察庶官無所阿徇忤
執政意令再考遂抗疏乞歸士論髙之卒贈太子太保
諡恭靖賜祭𦵏如例
　　　侍郎劉龍
劉龍山西襄垣縣人𢎞治己未探花廷對勸上崇敬畏
儆逸慾奬忠斥佞建中和之極為禮樂之本使政出於
一而達之天下擢編修進修撰正徳初忤逆瑾出為兵
部職方司主事五年陞吏部考功司員外郎持正不茍
本年復修撰十一年陞侍講學士十五年改侍讀學士
嘉靖元年陞禮部右侍郎丁憂四年復除右尋轉左七
年陞南京禮部尚書八年改南吏部十二年改南京兵
部尚書所至砥節礪行不與世浮沈為講官講誠能動
物章引黄河清為証勸世廟謙以履盛約以持盈感溢
天顔又抗疏論太后廟見并集議弭災十事又議宣大
邊務六事衆多韙其言
　　　侍郎何塘
何塘河南懷慶人𢎞治壬戌進士改庶吉士授翰林院
編修正徳初預修孝廟實錄成陞修撰忤逆瑾投劾移
疾去瑾敗召復故職癸酉充經筵講官有旨出為開州
同知遷東昌府同知引疾致仕世廟登極起為山西提
學副使累陞南京工部侍郎改工部左侍郎尋改戸部
嘉靖八年轉禮部移病疏免以言者留擢南京都察院
右都御史道家遂上疏不起詔准致仕尋卒塘孝友峻
潔以古人自期博學篤行嘗以象山慈湖之學流入禪
定謂為充塞仁義其學術梗槩如此性淡泊絶無嗜好
土室縞衣晏如也塘既沒詔錄其一孫賜諡文定給祭
𦵏如例
　　　侍郎顧鼎臣
顧鼎臣蘇州府崑山縣人登𢎞治乙丑進士第一授翰
林院修撰進侍讀翰林院學士嘉靖十年陞禮部右侍
郎改吏部左侍郎陞禮部尚書掌詹事府事加太子太
保進文淵閣大學士尋加少保兼太子太保武英殿大
學士卒於位遺疏勸上親賢愛民保䕶聖躬上覽之憫
悼輟視朝一日賜祭𦵏如例遣官䕶其喪還鄉贈太保
諡文康鼎臣性樂易無町畦自在講筵即受知於上特
詔免其朝參令專講洪範已從掌詹陟内閣輔政上南
幸承天命之居守輔皇太子監國其任如此然其在政
府充位而已
　　　侍郎黄宗明
黄宗明字誠甫浙江鄞縣人正徳甲戍進士授南京武
庫司主事陞武選司員外郎宸濠反上江防三策上諫
南巡疏武宗幸南都百官服罩甲衣以朝宗明約言官
面奏不宜服褻衣不果遂告病歸尋起為南京刑部郎
中㑹議大禮宗明與張桂意合遂名連署疏上陞吉安
知府轉福建運使召修明倫大典以母憂不至服闋陞
光祿寺卿撰光祿須知為疏以進上嘉之著為令又應
詔言四事一曰求才二曰勵志三曰定計四曰責任皆
切時弊陞兵部右侍郎時編修楊名以言事忤旨詔窮
治主者宗明疏陳非宜乃并得罪出為閩省參政俄召
還為禮部右侍郎轉左侍郎尋卒於官初張桂以議禮
得幸諸同議者咸驅駕氣勢更相牽引乃宗明無比周
迹故張桂既去人亦無訾之者葢矜名自好士也
　　　侍郎蔡昂
蔡昂直隸淮安人正徳甲戌進士授翰林院編修以武
宗實錄成陞右春坊右贊善同纂修大明㑹典陞翰林
院侍講學士充日講官尋以失誤日講降調湖州府通
判逾年召復職管錄累朝及皇考寳訓實錄成陞翰林
院學士嘉靖十六年陞禮部右侍郎兼侍讀學士十九
年遷左侍郎兼官如故㑹慎簡宫僚衆咸推昂改兼翰
林院學士詹事府府丞未幾卒贈禮部尚書賜祭𦵏如
例
　　　侍郎馬汝驥
馬汝驥字仲房陜西綏徳州人正徳己丑進士改庶吉
士授翰林院編修己卯中武皇帝且南狩諫者輒獲罪
後縮莫敢諫者汝驥曰即畏罪寧不為宗廟朝廷所乎
乃奮氣抗疏率諸同館士六七輩赴闕上之疏出其手
切直言巡㳺有隠憂伏禍不可上怒罰跪闕下五日己
又杖之諸上書者悉謫外而汝驥調澤州知州世廟登
極召復故職仍進俸一等以修武宗實錄成擢修撰尋
陞南京國子監司業改北監上幸太學充講官命坐講
言辨而正賜文綺居數嵗陞南京通政又三嵗陞南京
國子監祭酒遂擢為禮部右侍郎當是時嚴公嵩為宗伯
孫公承恩為左侍郎而上方興禮樂創制度諸大典更
起不絶諸公日聚講議而汝驥洽覽羣集習識今昔嚴
公賢之㑹嚴公拜相見上言馬侍郎賢上繇是知侍郎
因以其官加翰林侍講學士寵之而汝驥以疾卒於官
上悼焉為遣官致祭勅有司營𦵏贈尚書諡文簡汝驥
沈毅有大節其行己峭厲而性復和易可親葢詞臣之
選也
　　　侍郎朱廷立
朱廷立字子禮湖廣通山人嘉靖癸未進士授諸暨縣
令以治行髙等徴拜侍御史己丑巡兩淮鹽政條陳鹽
法宜行事鹽遂通課益昔百七十餘萬辛卯巡按順天
又條陳六事切中時病壬辰巡按四川時土畨夷釀亂
松潘梗貢道為邊患上怒命將征之勅立督其事立冒
險疾趨壁壘親授計將大舉兵㑹銜立者以他事罪立
使閒住無何功臣各膺爵賞潘都御史上其功上嘉嘆
懋賞復其官適順天缺督學御史遂推立焉丁酉陞南
京太僕寺少卿丁母憂起復為僉都御史擢大理卿陞
工部右侍郎己酉轉禮部右侍郎有嫉立軋己者譖諸
言官劾之復以閒云廷立篤於孝友持身訓家咸以禮
平生不計議人過至於事闗利害則喜力言之雖嫌罔
避其多得謗亦以此云
　　　侍郎程文徳
程文徳浙江永康人嘉靖乙丑進士第二授翰林院編
修以楊名論吏部尚書汪鋐連下詔獄謫信宜典史歴
陞兵部主事郎中廣東按察司提學副使南京國子監
祭酒擢禮部右侍郎遷左侍郎改吏部尋加翰林學士
掌詹事府事教庶吉士簡撰𤣥文文徳素講理學所撰
不稱旨㑹推南京吏部尚書上疑文徳欲脱不經之奉
特旨調南京工部左侍郎文徳疏辭勸上享安静和平
之福上益怒以為謗訕削籍為民及卒貧無以殮文徳
篤學修行稱為儒者好談當世之務嘗自以其學未究
於用而迂濶極行識者不以為然後贈禮部尚書諡文
恭
　　　侍郎孫陞
孫陞字志髙浙江餘姚縣人前死節都御史燧之子舉
乙未進士第二人授翰林院編修以校錄列聖御文五
經二十一史成遷右春坊右中允復與修大明㑹典丙
午主應天鄉試晉國子監祭酒辛亥陞禮部右侍郎值
華亭徐公為尚書協恭一心諸大典儀如請行裕景府
冠讀禮商決居多癸丑改吏部旋丁内艱服除徴拜禮
部左侍郎旋改吏部丁巳進南京禮部尚書卒於官詔
贈太子少保諡文恪陞為人孝友長厚父燧死寧庶人
之難終身不書寧字亦不為人作夀父文事伯兄如父
居官被服雅素口不談人過葢篤行君子也子鑨鋌錝
鑛皆先後舉進士至通顯
　　　侍郎閔汝霖
閔汝霖浙江烏程縣人嘉靖壬辰進士改庶吉士授翰
林院編修尋陞右春坊右中允歴左諭徳翰林院侍讀
學士掌院事太常寺卿掌國子監事遂陞禮部右侍郎
遷左尋改兼學士教習庶吉士簡撰𤣥文復改吏部左
侍郎掌詹事府事進南京禮部尚書致仕汝霖顓謹有
文以撰𤣥失上㫖南遷尋罷同鄉進士董份復陷之竟
鬱鬱而卒上聞賜祭𦵏如例
　　　侍郎林燫
林燫字貞恒福建閩縣人尚書廷機之子嘉靖丁未進
士改翰林院庶吉士授檢討選侍景恭王講讀滿九載
擢修撰進司經局洗馬兼官如故與校錄永樂大典明
年與纂承天大志尋志成賜金帛陞國子祭酒大典成
進太常寺卿祭酒如故遷禮部右侍郎兼翰林院學士
經筵開充日講官仍充世廟實錄副總裁改吏部右侍
郎無何改南京吏部久之始進工部尚書尋改南京禮
部尚書卒年五十七燫幼而朗秀讀書日恒數千言性
尤耿介不偶合當景王之國吏部以故事請相嵩時柄
政意猶豫曰史官侍王邸豈亦故事耶徐文貞公階方
副揆力為慫恿得母從之國相嵩念燫且造謝燫陽為
不悟也者不謝也嵩敗宦稍稍達其佐禮部則髙文端
公儀為之長儀海内夙望長者虚心待之燫亦侃侃亡
隠多所裨益諸陵貴人以大水請修治冀得遂所欲燫
周視還奏惟長陵小毁當葺餘俱已之所省費以萬計
嘗再考㑹闈一典順天試及掌成均學門生故吏偏天
下其却真定鳯陽二守賂尤著嗜書手不時釋為文能
復古根柢理道不好為浮靡以躐名譽惜其早世不盡
究其用云
　　　侍郎瞿景淳
瞿景淳字師道直隸常熟人嘉靖甲辰進士第二人及
第授翰林院編修滿九載遷侍讀陞左春坊左諭徳丁
母憂歸服除守故官遷侍讀學士視翰林篆搃校永樂
大典亡何以太常寺卿領南京國子祭酒事已即南京
為吏部右侍郎三載當入奏績而㑹穆宗登極以禮部
左侍郎召旋用大典總校勞兼翰林院學士仍佐部事
食二品俸比朝留侍經筵修世宗實錄尋以病發疏乞
骸骨遂予告歸歸一載而卒上為下所司治𦵏諭祭贈
禮部尚書諡文懿景淳為人醇謹以學行聞歴典試多
所奬拔士論稱之
　
　
　
　
　
　
　
　
　
　
　
　
　
　禮部志稿卷五十六
欽定四庫全書
　禮部志稿卷五十七
　　　　　　　　　　　　明　俞汝楫　編
　列傳
　　郎署
　　　宋濓
宋濓字景濓浙江金華人幼聰敏強記從同郡吳萊黄
溍學為古文有聲元至正間有薦濓翰林編修官者濓
以親老不就隱居小龍門山中嵗辛丑金華既歸附上
遣使以書幣徴之與括蒼劉基葉琛章溢四人同見上
甚禮重之擢濓江西等處儒學提舉既而命授皇太子
經甲辰十月改起居注乙巳三月以疾告歸上賜以金
帛太子亦厚遺之濓歸奉表謝上賜書嘉勞之其畧曰
先生之師吾子訓飭甚嚴是不佞也以時言講解釋聖
賢之意是不固也以忠貞立心以節儉制行是得儒者
之道也昔聞古人今親見之仍侑以文綺洪武三年修
元史詔徴濓與翰林待制王禕為總裁官六月除翰林
學士亞中大夫知制誥兼修國史三年以失朝㕘左遷
編修四年遷國子司業秋以議祭孔子禮稽緩貶知安
逺縣是年十一月召還為禮部主事五年冬遷太子賛善
大夫六年七月復命為翰林侍講學士中順大夫知制
誥同修國史仍兼賛善大夫八月上命濓與詹同樂韶
鳳等纂修大明日厯一百卷又與吳伯宗朱右等修寳
訓五卷每旦侍膳燕見必命茶賜坐濓不能飲一日侍
飲醉行不能成步上見而歡甚為詩賜之仍命侍臣咸
為歌辭且曰使後世知吾君臣同樂如此也九年拜翰
林學士承㫖嘉議大夫知制誥兼修國史仍兼賛善大夫
擢濓長孫慎為殿廷儀禮司序班復召濓仲子璲為中
書舎人子孫聫班内廷儒者榮之濓既老難于步趨上
命選良馬以賜復為作良馬歌命詞臣咸賦之以示優
寵年六十八上憫其老賜致仕歸鄉里及陛辭上以御
製文集賜之加鈔綵段及衣三襲命其孫慎䕶至家濓
上表稱謝上復賜手詔答之自是每嵗一朝至則恩遇
之甚厚十三年璲以事得罪濓當連坐有司請罪之上
以濓舊臣特命居于茂州十四年五月行至䕫州卒所
著有潜溪集四十卷蘿山集五卷龍門子三卷浦陽人
物記二卷翰苑集四十卷歸田集四十卷長子瓉與璲
俱以能書名
　　　吳伯宗
吳伯宗撫州金谿人洪武四年進士第一時初開科取
士得伯宗上甚喜賜袍笏冠服擢禮部員外郎命與學
士宋濓等同修日厯胡惟庸方用事欲人附己伯宗性
剛直不肯與之相降屈惟庸每銜之八年竟坐忤庸庸
中傷以事謫居鳳陽伯宗上書論時政因言惟庸專恣
不法不宜獨任以事恐久為國患詞甚剴切上得其言
即召還賜襲衣鈔錠奉使安南得馴象方物以歸除國
子助教十二年命進講東宫首陳正心誠意之説皇太
子嘉納之明年改為翰林典籍御製十題命賦之伯宗
援筆立就詞語峻潔上嘉其才敏賜織金錦衣十四年
除太常寺丞辭不拜十五年除國子司業復固辭由是
忤㫖貶陜西金縣教諭至淮安召還除翰林檢討未幾
拜武英殿大學士十六年冬坐弟仲實為三河知縣薦
舉不以實伯宗為所累復降為翰林檢討十七年卒伯
宗為人温厚詳雅博學能文章所著有南宫集使交集
成均玉堂等集
　　　魏觀
魏觀字起山武昌蒲圻人初以文學薦為國子助教歴
浙東提刑按察司僉事吳元年遷兩淮都轉運鹽司入
為起居注三年正月陞太常卿七月轉翰林侍讀學士
十二月拜國子祭酒四年八月以考祭孔子禮不以時
奏貶為龍南知縣甫至官召還為禮部主事五年三月
出知蘇州府深懲陳寧苛酷之弊一以寛厚為政明教
化正風俗郡中翕然陞四川㕘政未行上以蘇州大郡
政務繁劇非其人不可使理命仍知蘇州焉
　　　陳敬
陳敬者世家増城之石灘洪武十四年以賢良舉授禮
部主客司郎中遇事剛果敢為人多忌之以事左遷雲
南曲靖府幕官尋署劍州州事劍州鄉寇竊發來攻州
城敬不欲為偷生計親率壯士禦之衆寡不敵其下欲
退敬瞋目大罵賈勇前進遂力戰而死軍民咸聚哭賻
焉上聞命有司恤其喪
　　　王鈍
王鈍河南太康人洪武中舉秀才授禮部主事改湖廣
長沙府通判坐事免復舉明經授北平府通判入為吏
部試郎中陞福建布政司左㕘議陞本司左㕘政奉使
僰夷僰夷致贈遺固辭不得強受之至雲南悉納布政
司官庫太祖髙皇帝嘉之陞浙江布政使建文中陞户
部尚書成祖即位命解户部之務月給尚書俸之半居
京師後命徃北京山東撫綏軍民經理屯戍永樂三年
以老賜敇奬諭命仍以浙江左布政使司之職致仕還鄉
鈍有文學持身亷靜然為人脂韋遇大議媕婀無所可
否云
　　　崔恂
崔恂青州臨淄人洪武間由鄉貢舉人擢禮部主客員
外郎陞兵部車駕郎中永樂二年陞雲南左㕘政恂資
質厚重以謙謹自持事其母孝居官雖逺地必迎就養
及卒人多惜之
　　　林鴻
林鴻字子羽福清人少任俠不羈讀書能強記髙皇帝
時部使者以人才薦授將樂儒學訓導居七年擢拜膳
部員外郎髙皇帝臨軒試龍池春曉孤鴈二詩一日名
動京師是時鴻年未四十髙皇帝治尚操切而鴻性脱
落不善仕又久為散秩無自表見遂自免歸歸益閉門
謝客肆力為詩其後閩人言詩者皆本鴻云
　　　尹昌隆
尹昌隆江西人洪武中舉進士授修撰改監察御史建
文初視朝頗晏昌隆疏諫制以昌隆所言切中朕過禮
部可徧行天下使朕有過人得而知之及文皇帝舉兵
南向昌隆上書言今事勢日去而北來章奏有周公輔
成王之語不若罷兵息戰許其入朝彼既欲伸大義於
天下不應便相違戾設有蹉跌便須舉位讓之猶不失
作藩王也不報文皇帝入南京指為奸黨驅出戮之昌
隆當陛大呼曰臣當時曽上章勸以位讓陛下奏牘尚
在可覆按也上乃命緩昌隆刑閱其奏上流涕詔特貸
昌隆死且諭之曰朕長子在北京爾徃事之爾能盡誠
輔導朕不忘爾昌隆頓首謝永樂二年册立皇太子授
昌隆左春坊中允前后在東宫隨事匡諫多所補益太
子甚重之後陞禮部主事尚書吕震方承寵用事羣臣
無比昌隆適有事請不得以舊事東宫遽唘令㫖行之
震大怒奏昌隆傲慢狠愎事多專行無屬官禮且身為
王官事須上奏而乃假托宫僚怙賴恩私隂欲樹結潜
蓄無君之心又言昌隆身事庶人名在黨籍僥倖茍免
見利忘義其心叵測其行匪良不宜任用上乃命逮昌
隆下獄尋遇赦復官丁父憂歸後起復至京徃謁震震
温言接之入理前奏詔繋昌隆錦衣衛獄且籍其家後
數年谷王謀反事發詞連昌隆以曽經保奏為長史乃
坐以同謀詔公卿雜問昌隆初不服震折之昌隆知不
可免乃無言獄具上剮死夷其族
　　　宋琰
宋琰字廷圭浙江奉化縣人永樂乙未進士授翰林庶
吉士與修性理大全改中書舎人宣德初陞行在禮部
主事預修宣宗實錄轉吏部考功入内府授内使書太
監王振重之正統中陞河南右㕘政景泰四年入為太
僕寺卿遷兵部右侍郎上初復位改南京兵部卒賜𦵏
祭琰為人敦雅好學旁通風鑑星命諸術
　　　洪英
洪英字實夫福建懐安縣人永樂乙未㑹試第一登進
士入翰林為庶吉士擢禮部主客司主事歴吏部文選
考功主事兩為㑹試同考官進考功郎中陞山東左布
政使正統乙巳邊寇犯順陞都察院左副都御史巡撫
山東督役夫臨清築運河堤景泰壬申進右都御史巡
撫浙江㑹有㫖考察百官賢否以行黜陟英惑於左右
之言去取有未當者因懇乞致仕歸英為人端凝詳雅
在官無赫赫之譽而亦不失為善人長者云
　　　曹義
曹義字子宜應天府句容縣人永樂中以舉人選入翰
林譯夷字舉進士為翰林庶吉士十六年授編修轉禮
部儀制司主事仍於翰林供事宣德十年陞吏部文選
司員外郎正統九年秩滿陞本司郎中尋陞本部右侍
郎十四年北兵犯邉京師戒嚴義與中貴守朝陽東直
二門又奉命獨守崇文門景泰改元陞南京兵部尚書
天順元年上復位奉表來賀命致仕賜以璽書卒年七
十六訃聞遣官諭祭命有司營𦵏義為人平易不檢時
薦舉方面得以髙下其説人多餽遺之亦善營利在吏
部家人猶多為賈典選幾二十年無清譽第篤於友道
而不遺故舊云
　　　吳政
吳政浙江麗水縣人由進士擢禮部主事尋陞員外郎
以幹濟稱宣德中陞本部右侍郎巡撫湖廣鋤強扶弱
民用以寧正統中轉南京工部左侍郎未幾致仕至是
卒遣官諭祭命有司治喪𦵏
　　　孫原貞
孫原貞本名瑀以字行江西德興縣人舉永樂乙未進
士授禮部主事遷郎中正統中陞河南㕘政進浙江右
布政使時閩浙羣盜雖更赦罷兵尚未帖服原貞度其
必反圗上方畧請為備禦未幾賊果叛發兵征討命㕘
議軍事乃督兵深入擒其賊首捷聞陞兵部左侍郎㕘
賛軍務鎮浙江進尚書奉命考福建吏治遂留鎮焉復
與都御史劉廣衡平浙江賊五年仍鎮浙江天順初以
老命致仕上即位詔進階一級卒年八十七訃聞遣官
祭𦵏如例原貞居官以清慎自將多著勞效令終夀考
亦世所難得云
　　　丁鎡
丁鎡字永時直𨽻南陵縣人由楷書生員預修永樂大
典永樂十七年授行在户部主事繼調吏部文選司復
調禮部祠祭司二十一年扈駕北征洪熙元年陞本司
員外郎宣德四年丁父憂服闋調户部正統初陞浙江
鹽運使以亷能稱九年述職來京上嘉鎡治行超卓宴
賞厚甚仍命吏部紀名以待陞用十四年陞河南布政
使景泰元年召還陞刑部左侍郎已而為御史所劾令
致仕遣官諭祭命有司為營𦵏事
　　　陳士啓
陳士啓字震之江西泰和人由進士觀政右軍都督府
時成國公朱能掌府事得士啓喜甚閒暇輒從講論古
大臣賢將所以事君使人之道能禮遇加厚召入翰林
為庶吉士修永樂大典書成擢禮部祠祭司郎中直道
自任不為茍免薦陞山東布政司右㕘政青州嵗歉郡
具饑民數上聞朝廷遣使偕士唘如數賑之粟比至而
饑民倍増使者議再奏俟報士唘曰民命在旦夕若再
俟報浹旬間悉餒死矣請發奏後即出粟脱有罪請自
任不敢以累使者遂獨具奏朝廷從之所至民有爭訟
羣邑未決而伏馬首以訴者從容數語諭之皆帖服其
為政亷平無所矯拂所至其民愛之
　　　李昌祺
李昌祺名貞江西廬陵縣人少穎異以進士選翰林庶
吉士預修永樂大典號稱博洽書成擢禮部主客司郎
中亷慎効職宣德薦陞廣西左布政使以德化人谿洞
諸蠻聞聲歛跡不復為患未幾以詿誤謫役房山已而
宥還改河南左布政使亦有惠政及民尋丁内艱詔特
起之正統中疏乞致仕從之景泰三年卒家事蕭然幾
不能斂其詩敏贍流麗時輩稱之
　　　劉球
劉球字廷振江西安福人自幼舉動不凡長老目為國
器永樂辛丑進士擢禮部儀制司主事正統初充經筵
官預修宣宗實錄成改侍講正統間上疏言十事疏入
命五府六部都察院集議咸言球所言惟擇太常寺官
當從之請令吏部推舉翰林修撰董璘聞之遽自乞為
太常寺官球坐璘累執下錦衣衛獄數日錦衣衛指揮
馬順承中官王振意以球病死聞碎其屍棄之士論惜
焉正統乙巳贈翰林學士諡忠愍
　　　李斆
李斆字居學順天府涿州人永樂初詔開北京國子監
斆以郡庠生被選時仁宗以皇太子居守北京發策以
奉聖德安民生為問斆以敏對擢居第一賜衣一襲鈔四
十錠命為監生首久之授京衛經歴陞禮部主事屢扈
駕巡幸及北征十五年遷祠祭司員外郎奉使陜西還
奏關中旱甚詔如所言賑之又明年陞江西左㕘議尋
改四川洪熙初入朝奏除四川嵗買茶課宣德五年奏
請松潘邉餉宜從近地轉輸以便民得許著為令秩滿
遷右㕘政正統初陞右布政使疏言軍食鹽待民運不
便宜從軍自請給從之及奏罷嵗造水戰鞍等軍器丁
母憂家居又奏成都各處抽分物貨局及鹽井嵗久淡
竭宜定減課額皆從之奪情復任六年以大臣舉選吏
部左侍郎尋卒命有司諭祭為治墳𦵏斆剛直勤慎在
蜀十餘年不以家隨政績著聞蜀人稱之及居吏部人
望有不足云
　　　鄒濟
鄒濟字汝舟餘杭人初為縣學訓𨗳累官平度州知州
預修太祖髙皇帝實錄陞禮部儀制郎中從總兵官英
國公孫輔征安南掌奏記還陞廣東布政使司右㕘政
坐事左遷吏部郎中尋擢左春坊左庶子秩滿陞詹事
府少詹事未幾卒於官為人和易不見崖岸於物無忤
兼通老釋之學善伺上意寵遇特厚洪熙元年上追念
之贈太子少保諡文敏命有司立祠墓側嵗以春秋祭焉
　　　葛清隱
葛清隱江西廬陵人自樂舞生擢為山川壇奉祀陞太
常寺清慎端厚熟於典禮秉誠持敬以奉神明仁宗皇
帝為皇太子監國每嵗代祀天地宗廟山川清隱相禮
深見嘉重後坐畧改禮部主事永樂十九年以老致仕
仁宗皇帝嗣位特敇召之迨至上矜其老不欲煩以政
仍令致仕
　　　葉春
葉春浙江海鹽縣人初為禮部主客司主事陞郎中再
陞兩淮鹽運使改福建布政司右㕘政宣德三年調四
川未赴任奏浙江土豪為民患郡縣不能制上命大理
寺卿熊概錦衣衛指揮任唘及春巡撫蘇常及浙江諸
郡察捕強豪以安善良春雖行事于其鄉能持公道既
還陞刑部右侍郎居無幾遘疾卒訃聞賜祭命有司治
𦵏
　　　况鍾
况鍾字伯律江西靖安縣人由學吏從事禮部尚書吕
震保授儀制司主事尋陞郎中尚書胡濙薦陞蘇州府
知府賜璽書以徃郡多宿弊鍾剔除之首黜貪汚數人
凡政令便于民者靡不興復未幾以憂去民歌之曰况
太守民父母願復來養田叟七邑耆民赴闕保留詔從
之奏蠲重額糧七十萬餘石開豁枉為軍者八千百餘
户為教條以教民立善惡簿以季考月書久而不悛者
罪之秩滿軍民耆老萬餘人仍保留詔進三品祿正統
七年卒鍾有治劇才故郡事雖殷理之綽有餘裕當時
論者以為能吏云
　
　
　
　
　
　禮部志稿卷五十七
欽定四庫全書
　禮部志稿卷五十八
　　　　　　　　　　　　明　俞汝楫　編
　列傳
　　郎署
　　　滕員
滕員字尚黙建之甌寧人幼以開敏聞於鄉年十一補
郡庠弟子員未幾領鄉薦卒業太學聲譽焯焯日起同
舎生咸心服之正統己未吏部考選居優等得廣之韶
州府同知一時同選者咸謂君才與官宜無異言者之
任值嵗歉公私無積貯守以下無藉手地員至傾嚢得
白金若干兩告糴鄰郡命里耆籍民之窘甚者朝夕給
之全活數千人郡治舊為淮王府王遷國之饒得請復
為郡其規制奢大非人臣所宜居又吏胥公退無所於
處徃徃雜就民居員截長縮大削雕還樸復為郡治如
常式又度地為吏舎限其出入絶吏民交搆之弊自昔
郡吏惟取充數鮮有通文墨者動輒假手他人員痛革
之凡上下文移具為成式以示吏俾其如式草創而為
之潤色焉受其指畫後為通習所郡地界江閩湖三藩
之衝主户少而客户多少拂其意輒相扇弗靖而翁源
乳源二邑尤甚員躬巡行省揭榜開諭許其占籍遂與
編户無異凡郡之政員方一一興革之以丁内艱解任
吏民不忍員去至有垂涕者比聞員服闋當之京耆老
數百人詣闕乞再任之朝議已除代者不允員適至遂
有祠部之除清白之操賢能之聲著聞逺近在郎署踰
三年為正統己巳扈駕北狩歿于王事明年䝉恩褒䘏
進其階為奉政大夫
　　　孫洪
孫洪字伯大山東昌邑縣人景泰五年進士授兵部主
事遷郎中丁憂服闋改禮部郎中成化間歴陞河南右
㕘政左右布政使遷右副都御史巡撫大同以威寧海
子之捷進左副都御史食正二品俸進右都御史巡撫
河南後為周府儀賓劉宣所奏下獄尋命致仕洪有幹
局為㕘政時以賛畫撫治流民有勞巡撫河南奏停王
府造作蠲逋負浚滏河以興水利人頗稱之其為儀賓
所奏亦王府怨之而致是云
　　　杜謙
杜謙字益之直𨽻昌黎人景泰五年進士授工部主事
管理吕梁洪三年考滿改禮部主事陞員外郎中用尚
書姚䕫薦擢浙江右㕘政歴左右布政司召為順天府
尹尋陞工部侍郎成化二十三年為言者所劾因陳乞
致仕許之後以詔書恩進階資善大夫卒賜祭𦵏如例
謙少有孝行居浙江時人稱為重厚長者子源亦第進
士官至青州知州
　　　髙敞
髙敞字德廣直𨽻崑山縣人成化八年進士授禮部主
事歴陞員外郎郎中順天府丞以父憂服闋改應天府
進府尹在禮部時數奉使於外嵗無寧居畿内饑嘗上
疏請發内帑銀五萬兩賑濟所活甚衆及為府尹政頗
尚平易然亦無大治績云
　　　于冕
于冕字景瞻浙江錢塘縣人少保兵部尚書謙之子景
泰元年以謙功廕授世襲副千户謙死冕亦從坐謫戍
龍門屢上書訟其父寃憲宗登極謙寃昭雪並復冕官
冕自陳不願武職改兵部員外郎累陞禮部郎中南京
太僕寺少卿應天府府尹致仕卒於家賜祭𦵏如例冕
雖不由科目然頗涉書史有幹局歴官能舉其職不愧
其父云
　　　王沂
王沂字希曾直𨽻武進縣人南京吏部尚書㒜之子成
化十一年進士授禮部主事歴陞員外郎郎中山東右
㕘政湖廣右㕘政丁父憂服闋轉山東左布政使𢎞治
十四年陞右副都御史巡撫真定等府兼提督紫荆三
關累疏乞休不允卒于官年六十二訃聞賜祭𦵏給驛
歸其喪沂嚴毅謹恪天性孝友在禮部時外國以獅子
來貢希重賞又有貢刀劍數至三萬者沂言夷人貪詐
無厭量損其賜直且定數註為例憲朝上賓凡山陵廟
祧遷祔之議儀文草創多所考據及巡撫時賦役繁重
力為裁省滹沱河水溢壊民田廬奏請築堤捍之功成
賜綺幣奬勞自處儉約家雖富無貴侈態居官二十餘
年終始一致人以為有父風云
　　　陳鎬
陳鎬字宗之其先㑹稽人占籍南京欽天監成化丙午
舉應天鄉試第一明年舉進士授禮部主事改南京吏
部歴陞員外郎中山東按察副使提督學校轉江西㕘
政尋陞湖廣右布政使平漢沔劇盜有功庚午進都察
院右副都御史巡撫湖廣明年以病乞歸命未下而卒
鎬明敏有吏幹董學時較閲精當得士心巡撫時漢沔
之盜黨未平建議散其衆歸農衆頼以安鎬與弟欽同
科進士而皆有才名欽亦為廣東提學副使
　　　蔡清
蔡清字介夫泉州府晉江縣人福建鄉試第一成化甲
辰進士授祠祭主事改稽勲尋署騐封員外郎以父憂
歸服闋除主客轉南京文選郎中乞終養歸遂丁母憂
服闋即其家拜江西按察司副使提調學校屢辭始就
職旋復乞致仕去未幾擢祭酒命未至而卒清天資沉
潜深探理學所養純粹内外一致在江西務端士習正
文體嘗曰學宜養正性持正行聖賢言語熟復玩味則
舊去新來日改月化天性孝友内外親族貧無衣食者
及不能𦵏者皆收恤之家屢空勿計也體雖孱脆而好
學不倦其學術德器為一時名儒盖於模範甚稱惜享
年不永莫究其用云
　　　王綸
王綸浙江慈谿人成化甲辰進士初除工部都水司主
事以内艱去改禮部儀制司歴員外郎郎中𢎞治庚申
陞廣東㕘政尋轉布政正德己巳由廣西布政陞都察
院右副都御史巡撫湖廣兼理軍務未幾遭外艱值郴
永盜賊猖獗特詔奪情督軍閲三月賊平始許終制遂
以疾卒與祭一壇綸以能醫游公卿間公卿多喜之者
而才能亦足集事故卒至臺省大官其氣岸簡伉酬應
頗刻覈且有凌忽之態自敵已以下多惡之
　　　吕㦂
吕㦂字秉之翰林學士贈禮部左侍郎諡文懿原之子
也以廕錄為國子生成化初又以東宫恩授中書舎人
仍上疏乞應試遂薦京闈中書舎人之得應試也實自
吕㦂始秩滿遷禮部員外郎郎中擢南京太僕少卿改
通政丙辰擢太常寺卿正德丁夘始致仕閲四年卒詔
祭𦵏如制㦂為人坦易喜讀書作詩文習典故文與行
能世其家
　　　徐説
徐説字以中直𨽻宣城縣人成化戊戌進士授禮部祠
祭司主事轉員外郎郎中陞南京右通政𢎞治十五年
致仕至是卒賜祭如例説性遲重居官勤政務然遇事
多淟涊依違寡方正之操人不能無訾議云
　　　王雲鳳
王雲鳳字應韶山西和順縣人成化甲辰進士授禮部
主客司主事遷祠祭司員外郎郎中副使楊茂元言事
獲罪上疏救之又奏太監李廣專恣不法乞正典刑㑹
郊祀雲鳳騎而入壇遂得罪謫陜州知州廣敗乃陞陜
西提學副使條約甚嚴再陞山東按察司使亦以嚴明
稱母喪去官逆瑾羅織罰米千餘石家遂懸磬張綵為
吏部時言于瑾擢雲鳳國子祭酒司務孫璁者瑾女弟
之夫也亦怙瑾勢雲鳳嘗與徃還璁後為瑾所疎以病
免歸雲鳳不知也復郊餞之瑾語人曰孫璁何人也士
大夫至徃餞之雲鳳祭酒亦可爾耶遂改南京通政尋
謝病歸復起為右僉都御史巡撫宣府在任僅兩踰月
凡上數十疏如建儲及充調邉軍皆及之㑹父喪去官
至是卒鳳好竒立異鋭於取名然中實靡定為節不終
人多薄之
　　　姚鏌
姚鏌浙江慈谿縣人𢎞治乙丑進士授禮部主事累陞
都察院右副都御史巡撫延綏工部右侍郎督易州山
厰右都御史提督兩廣軍務以𠞰平叛夷岑猛功陞左
都御史太子少保未幾猛部盧蘇等復亂官兵討之不
克御史石金劾鏌失策遺患遂落職致仕久之以薦起
兵部尚書兼左都御史總制陜西三邉未任乞休報允
尋卒賜祭𦵏如例鏌端嚴博大任職以公亷見稱
　　　邵鋭
邵鋭浙江仁和人由正德三年進士改庶吉士授翰林
院編修調寧國府推官陞南京吏部主事禮部員外郎
江西提學僉事福建提學副使湖廣右㕘政河南按察
司廣東山東左右布政使至太僕寺卿引疾歸卒詔賜
祭𦵏贈都察院右副都御史諡康僖鋭質任自然不為
矯飾而言動必依於禮一時稱為端士故官不過三品
而䘏典特厚云
　　　張岳
張岳福建惠安人正德丁丑進士授行人率同官諫毅
皇帝南巡杖闕下調南京國子監學正上登極復行人
歴司副至禮部主客司郎中出為廣西提學僉事已改
江西坐前所貢士黜落多謫廣東提舉知亷州遷浙江
督學副司右僉都御史撫治鄖陽改江西進右副都御
史總督兩廣軍務討封川文德大猾胸諸巢平之進兵
部右侍郎明年平陽懐逺諸獞進攻馬鞍魚窩平之召
改刑部為御史奏留不果行又明年平連獞尋進右都
御史時鎮銅仁諸苖叛亂朝議請遣大臣一人總視湖
廣川貴師詔以岳徃岳謀度苖情謂前時主撫守皆非
計乃大集土漢兵檄諸將分道進𠞰斬獲以數千計㑹
有思川之敗詔奪一官未幾惡首盡殄首惡龍許保等
前後成擒三方底定功未上而岳卒其後兵部覈其功
復右都御史贈太子少保諡襄惠賜祭𦵏如例
　　　唐禎
唐禎字元善直𨽻華亭人生而穎敏性復淳厚鄉先生
見者皆器之家故饒裕而能自刻勵讀書百里外止以
一僕自隨清苦如寒士不數年而學成領成化癸夘鄉
薦丁未擢進士𢎞治初修憲宗實錄分遣進士詣四方
採摭時事以禎徃浙江禎悉心搜訪其所纂輯視他省
獨精詳諸公稱之時二親並恙禎切于晨夕即以疾謁
告歸承顔視膳雍容膝下者踰三年而母卒執喪哀毁
見者動容服終有勸之仕者以父老辭曰吾懼養之弗
及也居嵗餘父強遣之入都始授車駕之命明年以父
喪歸辛酉改禮部儀制司主事乙酉陞主客員外郎進
署精膳郎中事丁夘卒於官禎為人坦易色笑可親而
中有矩度發皆中理儀曹重事在貢舉禎兩提調視範
周宻人言不興哈宻貢數倍常而物皆濫惡禎在主客
曰是虚名而糜我實賜也且以折估聞使者來愬譁于
庭不去禎使譯諭之曰爾欺爾主易爾貢以為利不爾
罪足矣而又敢譁耶不聽且移文邉關詰爾主爾罪安
歸使者情得乃屈服精膳主天下貢茶至者必先呈様
様者其名實則以為私積所從來久矣禎至飭門者正
供外無得入流風一清人以此重之
　　　潘璜
潘璜直𨽻婺源人舉進士由知縣擢户部主事尋改禮
部與修明倫大典復改吏部擢禮部郎中歴福建提學
副使累遷吏部左侍郎户部尚書調南京工部尋改南
京兵部致仕卒璜有文學行誼修飭士論重之
　　　孫迪
孫迪字仲約浙江錢塘人迪生而秀穎志趨異凡子弟
讀書過目輒記不忘稍長入邑庠授春秋語止偘偘出
一時流輩上逾數年迪益自刻勵問學期大樹立又六
年成進士選任翰林庶吉士不數月用薦者超擢禮部
精膳員外郎奉命督運淮安既至遂病不起年始二十
有七迪嘗讀書觀古今治亂遇豪傑功業之士必慷慨
拊髀恨不生其時躬上下論議至□衂者不啻吐涕斥
不一顧視故其臨政施事一以理自許而惜年不永未
竟其志云
　　　錢萱
錢萱浙江海鹽人少敏慧嘉靖七年由國子生中順天
府鄉試乙未舉進士為刑部湖廣司主事以母喪歸畢
改禮部祠祭司是時上方崇制作稽古秩祀諸所請覈
牘委積案而萱則與其長貳旁討廣證去取隆殺咸合
宜品部嚴費二尚書數譽其才因改陟儀制司員外郎
甲辰提調㑹試後坐累謫為廣東德慶州同知
　　　來汝賢
來汝賢字子禹浙江蕭山人起童子華采振暴及壮乃
益沈思術學探抉微𣺌鄉學及禮部試皆第二廷試同
進士出身為奉新令奉新江西陋邑也其俗獷鬬狠訟
抵訐扲鍵務必勝不勝則隂持上官短以責右已無何
依違之不且立去汝賢至批根其尤痛法繩之又開學
館延進諸生為指示經法為文章躬行於是皆輯不為
非在奉新十月而徙丹陽丹陽又道衝兩都舟車至者
日數十百日出河滸造請諸大夫賢者磬折為禮視供
具徒𨽻一一指授無失賓客意久之歸縣中為民均賦
平爭訟調繇作不暇給矣又時時進學宫諸生講説經
訓勸行如奉新時遂以治行髙等入為兵部職方主事
調禮部精膳以疾乞歸尋卒年僅三十有六
　　　劉元卿
劉元卿字調父江西安福人自幼雄竒穎敏時有以正
學倡諸里者聞之喜動于心陳諸宋儒語錄堆案盈几
玩而三思焉適郡太守公辨諸士試元卿盡以所學發
于論太守大竒以為真儒再出入闈遂魁江西仍以學
自砥礪辛未業入彀主司以其策多憤激語置之殿江
陵聞而大怒下禮部以飭多士乃歸而倡學里中里中
勃然興起甲戌不第扶其引杜門不出矣而從遊者日
衆剏復禮識仁中道一德諸院咸有常㑹西鄉諸習俗
得之一變既而以薦起為國子博士尋晉禮部主事元
卿已絶意仕進強應聘出埋光剷采冀與各賢一移世
軸覩時不可為遂飄然還里在國子薰德者甚衆在儀
部疏從祀諸先大儒釐正女直儀皆其鉅者惜乎其大
有為之才而未竟其用也元卿性敏又諳于典故有可
補閭閻者聞必行行必力所著書甚富皆行于世
　　　陳九川
陳九川字惟濬直𨽻寧國人癸酉舉鄉試甲戌登進士
第請告歸起授太常博士乙夘武宗將南巡衆莫諫獨
與舒國裳夏良勝萬潮連疏諫止有㫖荷校跪午門外
五日杖五十除名直聲動朝野而病日甚然南巡竟止
識者壯之辛巳世宗即位拔諸諫臣仍補太常癸未進
禮部儀制員外郎册封弋陽王乙酉轉主客郎中正貢
獻名物節犒賞費且數萬羣小懐銜㑹是時有他甘心
者思藉為媒嗾通事假夷語奏之下詔獄數瀕死不變
言官論救不聽丙戌戍鎮海衛己丑郊祀覃恩解還後
兩遇詔得閒住致仕九川凡再履機危而卒不肯濡滯
依違以為身家之謀而易其計盖性成然也
　　　李逢陽
李逢陽字惟明國初籍金吾後衛居南京幼端謹如成
人家庭間顰笑不茍雖盛暑恒整衣冠危坐終日無傾
側容視世沒溺財利惟恐汚之戊午舉於鄉隆慶戊辰
第進士時方選庶吉士逢陽本第七人當道雅属意逢
陽固辭弗就乃授户部主事改儀部郎中㑹選宫人惟
簡其貌類端淑者艶冶悉置不與奉命遣祭楚王事竣
以百金為贐卻之歸未幾友人楊希淳病逢陽親視湯
藥或謂宜少避者不從楊卒未浹旬亦竟不起逢陽篤
於踐履不事空談其沒也人咸惋惜之
　　　王洪
王洪字希範浙江錢塘人生八嵗即知務學及冠入郡
庠從訓導胡粹中授春秋日記數千言無遺忘下筆為
文辭沛然有竒氣率所事所言若老成人粹中大器之
年十八舉進士任行人將命關陜得使職人賢之未幾
陞吏科給事中遂為檢討修大典為副總裁考滿陞修
撰又陞侍講三以大比典文衡取士甚公職侍講踰三
年遷禮部主事適尚書吕公巡行關陜凡部事悉命洪
敷奏論事詳明同列敬服朝廷方属意洪永樂十八年
竟疾以卒年四十有二其疾也得賜藥物其卒也又得
賜棺且給舟載歸恩惠隆至人莫及云
　　　吳覬
吳覬字相虞直𨽻崐山人自幼秀朗異常兒稍長里胥
責役即詣縣令自陳家有老母實不能逺離性竊有志
於學幸矜念耳令異其言問論語書數條嚮答無滯立
遣就邑庠生弟子員越二年以能書赴京預修永樂大
典書成取賞而還嵗戊戌膺貢入太學又明年中順天
府鄉試宣德五年授刑部廣東司主事逾年改行在雲
南司兩司皆兼理京府號繁劇覬皆優為之日收善譽
正統丙辰乞歸省祭還朝改禮部主客司賢譽不減刑
部時以母髙年且無他子弟力乞歸養大宗伯吳公留
之至再不可得既歸孝養備至母卒喪𦵏盡禮優游林
下者四十年始卒年八十有五
　　　仵瑜
仵瑜字忠父湖廣蒲圻人生而忱恂篤厚温惇身若不
勝衣言悛悛若不出諸口孝友之行本諸天性弱植操
修夙夜匪懈正德庚午發解廣省丁丑成進士己夘授
禮部主客司主事大宗伯稱賞乃毛公獨至未幾上疏
病歸新天子出離御宸號召黎老登庸宅俊光昭大烈
赫赫濯濯與天下更始迺復如京師上疏論天下事一
曰勤學二曰篤親親三曰開言路四曰敬大臣五曰選
諍臣六曰去浮屠七曰拯困窮八曰重守令九曰修武
備十曰儲人才疏上上嘉納之下諸司條行迺仍厥官
提督四夷館甲申春上召輔臣于平臺于煖閣諭以尊
稱之典大學士楊廷和蔣冕毛紀力諫以為干正統違
大議上瀆九廟内間兩宫未敢輕議上意不豫者久之
乃主事桂萼窺伺風㫖竊取席書張璁霍韜方獻夫諸
議奏之上下其議在廷諸臣堅執以為不可時廷和去
冕即繼去禮部尚書汪俊又去乃以書為禮部尚書萼
璁獻夫為學士諸臣羞與為伍遂不謀而同抗言力辨
或謫或罷或繋獄無虚日秋七月乙亥上降手敇改稱
孝宗敬皇帝為皇伯考恭穆獻皇帝為皇考昭聖皇太
后為皇伯母章聖皇太后為聖母諸司俱奏以為不可
十月五日戊寅少宰氏何孟春率百官伏闕死爭大學
士毛紀石珤取帖伏于前時近年上命司禮監宣諭乃
下學士豐熙給事中張翀御史俞翺郎中余寛黄待顯
陶滋相世芳寺正母德純于獄百官號泣聲震闕廷瑜
嘆曰吾禮官也有死而已已而未末申初有駕危言以
嫁禍中傷者上復命内使宣諭時大臣已退惟諸司在
上大震怒悉下百官于錦衣衛獄庚辰械至午門前杖
三十死者十有六人編修王恩王相給事中張原毛玉
裴紹宗御史胡瓊員外郎張燦主事臧應奎安璽楊
余禎胡璉殷承叙司務李可登而瑜亦竟不起矣時伏
闕後十日也享年四十有八
　
　
　
　
　
　
　
　
　
　
　
　
　
　禮部志稿卷五十八
欽定四庫全書
　禮部志稿卷五十九
　　　　　　　　　　　　明　俞汝楫　編
　登極備考
　　登極儀
　　　告祭及追尊
洪武元年正月乙亥上服衮冕先期告祭設昊天上帝
位於壇之第一成居東皇地祇居西皆南向各用玉一
幣一犢一籩豆各十有二簠簋各二設大明夜明位於
壇之第二成星辰社稷太嵗嶽鎮海瀆山川城隍位於
壇内之東西各用犢一幣一籩豆各十簠簋各二其儀
迎神燔柴奠玉帛進爼三獻飲福受胙徹豆送神望燎
瘞各行再拜禮樂舞如制祝曰惟我中國人民之君自
宋運告終帝命真人於沙漠入中國為天下主其君父
子及孫百有餘年今運亦終其天下土地人民豪傑分
争惟臣帝賜英賢為臣之輔遂勘定采石水寨蠻子海
牙方山陸寨陳埜先袁州歐普祥江州陳友諒潭州王
忠信新淦鄧克明龍泉彭時中荆州姜珏濠州孫徳崖
廬州左君弼安豐劉福通贑州熊天瑞永新周安平鄉
易華平江王世明沅州李勝蘇州張士誠慶元方國珍
沂州王宣益都老保等偃兵息民於田里今地幅􁆟二
萬餘里諸臣下皆曰生民無主必欲推尊帝號臣不敢
辭用是以今年正月四日於中山之陽設壇備儀昭告
於上帝皇祇定有天下之號曰大明建元洪武簡在帝
心尚饗先是自壬戌以來連日雨雪陰沍自正月朔旦
雪霽粤三日省牲雲陰悉斂日光皎然暨行禮天宇廓
清星緯明朗衆皆欣悦禮成遂即位於郊壇南備儀衛
法從丞相率百官北面行禮呼萬嵗者三禮畢上率世
子暨諸子奉神主詣太廟追尊四代祖考妣為皇帝皇
后奉上玉寶玉冊冊曰孝𤣥孫嗣皇帝稽首頓首上言
尊敬先世人之至情祖父有天下𫝊之子子孫子孫有
天下追尊於祖考此古今之通義也遇天下兵起躬擐
甲胄調度師旅戡定四方以安人民土地日廣皆祖宗
深仁厚徳所致也諸臣庶推尊為皇帝先世考妣未有
稱號謹上皇髙祖考尊號曰𤣥皇帝廟號徳祖皇髙祖
妣曰𤣥皇后皇曾祖考尊號曰恒皇帝廟號懿祖皇曽
祖妣曰恒皇后皇祖考尊號曰裕皇帝廟號熙祖皇祖
妣王氏曰裕皇后皇考尊號曰淳皇帝廟號仁祖皇妣
陳氏曰淳皇后伏惟神明在上鑒此孝思每廟牲幣祭
器及禮義樂武同郊壇惟不用玉不燔柴祭訖退上顧
謂李善長曰朕荷先世積累之勤慶及予躬撫臨億兆
今遵行令典尊崇先代齋肅一心對越神靈所謂焄蒿
悽愴若或見之善長對曰陛下誠孝感通達於幽顯上
曰奉先思孝祭神如在誠敬無間神靈其依茍或有間
非奉先思孝之意也遂命世子先至社稷壇立石主上
至設位於兩壇之間詣各神位前行禮其禮如宗廟儀
事畢上還御奉天殿尚寶司拱衛司金吾衛陳設如儀
中書省左相國宣國公李善長等率文武百官上表稱
賀
　謹按髙皇初用王禮後正大位其儀始備文皇靖難
　以乙丑至金川門以乙巳即帝位倉卒其儀不詳昭
　皇以儲宫嗣位稍有更定肅皇入自藩國與嗣皇異
　累朝所因者昭皇儲宫禮也
　朝賀備考
　　朝儀
　　　朝賀贊詞
洪武二年上以羣臣每遇正旦聖節朝賀行禮呼萬嵗
者三雖云臣子祝上實以虚語因諭宰臣更其詞如遇
賀之日贊禮者云贊呼衆皆曰願君有道又贊呼曰則
天下和平倣此意與諸儒議之於是廷臣議曰三呼之
詞乃臣子祈君之至誠若如聖諭則謙徳有餘然於臣
子之誠不盡今更其詞令贊禮者始贊呼則衆曰天輔
有徳又贊呼曰海宇咸寧再贊呼則曰聖躬萬福制可
　　　朝賀贊詞仍舊
庚午禮部尚書崔亮太常少卿陳昧等言舊制朝賀之
禮贊禮者既唱三舞蹈訖復三唱山呼而羣臣拱手加
額與樂工軍校齊聲稱萬嵗者三近改擬山呼為贊呼
百官應之曰天輔有徳曰海宇咸寧曰聖躬萬福臣等
切謂殿廷之禮主於尊嚴贊呼之際貴乎齊一令百官
三呼應聲讙譁不齊誠為失禮况山呼故事循行已久
甚為嚴肅宜仍其舊從之
　　　朝參避正中
洪武三年上問禮部尚書崔亮曰朕郊祀天地拜位皆
正中而百官朝參則班列東西以避正中此何禮也亮
對曰臣聞天子祭天升自午陛祭社升自子陛葢社祭
土而主陰陰北方也故君南向答陰之義也郊祭天而
主陽陽南方也故君升自午陛而北向以答陽也何佟
之議曰祭社北向君答之故南向祀天南向君答之故
北向若夫羣臣朝參於上非答神之義俱當避君上之
尊故升降則皆由卯陛朝班則分列東西以避馳道此
其義不同也上曰臣之事君君之事天其道不相遠也
因命侍儀司自今百官朝參左右班相去不得越二尺
其省府臺官俱就甬道上拜謁但不得直行甬道而已
　　　殿廷雜儀
洪武九年禮部言凡殿廷頒降詔書冊命宜從中道中
門出近東而行其内外官員賫捧御製文字及御用之
物進呈不許直行中道或左右或取别以行至御前正
中跪進見光祿司進御膳等物亦不可當中道直行許
於正道邊左以進凡御座處即為正道如上御奉天殿
則於正門邊東入將至御前正中供具膳畢而出亦如
之若上帝所往來處其奉御内使捧執御用之物聴使
令者皆須近後取便左右行不許隨後徑馳中道違者
杖一百從之命著為令
　　　肅文武朝參
洪武二十四年禮部言朝廷之禮貴於嚴肅而近者文
武官入朝往往争趨競進品級紊亂髙下失倫甚非所
以明禮法振綱紀請自今朝參之時將軍先入近侍官
員次之公侯駙馬伯又次之五府六部又次之應天府
及在京雜職官員又次之有不如儀從監察御史及儀
禮司糾復從之
　　　免命婦朔望朝
永樂元年壬辰禮部言洪武間京官文武四品以上命
婦朔望朝中宫隆寒盛暑雨雪皆免上命併免朔望但
遇節來朝
　　　飭陪京朝賀
成化八年南京鴻臚寺序班李琰奏近者南京文武官
員凡遇拜賀聖節等禮多因循不謹乞勅禮部移文南
京所司凡遇大朝賀悉照在京事例各衙門官員先具
職名手本送南京鴻臚寺報名至期聼糾儀監察御史
等官㸃閘如有托故不至及不具服攙越怠慢者具奏
執問庶使朝儀整肅事下禮部復奏從之
　　　申明朝儀八事
成化十四年鴻臚寺卿施純禮科都給事中唐章御史
王濬等以近者朝班驚喧不定各奏朝參官多罔遵禮
度乞將朝儀榜示於長安左右門上命禮部通查朝儀
舊制以聞制是禮部尚書鄒榦等備錄洪武年間朝參
禮儀奏請申明榜示朝門曉諭禁約凡八條一朝班公
侯序於文武班首次駙馬次伯自一品以下各照品級
文東武西以次序列風憲糾儀官居下朝北紀事官居
文武第一班之後稍近上以便觀聴勿得越次如有陳
奏從班末行至御前跪奏畢即入班立一文武百官御
前侍坐遇有大小官奏事須起立侯奏畢復坐勿得倨
坐如有旨賜坐則復坐一文武官出入朝門各照品級
第加敬遜如一品以下官遇公侯駙馬加敬禮立則旁
立行則後從三品四品官遇一品二品官加遜禮行立
俱後五品以下倣此不得攙先越次如有事宣召勿拘
一百官朝參遇有聖諭教誡須當専心致意拱聴即便
省身克己不許放肆馳心外想一百官自入午門内不
許吐唾如朝參近侍御前有病咳𠻳者即許退班一百
官奏對務必從實知則為知不許妄對一凡大小官員
如隨上行丹墀身常朝北不得向南或右環轉隨侍不
許背北上陞奉天門及丹墀其隨從官員勿得徑行中
道并正道候有旨令行許側邊隨行一百官入朝門須
拱手端行威儀整肅不許行私揖禮
　　　請肅朝儀
𢎞治十五年禮部復奏禮科都給事中呉仕偉等所言
肅朝儀事謂朝廷之上以嚴為主今文臣官入朝之際
有推擠諠譁或步趨放肆者有進掖門而掉臂過御橋
而附身者甚至班行踰越尊卑失次請如仕偉等所言
令御史序班糾奏從之
　　　朝參面糾
嘉靖七年十月内禮部題該鴻臚寺左少卿王道中等
題為朝儀事仰惟皇上每日視朝御奉天門侍班御史
序班咫尺天顔如遇文武官員數少得以面糾至於每
月朔望及奏祭祀日期皇上御奉殿内侍班官員俱在
丹墀之下東西序立難以面糾及至其本糾劾則百官
俱散緩不及事以此因襲日久各衙門官員凡遇升殿
之日勤於朝參者固多而偷安一時不到朝參者亦不
為少乞望天語叮嚀戒諭各衙門官員以後凡遇朔望
及奏祭祀陞殿之日務要依期朝參等因抄呈到部看
得本官題稱乞要著為定例許御史序班照依殿内奏
事復命事例徑赴御前從實糾舉本寺與錦衣衛堂上
官趨候明旨處斷俟出奉天門外公同弔取門籍文簿
逐一查㸃許御史序班具本指名劾奏一節查得本年
九月内該給事中王汝梅題亦為前事節該奉聖旨這
本説的是近來在朝官朔望日多不朝參好生不謹禮
部便通行各衙門省諭今後再似這等朕别有區處該
各衙門知道欽此欽遵已經通行去後左少卿王道中
復有此奏臣等切惟皇上御門親正百官朝參員數多
寡昭然在列然必鴻臚寺髙唱奏事然後御史序班敢
向御史面糾隨奉明旨查㸃請究此舊例也若遇朔望
及奏祭祀陞殿之日百官即有失儀者亦必具本參奏
不敢面糾見查大明會典内亦云文武官遇陞殿有違
越失儀者從監察御史儀禮司糾劾中間竝不曾言劾
及他事亦竝無面糾之辭何也葢朔望非奏事之期殿
陛乃尊嚴之地故惟重體勢之髙而暫畧煩瑣之務其
與御門之時實為不同祖宗設立儀法深有至意今陞
殿之日若許其面糾則一二小臣得以擅入禁地近觸
天顔恐傷體勢若只具本指名劾奏所指安得其真而
是非混淆挾詐遂起末流有不可禁者前項二條具舊
章所弗載難便宜行但臣子之職惟勤為最先朝參之
禮不可以少怠近者常朝官員因循玩惰誠亦有之凡
遇陞殿之期至於朔望亦往往不肯赴朝上厪聖諭下
動論列實諸臣之罪也臣等請自今後凡遇朔望及奏
祭祀陞殿之日朝參官員不論多少皇上間出不意特
旨宣諭鴻臚寺官許令公同錦衣衛官俟駕退之後弔
取門籍文簿朝參各官俱出奉天門外金水橋邊聴侯
逐名查㸃奏請罰治不必付諸糾劾以起事端則天威
不測大震叠乎庶工體勢愈尊用克存乎舊典朝綱振
肅而怠玩俱知所警矣奉聖旨是
　　　鴻臚寺題免朝例
嘉靖十一年八月内禮部題該鴻臚寺題為申明舊例
請宸斷以便遵守事及與通政司彼此辯争前後肆奏
本部仰遵聖諭備查典章俱經依擬明白復查得今年
正月間因聖體違和暫免朝參該寺題稱免朝日久一
應領勅繳勅人員若俱於御前面奏恐聖體於視朝之
初起數太多未免煩勞欲要暫於左順門領繳等因奉
聖旨是欽此本部看得該寺原題止是一時權宜未嘗
擬為定例近日以來一應領勅繳勅并例該面辭面見
人員但偶遇陰雨免朝之日該寺即令赴左順門繳進
此則甚非祖宗舊制况非該寺原題本意本部因復奏
前事合就題請今後領勅繳勅例該面辭面見等項雖
遇免朝仍侯視朝之日面奏所以重體統而防壅隔其
所闗係未為輕小適聞奉旨免朝日期領勅繳等項不
係重大事情照該寺題准事例行欽此臣伏讀綸音不
勝疑駭切意本部題復之章因司事者互相講論言語
煩多恐未經聖覽前項㫖意恐出閣臣一時票擬未曾
注意臣切謂朝廷差官降勅未有不係重大事情且頒
勅必於御前所以重皇命可以防詐𫝊旁出之奸繳勅
必於御前所以達下情可以防遲留隠匿之弊至於禮
該面辭面見人員即遇免朝日期豈不能少待而遽然
廢上下之禮殆非臣子之心所敢安者以此為不係重
大事情則御前進奏之事無復有重大於此者也且御
前與勅上勤天語陛下慎重絲綸特令翰林院學士捧
下今乃以為不係重大事情恐非所以仰承聖謨矣臣
實愚昧不通遠猷廟堂批答必有深意但在廷臣工本
部僚佐議與臣合非一人私見伏乞聖明於該科取本
部原題特加省覽仍賜問閣臣所以票擬之意萬一臣
有所見於朝廷大禮不為無補伏望聖裁重降御批改
囘前命則宗社幸甚等因題奉聖旨卿説的是勅書領
繳見辭官員都照舊例行如遇雪雨風寒暫三五日免
視朝都著候待若朝廷小有不豫免朝日多准今春該
寺奏准事例行著為令
　　　請申勅朝儀
嘉靖四十二年禮部復給事中王楷奏請申飭朝儀大
小官員不得從人多帶入朝直宿官軍不得坐卧御道
商販人等不得擅入長安門其習儀之日常朝官不得
無故不至違者俱論如法報可
　　慶賀儀
　　　罷聖節冬至表箋
洪武五年命罷天下進賀聖節冬至表箋上謂侍臣曰
正旦為嵗之首天運維新人君法天運以施政治進表
稱賀禮固宜然若生辰冬至亦皆稱賀於文繁矣且生
辰父母劬勞之日朕皇考皇妣蚤逝每於是日不勝悲
悼况忍受天下賀乎宜皆罷之羣臣對曰臣子敬君之
心無時不有惟不可煩瀆故因聖夀及時序致祝頌之
誠請如舊禮行之上不許
　　　表賀夷貢麟鳥
正統三年十月禮部尚書胡濙等奏比者榜葛剌國遣
使以麒麟鸚鵡等物詣京朝貢斯皆皇上徳被萬方仁
及庶類是以遠仁慕義航海來獻誠國家億萬年太平
之徵也請率在廷文武羣臣進表行慶賀禮仍命天下
文武五品以上衙門悉以表稱賀從之
　　　慶賀表箋
凡遇萬夀聖節該親王及天下文武衙門進賀表文例
該陳設宣讀如遇免朝止將前項表文照例於是日早
用鼓樂迎至午門前司禮監官捧進先期開坐題請
凡遇中宫殿下千秋令節該親王進到慶賀箋文是日
早用鼓樂迎至午門前司禮監官捧進在京文官四品
以上武官三品以上命婦朝賀先期具題請㫖
凡遇皇太子千秋節親王及天下文武衙門進到箋文
照例於是日早用鼓樂迎至午門前司禮監官捧進先
期具題請㫖
嘉靖二十四年六月恭遇太廟告成詔告天下行移各
王府并在外文武五品以上衙門拜進表文慶賀先期
題請本年南京禮部等衙門賫捧慶賀皇太子箋文到
部看得前項箋文原無題奉明㫖令其拜進今既齎捧
前來亦臣子一念忠敬之私合行進收以後如有進到
者俱照例施行等因奉聖㫖是欽此
凡朝鮮安南琉球日本暹羅等國王差陪臣賫捧表箋
管送方物赴京慶賀謝恩等項除方物另行外其表箋
例該本部引奏進收如遇免朝將前項表箋俱送至午
門前司禮監官捧進先期題請一具手本二本一本行
司禮監知會請期一作交單
　　　進表賞賜
凡各王府差來賫有禮物人員該給賞盤纒鈔二十錠
綵緞一表裏無禮物人員賞鈔一十錠文武衙門差來
官員賞盤纒鈔五錠行移内府照例奏請頒給本司給
散
　　　慶賀糾儀及賜宴班次
成化四年正月申定監察御史殿中糾儀及丹墀賜宴
班次中書舍人李應禎奏凡遇行慶賀禮奉天殿預執
事者給事中十員該給賞盤纒鈔錠中東西立翰林院
中書舍人各四員為侍班官分立於導駕官後監察御
史四員為糾儀官立於侍班官下若慶成宴中書舍人
位給事中御史前而宴品均一初無厚薄皆舊制也近
時御史越班立導駕官下可為失憲體而亂舊章禮部
列宴席以中書舍人位給事中御史後及光祿寺設宴
品亦於給事中御史厚而中書舍人薄可謂諂勢要而
蔑禮法乞各正其失禮科給事中參應禎以小事瀆聖
聴宜究治事下禮部尚書姚蘷等議擬御史在殿中糾
儀有侍班官則立侍班下稍南無侍班官則立導駕官
下稍南其丹墀宴序中書舍人從近例坐於給事中御
史後宴品亦當均一而於給事中參則漫不可否上既
准擬且謂禮科挾私參奏當治其罪姑宥之其宴序可
視正統年間例行既而䕫復奏正統間文案不存無從
查考乞如今議為宜上亦是之
　　　飭南京官儀
成化十一年南京監察御史楊成奏南京進賀聖節表
行禮時適有兩臣見五府及所隸武官大約不過三四
十人且班行失序跪拜參差及導送輒張雨葢有策馬
前馳及便道先囘者葢緣雖設官糾儀而無簿籍可稽
以至漫視不謹及見每嵗正旦冬至等節行大禮大臣
僅見遵守其部屬或越於近侍佐貳或先於正官或常
服以取自便或歴階互為談謔褻慢不恭難以悉數臣
惟南京根本重地其禮文隳廢且如此則外而三司府
縣可知矣章下禮部而復奏以為祖宗成法具悉典禮
但日夕廢墜誠有如成所言者合勅南京禮部移文府
部諸司凡遇大禮預具各官姓名送掌禮及糾儀官至
日通為檢查敢有仍前蹈弊者疏名以聞其在外聴禮
生呈舉上司轉為奏聞悉麗於法如此庶禮儀整肅人
知遵守從之
　　　賀皇太子設位
嘉靖二十八年禮部奏故事皇太子朝賀設座文華殿
中今易用黄瓦則東宫受賀之位似應避尊上曰東宫
受賀位當設文華殿之左南向然今侍衛未備已之
　　謝恩儀
　　　藩王謝恩
凡王府已受冊封齎捧謝恩表箋到部例該本部引奏
進收如遇免朝將前項表箋俱恭送至午門前司禮監
官捧進先期本部具題請㫖
　　　侯伯謝恩
凡公侯伯及衍聖公襲爵謝恩本部先期題知例該鴻
臚寺設案本爵具朝服本部引奏行五拜三叩頭禮如
遇免朝止令本爵先期一日赴鴻臚寺報名次日早具
朝服赴午門前照例行禮所進表文仍令本爵親捧至
左順門司禮監官捧進
　　　狀元謝恩
凡狀元上表謝恩於三月二十二日本部表具奏本奏
目狀元率諸進士赴午門前行禮表文狀元親付司禮
監官捧進凡遇出朝備黄綾殼表副表目三本二本送
鴻臚寺宣讀一本本部備照如免朝不用
　　習儀
　　　習儀所
凡正旦冬至聖節百官先期之三日及二日習儀正旦
冬至於朝天宫聖節於靈濟宫嘉靖九年更定郊祀冬
至習儀於先期之七日及六日二十一年令聖節正旦
冬至俱赴朝天宫習儀
　　　翰林院官習儀
成化十四年十一月始令翰林院官習儀先是翰林官
僚自永樂宣徳以來相𫝊免習儀至是錦衣緝事官校
奏學士王獻檢討張奏不赴習儀上命鞫問之獻奏舉
相𫝊之例以聞宥之仍詔自今行大禮先期習儀内閣
辦事者免其餘俱習儀如常
　　糾儀
　　　輿馬僭越
𢎞治八年六月南京監察御史王存忠等奏舊例凡武
官雖公侯伯不得乗轎出入以習勞苦今成國公朱儀
魏國公徐俌武靖伯趙承慶南京錦衣衛帶俸指揮使
王鋭乗轎出入儀俌慶俱乗八人轎僭越更甚其各衛
指揮而下乗馬又多用紅氊鞍籠馬杌胡床導從亦所
當禁下禮部復奏請俱論之以法上皆宥之仍諭不得
再犯以朱儀年老任重特命乗四人轎
　　　申飭領勅等議
嘉靖十一年八月先是正月間上體違和數不視朝鴻
臚寺因請諸領勅繳勅及辭見人員暫受事左順門葢
本一時權宜後因循遂為定制部以為非祖制執奏不
可得㫖免朝領繳勅書諸事非係重大其該照寺題准
例行於是尚書夏言言朝廷差官降勅未有不係重大
事情者且領勅必於御前所以重大帝命以防詐𫝊旁
出入奸繳勅必於御前所以達下情可以防遲留隠匿
之弊至於禮該面辭面見人員即遇免朝豈不能稍待
而遽廢上下之禮殆非臣子之心所安以此為非重大
則御前奏進之事無復重大者臣愚以此必出一時閣
臣票擬之詞宜更加察上深然之詔勅書繳領見辭官
員竝遵舊制行如遇雨雪風寒暫三五日不視朝竝令
候待若免朝日久方准照該寺題准例行著為令
　　　御殿稱賀侍班
嘉靖十二年先是上以大祀御殿誓戒羣臣中書舍人
無侍殿者御史楊行中奏之上怒其怠玩逮掌中書傅
棨等四人下詔獄棨等奏辯言故事誓戒無中書侍班
下禮部復議言陞殿禮儀翰林院官與中書舍人俱用
四人東西侍班第緣會典開載互有詳畧故於誓戒進
歴等禮有翰林無中書棨等沿習舊規罪亦可原今宜
著為令凡御殿稱賀諸禮皆中書舍人與翰林諸臣分
班對立毋得異同上從其請因貸棨等
　　　糾行禮不到
嘉靖三十一年八月二十四日該鴻臚寺序班曹榮題
為糾儀事參南京大理寺卿今陞户部左侍郎總督倉
塲督理西苑農事余𦙍緒謝恩行禮不到事屬違慢節
奏聖㫖余𦙍緒不敬恩命着革了職冠帶閒住早朝各
項官員人等違失不止一人一次侍班的先後不到彼
此黨容自肆無禮今後着厰衛看着重治各該衙門知
道欽此
　　　議糾朝儀班行
隆慶元年都給事中辛自修等以朝儀久曠班行不肅
請令禮部官考議成式疏下禮部及禮科會議至是奏
言國家初制百官以品序列故令皇極殿前所列品山
表識森然其後更定制度又有不拘於品者如内閣官
錦衣衛陞立寶位之東西翰林院學士列僉都御史之
上其他翰林官不論品級叙於京堂之内科道官自為
一等列於部屬之先及鴻臚寺尚寶司列於西階三科
六道與東班對侍雖若次第參差班行混淆然或以顧
問糾察或以奏事承㫖莫不有因難以輕改今後常朝
悉如此例其餘官員仍依品級崇卑衙門資序為列如
有紊越聴糾儀官糾舉至於各官被服束帶會典所載
甚明不得僭用以乖典制從之
　
　
　
　
　
　
　禮部志稿卷五十九
欽定四庫全書
　禮部志稿卷六十
　　　　　　　　　　　　明　俞汝楫　編
　宴饗備考
　　宴儀
　　　設事饌供事
洪武二年禮部言光祿寺卿職御膳今宰相儒臣侍食
亦卿供之於禮未安宜設直長四員遇百官賜食御前
者則令供事從事
　　　宴官禁限
洪武六年禮部言文武官犯杖罪三次者賜宴不得上
殿及内廷從之
　　　宴夷使班次
洪武二十四年禮部言明年正旦朝賀及筵宴其髙麗
國權國事王瑤子奭班次宜列於六部尚書之次其從
臣於中左門序坐凡諸畨國使臣悉以此為序從之
　　　萬夀宴百官定位
永樂元年禮部以萬夀聖節宴百官預定其位次進呈
上命駙馬儀賓及隨侍各王來朝官宴於三公府四品
以上文武官諸學士及在京僧道官大龍興寺住持侍
宴奉天殿在京各衙門堂上六品以上官近侍官修史
官宴於中左門在外進表官四夷朝貢土官宴於中右
門餘文武官宴於丹墀内
　　　慶成簪花
禮部儀制司每年大祀慶成如遇辦事准精膳清吏司
手本開具數目偹辦宴花本司行工部都水清吏司如
數造辦預先送司分派至期進朝簪戴殿上官東七員
西七員俱司㕔四司中左門進士八員中右門進士八
員丹墀東丹陛下之東稍北進士四員丹陛下之東稍
南進士四員丹墀西丹墀下之南進士并副使四員(是/日)
(俱穿/履鞋)殿上東一班至六班共若干員(翠花/若干)監生儒士辦
事當該官吏八名殿上西一班至六班共若干員(翠花/若干)
監生儒士辦事官吏七名東西大小花各二箱毎箱若干枝
在東者置於殿内東第一門之墻下在西者置於殿内
西第一門候駕至毎人手執十枝以備取用取訖復取
以事完為度殿内與宴官承㫖官侍班官俱各親簪錦
衣衛侍班官分官一員簪帶光祿寺鴻臚寺執事屬官
監生送與令其自相簪帶金甲將軍明盔内官送與手
接殿外錦衣衛侍班官鴻臚寺𫝊讚官俱先送(羅花若/干枝)
金甲將軍先總付一頭領之教坊司官彼自來領辦事
吏一名中左門一班至六班若干員(翠花若干/羅花若干)監生儒
士當該吏五名中右門一班至五班共若干員(翠花/若干)監
生儒士當該吏五名每邊花五箱每箱若干枝在東者
置於西欄杆下在西者置於東欄杆下候宴桌將齊先
催光祿寺擺饅頭照紅帖每饅頭一分揷花一枝臨時
彼自取帶丹墀東丹陛下之東稍北一班至二班共若
干員(翠花若干/羅花若干)監生儒士當該辦事官五名三班至四
班共若干員(翠花若干/羅花若干)五班至六班共若干員(翠花若干/羅花若干)
監生儒士當該辦事官吏五名丹陛下之東稍南一班
至二班三班至四班共若干員(翠花若干/羅花若干)監生儒士當
該辦事官吏五名五班至六班共若干員(羅花/若干)監生儒
士四名東丹墀花一箱若干枝專散與金甲將軍等項
當該辦事吏一名一班至二班共若干員(羅花/若干)監生儒
士當該辦事官吏五名三班至四班共若干員(羅花/若干)儒
士當該辦事官吏六名五班至六班共若干員(羅花/若干)儒
士當該辦事吏六名毎邊花六箱每箱若干枝先照班
次置次置定各於饅頭揷完俱送至文武樓姜擦下數
入二箱留一箱百十餘枝候臨時取用其一箱送至殿
内聼侯如無不拘糾儀御史序班巡綽錦衣衛千百戸
尚膳監千百户光祿寺官俱先送與儒士辦事吏二名
(翠花若干/羅花若干)西丹墀花一箱若干枝専散與大漢將軍等
項辦事吏一名
以上監生儒士辦事官先一日早赴司領花次日五更
俱赴午門外取齊
　　宴例
　　　罷百官朝參宴
洪武二十八年禮部臣言百官朝參賜食實出厚恩緣
職事衆多供億為難請罷賜從之先是每旦視朝奏事
畢賜百官食上御奉天門或華葢武英等殿公侯一品
侍坐於門内二品至四品及翰林院等官坐於門外其
餘五品以下官於丹墀内文東武西重行例位贊禮贊
拜叩頭然後就坐光祿司進膳案然後以次設饌食罷
百官乃拜叩頭而退率以為常至是始罷之
　　　節錢鈔
成化元年禮部奏冬至節例賜百官宴請命光祿寺治
具上命給以節錢鈔免宴祖宗以來凡遇聖節正旦冬
至皆賜羣臣宴官卑祿薄者給以鈔免宴謂之節錢俾
均惠其家屬自正統以來内臣用事者畏侍宴久立遂
罷宴皆給以鈔因而成例
　　　午節賜廷臣宴
嘉靖十五年五月朔上諭大學士李時曰端午節候朕
奉兩宫賞節昨有慈諭罷免朕惟宴樂一節不可少不
可過少則不見交忻之情過則有傷躭樂之好若夫君
臣一賞足寓交泰之意卿其會勲言一計之已復諭曰
宴禮必得樂歌今教坊司不知備否其語俚俗我太祖
太宗屢有宴賜其樂儀今存否可同一會議禮官擬上
其儀朕裁擇焉於是禮部尚書夏言等言皇上欲以端
陽之節舉君臣宴賞以見交懽之情甚盛典也葢君臣
之禮以嚴敬為主然一於嚴敬則情或不通而無以盡
忠告之益此有周盛時所以有君歌鹿鳴臣歌天保之
詩先儒謂太和元氣在成周宇宙間良以是也臣等謹擇
儀注以上與是年進寶訓實錄賜宴儀同見職掌
　　　乞舉行宴禮
嘉靖二年上以四方災傷重大令暫免明年慶成宴翰
林院修撰唐皋及兵科給事中裴紹宗各言祭祝之禮
莫重於郊丘君臣之情必通於宴享往以國戚兩廢大
禮今且從吉宜即舉行豈可以災傷之故復免章下禮
部議復言災傷免宴仰見皇上䘏災之心今各官復有
所請乞仍賜舉行從之災異不免宴
隆慶三年以嵗多災異年谷不豐諭禮部暫免慶成宴
於是禮部言慶成大宴乃郊禋盛典上以昭成帝祉下
以惠浹羣工國家雖有災變不得己者也且皇上登極
以來彞章首舉費不甚繁輟而不行是謂缺典惟上仍
賜舉行以從羣望不允禮科都給事中王之垣等復以
為請得㫖待明年行
　大樂備考
　　設樂
　　　朝賀樂
呉元年癸酉命自今凡朝賀不用女樂
　　　設樂閲試
呉元年秋七月乙亥朔先是命選道童俊秀者充樂武
生至是始集上御㦸門召樂士朱升及范權領樂武生
入見設雅樂閲試之上親擊石磬命升辨識五音升不
能審以宫音為徵音上曰升每言能審音至辨石音何
以宫作徵耶起居注熊鼎對曰八音之中石聲最難和
古惟后蘷能和磬聲故書曰予擊石拊石百獸率舞上
曰石聲固難和然樂以人聲為主人聲和即八音諧和
矣因命樂生發歌一曲上復嘆曰古者作樂以和民聲
格神人而與天地同其和近世儒者鮮知音律之學欲
樂和顧不難耶鼎復對曰樂音不在外求實在人君一
心君心和則天地之氣亦和天地之氣和則樂亦無不
和矣上深然之
　　　定樂舞
呉元年十月癸亥定樂舞之制樂生用道童如故舞生
以軍民俊秀子弟為之文武各六十四人文生唐帽紫
大袖袍執羽籥武生唐帽絳大袖袍執干戚俱革帶皂
靴尋改用幞頭緋紫袍靴帶仍舊
　　　考宫縣樂
洪武二年九月癸丑命考宫縣樂制詔有司訪求能通
律音者送京師
　　　定宴享九奏樂章
洪武四年吏部尚書詹同禮部尚書陶凱製宴享九奏
樂章成上之其曲一曰本大初二曰仰大明三曰民初
生四曰品物亨五曰御六龍六曰泰階平七曰君徳成
八曰聖道成九曰樂清寧先是上厭前代樂章率用諛
詞以為容悦甚者鄙陋不稱乃命凱等製其詞既成上
命協音律者歌之謂侍臣曰禮以道敬樂以宣和不敬
不和何以為治元時古樂俱廢惟淫詞艶曲更唱迭和
又使噍殺之聲與正音相雜甚者以古先帝王祀典神
祇飾為舞隊諧戲殿廷殊非所以導中和崇治體也令
所製樂章頗協音律有和平廣大之意自今一切流俗
諠譊淫䙝之樂悉屏去之
　　　太和鐘制
洪武六年鑄太和鐘成其制倣宋景鍾以九九為數髙
八尺一寸拱以九龍植以龍簴建樓於圜丘齋宫之東
北懸之毎郊祀俟駕動則鐘聲作既升壇鐘聲止則衆
音作禮畢升輦又擊之俟導駕樂作則止然未有以名
之禮官奏曰昔黄帝有五鐘其一曰景鐘景大也惟功
大者其鐘大故宋之鐘亦緣以為名請名之曰景鐘上
曰古鐘名宜更之遂取周易保合太和之義更名之曰
太和鐘
　　　樂章寓規諫
洪武七年八月乙卯翰林院奏進囘鑾樂歌先是上以
祭祀還宫宜用樂舞前導命翰林儒臣撰樂章以致敬
慎監戒之意諭之曰古人詩歌辭曲皆寓諷諫之意後
世樂章惟聞頌美無復古意夫常聞諷諫則使人惕然
有警若頌美之辭使人聞之意怠而自恃之心生葢自
恃者日驕自警者日强朕意如此卿等其撰述毋有所
避至是上所撰神降祥神貺酣酒色荒禽荒等曲凡三
十九章曰囘鑾樂歌其辭皆陳規諫其舞分為三隊隊
皆八人禮部圖其制以上命樂工肄習之
　　　請設特鐘特磬
嘉靖十四年太常寺卿張鶚請設特鐘特磬以為樂節
復宫縣以備古制候元氣以定鍾律禮部言特鐘特磬
所謂金聲玉振之也羣廟行禮奏樂必得此為節而後
可舉誠宜特設也樂縣之制夏商以前無聞見於周官
則有宫縣軒縣判縣特縣之别天子宫縣四面以象四
方體十二時列十二律特鐘特磬各居其中編鐘編磬
各分其列四隅四正各有序配然猶屬器數之末廟庭
之中周旋未便不得更制也惟候氣以定鍾律則自古
作樂之本無易此故黄鍾為聲氣之元候氣之法實求
中氣以定中氣最為作樂本原其説若重室墐戸截管
實灰復緹按厯氣至則吹灰動素證以累黍具有成法
依所奏築室於圜丘外垣隙地選天文生知厯候者往
相其役待有次第本部委官考騐從之已乃詔取山西
長子縣羊頭山黍大小中三等各五斗以偹候氣定律
　　用樂
　　　進膳免樂
洪武三年禮部尚書陶凱等言古者人主進膳日舉樂
今擬上御謹身殿早膳侍衛指揮使布列甲士兩行光
祿卿具服率其屬以黄紗罩所進膳由中道入儀鑾使
具服率其屬以黄葢復之以金盆罐隨入教坊司官奏
樂内使監率内使執香爐香盒唾盂唾壺拂子諸物侍
左右上御東西耳房及兩廡進膳則免樂上曰古之帝
王功徳隆盛治洽生民上下之間熙然太和雖日一舉
樂未為過也今天下雖定人民未蘇北征將士尚在暴
露之中此朕宵旰憂勤之不暇豈可忘將士之勞而自
為佚樂哉俟大兵凱還士卒無戰伐之勞人民罷轉輸
之苦然後以樂侑膳未晩也
　　　改定樂章
成化元年國子監助教劉翔奏今日郊廟樂章皆太祖
髙皇帝祀仁祖淳皇帝配天時享之事皇上奉列聖配
天時享郊廟樂章别當有作章下禮部會内閣並羣臣
集議言我朝郊祀樂章歌頌報稱可萬世通行享廟迎
神樂章有曰助我眇躬開基建功終獻樂章有曰承前
人之徳化家為國毋曰予小子基命成績乃是創業之
事仁廟初已易助我眇躬為致我祖宗又易後四句為
惟前人功徳肇膺天位延及予小子奄受方國于詞于
義皆當其餘亦皆推原祖宗積慶發祥衍及無窮之意
可萬世通行不須别有改作從之
　　雩祀樂奏
嘉靖十二年禮部尚書夏言按古者大雩之祀命樂正
習盛樂舞皇舞葢假之聲容之和以宣暢陰陽之氣雨
必陰陽和而始降也然上世之禮無考而後代之制不
同臣等參酌古今為之會通一切奠獻樂歌且如常儀
惟盛樂皇舞之説宜稍遵古禮定為聖制三獻禮成之
後九奏樂止之時燎揚将舉贊者宜贊樂奏雲門之舞
樂舉乃贊禮畢仍命儒臣櫽括雲漢詩辭别製雲門一
曲使文武舞士並舞而合歌之雲門者乃帝堯之樂周
官大司樂以祀天神之舞取其雲出天氣雨出地氣也
仍於神樂觀增設鼓吹數畨選教舞童百人青衣執扇
繞壇周旋歌雲門之曲而舞曲凡九成其舞節樂數宜
下太常會本部議奏因其儀言大雩乃祀天禱雨之祭
如遇一嵗天氣亢暵則於季春之末禮部具奏請行
　　　擬雩祀用盛樂
嘉靖十六年禮部言古者龍見而雩與啟蟄而郊之意
同宜用盛樂通典曰禜於南郊之旁命樂正習盛樂舞
皇舞葢樂舞者所以震盪聲容宣暢和氣詔告天地感
通神明兾隂陽和而雨澤降也先本部議擬雩壇祈禱
禮儀神樂觀正樂外增設鼓吹選教舞童青衣執雨
扇繞壇周旋歌雲門之曲而舞已經選有樂章而儀物
未備宜命所司造舞衣羽旄等物選見在樂舞生年幼
質秀者百人教習歌舞充雩壇用庶鉅典靡闕得㫖報
罷
　　審樂
　　　審樂音
吴元年甲寅命協律郎冷謙協樂章聲譜令樂生肄習
之
　　　考正四廟雅樂
吳元年十月戊午考正四廟雅樂令協律郎冷謙校定
音律及編鐘編磬等器
　　　請勅儒臣審定雅樂
景泰元年國子監助教劉翔言祖宗以來禮樂之文制
作寖備惟慶成之宴視樂之儀釋奠之祭雅樂未作臣
以為宜勅儒臣推演道徳教化之意君臣相與之樂作
為詩章協之律吕如古之靈臺辟雍清廟湛露之樂以
備一代之典至於春秋監學之祭太常典司禮樂而贊
相之際過於急促殊無從容悠緩之意首唱升壇亦甚
無謂夫既有廟宇則非壇墠矣又所設樂器悉列於露
臺之上使堂上堂下之樂混於舞列甚乖禮制乞下禮
官從宜改正庶首善之地禮序樂和足為四方之式史
氏曰前此幸學釋奠皆不設樂慶成宴惟用教坊供應
春秋所奏大成雅樂數宻淺短倏然而鳴詘然而止殊
不成聲大率如樂終之亂故翔槩及之時以襲用既久
竟莫之改
　　　訪名儒以正雅樂
𢎞治十五年禮部覆吏尚馬文升議我太祖髙皇帝常
命儒臣考正八音修造樂器重定樂章其樂歌之詞多
自裁定但迄今百三十餘年樂音不復校正中間容有
舛訛當釐正者近聞皇上命太常寺知音官於内府造
大祀樂器以純金為鐘以西玉為磬夫自堯舜作樂以
來鐘必用青銅磬必用靈璧石若用純金西玉為鐘磬
恐其聲不可合衆音不足以感格神明且今太常之官
恐亦不足以當製器協律之任請勅禮部移文天下諸
司博求中外臣工及山林畎畝有精曉音律者禮送赴
京本部仍會太常寺再加講論以求至當然後相與造
樂器正樂音庶聖祖所定之樂可復於今日可𫝊於後
世矣上嘉納之
　　　應詔考定聲樂
嘉靖八年初禮部以上釐正郊典謂當考定雅樂疏請
令吏部及科道求精曉音律如宋之胡瑗李照者吏科
都給事中夏言遂以致仕甘肅行太僕寺丞張鶚應詔
上令吏部趣召之鶚至即定元聲復古樂大樂之正必
先定元聲元聲起自㝠罔既覺之時亥子相乘之際積
絲成毫積毫成釐積釐成分一時三十分一日十二時
故聲生於日律起於辰氣在聲先聲在氣後若拘於器
以求氣則氣不能致器而反受制於器何以定黄鍾起
厯元故莫若用蔡元定多截竹以擬黄鍾之律長短每
差一分冬至日按律而候依法而取如衆管中先飛灰
者即得元氣騐其時如在子初二刻即子初一刻移於
初二刻矣如在正二刻即子正一刻移於正二刻矣願
命欽天監知厯官一人同臣參考元聲庶幾可得又言
編鍾十六古人非徒示觀美葢為旋宫而設其下八鍾
黄鍾大吕太簇夾鍾姑洗仲吕㽔賔林鍾是已其上八
鍾夷則南吕無射應鍾黄鍾大吕太簇夾鍾是已近世
止用黄鍾一均而不遍具十六鍾則古人立樂之方已
失况太常止以五凡工尺上一四六勾合字眼譜之去古
益遠且兩律兼一字如黄鍾為黄合似矣又以大吕為
下四太簇為髙四夾鍾為下一姑洗為髙一夷則為下
工南吕為髙工之類何以旋宫取律所以止於黄鍾一
均而已且黄鍾大吕太簇夾鍾為上四清聲何也葢黄
鍾為君尊上無比黄鍾為官則十一律皆受制焉臣民
事物無敢凌越也至於夾鍾為宫則下生無射為徵無
射上生仲吕為商仲吕下生黄鍾為羽然黄鍾正律之
聲長非仲吕為商三分去一之次所以用黄鍾為羽也
子聲即上黄六之清聲正為不敢用黄锺全聲而用其
半矣姑洗以下之均率若此四清聲之所由立也編鍾
十六其理亦然宋胡瑗知此故以四清聲皆小其圍徑
以就之黄鍾太簇二聲雖合大吕夾鍾二聲又非遂使
十二律五聲皆不得正李照范鎮上用十二律不用四
清聲其合於三分損益者則和矣至於夷則以降其臣
民事物又何能尊卑有辨不相凌犯耶臣又考周禮圜
鍾函鍾黄鍾天地人三宫之説有薦神之樂有降神之
樂所謂薦神之樂乃奏黄鍾歌大吕子丑合也舞雲門
以祀天神乃奏太簇歌應鍾寅亥合也舞咸池以祀地
祇乃奏姑洗歌南吕辰酉合也舞大韶以祭四望乃奏
㽔賔歌林鍾午未合也舞大夏以祭山川乃奏夷則歌
小吕己申合也舞大武以享先祖舞大濩以享先妣所
謂降神之樂冬至祀天南郊之圜丘則以圜鍾為宫黄
鍾為角太簇為徵姑洗為羽是三者陽律之相繼相繼
者天之道也夏至祭地於澤之方丘則以函鍾為宫夾
鍾為角姑洗為徵南吕為羽是三者陰吕之相生相生
者地之宫也祭宗廟以黄鍾為宫大吕為角太簇為徵
夾鍾為羽是三者律吕之相合相合者人之情也且圜
鍾夾鍾也生於房心之氣為天地之明堂祀天從此起
宫在琴中角絃第十徽卯位也函鍾林鍾也生於坤位
之氣在井東輿鬼之外主地祇祭從此起宫在琴中徵
絃第五徽未位也黄鍾生於虚危之氣為宗廟祭人鬼
從此起宫在琴中宫絃第三徽子位也至若六變而天
神降八變而地祇格九變而人鬼享非有難易之分葢
陽數起子而終於少陰之申陰數起午而終於少陽之
寅圜鍾在卯自卯至申六數故六變而天神降函鍾在
未自未至寅八數故八變而地祇格黄鍾在子自子至
申九數故九變而人鬼享此皆以本元之聲召本位之
神故感通之理速也或者乃謂自漢以來天地鬼神聞
新聲習矣何必改作不知自人觀天地則由漢迄今誠
千七百年矣自天地觀人亦頃刻間耳自今正之猶可
及也併進所著樂書二部其一曰大成樂舞圖譜自琴
瑟以下諸樂逐字作譜其一曰古雅心談列十二圖以
象十二律圖各有説又以琴爲正聲樂之宗系凡郊廟
大樂分註琴絃定徽各有歸旨且自謂心所獨契斷輪
之妙有非口所能言者疏下禮部議復謂音律久廢即
今太常協律等官不過循習工尺等字譜不復知有黄
鍾等調臣等近奉詔演習新定郊祀樂章間舉古人遺
制為問茫無以對今鶚奏謂四清聲所以為旋宫謂取
琴聲不當接徽葢已深識近樂之弊至欲取欽天監知
厯者以互相參考尤為探本窮源之論似非目前司樂
諸官所及上乃授鶚太常寺寺丞令詣太和殿較定舞
鶚遂上言臣常閲周禮有郊祀之樂有宗祀之樂尊親
分殊聲律自别臣伏聽世廟樂章律起林鍾均殊太廟
臣竊異之葢世廟與太廟同禮而林鍾與黄鍾異樂函
鍾主地祇也位寓坤方星分井鬼樂奏八變以報資生
之功故用林鍾起調林鍾畢調也黄鍾主宗廟也位分子
也星隸虚危樂奏九成以報本源之徳故用黄鍾起調
黄鍾畢調也理義各有歸旨聲數黙相感通况天地者
父母之象大君者宗子之稱今以祀母之樂奏以祀子
恐世廟在天之靈必不能安且享矣不知譜是樂者何
所見也臣觀舊譜樂章字用黄鍾聲同太廟但審聽七聲
中少一律今更補正暫依奏格則祖孫一氣相為流通
函黄二宫不失均調尊親之分兩得神人之心胥悦矣
乞勅禮官速改正之詔下禮部尚書李時等復奏曰鶚
所言與臣等所聞於律吕諸書者深有所合葢黄鍾一
調以黄鍾為宫太簇為商姑洗為角㽔賔為變徵林鍾
為徵南宫為羽應鍾為變宫舊章用合用四用一用尺
用工去㽔賔之勾而越次用再生黄鍾之六此舊樂章
之失也若林鍾一調則以林鍾為宫南吕為商應鍾為
角大吕之半聲為變徵太簇之半聲為徵姑洗之半聲
為羽㽔賔之半聲為變宫邇者沈居敬更協樂章用尺
用合用四用一用工用六夫合黄鍾也四太簇之正聲
也六黄鍾之子聲也以林鍾為宫而所用為角徵羽者
皆非其一均之聲則謬甚矣况林鍾一調不宜用於宗
廟而太廟與世廟不宜異調所見尤真自今宜用舊協
音律惟加以㽔賔勾聲去再聲黄鍾之六改用應鍾之
凡以成黄鍾一均庶於我皇上感格之誠深有所補上
曰樂音即為更定勿誤廟享之用
　　　奏進樂書乞與正樂議
嘉靖二十四年初禮部尚書嚴嵩覆奏本部於禮科抄
出新選山西遼州同知李文察奏云臣聞諸周禮奏黄
鍾歌大吕舞雲門以祀天神奏太簇歌應鍾舞咸池以
祭地祇奏夷則歌小吕舞大濩以享先妣奏無射歌夾
鍾舞大武以享先祖聞諸詩肅雝和鳴先祖是聽聞諸
書舜命䕫典樂教胄子自古聖帝明王未有舍是而能
以化成於天下者矣陛下之聖徳復古樂於今日正所
急之先務也故敢將順其美於樂記而有補説之作以
足陳澔集説之意所以明樂理也於律吕新書而有補
註之作以發蔡元定之藴所以明樂聲也於伏羲卦圖
文王卦圖夏禹九疇圖箕子洪範圖而有觧説之作所
以明樂理之原也於興樂而有要論之作所以明古樂
必可興於今日也不揣愚賤冒瀆奉獻以為興樂採擇
之備覧且四聖圖中非徒寓乎樂理體無不具用無不
周有養身之術焉有正心之方焉有修身之要焉有行
政之道焉故臣又作四圖用説第一圖用説所以保聖
躬也第二圖用説所以明聖心也第三圖用説所以一
聖動也第四圖用説所以直聖政也為此將臣所撰四
聖圖解二卷樂記補説二卷律吕新書補註一卷興樂
要論三卷共二帙親齎謹具奏聞等因奉聖旨禮部看
了來説臣等竊惟我太祖髙皇帝定鼎之後拳拳以復
古樂為念但時當草創欽為未就仰惟皇上以羲黄堯
舜之德際重熙累洽之運期值百年聖兼述作既制大
禮以定天下之式必作大樂以平天下之情但樂之道
廣大㣲妙非惟情義難明而其所謂制度者亦失𫝊久
矣西漢去聖未遠樂家有制氏世在樂官但能記其鏗
鏘鼓舞而不能言其義况數千載之後乎今遼州同知
李文察奏進樂書乞與正樂一節臣等看得其所進樂
記補説補註等書所以明樂聲樂理之原亦有前人所
未𤼵者其議於人聲中考定五音以為制律候氣之本
其法似為直截昔宋人楊傑議曰八音皆不能無失惟
人稟中和之氣而有中和之聲八音律吕宜皆以人聲
為度且人言人志詠以為歌五聲隨歌是為依永律吕
協奏是為和聲此皆取之虞書者也李文察所議似與
此合惟我皇上聖徳居位懋建中和之極實秉制作之
權則考定元聲興作雅樂今日實惟其時也宜令文察
及太常知音律者選能歌樂舞生百餘人協同肄習本
部及該寺正官以時按試候聲律諧協吹律候氣咸有
應騐更議擢用詔授文察太常寺典簿與該寺官協同
肄樂
　　習樂
　　　奏演習大樂
成化二十一年禮部言今教坊司樂工奏中和韶樂者
多不諧協而善彈瑟及箜篌擊鐘磬者殊少恐因循失
傳漸致大樂不備宜令樂官選其中子弟於本司演習
每奏樂二十一色通用八十四人人加以四人共選三
百三十六人如此數大樂不至廢弛制可
　　　預行選擇樂工演習
嘉靖元年禮科給事中李錫言南郊耕耤國之大禮而
教坊承應閧然喧笑殊為瀆褻古者伶官賤工亦有因
事納中之義請自今凡遇慶成等宴例用教坊皆預行
選擇演習必使事關國體可為監戒庶於戲謔之中亦
遇箴規之益下所司知之
　
　
　
　
　
　
　禮部志稿卷六十
欽定四庫全書
　禮部志稿卷六十一
　　　　　　　　　　　　明　俞汝楫　編
　冠婚備考
　　加冠
　　　命掌冠禮官
成化十四年三月甲子皇太子行冠禮詔以少傅兼太
子太師英國公張懋持節兼掌冠禮禮部尚書鄒幹贊
冠太子少保户部尚書兼翰林院學士萬安宣勅戒於
文華殿行禮
　　　皇太孫冠禮
永樂九年皇太孫冠時命定國公徐景昌持節掌冠户
部尚書夏原吉贊之禮部尚書呂震宣勅戒
　　　親王冠禮
景泰四年沂王濙王冠詔免告廟以大學士陳循兵部
尚書于謙持節掌冠吏部尚書何文淵兵部尚書儀銘
贊冠左春坊大學士商輅宣勅戒
　　　皇子冠禮
成化二十三年五皇子冠至日早上告奉天殿皮弁服
御奉天殿傳制遣官持節行禮冠所在奉天門前東廡
左順門之北持節官以英國公張懋保國公朱永襄城
伯李瑾慶雲伯周壽新寧伯譚祐其宣勅宣戒官以内
閣臣萬安劉吉尹直持節官即命以掌冠所謂賓也禮
畢謁見聖慈仁壽皇太后皇上皇后次謁皇妃東宫及
妃四拜用樂次日上常服陞金臺百官常服稱賀皇太
子各詣奉天門東廡序座百官常服四拜
　　簡婚
　　　諭定選婚地方
正統五年太皇太后勅諭禮部尚書胡濙等曰皇帝婚
期已邇皇后之位必在得賢蓋以上配宸嚴祗奉宗廟
表正六宫母儀天下而隆國家萬世之本也爾禮部其
榜諭北京直𨽻南京鳯陽淮安徐州河南山東山西陜
西於大小官員民庶有德之家用誠簡求務擇其父母
克修仁義家法齊肅女子年十三至十五容貌端潔性
資純美言動恭和咸中禮度者有司以禮令其父母親
送赴京吾將親閱焉
　　　皇太子選婚
天順七年勅諭禮部尚書姚䕫等曰去年皇太子選求
婚配至今未有相應者今再出榜曉諭在京并北直𨽻
南京應天淮安揚州山東等地方大小文武官員庶民
良善之家女子年十八容貌端荘性資純美者盡數報
官如本家隠匿不報親隣人等首報待遣選擇
　　　奉誥諭簡婚
嘉靖改元慈壽皇太后誥諭禮部皇帝年及婚期宜慎
簡賢淑以為之配爾禮部其榜諭北京直𨽻南京鳯陽
淮安徐州河南山東於大小官員庶民良善之家預先
用心選求務擇其父母行止端莊家法齊整女子年十
四十五容貌端潔性資純美言動法恭咸中禮度者報
名在官待遣去官員再行訪選堪中者有司以禮令其
父母親送赴京欽哉故諭
　　　册婚使
正德七年英宗納皇后錢氏以英國公張輔為正使大
學士楊士竒為副使持節行納采問名禮成國公朱勇
為正使大學士楊溥吏部尚書郭璡為副使持節行納
吉納徴告期禮又張輔為正使楊士竒暨戸部尚書王佐
為副使持節行發册奉迎禮共詣中軍都督同知錢貴
宅行禮
天順八年憲宗聘皇后吳氏以㑹昌侯孫繼宗為正使
大學士李賢為副使持節納采問名懐寧侯孫鏜為正
使吏部尚書王翺兵部尚書馬昂為副使持節行納徴
納吉告期禮又繼宗正使賢暨禮部尚書姚䕫副使行
發册奉迎禮共詣中軍都督府都督同知吳俊卿宅行
禮
正德元年七月納皇后夏氏命英國公張懋為正使大
學士劉健為副使持節納采問名保國公朱暉為正使
尚書李東陽謝遷為副使納吉納徴告期八月以懋為
正使劉健禮部尚書張昇為副使奉册寳奉迎至都督
同知夏儒宅行禮
嘉靖元年納皇后陳氏命定國公徐光祚為正使大學
士楊廷和為副使持節行納采問名武定侯郭勛為正
使大學士蔣冕費宏為副使納吉納徴告期成國公朱
輔為正使廷和暨大學士毛紀為副使奉册寳奉迎詣
鴻臚卿陳萬言宅行禮俱如儀
　　皇太子婚禮
　　　納妃
洪武元年十二月禮部奏定皇太子納妃儀上曰贄禮
不用笄用金盤古禮有親迎執綏御輪今既用轎則掲
簾是矣其合卺依古制用匏鴈以玉為之妃朝見入宫
中乘小車以帷蔽之謁廟則皇太子俱徃禮成後三日
乃宴羣臣命婦餘如所定儀
洪武四年夏四月以皇太子將行婚禮先期告四廟各
用犢一祝文曰深荷祖宗積德福延後嗣今長子標年
已長成謹擇今月二十六日與開平忠武王常遇春女
常氏為婚敢用祭告册寳俱用金與皇太子同寳篆文
曰皇太子妃之寳册文真書鐫刻之曰昔君天下者必
重後嗣為蒸民主皆選勲德之家貞良子女以嫓之朕
子標年已長成以爾常氏實朕功臣開平忠武王長女
今吉日在期先正其名特以册寳命爾為皇太子妃尚
其思爾父勲敬(闕/)
　
　
　
　
　
　
其一曰徃迎爾相承我宗事為承宗者言也其一曰徃
迎爾相用承厥家為承家者言也今留京所以承宗封
國所以承家戒命之辭伏俟聖裁廟見古以三月内世
以三日蓋先告祖考而親迎合卺成其為妻明日夫率
以見舅姑又明日盥饋于舅姑成其為婦又明日率以
見祖考先後之序如此累朝率與合卺同日至成化中
東宫納妃始改從古宜以改定者為正朝見盥饋先朝
有太皇太后有皇太后有中宫儀文各異今二王率妃
詣上前行禮後宜于各母妃前行禮以章婦順又㑹典
東宫不回門親王不回門然未有定期今宜待之國前
一月擇日行餘如舊上覽之不悅曰既曰王禮自依典
制何不同之有第速降勅册立太子分别成婚任爾等
為之勿以煩朕於是禮部遂擇日具册立儀以請上以
問大學士嚴嵩嵩對所司豈敢不遵前奉聖諭俟明命
處分上乃詔部臣曰其遵朕初諭上曰諭禮部二王親
迎受醮戒於文華殿賜爵如冠儀東向賜坐飲訖跪輔
臣捧授戒命不宣用金龍箋書於是禮官具儀先一日
内監設制案於文華殿中捧戒命置於案設香案制案之
南設王拜位於香案前設醮席於西東設幕次于殿之
東廂房教坊司設大樂錦衣衞設儀仗俱於丹陛之東
西内官光祿寺官設酒果金爵案於殿内西南隅東向
是日内侍導王先入幕次具衮冕服禮部鴻臚寺官啟
受醮戒王出幕次導繇殿東門入詣拜位嗚賛賛鞠躬
樂作四拜興樂止賛行醮禮禮部鴻臚寺官導王就醮
席樂作坐定樂止執事官舉酒果金爵案置于前光禄
寺官醮酒鳴賛賛搢圭王搢圭樂作禮部官舉爵進王
王受爵飲訖奠爵於案樂止執事官撤案鳴賛賛出圭
禮部鴻臚寺官啟就受戒命位王降席導詣拜位鳴賛
賛王跪輔臣捧戒命授王王受以授内侍内侍跪受訖
鳴賛賛俯伏興樂作四拜興樂止賛禮畢引禮導王出
至承天門外幕次釋衮冕具皮弁服行親迎禮詔可捧
制命元輔嵩
　　　王納繼妃
嘉靖三十七年八月該御馬監左少監高某傳奉聖諭
裕王繼妃婚禮禮部便開具事宜來看合用冠服等件
通行各該衙門整理欽此傳奉到部除欽遵合用冠服
等件即行各該衙門整理外隨據欽天監擇各項吉日
題奉欽依臣等謹將裕王殿下繼妃婚禮應行納徴發
册等項斟酌舊儀逐一開坐上請其受醮戒一節臣等
查得先年裕王殿下已於文華殿奉有戒命今次似不
必舉及朝見盥饋舊皆詣王母妃前行禮今亦宜省又
成婚次日文武官員詣府賀禮先年奉有聖諭且免行
俱不敢開具外所有納徴發册合用大臣二員充正副
使前一日遣官告奉先殿合用大臣一員共用大臣三
員伏乞欽定等因節奉聖㫖告奉先殿遣駙馬詔行禮
納徴發册公張溶尚書吳山充正副使其餘依擬行欽
此
　　　納次妃
洪武八年十一月遣吏部侍郎張度為正使工部侍郎
孫敏為副使徴衞國公鄧愈女為秦王次妃不傳制不
發册不親迎度等行納徴禮是日上御奉天門正副使
入就拜位儀禮司奏曰吏部侍郎張度工部侍郎孫敏
欽依詣衞國公鄧愈家行禮五拜畢出至次妃第正使
捧玉帛副使捧𤣥纁至正㕔其冠服擬唐宋二品之制
九翬二鳯冠儀仗比王正妃減半遣女官詣妃家迎妃
内使擎執儀仗前導繇御橋西板橋至右順門王皮弁
服導妃謁奉先殿禮用羊豕王東稍前妃西稍後行禮
如常儀禮畢入宮王與正妃正坐次妃詣王前四拜詣正
妃前四拜次妃東坐宴飲成禮次日王常服上中宫常
服陞座王及妃詣上前王在東稍前妃西稍後賛八拜
又詣中宫前八拜不用棗栗腵脩王至妃家引禮導王
入正㕔王立於東西向妃母立於西東向王四拜妃母
立受二拜答二拜妃入中堂行家人禮
　　公主婚禮
　　　壻家六禮
洪武二十六年重定公主婚禮
納采問名壻家備禮儀表文於家庭望闕再拜掌婚者
奉至東華門
次行納采問名禮
納吉壻家既卜吉備禮儀表文陳於庭望闕再拜掌婚
者奉至東華門
納徴壻家具𤣥纁玉馬表文及他儀掌婚者奉至東華
門
請期壻家具禮儀表文詣東華門(以後有受册誥/)
(儀/)
　　　受册誥
前期告奉先殿用祝帛羊豕謁廟受册皇帝制曰古之
君天下者有女必封爾次女今已成人未有封號特以
某郡為爾之號配某官某之子彼為駙馬爾為公主既
入某官之門恪遵婦道以奉舅姑閨門整肅内助佳美
毋累父母生身之恩爾惟敬哉其日駙馬受誥如儀誥
曰夫婦之道人之大倫婚姻以時禮之所重帝女下嫁
必擇勲舊為姻此古今通義也朕今命爾為駙馬都尉
當堅夫道毋寵毋慢永肅其家以稱親親之意恪遵朕
言毋怠
　　　𢎞治下嫁儀
𢎞治二年十月長公主婚禮儀注公主具禮服奉先殿
辭畢詣太皇太后四拜受爵女官賛戒恭聴戒命命之
曰敬之戒之夙夜無違爾閨門之禮公主聴受興四拜
禮畢詣皇太后上位皇后前受戒命行禮亦如之下嫁
如洪武儀入府設公主駙馬拜位同拜天地行八拜禮
堂内設公主座於東西向駙馬拜位於西東向賛引二
人導公主陞座駙馬行四拜禮公主坐受兩拜答兩拜
駙馬出便服女使於室中設公主座於室西設駙馬座
行合卺禮如洪武儀至十日具冠服女官導公主謁奉
先殿詣太皇太后皇太后上位皇后謝恩俱行八拜禮
賜宴於宫中駙馬具公服於早朝大班内謝恩仍具公
服於午門外直房俟司禮監官導至左順門内詣太皇
太后便殿行五拜禮詣皇太后皇后行禮如儀復導至
午門外釋公服俟上位常服出御便殿賜宴行四拜禮
就席坐席向東宴畢行五拜三叩首禮畢次日見舅姑
舅姑立於東西向公主立於西東向行四拜禮舅姑答
兩拜
　宮闈備考
　　正后位
　　　遵成命正后位
成化元年上御奉天殿以册立皇后詔告天下詔曰帝
王為治莫先於正家正家之道必自大婚始惟先帝臨
御之日常為朕簡求賢淑已定王氏育於别宫以待期
矣迨至憑几顧命猶以婚期責成有司朕於時報禮彌
甚未敢遽從矧敢與知其事不意内臣牛玉偏狥已私
朦朧奏請皇太后將已退吳氏復選册立禮成之後朕
觀吳氏德不稱位因察其實始知非預定者夫既遵先
帝之命以成禮而乃違命立非其人何以表宫闈而相
祭祀興言及此内疚於心用是不得已請命母后明正
牛玉之罪廢黜吳氏不敢以嵗月緩自念與其拜位非
人寧虚厥位而在庭文武羣臣再三陳請謂中宫不可
久虚義正詞切朕難固拒今勉從所請仍遵先帝成命
册立王氏為皇后於戲自古人倫有常變變而得正何
憚勿為兹朕此舉非獨正家抑恐上負先帝選授之命
於心有不安焉誕告多方使明知朕意
　　備内職
　　　宫官女職
洪武五年命禮部議宫官女職之制禮部具陳周制後
宫設内官以賛内治漢制設内官一十四等凡數百人
唐制設六局二十四司官凡一百九十人女使五十餘
人皆選良家子女以充之上以為古者所設過多宜防
女寵垂法將來乃命重加裁定設六局一司局曰尚宫
曰尚儀曰尚服曰尚食曰尚寢曰尚功司曰宫正俱正
六品尚宫局總行六尚之事凡出納文籍皆印署之時
六局徴取於在外諸司尚宫領旨署牒用印付内史監
内史監受牒行移在外諸司尚宫二人掌導引中宮總
司紀司言司簿司闈之事司紀二人掌印宫内諸司出
入簿司文字司言二人掌傳宣奏啟之事司簿二人掌
宫人名籍廩賜之事司闈四人掌宫闈管鑰之事女史
六人通掌文案尚儀局尚儀一人掌禮儀起居總司籍
司樂司賓司賛四司之事司籍二人掌經籍圖書教授
之事司樂二人掌音樂之事司賓四人掌朝見宴㑹之
事司賛四人掌朝㑹賛襄之事女使三人通掌文案尚
服局尚服一人掌宫内服用總司寳司衣司仗司飾四
司之事司寳二人掌寳璽符契司衣二人掌衣服首飾
司仗二人掌羽儀仗衞司飾二人掌巾櫛梳洗女史二
人通掌文案尚食局尚食一人掌供内膳總司饌司醞
司藥司供四司之事司饌四人掌烹炮調和飲膳之事
凡進飲食先嘗之司醞二人掌酒醴司藥二人掌醫藥
司供二人掌給宮人廩餼薪炭之事女史二人通掌文
案尚寢局尚寢一人掌宴寢總司設司輿司苑司燈四
司之事司設四人掌帷帳裀褥洒掃鋪設司輿二人掌
輿輦司苑二人掌種植蔬果之事司燈四人掌燈燭女
史二人通掌文案尚功局尚功一人掌督女工總司製
司珍司綵司計四司之事司製四人掌裁衣服司珍二
人掌珍玉寳貨司綵二人掌段疋司計二人掌尚功局
度支衣服飲食薪炭之事女史二人通掌文案宫正司
宫正二人掌戒令責罰之事女史二人通掌文案凡官
七十五人女史十八人比古減一百四十人
　　　内命婦冠服
洪武五年定内命婦冠服制先是外命婦冠服之制已
定惟内命婦未有其制至是復詔議之禮部言唐制貴
妃一品昭儀二品婕妤三品美人四品才人五品冠服
并用花釵翟衣寳林六品御女七品采女八品冠服同
尚宫等並鈿釵禮衣宋内命婦貴妃一品太儀二品婕
妤三品美人四品才人五品貴人無視品冠並用花釵
翟衣自國夫人縣君及充司簿司賓者並賜冠帔今内
命婦增設貴人一等才人二等參酌唐宋之制自三品
以上宜用花釵翟衣貴人視四品才人視五品並同尚
宫等用山鬆特髻大衫以為禮服於是詔以貴人為三
品以皇妃燕居冠及大衫霞帔為朝㑹禮服珠翠慶雲
冠鞠衣褙子縁襈襖裙為常服
　　　選教六尚
嘉靖四十年上諭禮部曰祖宗之制宫中設六尚皆預
教讀書習於禮法今缺久矣其選民間子女三百人入
宫
　　選淑女
　　　進獻淑女
嘉靖十四年十一月該本部題為欽奉聖諭事先該本
部為選補三嬪以廣皇儲以圖天下大本事欽奉明旨
於京城内外慎選淑女間有河南開封府延津縣軍籍
李拱辰通状告稱有女年一十七歳容貌端莊堪以選
用等因該本部尚書夏言奏奉聖諭卿以有民人状告
有女欲上之此不係大臣獻納可令從所願赴京入内
無害欽此該部題奉聖旨這淑女既伊親自行送到正
此亨通時殆天意者不必送館擇日十九日宴成自東
華門入内着光祿寺供飲饌伊親且便賞銀五兩叚一
表裏欽此
嘉靖二十四年九月内李拱辰子李應時奏獻次女本
部覆題應否准令選進奉聖旨着查照前例進入欽此
隨該本部題請進送吉期恭候明旨未下節該李應時
等屢次奏稱進獻本部查照先前明旨着候旨事理至
嘉靖二十五年十一月十五日又該李拱辰未奉明旨
自造黄旗二面大紅段一幅上書屢奉聖旨九次等字
同伊男李應時李應龍親執赴部當堂告稱即欲於是
月二十日冬至節日照前例進獻該本部題查先年選
取貞淑事例必累經内外揀取多中擇選年貌相應者
然後引進當時尚以未稱為懼今次李拱辰所奏淑女
未經㸔選臣等倍加敬慎惟恭候明旨不敢輕易上凟
今李拱辰乃節次奉請又必欲於冬至日進獻誠恐臨
期不能阻止理合題請明旨或容令即於是日伊父母
送至東華門命内夫人引入大内惟復行令欽天監另
擇吉期徃送内夫人女官禁内揀選堪中然後演習禮
數以俟御前引見臣等不敢擅擬等因奉聖旨准於冬
至慶宴日着自東華門入供饌賞賜俱照前例行欽此
　　　再廣選取
嘉靖十四年十一月上以前所選淑女不足詔南京禮
部同五城御史選進仍遣禮部主事張鏊邊侁兵部主
事高進賢賈士元分選南北直𨽻河南山東仍諭禮部
曰選貞淑以備列御所以廣求嗣緒上承宗祀所遣諸
臣不許驚擾百姓乘此妄為違者令被害人訴告處治
不貸
　　選宮人
　　　選取宫女條欵
嘉靖二十六年二月十六日内閣抄出節奉聖諭朕宫
中應役宫女數少又多半皆六十以上者將來二子四
女之國出府必撥隨用須各以等差王用三十之餘公
主二十之餘此祖宗家制也不預教數年何以取用卿
等㑹宷一計來聞欽此本部覆題奉聖旨是這備用宮
女便差官於京城内外并順天等八府州縣地方選取
三百人送進限年十一嵗以上十四以下欽此
咨都察院行五城并直𨽻御史通行所在一體欽遵
劄付本部委官照依欽依事理㑹同五城御史督令兵
馬司於京城内外大小官員士民之家選擇開報
本司帖下五城兵馬司着落當該官戸即行掌印官總
督各該地方官員分管地方排門選擇年嵗相應性資
敏慧即將生年月日并父母姓氏從實開報候本官委
官按臨該管官吏引領伊親父母兄送選如果相應取
該城本管官員及父母里隣親結類齊送司
行錦衣衛經歴司呈堂知㑹
給榜文張掛曉諭
咨都察院轉行各該巡按御史責令所屬府州縣掌印
官將有女之家先行密切查訪開報在官候本部委官
到日㑹同巡按御史揀選
劄付順天等八府行各該官員作速開造各女生時并
父母姓氏籍貫文册一様二本并承行職名先送委官
及巡闗御史按臨同選完日總册申部
本部差官順天等四府一員真定等四府一員合用廩
給夫馬應付并䕶送兵快人員俱咨兵部施行
給榜二張前去各該地方張掛曉諭
行欽天監選擇吉日本部將五城年貌相應女子題請
赴諸王館候内夫人女官選擇
行司禮監奏請内夫人知㑹
帖下五城兵馬司先一日行令各該地方女子之家知
㑹於是日五更各具潔淨衣服將轎送至東華門令其
父母引赴諸王館擺列聴選
是日司禮監請内夫人出諸王館合用擺列旗校馬匹
等項行錦衣衞差撥聴用
行順天府轉行宛大二縣拘帶稳婆於是日寅時赴館
聴用
行欽天監差撥隂陽人赴館聴候
諸王館送女子合用轎婦名數行順天府備辦
本部委官差徃外府選回女子應行應奏事宜俱照前
議行
宫女選入内廷本部照例題請將各父母收充女户係
軍衞者隨衛食糧係民户者行錦衣衛食糧俱各免差
仍付主客司各闗賞銀伍兩段一疋
　　　隆慶選例
隆慶三年諭禮部祖制宫中設六尚皆預教以讀書使
知禮法兹已缺少可照例選民間女子年十一以上十
六以下者三百人進入禮部尚書高儀請差官選取京
城内外并順天等八府州縣得旨各府太逺止於京城
内外選取辛卯禮部選進宫女三百人
　
　
　
　
　
　
　禮部志稿卷六十一
欽定四庫全書
　禮部志稿卷六十二
　　　　　　　　　　　　明　俞汝楫　編
　稱號備考
　　誕生
　　　皇子生請詔告
成化五年皇子生賢妃柏氏出也禮部奏春秋子同始
生即書於册重國嗣也皇上即位六年於兹天下臣民
宗藩親王仰期聖嗣非一日矣國家根本端在於此宜
詔告天下用慰人心上然之
　　　皇長女誕生
嘉靖十五年上諭禮部曰朕第一女匝月已近内監以
皇祖考時例有宴但禮在三月今世俗用一月併可宴
否及命名剪髪定期來聞於是禮部擬從儀注一命名
剪髪古禮在三月之末今擬從時用九月十五日匝月
之吉一皇女淑名與皇子字擬不同伏乞聖明特命一
前期上擇内夫人之敬慎者以奉皇女剪髪是日早保
姆抱皇女於寢宫剪髪為鬌留羈如禮一至期上具常
服御乾清宫陞御座皇后率端妃各服其服朝見行四
拜禮畢皇后侍立東面端妃後保姆抱皇女出自寢由
西至殿内授皇女於皇后内賛奏曰皇后率端妃曹氏
祗見皇女上降座執皇女之右手而賜其名皇后復率
端妃承旨遂左還授皇女於保姆還寢皇后復率端妃
四拜畢各還宫一是日皇女剪髪命名禮畢内監設筵
宴宫中照例舉行宴禮詔如擬
　　名稱
　　　定玉牒擬名
洪武二十八年上以子孫蕃衆命名之際慮有重複乃
於東宫諸王世系各擬二十字每一字為一世以某字
為命名之首其下一字則臨時取義以為二名編入玉
牒至二十世後復擬續增
　　　皇子命名
嘉靖十二年九月召禮部考皇子廟見命名諸義因諭
曰皇子命名本朝皆有勅諭夫方未一嵗尚不知事而
賜之勅是虚文也藉令向後識之得以顧名思義未如
待其知事後教之又禮曰父命之名朕又思之必當告
於祖考然後可以命子禮部尚書夏言覆言臣等初以
累朝故事及禮記欽有帥記有成二語為命名之詞今
反覆内則篇三月之末擇日剪髪以下二節乃知欽有
帥為夫對妻之語令敬教子循善道也記有成為妻對
夫之語謂記識夫言訓子成德也原非命子之詞兹奉
聖諭誠大哉大聖人之言非三代後帝王所及臣謹遵
議擬命名之日倣古人見子之儀特發一二天語而賜
之名不用降勅至於告祖考而後命子亦宜創制以備
一代典禮垂法萬世俟皇太子出閣然後降勅斯古人
所以為教也上報曰覽奏見執禮從古之正朕意所同
其即具儀以聞(儀見職掌/)
　　　皇子命名差等
嘉靖十六年禮部以皇第三子生上命名剪髮儀注上
謂命名儀視元子當有差令再議以聞及是尚書嚴嵩
等言今皇第四子生亦將及三月請一時並舉乃具上
其儀一行欽天監擇皇子剪髮吉日上請一欽命皇第
三子皇第四子雙名該用載字行下字用土邊傍字様
先勅内閣擬上請聖明簡定一是日上以命皇第三子
皇第四子名告皇祖於太廟皇考於獻皇帝廟遣官分
告七廟先期太常寺備帛香脯鹽酒果翰林院具祝文
一是日上以命皇第三子皇第四子名遣使聞於昭聖
恭安康惠慈夀皇太后章聖慈仁康靜貞壽皇太后一
前期上擇内夫人之敬慎者二人使為傅母以奉皇子
剪髪是日早傅母各抱皇子於寢宫剪髪為鬌留角如
禮一是日命皇子名上具服御乾清宫陞座皇后率康
妃靜嬪各具朝服見行四拜禮畢皇后侍立東面康妃
靜嬪並中立傅母各抱皇子出自寢由西至殿内授皇
第三子於康妃皇第四子於靜嬪内賛奏曰康妃杜氏
靜嬪盧氏敢用吉日祗見皇子上降座撫皇第三子之首
咳而賜之名康妃承旨畢左還授皇子於傅母立康妃
後次撫皇第四子之首咳而賜之名靜嬪承旨畢左還
授子於傅母立靜嬪後皇后率康妃靜嬪再四拜禮畢
傅母抱皇子隨各還宫一次日上御奉天門降手勅以
皇子睿名傳諭禮部行移宗人府上籍玉牒制曰可
　　　命名告諭
隆慶元年正月賜皇子名上親告奉先殿大行皇帝几
筵而命皇子以辭曰朕兹恭請命於祖考賜爾名曰天
鈞者聖王制馭天下猶制器者之轉鈞也其為義大矣
爾其念之哉勅禮部曰朕元子已恭請命於皇祖皇考
名曰某其令所司登識之是日辰時上御宣治門降手
勅以皇子睿名傳諭禮部行宗人府登識玉牒(皇子命/名儀至)
(是年/始詳)
　　封稱
　　　公主等封稱
洪武四年詔省部議公主駙馬等封稱禮部奏按唐宋
㑹要皇姑姊妹皇女皆稱公主其夫稱駙馬若王以下
女止稱郡主其夫止稱所授官若皇姑稱大長公主皇
姊妹稱長公主皇女稱公主其夫皆稱駙馬秩從一品
親王女稱郡主夫皆稱所授官秩從二品親王生女稱
縣主夫亦稱所授官秩從三品
　　尊號徽號
　　　天順上徽號
天順元年十二月上問内閣臣李賢曰朕惟母后恩深
無以為報朕南宫七年危疑之際實賴保䕶今定策禁
中俾朕復位欲倣前代徽號少伸孝情何如賢等擬號
曰聖烈慈壽從之二年正月己卯上率文武羣臣奉册
寳尊皇太后為聖烈慈壽皇太后
　　　嘉靖上徽號
嘉靖元年二月禮部擬上聖母昭聖慈壽皇太后皇嫂
莊肅皇后壽安皇太后興獻皇太后尊號儀四宫同日
恐聖躬勞勩擬三月初十日行禮於仁壽宫十二日行
禮於清寧宫前後殿又武廟服未闋莊肅皇后請免朝
賀上從之
七年六月勅諭禮部曰朕承天命入纉祖宗丕基嗣統
初祖母壽安皇太后方萬福宜加上太皇太后尊號當
時禮官昧於正禮止加稱皇太后朕亦不明於禮念此
不安今宜追上為太皇太后尊諡如故又仰思我皇考
罔極之恩雖追尊天子用天子禮樂而尊諡止於二字
無異藩王今宜加數字以盡追慕聖母章聖皇太后誕
育𣺌躬恩徳深厚徽號太簡宜加二字以申愛敬其具
儀聞
七月已卯追上壽安皇太后為孝惠康肅温仁懿順協
天佑聖太皇太后追加恭穆獻皇帝尊諡曰恭睿淵仁
寛穆純聖獻皇帝加聖母為章聖慈壽皇太后太后坐
清寧宮皇上躬上册寳如儀躬詣奉先殿奉慈殿崇先
殿行謝禮如儀太后仍御宮服燕居服莊肅皇后皇后
武廟皇妃皇妃公主六尚等官併宫人禮服八拜慶賀
百官宫門外上表命婦進表賀如儀
十五年十一月上諭禮部尚書夏言兩宫皇太后未隆
徽稱朕心未安既而閣臣復傳聖諭兩宫徽稱字數宜
一體昭聖康惠慈壽皇太后先六字宜加二字聖母章
聖慈仁皇太后先四字宜加四字上曰兩宫行輩相等
非姑婦也皇伯母原皇兄所上六字今以多卿等以為
並用八字如擬行於是閠十二月甲寅尊上昭聖為昭
聖恭安康惠慈壽皇太后戊午上章聖為章聖慈仁康
靜貞夀皇太后其謁謝暨慶賀俱如儀
　謹按尊號自洪熙始也天子奉母后或母妃為皇太后
　則上尊號徽號自天順始也加稱二字或四字為徽號
　其後儀畧同凡上徽號致詞而上尊號則用册寳憲宗尊
　錢太后為慈懿周太后為聖慈仁壽武宗尊王太皇太
　后為慈聖康壽張太后為慈壽世宗尊張太后為昭聖
　康恵慈壽祖母邵太后為壽安興國太后為章聖慈仁
　神宗尊陳太后為懿安康靜李太后為宣文明肅
　册立備考
　　册立皇后
　　　册立册寳
洪武元年定册用金册金字二片每片依周尺長一尺
二寸濶五寸厚二分五釐字則依數分行鐫刻真書每
片側邊上下有竅用紅絛聯貫開闔如今書帙之状背
各用紅綿嵌護藉以紅綿小褥册盝以木為之飾以渾
金瀝粉蟠龍用紅紵絲襯裏内以紅羅銷金小袱裹册
外以紅羅銷金夾袱裹之五色小絛縈於匣外寳用金
龜紐朱綬文用篆書曰皇后之寳依周尺方五寸九分
厚一寸七分寳池用金濶取用寳寳匣二副每副三重
外匣用木飾以渾金瀝粉蟠龍紅紵絲襯裏中匣用金
鈒造蟠龍内小匣仍用木飾以渾金瀝粉蟠龍紅紵絲
襯裏小匣内置以寳座四角雕蟠龍飾以渾金座上用
小錦褥褥上一置寳一置寳池用銷金紅羅小夾袱裹
寳其匣外各用紅羅銷金大夾袱覆之臨册之日册寳
俱置於紅漆輿案案頂有紅羅瀝水用擔床二舉之
　　　洪武册立皇后禮
洪武元年正月命左相國李善長奉册寳立妃馬氏為
皇后定册立皇后儀先期祭告圜丘方丘宗廟行一獻
禮先一日内使監設御座於奉天殿尚寳卿設御寳案
侍儀司設册寳於其南册用金二片長一尺二寸濶五
寸厚五分紅絛聯貫開闔如帙盝飾渾金瀝粉蟠龍册
文曰天眷我家啓運興王出自衡門奄有四海為君為
后可不慎與君以仁政慎於在位撫黎庶而統萬邦后
以懿德慎於治内表六宮而母天下長久之道也爾馬
氏同勤勞於開創之時由家成國内助良多今以金册
金寳立爾為皇后其敬乃職耿光後世於戲慎戒之寳
用金龜紐方五寸九分厚一寸七分篆曰皇后之寳匣
用渾金瀝粉蟠龍
　　　嘉靖册立繼后禮
嘉靖十三年八月上諭禮部曰朕承天眷嗣祖丕基坤
宫不可無繼主母不可缺人相祀宗祧承歡慈極時已
聞於聖母以德嬪方氏性資端慎名冠九良宜立為皇
后僖嬪沈氏稟資淑敏朕所特嘉宜進封為宸妃麗嬪
閻氏曾協熊夢宜有加恩兹進封為麗妃便擇日具儀
以聞翼日禮臣具儀如故事有謁告内殿儀無謁告太
廟世廟之禮上命㑹翰林院議於是禮部上言天子立
三宫以共承宗廟之祀在禮經有廟見之文我皇上天
縱聖明稽古正義遵祖制見廟之儀正内殿相沿之禮
甚盛典也臣等謹考據禮經㕘稽集禮櫽括節文以上
(儀見/職掌)
　　册立妃嬪
　　　册妃禮
洪武三年五月册孫氏為貴妃吳氏為充妃郭氏為惠
妃郭氏為寧妃達氏為定妃胡氏為順妃其儀皇妃服
九翬四鳯冠翟衣九等車輅印用金龜紐其尺寸與諸王寳
同文曰皇妃之印匣皆飾以蟠鳯
宣德元年五月甲午朔以賜貴妃孫氏寳命禮部定儀
擇日以聞上諭行在禮部臣曰貴妃恭肅小心事皇太
后孝敬奉順皇后皇后屢請褒異之禮部尚書胡濙等
曰貴妃后之副貳賢淑如此宜授以寳以昭其德上是
之已亥御奉天門遣使傳制授册授寳並如永樂册妃
儀
嘉靖二十年二月封德妃張氏是時妃將就室上諭禮
部尚書嚴嵩以二十七日命官告廟發册嵩㑹閣臣議
上方靜理若御殿傳制致詞稱賀恐勞聖躬又妃方在
祥謁告内殿逺渉車輿恐非所宜當從奉天門發節妃
具服迎送節册及謝恩行禮皆如大儀上從之命翊國
公郭勛祭告内殿成國公朱希忠為正使持節大學士
翟鑾為副使捧册行禮詔勛等行禮發册仍於奉天殿
　　　册嬪禮
嘉靖十年二月上諭大學士張璁曰朕奉章聖慈仁皇
太后慈訓於淑女三十人内擇九人以充九嬪其諭禮
官具儀於是禮部尚書李時等言皇上以宗祀之重擇
貞淑備九嬪宜定典禮以示天下然㑹典諸書惟載后
妃禮儀嬪御以下皆缺及考唐制貴妃淑妃德妃賢妃
正一品昭儀昭容昭媛修儀修容修媛充儀充容充媛
九嬪正二品皆遣使册命則唐以前九嬪之禮甚重本
朝無册嬪儀禮始今日竊擬册妃儀注量為降殺先期
内府造九翟冠鞠衣如皇妃制圭用次玉糓文銀册少
殺於皇妃四分之一以金飾之正副使各二前一日鴻
臚寺設節册案於奉天殿節左册右設綵輿設中和韶
樂及大樂設儀仗如朔望儀是日内官設九嬪受册位
於宫内至期上具衮冕服以告太廟世廟如儀易皮弁
服陞殿文武百官紅錦繡入班正副使具公服其傳制
并舉節册至九嬪宫中九嬪出迎於宫門外隨至拜位
女官宣册九嬪受册先後八拜送節出宫門復命併如
册妃儀是日九嬪各具服候皇后率詣奉先殿奉慈殿
崇先殿行謁告禮謁内殿畢詣昭聖康惠慈壽皇太后
前章聖慈仁皇太后前莊肅皇后前俱八拜候上服皮
弁服皇后亦具服各陞座九嬪八拜還宫上曰告廟用
香帛脯醢果酒捧主官如故正副使并執事官令具服
行禮百官公服侍班餘如擬三月初二日册淑女方氏
為德嬪鄭氏為賢嬪王氏為荘嬪閻氏為麗嬪韋氏為
惠嬪沈氏為安嬪盧氏為和嬪沈氏為僖嬪杜氏為康
嬪
　　册立東宮
　　　洪武册立儀
洪武元年正月乙亥命左相國宣國公李善長奉册寳
立世子標為皇太子册曰國家建儲禮從長嫡天下之
本在焉朕起自田野與羣雄角逐戡定禍亂就功於多
難之際今基業已成命爾標為皇太子於戲爾生王宮
為首嗣天意所屬兹正位東宫其敬天惟謹且撫軍監
國爾之職也六師兆民宜以仁信恩威懐服其心用永
固於邦家尚慎戒之皇太子服衮冕九章乘金輅册與
皇后同寳曰皇太子之寳禮部奏上儀内云皇太子受
册之日朝謝中宫諸王賀東宫諸王賀中宮百官進箋
賀東宫内外命婦賀中宫上覽奏曰禮太繁况是日祭
告天地宗廟趨事不暇其賀中宫與東宫宜省節之
　　册立親王
　　　洪武册立儀
洪武三年夏四月禮部造諸王册寳册寳皆用金寳方
五寸二分厚一寸五分篆文曰某王之寳寳匣寳座雕
螭餘同皇太子制
　　　嘉靖册立儀
嘉靖三十二年十二月禮部以嵗終當遣官册封宗室
而畿甸災傷驛遞艱阻請移來年四月應古孟夏封諸
侯之禮詔可著為令
　　册立王妃
　　　天順册立儀
天順四年册立王妃舊制與册立皇太子妃儀同凡節
册案一張黄傘一是日以二上曰是出自何年主之何人
錦衣衛以儀制司對於是尚書蕭暄儀制司郎中俞欽
等各引罪詔下欽獄
　
　
　
　
　
　
　
　
　
　
　
　禮部志稿卷六十二
欽定四庫全書
　禮部志稿卷六十三
　　　　　　　　　　　　明　俞汝楫　編
　冕服備考
　　乗輿以下冠服
　　　考古定冠服制
洪武元年十一月甲子詔定乗輿以下冠服之制先是
上即位之初權宜創置服御之制未遑詳定至是命禮
官及諸儒臣稽考古制以聞禮部及翰林院等官議曰
乗輿冠服黄帝始作冕服有虞制十二章周制王有五
冕六服祭昊天上帝則服大裘冕祀五帝亦如之享先
王則服衮冕享先公饗射鷩冕四望山川毳冕社稷五
祀絺冕羣小祀𤣥冕凡兵事韋弁服眂朝皮弁服甸冠
弁服凶事弁服弔事弁絰服燕居𤣥端漢髙祖始制長
冠以入宗廟後漢明帝初服旒冕備文十二章晉祀天
明堂以大冕祀太廟朝㑹以法冕小㑹及臨軒以絺冕
征獵以繡冕耕藉饗國子以紘冕聽政以通天冠齊郊
廟以平天冠服臨朝以通天冠絳紗袍隋祭天地明堂
服衮冕朝日夕月宗廟社稷朝㑹皆服之朔日受朝及
大㑹諸祭祀還則服通天冠服唐制天子之服十有四
等祀天地服大裘冕踐祚享廟征還遣将飲至加元服
納后元日受朝賀臨軒冊拜王公服衮冕冬至受朝賀
祭還宴羣臣養老服通天冠其鷩冕毳冕𤣥冕緇布冠
武弁服黒介幘白紗幘平巾幘白裕各因事而祭之宋
祀天服大衮冕祭宗廟元日受朝賀及冊拜服衮冕宴
㑹及冬至受朝賀服通天冠常服朝衫袍視事窄袍元
祀天服大裘加衮祀宗廟服衮冕大朝以本俗衣冠今
擬祀天地宗廟及正旦冬至聖節朝㑹冊拜皆服衮服
𤣥衣纁裳其製冕版廣一尺二寸長二尺四寸冠上有
覆𤣥表朱裏前後各十二旒每旒五采玉珠十二黈纊
充耳玉簪導朱纓圭長一尺二寸衣六章畫日月星辰
山龍華蟲裳六章繡宗彞藻火粉米黼黻中單以素紗
為之紅羅蔽膝上廣一尺下廣二尺長三尺繡龍火山
三章革帶佩玉長三尺三寸大帶素表朱裏兩邉用縁
上以朱錦下以綠錦大綬六綵用黄白赤𤣥縹綠純𤣥
質五百首小綬三色同大綬間施三玉環朱韈赤舄其
郊廟省牲皇太子諸王冠婚禮醮戒之類則服通天冠
絳紗袍冠加金博山附蟬十二首施珠翠黒介幘組纓
玉簪導絳紗袍深衣製白紗内單皂領褾襈裾絳紗蔽
膝白假帶方心曲領白韈赤舄其革帶佩綬與衮服同
朔望視朝降詔降香進表四夷朝貢朝覲則服皮弁其
製用烏紗冒之前後各十二縫縫中綴五采玉十二為
飾玉簪導紅組纓其服絳紗衣蔽膝隨衣色白玉佩革
帶玉鈎䚢緋白大帶白韈黒舄其常服則烏紗折角向
上巾盤領窄袖袍束帶間用金玉琥珀透犀
皇后冠服周制追師掌王后之首服為副編次追衡笄
鄭𤣥云副者覆也覆首為飾若今步揺也編者編髪為
之若今假紒也次者次第髮長短而為之所謂髲髢也
追治也衡笄皆以玉為之衡垂於副之兩旁當耳其下
以紞懸瑱笄卷髪者内司服掌王后之六服褘衣揄翟
闕翟鞠衣展衣縁衣三禮圖云褘衣色𤣥刻繒為翟形
以五采畫之綴於衣以為文章褕翟青衣刻繒為揺雉
畫以五色闕翟色赤刻翟形而不畫三者皆王后助祭
之服也鞠衣色黄如鞠塵王后親蠶之服也展衣色白
展與亶誠也王后以禮王及賓客之服也縁衣色黒王
后接御於王之服也漢皇后首飾用假結步揺簪珥步
揺以黄金為山題貫白珠為桂枝相繆一爵九華熊虎
赤羆天禄辟邪南山豐大特六獸諸爵獸皆用翡翠
為毛羽金題白珠璫繞以翡翠為花入廟所用服紺上
皂下朝㑹用蠶服青上縹下隋皇后首飾用大小十二
樹褘衣鞠衣青衣朱衣四等褘衣深青色織成領袖文
以翠翟五采重行十二等素紗中單黼領羅縠褾襈色
皆以紅蔽膝隨裳色以緅為縁用翟三章大帶隨衣色
飾以朱綠之錦青縁革帶白玉佩𤣥組綬青襪舄舄加
金飾助祭及朝㑹受冊大事則服之鞠衣黄羅為質織
成領袖蔽膝革帶及舄隨衣色餘同褘衣親蠶則服之
青衣去大帶及佩綬金飾履見天子則服之朱衣如青
衣唐皇后首飾用大小花各十二樹服褘衣鞠衣鈿釵
禮衣三等褘衣深青色畫翟赤質五色十二等素紗中
單黼領朱羅縠褾襈蔽膝隨裳色以緅為領縁為翟章
三等青衣革帶大帶隨衣色朱裏紕其外上以朱錦及
懸以白玉雙佩黒組大綬青舄舄加金飾朝㑹受冊及
助祭則服之鞠衣黄羅為之蔽膝大帶革帶舄隨衣色
親蠶則服之鈿釵禮衣十二鈿兼用雜色宴見賓客則
服之龍鳯珠翠冠泥金衣霞佩常服之宋皇后首飾用
大小花各十二樹兩博鬢冠飾以九龍四鳯其服褘衣
深青織成翟文素質五色十二等青紗中單餘同唐制
朝㑹受冊助祭則服之鞠衣色黄蔽膝革帶舄則隨衣
色親蠶則服之其常服真紅大袖紅羅生色為領紅羅
長裙紅霞帔藥玉為墜紅羅背子黄紗衫子白紗襦褲
明黄裙粉紅紗短衫今擬皇后首飾冠為圎匡冒以翡
翠上飾九龍四鳯大花十二樹小花如之兩博鬢十二
鈿服褘衣深青為質畫翟赤質五色十二等素紗中單
黼領朱羅縠褾襈裙蔽膝隨衣色以緅為領縁用翟為
章三等大帶隨衣色朱裏紕其外上以朱錦下以緑錦
紐約用青組玉革帶青襪舄舄以金飾凡朝㑹受冊謁
廟皆服之燕居則服雙鳯翼龍冠首飾釧鐲以金珠寳
翡翠隨用諸色團衫金繡龍鳯文帶用金玉
皇太子冠服周禮有王世子服而不載其制漢制皇太
子服𤣥冠絳衣魏服五時朝服晉服遠逰冠介幘翠綴以
白珠佩瑜玉垂組朱衣絳紗襮皂縁白紗中單白曲領
帶領火珠素首革帶玉鉤䚢獸頭鞶嚢至明帝泰始六
年始服衮冕九章朝賀梁助祭則服衮冕九章朝㑹則
朱衣絳紗袍隋皇太子従皇帝祭祀謁廟加元服納妃
則服衮服謁廟還宫元日朔日入朝釋奠則服逺遊冠
絳紗袍五日常朝則服常服唐制皇太子之服有六衮
冕者従祀謁廟加元服納妃之服也逺逰冠者謁廟還
宫元日朔日入朝釋奠五日常朝元日冬至受朝之服
也烏紗帽者視事及燕見賓客之服也弁冕者朔望視
事之服也平巾幘者乗馬之服也進德冠者亦乗馬之
服也宋皇太子従皇帝祭天地宗廟服衮冕九章其朝
㑹服逺遊冠服其常服皂紗折上巾其執圭之制至道
二年冊皇太子禮官上言周禮云天子執鎮圭公執桓
圭無太子執圭之文晉書太子出㑹在三恪之下三公
之上請皇太子執桓圭以受冊従之今擬皇太子従皇
帝祭天地宗廟社稷受冊正旦冬至聖節朝㑹賀加元
服納妃被衮冕九章其制冕九旒每旒九玉紅組纓金
簪導兩玉鎮圭長九寸五分衮服𤣥衣五章畫山龍華
蟲火宗彞纁裳四章繡藻粉米黼黻白紗中單黼領蔽
膝隨裳色繡火山二章革帶金鉤䚢綬五采赤白𤣥縹
緑純赤質三百二十首小綬三色大綬間施二玉環大
帶白表朱裏上縁以紅下縁以綠白韈赤舄其従皇帝
郊廟省牲及冊封公主則服逺逰冠絳紗袍其制金博
山附蟬施青翠黒介幘犀簪導絳紗袍白紗中單黒領
褾襈裙衣裳白裙襦白假帶方心曲領紅紗蔽膝白韈
黒舄其朔望朝四夷朝貢朝覲則服皮弁其常服則烏
紗折上巾
諸王冠服周制王子封建為諸侯其服隨封爵漢封諸
子為王用逺逰冠上衣下裳玉佩鉤履唐親王服逺逰
冠黒介幘三梁青緌金鉤䚢大帶金寳飾玉褾首纁朱
綬朱質赤黄縹紺為純二百四十首黄金璫附蟬絳紗
單衣白紗内單皂領縁皂褾襈革帶鉤䚢假帶曲領方
心絳紗蔽膝白襪烏皮舄宋親王服七梁冠用金塗銀
稜貂蟬籠巾犀簪導銀立華朱裳白羅中單並皂褾襈
蔽膝隨裳色方心曲領緋白羅大帶玉佩翬銀綬青絲
網間施三玉環白韈黒履革帶以金銀鍍玉佩今擬諸
王受冊助受謁廟元旦冬至聖節朝賀加元服納妃服
衮冕九章冕用五采玉珠九旒紅組纓青纊充耳金簪
導圭長九寸二分五釐衮服青衣五章畫龍山華蟲火
宗彞纁裳四章繡藻粉米黼黻白紗中單黼領青縁蔽
膝纁色繡火山二章革帶金鉤䚢玉佩受五采赤白𤣥
縹綠純青質三百二十首小綬三色同大綬間施三玉
環大帶表裡白羅朱縁白韈朱履其朔望朝進表四夷
朝貢朝覲則服皮弁
皇妃冠服古者王后之下為夫人次嬪次世婦次御女
則夫人即皇妃之位也周制内司服掌六服褘衣揄翟
闕翟之下嬪服鞠衣世婦服展衣女御服褖衣鄭𤣥以
為九嬪服鞠衣則夫人服闕翟乎闕翟者王后第三等
服也𤣥以九嬪服鞠衣故以類推而以夫人服闕翟周
制無明文可見漢貴人首飾皆大首髻黒玳瑁加簪珥
妃以上又得服錦綺羅繒采十二色重縁袍唐首飾兩
博鬢飾以寳鈿花釵九樹翟衣九等青質繡翟編次於
衣及裳重為九等青紗中單黼領朱縠褾襈裾蔽膝隨
裳色青衣革帶青韈舄佩綬宋首飾大小花各九珠兩
博鬢冠飾以九翬四鳯褕翟青羅繡為揺雉之形編次
於衣青質五色九等素紗中單黼領羅縠褾襈裾蔽膝
隨裳色褕翟為章二等以緅為領縁大帶隨衣色朱裏
紕其外上以朱錦下以綠錦紐約用青組青衣革帶白
玉雙佩黒組雙大綬小綬三間施三玉環青韈舄舄加
金飾今擬皇妃九翬四鳯冠大花釵九樹小花如大花
之數兩博鬢九鈿翟衣青質繡翟編次於衣及裳重為
九等青紗中單黼領朱綬褾襈裾蔽膝如裳色加文繡
重雉為章二等以緅為領縁大帶隨衣色玉革帶青韈
舄佩綬凡受冊助祭朝㑹諸大事則服之其燕居則服
鸞鳯冠首飾釧鐲用金玉珠寳翠諸色團衫金繡鸞鳯
不用黄束帶用金玉犀
皇太子妃王妃冠服凡受冊助祭朝㑹諸大事與皇妃
同惟王妃以素紗中單為别其燕居則服犀冠刻以花
鳯餘與皇妃同皆參酌唐宋之制而定之
　　衮冕
洪武元年十月翰林院學士陶安等奏古者天子五冕
祭天地宗廟社稷諸神各有所用請製之上曰五冕禮
太繁今祭天地宗廟則服衮冕社稷等祀則服通天冠
絳紗袍不用十一月詔定乗輿以下冠服之制凡祭天
地宗廟及正旦冬至聖節則服冕祭社稷先農冊拜亦
如之
嘉靖八年五月上疑衮冕未合典制諭大學士張璁以
制有革帶之文今何不見於用璁對曰按陳祥道禮書
古革帶大帶皆謂鞶革帶以繋佩韍然後加以大帶而
笏搢於二帶之間夫革帶前繋韍後繋綬左右繋佩自
古冕弁未嘗不用之今不用革帶前後佩服皆無所繋
遂附屬裳要之間失古禮制矣上曰禮服不備非齊明
盛服之意㑹典載蔽膝用羅上織火山龍三章并大帶
縁用錦皆與今不合且衣裳分上下而今衣掩裳裳制
如帷幔而今兩幅朕意衣但當與裳要下齊而露裳之
六章何如巳又諭璁以更祖制為疑璁對曰臣考禮制
衣不掩裳與聖意合夫衣六章裳六章上下適均自不
容掩考之集禮㑹典與古不異今衣八章裳四章衣常
掩裳國朝典籍皆無所見内閣圖註葢因官司織造循
習訛謬今訂正之乃為復祖上意決因復諭璁曰兹求
至當一一與卿訂定衣六章古曰繪者畫也今當織之
查國初冕服日月各徑五寸今當従之日月在兩肩星
山在後華蟲在兩袖仍𤣥色裳六章古曰繡今従之古
色用𤣥黄盖取象天地今裳用纁義無取其従古其六
章作四行以火宗彞虎藻為二行米黼黻為二行革帶
即束帶後當用玉以佩綬繋之蔽膝隨裳色其繡上龍
一下火三不用山卿其詳議璁以聖裁至當為對上乃
諭内閣諸臣同考訂於是大學士楊一清桂萼翟鑾同
禮部翰林院詹事府禮科詳議太祖皇祖十二章之制
司造之官徇習近訛勿諳古義遂至失真皇上博稽古
典遠㑹聖祖之心不失乾坤之義乞一一更正萬代遵
守得㫖擇吉更正各王府並文武内外官一體更正
　　　冕
洪武十六年定前圎後方𤣥表纁裏前後十二旒每旒
五采玉十二珠五采繅十有二就就相去一寸紅絲組
為纓黈纊充耳玉簪導
二十六年定冕版廣一尺二寸長二尺四寸冠上有覆
𤣥表朱裏
永樂三年定冠以皂紗為之上覆曰綖桐板為質衣以
錦綺以玉衡維冠玉簪貫紐紐與冠武并繋纓處皆飾
以金係以𤣥紞承以白玉瑱朱紘
嘉靖八年定冠制以圓匡烏紗冒之覆板廣二尺二寸
前後玉珠七綵十二旒以黄赤青白黒紅緑為之玉珩
玉珠導青纊充耳朱纓綴玉珠二尺以周尺為度
　　　衮
洪武十六年定𤣥衣黄裳十二章日月星辰山龍華蟲
六章織在衣宗彞藻火粉米黼黻六章繡在裳
二十六年定𤣥衣纁裳
永樂三年定𤣥衣八章日月龍在肩星辰山在背火華
蟲宗彞在袖織成本色領縹襈裾纁裳四章織藻粉米
黼黻各二前三幅後四幅前後不相屬其腰有襞積本
色裨裼
嘉靖八年定衣𤣥色六章日月在肩各徑五寸星山在
後龍華蟲在袖長不揜裳之六章裳黄色為幅七前三
後四連屬如帷凡繡六章分四行火宗彞藻二行米黼
黻二行
　　　白羅大帶紅裏
洪武二十六年定兩邉用縁上朱錦下緑錦
永樂三年定在腰及垂皆有綼上朱下緑紐約用素紐
嘉靖八年不用錦
　　　蔽膝隨裳色繡龍虎山文
洪武二十六年定上廣一尺下廣二尺長三尺
永樂三年定隨裳色四章織藻粉米黼黻各二本色有
紃施於縫中其上玉鉤二
嘉靖八年定隨裳色羅為之上繡龍一下繡火三繋於
革帶
　　　王革帶玉佩
洪武二十六年定長三尺三寸
永樂三年定玉佩二各用玉珩一瑀一琚二衝牙一璜
二瑀下玉花垂二玉滴瑑飾雲龍文自珩而下繋組五
貫以玉珠行則衝牙二滴與璜相觸有聲其上有二小
綬六采以副之黄白赤𤣥縹緑纁質
嘉靖八年定革帶前用玉後無玉以佩綬繋而掩之
大綬六采赤黄黒白縹緑小綬三色同大綬綬間施三
玉環
洪武二十六年定六采黄白赤𤣥縹緑織成純女質五
百首織三玉環
永樂三年定六采纁質施三玉環龍文織成
　　　白羅中單黼領青黄襈
洪武二十六年以素紗為之
永樂三年定素紗青領褾襈裾領織黻文十三
　　　黄韈黄舄金飾
洪武二十六年定朱韈朱舄
永樂三年定赤色舄用黒鈎純黄飾舄首
嘉靖八年定朱韈赤舄黄絛緑𤣥纓結
　　　玉圭長一尺二寸
永樂三年刻山四
　　通天冠服
洪武元年定郊廟省牲皇太子諸王冠婚禮醮戒之類
則服通天冠絳紗袍冠加金博山附蟬十二首施珠翠
黒介幘組纓玉簪導絳紗袍深衣製白紗内單皂領褾
襈裾絳紗蔽膝白假帶方心曲領白襪赤舃
　　皮弁服
洪武二十四年上以百官侍朝皆公服而已獨便服非
以示表儀命倣古制為皮弁服絳袍𤣥圭以臨羣臣凡
朔望視朝降詔降香進表四夷朝貢朝覲則服皮弁服
　　武弁服
嘉靖八年九月上諭大學士張璁㑹典有親征之條七
類造宜禡之祭皆曰具武弁服卿為朕言之璁對周禮
司服凡兵事韋弁服釋之者曰韋弁以韎韋為弁又以
為衣裳孔穎達謂韎蒨染赤色韋為弁杜佑謂頂少銳
為車駕親征中外戒嚴之服是韋弁者武弁也國朝視
古損益為皮弁之制有定式矣武弁如皮弁之制皮弁
冒以黒紗武弁冒以絳紗隨具圖説進覽上報曰覽圖
制足見博考所繪有􁄊形無繋處冠制古銳今圎朕惟
上鋭者取其輕利如古可也又衣裳􁄊舄皆赤色何謂
且佩綬俱無而於祭用之可乎璁對曰自古服冕弁未
有不用革帶考革帶前繋韍後繋綬韋弁之􁄊正繋於
革帶耳武事尚威烈故色多用赤詩韎韐有奭乃天子
講武之章奭赤貌韎舄従裳色故皆赤佩綬於禮制不
可缺據采芑詩曰服其命服朱芾斯皇有瑲璁珩此詩
為卿士南征而作其戎服尚備佩玉如此則天子武弁
可推惟聖明裁定上復諭璁武弁冠服衣裳韎舄俱如
古制増革帶佩綬及圭諭禮部擇吉行乃定弁制上鋭
色用赤十二縫中綴五采玉落落如星韎裳韎衣韎韐
俱如赤色如常制佩綬革帶如常制俱上繋於革帶舄
如其裳之色玉圭視鎮圭差小剡上方下篆文曰討罪
安民
　　燕弁服
嘉靖七年二月丁巳上製燕弁服倣古𤣥端制襯用深
衣色黄初上以燕居冠服未雅諭輔臣張璁考古帝王
燕居法服之制璁采輯禮書𤣥端深衣之文圖註以進
上為參定其制示璁且諭璁成朕志璁對曰古服𤣥端
深衣二者其用最廣𤣥端自天子達於士盖國家之命
服深衣自天子達於庶人蓋聖賢之法服今皇上於𤣥
端俱加文飾於深衣但易黄色誠得損益之道上勅禮
部曰常情多修治於明顯怠忽於幽居古聖王治𤣥端
為燕居服𤣥取其𤣥邃端取其方正朕酌古𤣥端之制
更名曰燕弁庶㡬深宫獨處以燕安為戒也因勅尚衣
監著為式其制如皮弁
　　衮冕祭服
嘉靖六年四月内大學士楊題為祭服事題稱奉勅内
閣朕惟齊明盛服以供祭祀國之重典而祭服乃章之
重焉今衮冕之服祭服也被之以祀天享祖其所闗豈
小小哉且聞衮冕之制𤣥衣黄裳所以象天地之色衣
六章曰日月星辰山龍華蟲裳六章曰宗彛鍾虎火藻
粉米黼黻各有取義乃古今弗易之制亦我聖祖之制
也奈何司造之官罔諳典制遂失其真近因與少傅大
學士張璁論及已具圖註兹特勅卿等可将圖註㑹同
禮部翰林院參以禮科詳議可否具奏更正夫兹舉也
實出朕意非璁之獻諂君有問其臣不敢不以正對如
有真識髙見當坐咎於予一人勿得乗是而毁我忠良
卿等悉心具對若有不同者各具以聞欽此臣等㑹同
各官伏讀聖諭詳閲圖説有以仰窺皇上考古之精議
禮之當真大聖人之制作出於尋常萬萬也竊惟衮冕
之制天子所以祀天享祖承上下神祗與他服不同誠
至重焉者也自黄帝堯舜以来𤣥衣黄裳製為十二章
之式日月星辰山龍華蟲其序自上而下為衣之六章
宗彝鍾虎粉米黼黻其序自下而上為裳之六章自周
以後寖變其制或八章或九章已戾於古漢唐宋歴代
以来則愈失其義無足言者矣至我太祖髙皇帝復定
為十二章之制司造之官乃徇襲近訛勿諳古義遂至
失真誠非太祖制作之初意恭惟皇上博稽古典洞見
精微逺㑹吾聖祖之心據今之訛一舉而正之使皆循
於古象不失乎乾坤之義而凡聖意之所以逺合乎唐
虞者臣璁圖註之文𤼵揚殆盡皇上廣大謙虚猶欲令
臣等㑹同詳議臣等知而不言真有負皇上舎已従人
樂取為善之心但思兹制至精至當燦然明備稽諸古
帝而勿悖質諸聖祖而有光俟之百世而不惑夫豈自
用其聰明而故為變更者乎易訛就正道理當然無以
易此臣等分當効忠而今委不容有一毫異議也伏乞
皇上聖斷不疑将内閣所蔵圖畫一一更正仍勅令禮
部通行天下各王府及内外百官朝祭之服其上衣下
裳一體改正及勅工部轉行内外織造衙門今後照依
欽定制式俱行改造毋得因循舊謬則聖制昭明而萬
代永有遵守矣等因題奉聖㫖卿等既㑹看詳議停當
便著欽天監擇日更正制造各王府并文武百官及在
外官員著一體更正禮部知道欽此
嘉靖八年十二月上親定百官朝祭服圖式禮部摹板
繪采頒行中外初章服定制載在㑹典及内閣秘圖沿
久而訛每遇朝賀祭祀服人人殊及上更制衮冕先出
圖説示閣臣下禮部議定頒行中外而百官承訛如故
㑹聖旦給事中戴儒請明降定式以便習儀禮部按秘
圖㑹典酌以今上所定冕服説草上圖註不稱㫖上乃
諭内閣親定公服所用革帶照舊朝祭服大帶表裏俱
素兩耳及下垂縁以綠色就以蔽膝佩綬繋之佩玉更
服古制裳并三齊如禮官所言且令議方心曲領名義
於是禮官言方心曲領始於隋時非古也上曰方心曲
領古制不𫝊况始自隋豈可襲用宜革之餘如圖註通
行中外職官遵行毋得違越仍㑹議各王府官一體更
正
　　寳璽備考
　　　皇明製璽
洪武元年春正月初上欲製寳璽未得玉有賈胡浮海
獻美玉曰此于闐玉祖父相𫝊當為帝王寳璽上命製
為璽一圭一
　　　獻古玉璽
𢎞治十三年巡撫陕西都御史熊翀等遣人獻玉璽云
鄠縣民毛志學等於趙倫村泥河水濱得之其文曰受
命於天既夀永昌玉色純白微青背有螭紐周廣一尺
四寸厚二寸翀等以為秦璽復出也事下禮部尚書傅
瀚等奏自有秦璽以来歴代得喪存毁真贋之跡具載
史籍今所進之璽其篆刻之文既與輟耕録等書模載
魚鳥篆文不同其螭鈕又與史傳等書所載文盤五龍
螭缺一角及旁刻魏𨽻者不類且又與宋元所得之璽
色各不同蓋秦之舊璽更歴變故亡毁已久今陕西所
進與昔宋元所得疑皆後世模倣秦璽而刻之者竊惟
璽之為用以識文書防詐偽非以為寳玩也自秦始皇
得藍田玉刻為璽漢以後𫝊用之自是轉相因襲巧爭
力取意謂得此璽者乃足以受天之命否則歉然愧恥
以為天命去之不知受命以德不以璽為輕重也故求
之不得則私刻偽造務以欺人一或得之輒譁然以為
秦璽君臣色喜交慶徧視以誇示於天下貽笑取譏千
載一律洪惟我太祖髙皇帝神謨睿鑒髙出千古不師
前代之刻製為一代之璽文各有義隨事而施真足以
為聖子神孫一代受命之符而垂法萬世者矣列聖相
承率由祖訓百餘年别無古璽而受命夀昌之福愈隆
愈盛皇上大德懋昭天命匪懈聖躬萬福宗社奠安正
無俟於璽而得天之眷有足徵者今此璽出於陕地乃
遂以為天錫神符交獻諛説盖不自知其非耳宜姑蔵
之内府以備燕閒一玩以彰聖德以正人心臣不勝惶
恐之至上従之仍命薄賞志學等白金人五兩
　　儀衛備考
　　　考設儀衛
洪武元年宣國公李善長等進儀衛上見仗内之旗有
天下太平皇帝萬嵗字之旗上乃顧謂善長曰此誇大
之辭也古者九旗之制各有其屬若日月蛟龍熊虎鳥
隼龜蛇之類所以昭儀物辨等威若天下太平皇帝萬
嵗之名此直誇耳莫若以天祐邦家海宇康寧易之庶
㡬順理耳上既而復語之曰此亦近誇宜併去之
洪武五年三月禮部言周制天子出入條狼氏夹道以
辟止行人漢制鹵簿前驅持弓以射窺者唐宋清道􁏢
弩辟止行人惟迎駕之人仗外迎拜今定擬車入有司
肅清道路官民勿觀望官員父老迎駕者於仗外路右
俛伏若遇駐驆迎駕之人五拜
洪武六年八月詔禮官考五輅制度上曰五輅起於成
周玉輅太奢今止用木輅朱漆之樸素渾堅奢儉得中
為二乗一不用革祭祀用之一以皮鞔行幸用之
　　　鹵簿大駕
洪武二十六年定凡正旦冬至聖節錦衣衛陳鹵簿大
駕於殿之東西凡鹵簿大駕惟郊祀幸太學耕籍田用
之如祭社稷祭太廟祭山川則於鹵簿大駕内去白澤
以下至𤣥武豹尾大涼步輦至大路不設其郊祀前期
視牲則用丹陛駕
　　　丹陛駕
凡常朝日奉天門設丹陛駕於午門外及金水橋南
凡正旦冬至聖節冊拜親王及番使来朝金吾衛於奉
天門外分設旗幟宿衛於午門外分設兵仗衛尉於奉
天殿門及丹陛丹墀設黄麾仗内使監擎執於殿上其
宣詔赦降香則惟設奉天殿門及丹殿儀仗殿上擎執
永樂元年八月禮部言鹵簿中宜有九龍車一乗又舊
有金鉦紅鼓魫燈紅燈請増製上曰禮貴得中過為奢
不及為儉先朝定禮審之精矣後世子孫遵用舊章當
自朕始豈可輒有増益以啟後世之奢哉九龍車既先
朝所無即不可増舊有而今闕者令工部補造
　　　武陳駕
嘉靖二年上将幸天夀山諭禮部巡狩鹵簿當與出郊
不同義須尚武尋御製天子武陳駕及大武冠服制式
示尚書夏言且諭之曰朕此二制卿其註圖行今次不
及後用之於是言繪二制以進
　宫府備考
　　宫闕
　　　更奉天殿名
嘉靖六年八月甲申大學士嚴嵩疏言昨奉聖諭殿名
奉天是已即天也皇祖何取臣仰窺聖德不以天自居
𫝊記有曰人君其尊如天孔子作春秋繋王於天又書
曰天命天討言人君賞罰不自己出一歸於天祖制已
久宜勅禮官集議以俟聖裁上曰卿釋奉天二字義甚
正第非題扁用也遂勅部曰人君奉天已身坐之終未
安况災燬初罹兩蒙昭示名稱之舊不可復於是禮部
㑹議言皇祖肇造之初名曰奉天者昭掲以示䖍爾既
以命名則是昊天監臨儼然在上臨御之際坐以視朝
似未安修復之始乞睿斷更以答天庥上曰俟至期奏
於南郊太祖更之三十七年重建奉天門更名曰大朝
門四十一年九月甲申更名奉天殿曰皇極初殿工成
工部請額上諭内閣曰朝殿太祖名之成祖因之不更
上天垂示已兩矣嵩謂太祖定名莫非奉天改之必前
代所無之名今只仍舊惟天字當出奉字上於是部臣
以扁式請為横扁天字居中上出奉殿二字兩傍稍下
相對上謂不雅乃取尚書洪範字義更名
　　府第
　　　親王府第
洪武九年春正月詔禮部親王宫殿門廡及城門樓皆
覆以青色琉璃瓦如東宫之制又命中書省臣惟親王
宫得飾朱紅大青緑餘居室止飾丹碧中書省臣言親
王居室飾大青綠亦無過度上曰惟儉養德惟侈蕩心
諸子方及冠年去朕左右豈可使靡麗蕩其心
洪武十二年王府營造訖工繪圖以進其制中曰承運
殿十一間後為圜殿次曰存心殿各九間承運殿兩廡
為左右二殿自存心承運周迴兩廡至承運門為屋一
百三十八間殿後為前中後三宫各九間宫門兩廂等
堂九十九間王城之外周垣四門其南曰靈星餘同王
城名周垣之内堂庫等室一百三十八間凡為宫殿室
屋八百十一間
𢎞治八年定王府制前門五間門房十間廊房一十八
端禮門五間門房六間承運門五間前殿七間周圍廊
房八十二穿堂五間後殿五間家廟一正房五間廂房
六門三間書堂一正房五間廂房六門三間左右盝頂
房六宫門三間廂房十前寢宫五間穿堂七間盝頂房
一東西各三所每所正房三後屋三廂房六多人房六
連漿糨房六淨房六庫十儀仗庫三間廂房六間三門
正房五後房五廂房十二茶房二淨房一世子宫正房
三間後房五間廂房十六
　　　郡王府第
天順四年定郡王每位盖府屋共四十六間前門樓三
間中門樓一間前㕔房五間廂房十後㕔房五廂房十
厨房三庫房三米倉三馬房三
　　　公主府第
洪武五年定公主府第之制禮部言唐宋公主視正一
品其府第並用正一品制度今擬公主府第㕔堂九間
十一架施花様獸頭梁棟斗栱簷桷彩色繪飾惟不用
金正門五間七架大門用緑油銅環石礎牆磚鐫鑿玲
瓏花様従之
　　　郡王府承運門制
洪武九年靖江王相府奏請靖江王府承運六門金釘
朱戸之制命員外郎張籌等考古制以聞籌等奏按韓
詩外𫝊諸侯有德者錫朱戸而金釘無所考今親王府
承運門既用金釘靖江王府宜降殺如公主府掩錢之
制
　符信備考
　　符牌
　　　造符牌
洪武四年上召工部造用寳金牌及軍國調發走馬符
牌用寳為小金牌二中書省大都督府各蔵其一遇制
書發兵省府以牌入而後内府出寳用之其走馬符牌
凡有軍國急務遣使者佩之以行禮部因以唐宋走馬
銀牌之制以進上令寸尺従唐其式如宋務令製作精
緻凡造金字牌二十銀字牌二十文曰符令所至即時
奉行違者必刑俱以鐵為之濶二尺五分長五寸上鈒
二飛龍下鈒二麒麟牌首為圎竅貫以紅絲絛蔵之於
内府之中一遇有調發則出之
　　牙牌
　　　牙牌制
洪武十一年三月丁酉始制牙牌給文武朝臣其制以
象牙為之刻官稱於上凡朝參佩以出入有不佩者門
者却之私相借者論如律有故則納之内府其在外来
朝百司官無牌者則於各門附名以入勲臣以勲字親
臣以親字文臣以文字武臣以武字文武官之與陪祀郊
廟及執事人亦給牙牌有圎花長花花素之别凡諸得
給牌者有故則檢籍而納之
正德十六年九月禮部覆禮科都給事中邢寰奏牙牌
惟常朝職官得以懸帶正德以来權奸竊柄傳旨陞官乞
清查以重名器得㫖文職不朝參者不得濫給牙牌武
官進御侍班佩刀執金爐者給與
　　　命婦牙牌
嘉靖九年二月定命婦牙牌式視陪祀官殺三之一
嘉靖二十四年十一月丙申禮科都給事中陳邦脩言
百官出入禁門帶牙牌以防奸偽今虚衝帶俸及襍流
供事者如文思院大使趙成等十餘人皆得闗領朝參
牙牌宜查奪上以名器當慎令禮部尚寳司禮科查奪
有違例者以名聞
　　　武臣金銀牌
洪武四年六月詔定武臣金銀牌制參考舊典武臣懸
帶金牌濶二寸長一尺上級雙龍下級二伏虎牌首尾
為圎竅貫以紅絲絛指揮佩金牌雙龍雙虎千戸佩鍍
金銀牌獨雲龍獨虎符百戸佩素雲銀牌符凡造雙龍
雙虎符金牌五百面獨雲龍獨虎符鍍金銀牌二千面
素銀牌一萬一千面共一萬三千五百面上親為文鈒
之曰上天祐民朕乃率撫威加華夏實憑虎臣賜爾金
符永𫝊後嗣天子饗祀郊廟若視學籍田勲衛扈従及
公侯駙馬都督日直衛錦衣當直則給金牌有龍者有
虎者麒麟者獅者雲者以官為差皇城金吾禁夜五城
夜巡則給令牌虎賁巡城則給銅符九門守衛則給銅
牌錦衣校尉入直則給雙魚銅牌
　　　扈駕銅牌
洪武六年五月命造扈駕先鋒金字銀牌一千五百面
尋改為守衛金牌以銅為之塗以金髙一尺濶三寸分
仁義禮智信五字仁字鈒獨龍蟠雲花公侯伯都督佩之
義字鈒伏虎蟠雲花指揮佩之禮字鈒獬豸蟠雲花千
戸衛鎮撫佩之智字鈒獅子蟠雲花百戸所鎮撫佩之
信字鈒蟠雲花将軍佩之二面俱篆文牌首竅貫青絲
鎮撫及将軍隨駕應直宿衛者闗給備帶下直則納之
國朝将軍選鋒幹勇力者為之號曰天武将軍立将軍
千百戸總旗統其衆凡早晩朝及宿衛扈駕執金瓜披
鐵甲佩弓矢冠紅纓鐵盔帽列侍左右如大朝㑹則披
金甲金盔帽列侍殿廷俱有定數初隷拱衛指揮使司
後隷錦衣衛止稱曰将軍
　　　闗領通規
正德五年十月内該本部題准各官懸帶牙牌仍照舊
例司禮監科造完備送尚寳司給發
凡各官闗領牙牌本部准尚寳司手本開稱某等衙門
某等官原領牙牌驚􁧾透徹字號糢糊不堪懸帶及某
衙門某官應該闗領牙牌查無收貯俱各相應料造等
項本部即查正德年間題准事例開坐請㫖
　　　懸帶員數
文職應帶牙牌官員　九卿等衙門及内閣辨事等官
文職不應帶牙牌官員　太醫院帶俸及御藥房并各
營供事官員　工部文思院等衙門帶俸及内官監辦
事匠作官員　銓注在京各衙門帶俸專在各營書辦
官員　工部所屬軍器鞍轡等局官員
武職應帶牙牌官員　五府并錦衣衛堂上帶俸王親
之家及公主親男　錦衣衛左千戸七所并鎮撫司千
百戸若係執捧金爐侍駕者許帶　凡多餘見任必須
駁查或分管存恤守衛管屯管操管倉管馬管厰管苜
蓿管巡菁等項職任明白方許給領　殿前御前侍班
帶刀答應官員
武職不應帶牙牌官員　神木厰官員　太常寺犧牲
所官員　錦衣衛五所七所并鎮撫司及在京各衛所
帶俸指揮千百戸等官專在内府各監局御藥整容等
房供事官員　各府轄各衛及旗手等親軍衛雖稱多
餘見任及一應雜差但駁查回報不明一概不與
嘉靖二十八年五月内該本科都給事中陳邦脩等題
為清理牙牌以慎名器事奉聖㫖這朝參官牙牌名器
所當慎重禮部便㑹同尚寳司并該科查理應該追奪
改給的明白具奏今後再有違例冒領的著指名參奏
究治欽此該本部查得正德十六年九月内該禮科都
給事中邢寰等題為遵詔制刷舊例以新政治事本部
覆議得工部文思院等衙門帶俸專在内府内官監辦
事匠作等官不係朝參之列冒領牙牌相應裁革等因
奉聖㫖是各該官員不係朝參之類舊額原無牙牌的
一體裁革武職官專在殿在御前侍班帶刀答應并執
捧金爐的還給與他欽此又查得本部見行事例内一
款在京各衛所帶俸專在内府各監局御藥等房供事
指揮千百户等官俱不該帶牙牌又一款尚膳監千百
戸該本監於正徳十六年十二月題奉聖㫖既有永樂
年間事例准給與他欽此又查得嘉靖四年七月内該
内官監太監郭紳等題稱本監官匠順天府知事工部
營繕所所正等官孫志等忠義等衛副千戸等官路英
等在工効勞乞給牙牌等因奉聖㫖都准他欽此今該
前因本部議得牙牌之設明開朝參官懸帶此牌則凡
不係朝參者其不應懸帶明矣今除各衙門大小官員
在任朝參例該給領牙牌者無容别議外其通政司等
工部營繕所等衙門帶俸見在内府内官等監辦事匠
作等官錦衣衛等衙門帶俸見在内府各監局御藥等
房寄名供事等官俱不在朝參人員先年已經遇例裁
革隨該各官具奏復蒙准給兹欲仍舊給與朝參牙牌
似非其義欲徑革奪則出内府禁宻之地譏察不便相
應議處臣等查得内府尚寳司見貯有先年舊牌數百
餘面原開有入内府字様合将前項牙牌闗出換給各
官懸帶如數不足另行照式造補原領朝參牌面通行
送繳其各衛所等衙門除掌印僉書管屯管存恤坐營
坐司侍衛等官應給朝參牙牌外其餘多餘見任并一
應雜差等官不係朝參官員之數又無内府供役之因
合行革奪及有在外納粟填註職事朦朧闗給妄肆誇
耀并考選斥退因事閒住等官舊領牙牌不行送繳俱
屬故違合送法司提問均乞聖裁奉聖㫖依擬行欽此
　　　懸帶别例
通政使司等工部營繕所等衙門帶俸見在内府内官
監辦事匠作等官錦衣衛等衙門帶俸見在内府各監
局御藥等房寄名供事等官改給與内府字様牙牌懸
帶嘉靖二十八年五月内該本部議題奉聖㫖依議行
欽此
尚膳監千百尸該本監於正德十六年十二月題奉聖
㫖既有永樂年間事例准給與他欽此
錦衣衛左千戸等所并鎮撫司千百戸等官於嘉靖六
年十月内奉該本部覆題奉聖㫖既係朝參官員牙牌
准給與懸帶欽此
太常寺犧牲所千百戸嘉靖八年正月内奉乞牙牌該
本部覆題奉聖㫖准給與牙牌懸帶欽此
宛大二縣典史嘉靖八年十二月内奏乞牙牌本部覆
題奉聖㫖准給與牙牌懸帶欽此
　　　重領事例
嘉靖十一年五月尸部主事尹尚賓奏稱因馬驚墜地
跌損牙牌乞恩認罪事該本部覆題看得本官缺損牙
牌似當參究但因馬驚奔逸事出不測情有可原合無
将本官原損牙牌查繳仍行尚寳司另行闗給奉聖㫖
准另闗給欽此
嘉靖二十六年正月行人章熈奏同前事奉聖㫖禮部
查了来説欽此該本部行查明白及查與主事尹尚賓
事例相同題覆乞従寛宥奉聖㫖既查無他故原牌著
送繳另給章熈免究欽此
嘉靖三十年正月靖逺伯王瑾奏為燒損牙牌乞恩認
罪事該本部覆題看得本爵傷損牙牌應參究問但據
覆查委係燒損失火事出不測似應俯賜寛宥奉聖㫖
王瑾姑免究牌面准另給欽此
　　　犧牲所官請牙牌
𢎞治八年太常寺卿齊章等奏犧牲所百戸錢堅等請
給常懸牙牌以便禁門出入禮部謂本所居城外而堅
等又非朝參官若遇進牲供祀臨期自有供事牙牌所
請宜勿許従之
　　　定清查牙牌法
𢎞治十六年時有玉河橋道邉拾工部文思院副使牙
牌者禮部奉㫖查審乃成化十年六月文思院帶俸副
使馮宇所領宇以𢎞治元年革罷莫知所之而其牌遂
私假於未革職者懸帶以故遺失後畏罪不敢言因奉
牙牌本為朝參官員而設文思院匠官出入禁門自有
牌面照驗乃假以不便為辭援朝參官例一概冒領且
自以冠帶不便工作往往繋牙牌於絛上所以易於遺
失今後宜一切禁絶年終諸司将各官原領牙牌字號
并年月日期備開冊了送尚寳司清查違者治罪従之
　　　禮科奏稽牙牌
嘉靖元年禮部覆禮科給事中邢寰奏牙牌惟常朝職
官得以懸帶正徳以来權奸竊柄官以𫝊乞而陞牌以
夤縁而得乞賜清查以重名器得㫖文職不朝參者不
得濫給牙牌武官進御侍班佩刀執金爐者照舊給與
　　　供事執事别給牌面
嘉靖二十八年初内府供事匠作武職等官皆帶朝參
牙牌曽奉㫖革奪旋復之至是禮科都給事中陳邦脩
以為言禮部覆奏大明㑹典所載在京文武官員出入
禁門各有所帶牌面而牙牌内有執事供事朝參之别
執事供事等牙牌皆臨時闗領如期繳進惟朝參牙牌
例得朝夕懸帶盖非徒為闗防之具亦以等威之示辨
也若虚銜帶俸供事執事人員委不宜一概冒領第出
入禁宻若一切革奪則又不便譏察及查尚寳司見貯
舊牌數百上有入内府字様請以此給之庶闗防既便
而名實亦稱至於衛所武官自掌印僉書侍衛之外見
任雜差等官不朝參供役者盡革奪之其納粟填註冒
闗牙牌及罷退閒住官舊所闗領不繳者俱行逮問報
可
　　使節
　　　使節之制
洪武二十三年八月詔考定使節之制禮部奏漢光武
時節以竹為之柄長八尺其毛三重而黄紹韻㑹註漢
節柄長三尺毛三重以旄牛尾為之紹従三尺之制
　
　禮部志稿卷六十三
欽定四庫全書
　禮部志稿卷六十四
　　　　　　　　　　　　明　俞汝楫　編
　章服備考
　　文武冠服
　　　初定冠服志
洪武元年禮官議上冕服以下制并及羣臣公侯以下
朝祭冠服周制公侯伯以下朝祭皆用冕服燕居則用
𤣥端服公侯伯子男朝天子則執圭以合瑞明帝時公
卿列侯朝覲皆𤣥端絳衣其助祭三公諸侯用山龍九
章九卿以下用華蟲七章皆備五采大佩赤舄絇履𤣥
衣纁裳冕皆廣七寸長一尺二寸前圎後方朱緑裏𤣥
表前垂四寸後垂三寸繋玉珠為九旒以其綬采色為
組纓三公諸侯青玉珠卿大夫五旒黒玉珠皆有前無
後郊天地祀明堂則服之唐羣臣助祭一品衮冕二品
鷩冕三品毳冕四品繡冕五品𤣥冕六品至九品爵弁
其朝服陪祭朝㑹大事則服之公服朔望朝謁見皇太
子則服之弁冕尋常公事服之武官常服平巾幘袴褶
笏三品以上前屈後直五品以上上挫下方用竹木宋
羣臣助祭親王中書門下服九旒冕九卿七旒冕四品
五品五旒冕為獻官則服之大祝奉禮服平冕無旒其
朝服用梁冠一品二品侍祠朝㑹五梁冠諸司三品御
史臺四品兩省五品三梁冠四品五品兩梁冠中書門
下則五梁冠加籠巾貂蟬御史大夫中丞三梁冠加獬
豸衣有中單六品以下兩梁冠無中單去劎佩綬常朝
公務一品至三品服紫玉帶四品五品服緋金帶六品
七品服緑銀帶八品服鍮石帶元豐制去青服紫者佩
金魚服緋者佩銀魚今斟酌唐宋凡朝賀辭謝等禮皆
朝服用赤羅衣白紗中單皆用皂飾領縁裳與衣同皂
縁蔽膝同裳色大帶用赤白二色革帶佩綬白韈黒履
梁冠一品公侯三師及左右丞相左右大都督左右御
史大夫冠八梁國公加籠巾貂蟬従一品平章同知都
督七梁其帶用玉鉤䚢錦綬上用緑黄赤紫四色絲織
成雲鳯花様下結青絲網小綬用玉環二二品冠六梁
革帶用犀鉤䚢小綬用犀環綬同一品従二品冠五梁
革帶用金鉤䚢錦綬用黄緑赤紫四色絲織成雲鶴花
様小綬用金環二三品冠四梁革帶綬環俱同四品五
品冠三梁革帶用鍍金鉤䚢錦綬用黄綠二色絲織成
鸂鶒花様小綬二用銅鐶二其笏五品以上用象九品
以上用槐木其陪祀祭服制與朝服同惟衣色用青加
方心曲領朔望朝見及拜詔降香侍班有司拜表朝覲
則用公服皆赤色一品服大獨科花直徑五寸玉帶二
品小獨科花直徑三寸花犀帶三品散答花直徑二寸
金帶鏤葵花一蟬八四品小雜花直徑一寸五分金帶
鏤葵花一蟬六五品花同四品金帶葵花一蟬四六品
七品花同五品直徑一寸銀帶六品鍍金葵花一蟬三
七品鍍金葵花一蟬二八品九品無花通用光素銀帶
笏同前制幞頭靴並如宋元常服用烏紗帽金繡盤領
衫文官大袖濶一尺　武官弓袋窄袖紵絲綾羅隨用
束帶一品以玉二品犀三品金鈒花四品素金五品銀
鈒花六品七品素銀八品九品角
命婦冠服周制追師為外内命婦之首服鄭𤣥云外内
命婦衣鞠衣襢衣者服編衣褖衣者服次内司服辨内
外命婦之服鄭𤣥云内命婦九嬪鞠衣世婦展衣女御
褖衣外命婦其夫孤也服鞠衣其夫卿大夫也則服展
衣其夫士也則服褖衣三夫人及公之妻其服闕翟以
下乎侯伯之夫人褕翟子男之夫人亦闕翟二王之後
褘衣漢制朝㑹公卿列侯二千石夫人首飾紺繒幗簪
珥服用蠶衣唐首飾兩博鬢飾以寳鈿服用翟衣一品
花釵九樹翟九等二品花釵八樹翟八等三品花釵七
樹翟七等四品花釵六樹翟六等五品花釵五樹翟五
等寳鈿視花釵之數翟衣青質繡翟編次於衣及裳一
品翟九等二品翟八等三品翟七等四品翟六等五品
翟五等並青紗中單黼領朱縠褾襈裾蔽膝隨裳色以
緅為縁領加文繡重雉為章二等大帶衣色青衣革帶
青韈舄佩綬宋制青織羅為衣繡為翟編次於衣及裳
素紗中單今擬依唐宋制度惟色不用青隨其夫與子
之服色唐宋命婦一品至五品今制一品至七品其六
品七品母妻既命於朝冠服亦當一體六品兩博鬢花
釵四樹翟四等寳鈿如花釵之數七品兩博鬢花釵三
樹翟三等寳鈿如花釵之數餘同前製諸命婦私居服
并八品九品未命之婦並用團衫繋腰不許仍用異俗
服兩截短衣議定以聞上覽之曰卿等所擬殊合朕意
但公爵最尊而朝祭冠服無異侯伯以下於禮未安今
公冠八梁侯及左右丞相左右大都督左右御史大夫
七梁俱加籠巾貂蟬餘従所議尋命朝服衣裳中單領
縁俱用青祭服領縁仍用皂其公服一品至四品赤色
五品至七品青色八品以下及未入流雜職俱綠色大
帶一品用玉二品花犀三品四品用金以荔枝為花五
品以下用銀八品以下用角
　　　官員家屬冠服
洪武元年十二月癸未詔定官員親屬冠服之制禮部
尚書崔亮等議凡内外官員父兄伯叔子孫弟姪用烏
紗帽軟脚垂帶圎領衣烏角帶在外閽者員領衣烏角
帶帽四角稍垂内外衙門𨽻卒烏紗平頂巾雙環圎領
衣用紬絹布繋腰黒革帶銅鐵骨角束子軍士隨軍装
擩手與𨽻卒曽經委用閑良官員用烏紗帽軟脚垂帶
員領衣烏角束帶従之
　　　初製朝服公服
洪武三年命省部官㑹太史令劉基參考歴代朝服公
服之制凡大朝㑹上衮冕御殿則服朝服見皇太子則
服公服仍命制朝服公服以賜百官
　　　朝臣服色依品級
洪武三年給賜朝臣袍帶凡二千八百一十三人先是
禮部言各官有先授散官與見任職事髙下不一者如
監察御史董希哲前授朝列大夫灃州知州而任七品
職事右師郎中宋冕前授亞中大夫開封知府給事中
李仁前授亞中大夫黄州知府而並任五品職事散官
與見任之職不同故其服色亦不能無異乞定其制乃
詔省部臣定議於是禮部奏唐制服色皆以散官為準
元制散官職事各従其髙者故服色亦因之國朝初服
色並依所授散官盖與唐制同上曰自今服色宜準所
授散官不當計見任之職於是所賜袍帶皆従原授散
官給之
　　　命婦霞帔
洪武五年詔中書省臣及禮部所擬文武官命婦服飾
用大衣霞帔既合古制霞帔以金繡之文為等第若民
間婦人禮服惟以素染色絁不用文繡
　　　外命婦冠服
洪武四年五月定外命婦朝服之制先是上以古者天
子諸侯服衮冕后與夫人褘翟今羣臣既以梁冠絳衣
為朝服不敢用冕則外命婦亦不當服翟衣以朝命禮
部議之至是禮部奏外命婦以山松特髻假鬢花鈿真
紅大袖衣珠翠蹙金霞帔為朝見之服以珠翠角冠金
珠花釵濶袖雜色綵縁為燕居之服
洪武五年十一月定命婦團衫之制以紅羅為之繡重
雉為等第一品九等二品八等三品七等四品六等五
品五等六品四等七品三等其餘不用繡雉
　　　品官家用服
洪武六年詔定品官家用祭服公服上諭禮部臣曰古
者士大夫祭宗廟亦有祭服其見私親尊長亦必有公
服其議制度等殺以聞於是定議品官之家私尊長而
用朝君公服於理未安宜别製梁冠絳衣絳裳革帶大
帶白韈烏舄佩綬其衣裳去縁襈三品以上用佩綬三
品以下不用其祭服三品以上去方心曲領三品以下
并去佩綬従之仍令如式制祭服賜公侯各一襲以為
祭家廟之用
　　　使外國服色
成化七年戸科都給事中邱𢎞行人韓文奏凡使外國
者例賜侯服色自備鈒花金帶至其國則繫之今臣等
奉使琉球欲従衆則事渉擅専欲遵制則官止七品服
色不稱乞賜鍍金花帶以壮國威事下禮部尚書鄒幹
等覆奏以為無例而止
　　　忠静冠服
嘉靖七年上既製燕弁服諭張璁曰古尚儉今尚華古
𤣥端通於上下兹為等威辨之卿其承朕志璁言古𤣥
端用廣達於上下今品官燕居競為竒服以亂典章乞
如𤣥端别為簡易制以昭布天下上因製忠静冠服併
以圖冊示禮部勅諭曰我祖宗稽古定式凡享祀郊廟
視朔視朝弁冕裳服至於品官朝祭服公服常服各有
等級不可變比年以来衣服詭異達官顯士與市井同
走卒役厮與儒流並上下無辨民志何定禮曰衣服在
躬不知其名曰罔又曰不學雜服不能安禮朕制曰燕
弁善與人同令従君出故欲儆於有位因復酌古𤣥端
制更名曰忠靜庶㡬乎進思盡忠退思補過也夫君子
大復古重變古非泥古也因時制宜各有法象意義宜
令如式製造在京許七品以上官及八品以下翰林院
國子監行人在外許方面官及府堂官州縣正官儒學
教官服之武官止都督以上許服其餘不得濫服至於
詭異之服悉行禁革夫衣裳在笥所以尚賢車服以庸
所以昭德爾羣臣尚當稽名見義期成峩峩之譽無侈
楚楚之容如勅行
　　　保和冠服
嘉靖七年十月甲子遼府光澤王寵滚奏聖製燕弁忠
靜冠服中外臣工受賜得服者咸以為榮乞并賜宗親
官屬章下禮部議上曰俟别製頒行十二月上諭禮部
朕惟帝王制禮推已及人施自親始朕以王道在謹獨
故酌古𤣥端之制命之曰忠靜冠服錫於有位朕已嘗
及宗室諸王其制尚未備欲圖之未遑今光澤王所請
有獲朕心朕因酌燕弁及忠靜冠之制為之製式使之
上無所僣下無所逼其載圖説名之曰保和冠服夫上
下之分猶天地之不可易各知其分然後能相保而國
家治安令自郡王長子以上其製式開載已明鎮國将
軍輔國将軍奉國将軍鎮國中尉輔國中尉奉國中尉
以及左右長史審理正副紀善教授伴讀等官俱宜照
忠靜冠服以品官之制服之其郡縣鄉君儀賔雖各有
品級然非儒官比不得概服其餘各官不許服以防過
濫於戲親欲貴也愛欲富也故禮制宜従敦崇名以命
之器以别之故品節不容假借夫忠靜冠服品式之不
同者尊賢之等也保和冠服品式之不同者親親之殺
也等殺既明名分攸定庶㡬知所保矣保斯和和斯安
此錫名之義也孟軻氏曰樂天者保天下畏天者保其
國禮部以其説頒布諸王府如勅遵行禮部隨以圖冊
刋刻進呈上覽之分諸王府頒布天下
　　　品官祭服
洪武元年定凡上親郊廟社稷文武官分獻陪祀則服
祭服與朝服同惟衣色尚青加方心曲領
　　　品官朝祭服
嘉靖八年十二月丁丑上親定百官朝祭服圖式詔禮
部摹板繪采頒行中外初章服定制載在㑹典及内秘
圖沿久而訛衣襲乎裳無上下之辨帶綴於鞞無繚約
之制環有金玉等級槩織於綬畧似環形綬隨品級花
様但取華美任意粧飾裳之襞積煩簡不同佩惟玉璧
銅鋚雜用每遇朝賀祭祀服人人殊及上更制衮冕百
官承訛如故㑹聖旦給事中戴儒請明降定式以便習
儀禮官按秘圖㑹典酌以今上所定冕服説草上圖註
不稱㫖上乃諭内閣親定公服所用革帶照舊朝祭服
大帶表俱素兩耳及下垂縁以綠色就以蔽膝佩玉更
復古制裳并三齊如禮官所言且令議方心曲領名義
於是禮官言方心曲領始於隋時非古也上曰方心曲
領古制不傳况始自隋豈可襲用宜革之餘如圖註通
行中外職官遵行毋得違越仍㑹議各王府一體更正
　　　朝官履
洪武六年二月命朝官製常服禮鞋先是百官入朝遇
雨皆用釘靴進趨之間聲達殿陛侍儀司官以為不肅
請禁之上曰古者朝臣入朝有履自唐以来始用靴行
之已久不可猝變宜令各官為軟底皮鞋籠於靴外出
朝則釋之
　　　内使冠衣
洪武元年十二月定内使冠服制凡内使冠服烏紗描
金曲角帽衣用背花圑衫窄袖衫烏角束帶靴用紅扇
面黒下樁外人不許相同
洪武三年冬十月壬戌重定内使服飾之制上諭宰臣
凡内使監未有職名者當别製冠以别監官禮部定擬
内使監凡遇朝㑹依品具朝服公服行禮其常服葵花
胸背團衫不拘顔色烏角束帶烏紗帽犀角帶其内使
無品従者常服團領衫無胸背花不拘顔色烏角束帶
烏紗帽垂軟帶年十五以下者惟戴烏紗小帽従之
　　　宫人冠服
洪武四年定宫人衣用紫色團領窄袖徧刺折枝小葵
花以金圏之珠珞縫金束帶紅裙弓様鞋上刺小金花
烏紗帽飾以花帽額綴團珠結珠鬢梳垂耳飾
　　　外國陪臣冠服
宣德三年冬十月賜朝鮮國世子六梁冠一先是朝鮮
國王李祹奏洪武中蒙賜國王冕服九章陪臣冠服比
朝臣遞降二等盖陪臣一等比朝臣第三等得五梁冠
服永樂初先臣芳逺遣世子禔入朝蒙賜五梁冠服臣
切惟世子冠服乃同陪臣一等乞為定制上従之故有
是命
　　雜流冠服
　　　侍儀等冠服
洪武二年詔定侍儀舎人及校尉刻期冠服禮官議曰
古者朝覲必有儐相之職公西華端章甫者儐相之服
也漢唐以下置謁者凡朝㑹掌引導行禮漢用𤣥冠絳
衣唐用武弁絳公服宋謂之禮直官用公服元謂之侍
儀舎人用展脚幞頭窄袖紫衫塗金帶皂靴其校尉即
周官太僕𨽻僕掌王之出入警蹕者其服制禮書不𫝊
漢晉衛士有朱衣絳袍黒袴褶之制唐執㐲之士首服
有武弁平巾幘錦帽金鵝帽花脚幞頭黄絁巾抹額其
服有朱色繡袍大袖勒帛諸色繡兩襠大口袴銀帶繡
戎服諸色繡寳相花衫革帶碧衫抹金銅帶錦螣蛇宋
執仗之士大畧與唐同元執仗士首服用交脚幞頭鏤
金額交脚幞頭五服絁巾展脚幞頭鳯翅唐巾其服有
紫梅花羅窄袖衫塗金束帶白錦汗袴緋繡寳相花窄
袖衫生色寳相花袍勒帛雲龍靴佩寳刀紫羅辮線襖
今擬侍儀舎人導禮依元制用展脚幞頭窄袖紫衫塗
金束帶皂紋靴常服烏紗帽盤領衫校尉執仗亦依元
制首用金額交脚幞頭諸色辟邪寳相花裙襖銅葵花
束帶皂紋靴刻期冠方頂巾衣胸背鷹鷂花腰線襖諸
色濶匾絲絛象牙雕花環行縢八帶鞋制曰可
　　　侍儀服
洪武四年二月乙夘朔侍儀司言文武百官朝服各従
品級侍儀舎人引班執事宜有定制乃命中書省定擬
侍儀舎人并御史臺知班引禮執事冠進賢冠無梁服
絳色衣其蔽膝及履韈革帶大帶槐笏與九品同惟不
用中單従之
　　　齋郎舞生冠服
洪武五年十月己丑命擬齋郎樂生文武舞生冠服之
制齋郎黒介幘漆布為之無花様服紅絹窄袖衫紅生
絹為裏皂皮四縫靴黒角帶文武舞生及樂生黒介幘
漆巾為之上加描金蟬服紅羅絹大袖袍胸背畫纒枝
方葵花紅生絹裏加錦臂鞲二皂皮四縫靴黒角帶武
舞生武弁以漆布為之上加描金蟬服飾靴帶並同文
舞生
　　　雜流官冠服
洪武四年冬十月甲午定未入流冠服凡在外諸處提
控案牘及吏目典史税課司閘壩等官冠服皆准侍儀
舎人冠無梁服赤羅服青縁飾赤羅蔽膝烏角帶紅白
大帶槐木笏白襪黒履不用中單去佩綬
　　　未入流官用公服
洪武二十四年浙江按察使司僉事觧敏言舊制凡各
處未入流官遇朝賀進表用烏紗帽紅圎領衫黒角帶
陪班行禮今制在京一品而下至雜職俱用公服而在
外未入流官仍如舊制於禮未宜請得如在京例上可
其奏詔在京在外未入流官凡遇行禮皆具公服
　　　在外未入流品官祭服
洪武二十九年六月丙子詔在外未入流官陪祭俱用
祭服先是淮安鹽城縣儒學教諭王孟上言公服以朝
祭服以祀今在外凡祀山川諸神流官具祭服未入流
官具公服然公服既於朝賀迎接諸禮用之而又服以
祀神理有未宜且未入流官公服之制自八品以下皆
同則祭服亦宜與之同上是其言詔自今未入流官凡
祭皆用祭服與九品同
　　士庶冠服
　　　四方平定巾
洪武三年命製四方平定巾式頒行天下初上既即位
更制度凡官民男女衣冠服飾悉復中國之制至是又
以士民所服四帶巾未盡善復製四方平定巾頒行天
下令士人吏民咸如式製服之皂𨽻伶人如初所定以
異其制
　　　生員巾服
洪武二十四年上以學校為國儲材而士子巾服無異
吏胥宜有以甄别之命工部製式以進上親視必求典
雅凡三易其製始定自是士子衣冠綽有古風
　　　軍士服色
洪武二十一年九月戊寅定中外衛所步軍士服色惟
駕前旗手一衛用黄旗軍士力士俱紅袢襖凡袢襖長
齊膝窄袖内實以棉花旗幟各分記號用青藍為邉𤣥
黄黑白間色俱不得用凡為旗幟衣装布絹綿花蘇木
棗木之類皆官給之毋令軍士自備
　　　僧道服色
洪武十五年十二月乙酉定天下僧道服色凡僧有三
曰禪曰講曰教禪僧茶褐常服青條玉色伽裟講僧玉
色常服深紅絛淺紅袈裟教僧皂常服黑絛淺紅袈裟
僧官如之惟僧錄司官袈裟縁文及環皆飾以金道士
常服青法服朝衣皆用赤色道官亦如之惟道錄司官
法朝服衣縁文飾金
凡在京道官紅道衣金襴木簡在外道官紅道衣木簡
不用金襴道士青道服木簡
　　冠服禁令
　　　服色禁制
洪武二十三年三月甲子定官民服飾先是上見朝臣
衣服日就短窄有乖古制乃命禮部尚書李原名國子
司業龔斆參酌時宜俾存古意原名等議定文官衣長
自領至裔去地一寸袖長過手復回至肘袖樁廣一尺
袖口九寸公侯駙馬與文職同耆民儒士生員同文職
惟袖過手復回不及肘三寸庶民衣長去地九寸袖長
過手六寸袖樁廣一尺袖口僅出拳軍人衣長去地七
寸袖長過手五寸袖樁廣不過一尺窄不過七寸袖口
僅出拳從之頒示中外
洪武二十二年十二月申嚴巾帽之禁凡文武官除本
等紗帽外遇雨許戴雨㡌公差出外許戴㡌子入城不
許其公差人外出外者亦如之将軍力士校尉旗軍常
戴頭巾或榼腦官下舍人并儒生吏員民人常戴本等
頭巾鄉村農夫許戴斗笠蒲笠出入市井不禁不親農
桑者不許
景泰四年令錦衣衛指揮侍衛者得衣麒麟服色從錦
衣衛指揮同知畢旺授永樂中例請也
天順二年令官民人等衣服勿用蟒龍飛魚斗牛大鵬
像生獅子四寳相花大西番蓮大雲花様并𤣥黄紫及
𤣥色様黒緑栁黄薑黄明黄等色
成化三年令官民人等勿僭用服色花様
𢎞治元年正月禮部覆左副都御史邉鏞言乞禁内外
官僭乞蟒衣按國朝品官服色無蟒衣之制考之爾雅
韻書盖蟒乃蛇屬非龍類蟒無角足龍則角足具焉今
織蟒為龍形請如鏞言凡内外官無間新舊悉令盡繳
不許織造上是之命原受賜者聽其服用餘悉令還官
此後不許再乞
嘉靖六年令在京在外官民人等不得濫服五彩粧花
織造違禁顔色及将蟒龍造女衣夷人不許擅買違式
衣服
十六年令在京在外文武官員其大紅紵絲紗羅服惟
四品以上官及在京九卿翰林院詹事府春坊司經局
尚寳司光禄寺鴻臚寺五品堂上官經筵講官得服其
餘俱青緑錦繡遇吉禮紅布䘬褐
洪武三十年令致仕官服色與見任同若遇朝賀及謝
㤙見辭具服行禮
凡年老致仕及侍親辭閒官員許用紗帽束帶若為事
黜降者服與庶人同
凡官民服色冠帶貴賤有等上可兼下下不可僭上官
員致仕與見任同其祖父有官身殁非犯除名子孫許
居父祖房舍衣服車馬比祖父同
職官一品至四品㡌頂㡌珠繋腰用金玉珠寳粧飾五
品六品㡌頂許用金玉㡌珠用珊瑚琥珀繋腰用金銀
犀角帶七品至九品㡌頂許用銀或鍍金㡌珠用水晶
琥珀繫腰用銀減鐵以上㡌子㡌花許用製造字様及
龍鳯文靴子通用金綿花様
　　　申明靴禁
洪武二十四年七月壬申申明靴禁先是常禁民間製
靴不許裁為花様及以金線装飾而富商大賈奸民猾
胥末技賤工及軍中無賴少年徃徃冒犯恣為淫巧裁
為花様嵌以金線藍條蔑敦樸之風亂貴賤之等甚者
詐為公侯大臣家子姪出入市中為奸利事聞詔禮部
嚴禁之惟文武百官并同籍父兄伯叔弟姪子壻及儒
士生員吏典知印承差欽天監天文生太醫院士瑜珈
僧正一道士将軍㪚騎舍人帶刀之人正伍馬軍總小
旗教讀大誥師生許穿靴同其北平山西山東陕西河
南并直𨽻徐州地寒人民許穿牛皮直縫靴出外不許
其庶民商賈技藝歩軍及軍下餘丁管歩軍總小旗官
下家人火者皂𨽻伴當在外醫卜隂陽人皆不許止許
穿皮扎䩺鞋違者罪之
　　　題禁詭異巾服
嘉靖十四年四月内禮部題該提學御史寳一桂題為
禁革詭異冠服以昭聖製以齊風俗事奏詭異巾服自
嘉靖七年三月二十七日特勅禮部分别以其圖説頒
布天下嚴禁異服天下之人風俗丕變無敢為詭異冠
服者夫何邇來有犯禁諭私家慕效製東坡巾著雲履
及各色異様巾服者其巾或有紵絲羅絹甚至以氊為
之不惟舉人監生生員儒士凡市井屠販一切庸賤之
徒間亦戴之此所謂詭異之服也今見輦轂之下縱横
衢路漫無畏忌在京如此在外可知矣乞勅都察院嚴
行禁革等因題奉聖旨這本説的是比年冠服詭異已
有㫖禁革生儒人等乃敢違禁製用好生不畏法度都
察院便出榜曉諭但有巾服異様并製賣的著緝事衙
門及五城兵馬即時拿送法司問罪仍通行南京都察
院及各處巡按御史一體嚴加禁約該衙門知道欽此
　　　申明官員服色限制
嘉靖十六年三月内禮部題欽遵聖訓慎法制以嚴禁
僭肆事該本部欽奉聖㫖欽遵之議得在京在外文武
官員除本等品級服色及賜者外不許僣分自恣擅用
蟒衣飛魚斗牛等項違禁華異服色及大紅紵絲紗羅
服惟四品以上官及在京九卿翰林院詹事府春坊司
經局尚寳司光禄寺鴻臚寺五品堂上官經筵講官其
餘皆穿緑青錦繡遇有吉禮止許穿紅布絨褐其品官
花様仍照品級公侯駙馬伯麒麟白澤文官一品仙鶴
二品錦鷄三品孔雀四品雲鴈五品白鷴六品鷺鷥七
品鸂鶒八品黄麗九品鵪鶉雜職練鵲風憲獬豸武官
一品二品獅子三品四品虎豹五品熊羆六品七品彪
八品犀牛九品海馬不許混同錦衣衛指揮侍衛者得
穿麒麟服色其餘帶俸及不係侍衛者俱不許僣用其
軍民人等除官應用之家許令織造其私下與不應用
之物不許製造及擅用違禁華異服色若有仍前僣用
者在京聴科道及緝事衙門在外聴巡按等官照依律
例參究題奉聖㫖是依擬便出榜文嚴加禁約欽此
　印制備考
　　給印
　　　換給印記
凡内外各衙門印信年久篆文平乏不堪用使具奏鑄
換候領新印然後以舊印繳
凡司府州縣奏換印記本部積収奏抄或三顆或五顆
類奏其有火盜遺失例該特奏者單題
先年題凡新鑄印記本部置印模簿一扇将鑄完印記
照顆用使存照仍令置南京印模簿一扇候每年終咨
送南京禮部轉行該局収貯備照
凡各處奏繳舊印俱赴通政司驗進其申呈批文并舊
印赴本部投納隨𤼵鑄印局騐封鎖有無完固封印新
印文是否真正中間恐有差人私拆官封盜用情弊
𢎞治十四年議准在外大小衙門印記年久印面平乏
篆文糢糊者方許申知上司驗實具奏鑄換新印其舊
印送上司付公差人員繳部仍發鑄印局看驗若印記
新降未久捏奏煩擾雖已鑄換仍将申奏官治罪
嘉靖二十九年閏六月湖廣布政司咨批差承差劉啓
爵繳送沙湖驛記一顆到司查無該衙門新記封鎖審
據本役回稱係通政司經厯司開拆該本部題奉看得
近年各處差來繳印人員不遵舊例将舊印混送通政
司經厯司自行開拆另封前來以致稽查不便難以防
杜奸弊以後如遇奏繳舊印除奏本經厯司驗收封進
外其舊印有混送到司者就便責付本役送部查繳不
必先行拆動以防弊端奉聖㫖是欽此
　　　請給闗防
凡差委官員請給闗防本部如查有繳部見在者即題
請給發如無見在請乞欽定字様另行鑄造給𤼵用使
凡審録各項闗防俱係内府印綬監經収如遇各部差
官取用本司即具手本差司官一員齎赴本監領出給
𤼵如係本司新鑄闗防亦差官送本監掛號然後給𤼵
凡各衙門繳進闗防本部差司官一員齎赴内府印綬
監收貯
嘉靖二十九年九月該賛理京營軍務兵部左侍郎王
邦瑞題稱欽命賛理經營務原無印信掌管似應比照
各鎮總官掛印及巡撫給與闗防事例鑄給闗防一顆
以便行事該本部題奉聖㫖闗防不必用事總於一京
中外不同外面總都官只名總督京營戎政某官不得
名總兵字様欽此
嘉靖三十五年六月該巡撫應天右僉都御史張景賢
題稱欽降闗防篆文係巡撫蘇松等處闗防八字要政
作應天等府字面奉聖㫖禮部知道欽此本部看得前
事查無舊例盖順天應天皆為京府輦轂所臨非列郡
可比故累朝欽降闗防其巡撫順天地方止云巡撫薊
州等處而無順天等府字様則應天可以例推臣等不
敢擅擬改給覆題奉聖㫖是欽此
嘉靖三十五年六月該南京守備掌中府事撫寧侯朱
岳等奏乞要比照内守備操江衙門事例頒給闗防用
使本部查照南京守備㕔衙門自設立以來並無鑄給
闗防等事例但留都實國家根本重地守備尤地方
責任專官見今東南多儆文移旁午軍務所闗允宜專
一所據朱岳等奏請事宜委應鑄造以便行事伏乞欽
定字様本部鑄給用使等因覆題奉聖㫖與做南京守
備闗防欽此
　　　奏給印記
嘉靖三十二年五月該裕王府承奉正韓保景王府承
奉正党霖俱奏給承奉印信本部查得舊例衡王𢎞治
五年之國十二年該王奏討本府承奉司印信榮王𢎞
治十二年之國十六年該王奏討本府承奉司印信俱
該本部覆題鑄給今看得裕王等府承奉正韓保等奏
乞印信遵依查照衡府榮府舊例待王之國之後具本
題請照例鑄給行使奉聖㫖是欽此
嘉靖三十二年十一月該瑞王昌榮安王孫輔國将軍
拱□奏稱臣父鎮國将軍宸滁於嘉靖四年請乞教授
䝉准除一員又於嘉靖八年奏討教授印信亦䝉准給
今臣父故所有前項印信臣與父職爵不同奏乞鑄換
等因奉聖㫖禮部知道欽此本部查照瑞昌等府鎮國
等将軍教授印信之給先因宸濠亂後宗室數多而弋
陽王初屬統攝事未歸一是以題請鑄給今各将軍分
附各府管束則一應事務自當屬於分附府分輔導之
官况郡王子孫官職世降輔國将軍以下原無設教授
之例印信豈得一㮣鑄給所據二府将軍教授印信應
并查革及移咨吏部将瑞昌宜春二府教授查有見在
行令於原府帶俸聽侯改選以後裁革不必推補其印
信作速奏繳一應事務照依三十一年題准得奉欽依
事理悉聽分管郡王管理并附該府教授承行等因覆
題奉聖㫖是欽此
　　造印
　　　造辦各印
凡鑄真人金印在内各衙門銀印在外各布政司都司
銀印俱照定例行
一具手本四本差辦事官齎赴内府闗領銀兩送赴六
科廊鑄造其銀即係内府所差長隨經收
一具手本三本差辦事官齎送内府司禮監禀請内官
一員公同本部委官監督鑄印局官儒匠役鑄造
一合用池匣袱褥縧銷等件咨工部造辦
一合用木炭等項物料劄順天府轉屬於無碍官銀内
支給買完送部應用仍将支過并餘剰還官銀兩數目
開報戸部知㑹
一每印一顆合用木炭五百觔烏梅四觔黄蠟一觔松
香二觔硼砂一觔熖砂一觔明□二觔潞州大貫四個
一金銀分兩數目　欽賜真人金印用金二百五十兩
　王府鍍金銀印用銀一百五十兩　内閣銀印用銀
九十兩　征西鎮朔平羗平蠻等将軍銀印九十兩
宗人府五軍都督府銀印用銀一百兩　六部都察院
并在外各都司銀印用銀九十兩　衍聖公張真人中
尉留守司并各布政司銀印用銀九十兩　順天府應
天府銀印用銀九十兩
　　印例
　　　繳印收銷
凡遇王府繳進金印銀印本部先期題知候命下差司
官一員齎赴内府六科廊鑄印長隨轉送内府内承運
庫收銷其各布政司等衙門奏繳銀印亦照例行
一送手本三本二本送司禮監知㑹一本送承運庫知
㑹
　　　遺失印記
嘉靖二十九年十月該上林苑監佐監丞王𢎞久等題
稱良牧署署丞陳讓被刼賊殺傷搶去印信一節奉聖
㫖該部知道欽此該本部覆題行查續經勘明題准免
究其印信鑄造給𤼵所失舊印㝷訪獲日奏繳等因具
題奉聖㫖是欽此
　牘式備考
　　奏牘
　　　風憲官冩奏題本
成化二年禮部奏監察御史趙敔言内外風憲等衙門
官出巡行事遇有機宻事情及糾劾姦邪自書奏題本
多有不熟韻體不免倩人代筆往往因而泄漏有誤事
機請自今重事仍依韻式冩奏常事從便書冩許用題
本今議得在外衙門宜一體具奏如舊制其京官公差
在外者應行事務照例依韻書冩奏本若是𦂳急宻切
事恐有泄漏許冩題本務要字畫真楷不許草率從之
　　　題疏稱藩王諱
嘉靖十年楚王榮㳦以諸司疏文直書親王名諱殊乖
體統乞禁止之下禮部議請自今凡備録諸王奏疏及
所司題奏疏内一切不諱以遵君前臣名之義其諸勘
合劄付等項類止許稱爵不得書名報可
　　　王府奏疏稱式
嘉靖十一年禮部奏王府慶賀奏稱累朝皆有體式凡
皇帝表文例稱聖旦奏疏稱萬壽聖節皇太后壓於太
皇太后表文例稱令旦不壓於太皇太后亦稱聖旦奏
疏稱令節今諸王府所奏諸辭徽稱有乖名分請以徽
稱體式申諭諸王以後不許違錯報可
　　　建議章疏體
嘉靖四十四年禮科都給事中辛自修言人臣祗慎而
後朝廷之體尊邇來題奏章疏競為縟艶不惟九重清
覽難於徧詳而事體處分反以文晦甚者以伺察為能
至以鄙䙝醜穢之語載之牘中尤非對君之體乞勅禮
部轉行内外百司自後一應章奏須言簡事核務持大
體不許仍前瑣屑沉冗如違聴該科參治上深然之乃
詔以後章奏俱務簡明質實有如前欺肆者科臣以聞
　　　定表賀疏謝格
隆慶元年南京戸部尚書馬森以陞秩具疏謝上報聞
因命禮部查官員陞遷并一應謝疏當停免者俱酌議
遵守至是禮部議在京文武百官凡遇冊立等太禮合
進一箋表及聖節正旦冬至等節止於丹殿前致賀一
應陞遷賞賜既經面恩或謝者俱不得治本稱謝南京
并在外五品以上衙門及各總兵官凡遇三大節進表
慶賀俱照常例行或值冊立等大禮例該慶賀者須待
本部題允方許撰表齎進其總督撫按俱不得違例進
表稱賀南京五府掌印官六部都察院堂上官大理寺
正官及各處總督巡撫官皆係重臣一應陞遷及經論
劾慰留其或軍功受賜邉鎮給賞等項既不得廷謝仍
許具疏三司将佐等官一同受賞者總兵督撫即與併
謝不得另具奏疏其疏務明白簡直不得牽合四六之
體務為浮靡之辭有不遵守者聴本部及該科指實參
奏詔如議行
　　　朝覲即齎進表文
隆慶元年禮部覆都給事中何起鳴奏隆慶二年天下
來朝官即齎進萬壽聖節表文不必别委自從朝覲年
悉遵此例從之
　　　奏疏便省覽
隆慶三年禮部覆給事中王之恒御史趙焞奉請上御
便殿令九卿科道官有大事皆得面奏取自宸斷其疏
中語言字畫務便省覽得㫖今後諸司章奏務詞語簡
明字畫楷大如嘉初年式便殿面奏候㫖行
　　表箋
　　　箋文勿用虚詞
洪武元年春正月辛丑上謂中書省臣曰古人祝頌其
君皆寓警戒之意邇觀羣下所進箋表頌美之辭過多
規戒之言未見殊非古者君臣相告以誠之道今後箋
文只令文章平實勿以虚辭為美也
　　　重定進賀表箋儀
洪武十四年重定進賀表箋禮儀凡萬壽聖節正旦冬
至在外各衙門先期拜表稱賀至期前一日文武官於
本衙門内齋沐宿歇至日於所在大衙門内㑹同文武
官具服告天祝壽禮其天壽聖節在外五品以上衙門
止進表文一道正旦冬至加中宫皇太子箋文各一通
王府布政司按察司直𨽻府州表箋俱差官齎進禮部
在外則州進於府府進於布政司凡五品衙門𨽻布政
司者亦進於布政司類進禮部各都司及直𨽻衛所差
官齎進五軍都督府各處守禦指揮使司千戸所進於
都指揮使司差官類進五軍都督府至日禮部以各處
表箋自通類奏啟其表箋文詞不得用駢儷務在典雅
其有御名廟諱依古禮二名不偏諱嫌名不諱凡㐫惡
字様俱用迴避仍以硃筆圏㸃句讀用黄紙箋紅紙為
函
　　　頒表箋文式
洪武二十九年秋七月頒表箋文式於天下先是天下
諸司所進表箋詞體駢儷上厭之命翰林院學士劉三
吾右春坊右贊善王俊華撰慶賀謝恩表箋成式頒於
天下諸司凡遇慶賀謝恩如式録進
　　　更改表箋式
宣徳元年行在禮部奏洪武中降表箋式於天下中有
御名依古二字不偏諱之例今各處録進或以他字代
之不成文理請與翰林院計議更改使天下遵守從之
　　　申明進賀表箋儀
宣徳四年令在外慶賀如洪武初舞蹈山呼十四拜凡
進賀表自親王各一總兵各一朝鮮國王南京禮部等
衙門一浙江等布政司按察司直𨽻府州等衙門各一
南京中軍等都督府一中都留守司浙江府都司直𨽻
衛所等各一
　　　定進表宫例
正統二年定天下諸司進表例先是行在禮科給事中
李性等劾奏山西等處都布按三司等衙門官員不躬
進表請治其罪上姑宥之命禮部議為定例於是尚書
胡濙等請自今惟聖節表令堂上官躬進正旦冬至節
遣首領官及所屬佑貳官代行
　　　查參表箋
凡天下各衙門齎到表箋本部先期行國子監取監生
四名參看除土官衙門不究外其餘各衙門表箋中間
有違式及汚漬漏印錯落字様并過期不到等項參出
送司呈部除将齎到表箋類進隨行參治候命下本部
移咨都察院轉行各該巡按御史通行查提到官問擬
應得罪名照例發落過期不到表箋通行補進其極邉
地方照例免究開坐題請定奪
嘉靖二十九年九月該福建行都司署都指揮僉事顧
邦重進萬壽表文順帶屯牛文册該工科參本官奏報
文冊既違限期且入賀大典豈容兼理他務難逃不敬
等因本部覆題合咨送法司問擬應得罪名奉聖㫖是
欽此
嘉靖三十二年南京禮部等衙門差大理寺評事張淑
名齎捧元旦表文旦後方進慶賀本奉聖㫖這賀本過
期方到禮部參看了來説欽此本部看得評事張淑名
既承差委其原領奏本自合同日赴通政司投進今表
進於元旦之先本進於元旦之後事屬稽違法當參究
合将本官咨送法司問擬應得罪名照例𤼵落以為将
事稽違者之戒覆題奉聖㫖張淑名依擬還罰奉兩個
月欽此
　　　進表箋官
嘉靖二十六年九月該陕西巡按御史胡彦奏稱馬政
不修乞免差行太僕苑馬二寺堂上官進表奉聖㫖該
部看了來説本部查得正徳七年二月該遼東苑馬寺
卿夏翟奏稱本寺與遼東都司全無干渉而各節賀慶
表箋轉附代齎殊非忠敬之意乞要自行差官徑進木
部議得該寺既與都司無干其表箋委難類進合無准
其所奏通行太僕苑馬寺一體遵守施行等因奉武宗
皇帝聖㫖依擬行欽此今看得御史胡彦所奏相應議
處合候命下本部移咨都察院轉行陕西撫按衙門行
令二寺今後凡遇萬壽聖節表文照舊差堂上官員齎
進如果地方事有各官俱有差占許先期申請撫按衙
門差委該寺首領或所屬官一員代齎仍一面具實奏
行本部以憑查考其堂上官往回亦不許在途遷延及
枉道回籍以致虚曠誤事如違聴巡御史參究奉聖㫖
是欽此
　　揭帖
　　　春坊揭帖
禮部尚書某今将某年某月某日早吏部兵部引奏請
㫖事件開列於後
一吏部奏引選大小官員進士人等某人等共若干名
請㫖又奏各衙門辦事進士厯事監生共若干箇請㫖
又奏考驗過三考役滿吏典若知印及上銀實撥當該
免考吏某人等共若干名請㫖
司禮監請選官印子
一兵部奏後面跪的若干名是某等衛所某等官舍内
若干名告替職若干名告襲職又有若干名告優飬若
干名告優給是幼男婦女見在門外伺候又有若干名
此告優養優給在衛所聴候俱有官吏保結明白查照
黄選相同於例都該替職襲職優飬優給請㫖又奏後
面跪的若干名是某等衛所某等官他父兄等項患風
癱等病俱在原衛令他男弟等項前來替職俱有官吏
人等保結是實查照黄選相同縁各官俱年未六十嵗
查得舊例這等告的果有殘疾也准他替如今他們所
告殘疾是實請㫖又奏先以欽准襲職優給官員具奏
附選
司禮監請選官印子
　　書牘
　　　定書劄式
洪武三年上諭中書省臣曰今日於書劄多稱頓首載
拜百拜皆非實禮其定為儀式令人遵又小民不知
避忌取先聖先賢漢唐國寳等字以為名字宜禁革之
於是禮部定議凡致書於尊者稱端肅奉書答則稱端
肅奉覆敵巳者稱奉書奉復上之與下稱書寄書答卑
幼與尊長則曰家書敬覆尊長與卑幼則云書付某人
其名字有天國君臣聖神堯舜禹湯文武周漢晉唐等
國號相犯者悉令更之
　　　皇太子與諸王式
洪武十二年六月壬申翰林儒臣議皇太子與諸王書
則曰記問答諸王書曰記答諸王奉書皇太子則曰謹
啟上改皇太子與諸王書曰記諭餘從之
　　文移
　　　諸司文移式
洪武十五年閏二月甲申命禮部定諸司文移式先是
以六部轄各布政使司都察院轄各按察司五軍都督
府轄各都司衛所惟今吾等十二衛指揮使司係親軍
王府長史司及䕶衛俱無統屬文移未定其式至是定
議六部及親軍諸衛欲移文䕶衛皆由都督府行於本
國境内都指揮使司轉達若五軍都督府及親軍并在
京各衛欲移文長使司者皆由六部行於本國境内布
政使司轉達其䕶衛及長使司申文亦如之其六部及
京衛文移在外都指揮使司并直𨽻衛所由五軍都督
府行之五軍都督府於各布政司并直𨽻府州由六部
行之其於按察司皆内都察院行之著為令
洪武十六年七月五軍都督府有事於都察院令經厯
司呈院如行六部則經厯司於主事㕔互牒其在京秩
三品者與本院平行仍故牒在京四品在外按察司帖
下在京五品以下衙門行移文本院俱稱具呈惟太理
審刑磨勘司與本院經厯司行移各道監察御史止由
本院與諸司無行
　
　
　
　
　
　
　
　
　
　
　
　禮部志稿卷六十四
欽定四庫全書
　禮部志稿卷六十五
　　　　　　　　　　　　明　俞汝楫　編
　頒令備考
　　𫝊制
　　　𫝊制儀
凡大祀前三日陳設如常儀文武官各具朝服詣丹墀
拜位鐘聲止儀禮司跪奏請陞殿樂作皇帝御華葢殿
具皮弁服出陞座樂止鳴鞭訖贊四拜𫝊制官詣御前
跪𫝊制由東門出至𫝊制位稱有制贊跪宣制云洪武
某年正月某日大祀天地於南郊爾文武百官自某日
為始致齋三日當敬慎之𫝊訖贊俯伏興樂作又四拜
平身樂止奏禮畢
凡遣官祭祀前一日陳設如常儀次日各官具服於丹
墀北向立皇帝御華葢殿具皮弁服鐘聲止執事官行
一拜三叩頭禮訖儀禮司跪奏請陞殿樂作陞座樂止
捲簾鳴鞭訖唱排班班齊百官一拜叩頭畢分東西立
引禮引獻官詣拜位贊四拜平身𫝊制官詣御前跪奏
𫝊制俯伏興由東門靠東出至丹陛東西向立稱有制
唱跪宣制(祭孔子則曰某年月日祭先師孔子大成/至聖文宣王祭帝王則曰先聖歴代帝王)命
卿行禮贊俯伏興樂作四拜樂止禮畢
凡𫝊制遣官代祀歴代帝王并旗纛孔子等廟前一日
沐浴更衣處於齋宫次日還宫
洪武二十九年凡𫝊制遣使持節俱由東階左行
　　　𫝊制樂(與朝賀同/)
樂章典祀之曲氤氲滿殿香八音絲竹弄笙簧金石音
韻彰匏土革木度鏗鏘髙捧降明香吾皇誠念詣神方
不佞禍淫福善理之常
　　　頒詔
頒詔諸蕃皇帝服通天冠絳紗袍出御奉天殿樂作陞
座禮部官捧詔書於寶案前用寶中書省官禮部官同
捧至御前呈奏以黄金袱裹置盤中置於案引禮導使
者就丹墀拜位典儀贊拜樂作使者四拜興樂止承制
官由中門出至丹陛上曰有制使者跪承制官宣制曰
皇帝勅使爾某奉詔往諭某國爾宜恭承朕命宣制訖
使者俯伏興樂作四拜樂止禮部官詣案捧詔降自中
陛以授使者大樂振作使者捧詔至午門外置龍亭中
侍儀奏禮畢皇帝還宫各司正官一員送詔書出國門
外其賜蕃國印綬則曰皇帝勅使爾某國王印爾其恭
承朕命如有賜物則併宣之
　　湔除
　　　頒行湔除詔
每年十二月二十五日欽奉勅書一道湔除在京及南
京見在任文武羣臣除贓罪外自本年十二月日以前
所犯罪名紀錄在官者悉與湔除除謄黄通行外将原
奉勅書次日面繳如遇免朝止将勅書随本繳進本日
黎明本部堂上官并儀制司官會同三法司官俱到左
順門候司禮監官到各官行一拜三叩頭禮跪翰林官
以勅立授禮部官各官復叩頭禮畢禮部官以勅付儀
制司郎中前行各官随後由午門左門出俱到本部設
香案於露臺上各官望闕行一拜三叩頭禮至川堂開
勅謄黄頒行各衙門
　　　勅湔除
成化元年勅禮部三法司曰新正在邇萬物咸亨在京
文武羣臣除贓罪外自天順八年十二月二十五日以
前所犯罪名紀錄在官者悉與湔除俾圖自新仍命有
司行文於天下諸司
　纂修備考
　　纂修官例
　　　修實錄官
太祖實錄永樂初命曹國公李景隆監修户部尚書夏
原吉學士解縉禮部尚書李至剛總裁再命原吉及太
子少師姚廣孝監修學士胡廣楊榮總裁太宗仁宗實録
英國公張輔少師蹇義少保夏原吉監修少傅楊士奇
太子少傅楊榮太子少保金幼孜總裁太常卿楊溥為
副總裁大學士陳山張瑛續總裁宣宗實錄英國公張
輔監修少傅楊士竒楊榮尚書楊溥總裁少詹事王直
王英為副總裁英宗實錄會昌侯孫繼宗監修少保李
賢尚書陳文彭時總裁少卿劉定之吳節為副總裁憲
宗實錄英國公張懋監修少傅劉吉尚書徐溥侍郎劉
健總裁尚書邱濬少詹事汪諧為副總裁孝宗實錄初
命少師劉健李東陽少傅謝遷總裁吏部侍郎張元禎
詹事楊廷和學士劉忠為副再命東陽少傅焦芳王鏊
少保楊廷和總裁尚書梁儲為副而監修則仍公懋武
宗實錄則定國公徐光祚監修少師楊廷和少傅蒋冕
毛紀少保費宏總裁後廷和冕紀皆去申命宏及少師
楊一清少保石珤賈詠而尚書毛澄侍郎羅欽順為副
後增侍郎吳一鵬獻皇帝實錄定國公徐光祚尚書席
書監修少師費宏楊一清太保石珤尚書賈詠總裁
　　　嘉靖實錄官
隆慶元年勅諭太師兼太子太師成國公等曰兹者恭
修皇考世宗肅皇帝實錄已勅禮部采取事績命爾希
忠為監修官大學士階春芳朴以勤居正為總裁官禮
部尚書兼翰林院學士髙儀為副總裁左春坊左諭徳
兼翰林院侍讀姜金和等為纂修官於元年六月初一
日開館朕惟我皇考臨御天下四十有五年功徳巍巍
如天之大固未易以名言然其政令賞罰之施制作文
章之盛言為典謨動成規範其事布之天下其文具在
有司可得而稱述兹命爾等稽古義例纂緝成編以佑
後人貽萬世其一時吏職之稱否臣下之媺惡亦得附
見以垂鍳戒爾等宜悉心綜理夙夜勤事毋忽以致遺
毋誇以失實毋偏以廢公毋怠以玩歳殫乃心力用昭
一代之令典以覲揚我皇考之耿光稱朕意焉欽哉
　　　隆慶實錄官
萬厯元年勅諭太師兼太子太師成國公等曰朕惟帝
王繼世而興纘承大業莫不有功徳之實敷布天下亦
莫不有紀載之書垂示於後世典謨𫝊紀班班可考祖
宗列聖代有實錄藏之天府洪惟我皇考穆宗莊皇帝
淵毅夙成寛仁内植動符天心徳洽民心北狄南夷欵
關獻馘外寧内戢遠至邇安雖臨御僅六載而功烈邁
軼百王非有紀述不足以彰盛美而播休光爾禮部其
遵祖宗故事通行諸司采輯事實送翰林院纂修實錄
其以太師兼太子太師成國公朱希忠為監修少師兼
太子太師吏部尚書建極殿大學士張居正太子少保
禮部尚書兼武英殿大學士吕調陽為總裁禮部尚書
兼翰林院學士陸樹聲吏部右侍郎兼翰林院侍讀學
士諸大綬禮部左侍郎兼翰林院侍讀學士王希烈詹
事府掌府事禮部左侍郎兼翰林院侍讀學士馬自強
禮部右侍郎兼翰林院侍讀學士陶大臨太常寺卿兼
翰林院侍讀學士掌院事丁士美左春坊左諭德兼翰
林院侍讀申時行右春坊右諭徳兼翰林院侍讀王錫
爵為副總裁右春坊右諭徳兼翰林院侍讀余有丁等
為纂修官一應合行事宜悉照例舉行欽哉故諭
　謹按永樂中詔重修髙廟實錄布衣陳濟與學士解
　縉等為總裁而禮部尚書李至剛及講讀以下僅為
　纂修官
　又按國朝修實錄例以内閣大臣總裁而元勲上公
　一人監修獨髙廟實錄初以曹國公李景隆監修户
　部尚書夏原吉副之後睿宗實錄復用禮部尚書席
　公書吏部尚書廖公紀葢特典也
　又按勲臣三世各再監修國史者英國公張輔子懋
　曾孫溶文臣再監修國史者夏原吉再總裁國史者
　三楊劉健張居正
　　纂修事例
　　　遣官詣郡縣求志
永樂十六年六月乙酉詔纂修天下郡縣志書命行在
户部尚書夏原吉翰林院學士兼右春坊右庶子楊榮
翰林院學士兼右春坊右諭徳金幼孜總之仍命禮部
遣官徧詣郡縣博採事蹟及舊志書
　　　慎重修牒
正徳元年大學士劉健等言玉牒所以紀載宗支乃朝
廷重事也今又及十年續修之期乞勅宗人府禮部查
照所收文案明白送院續修但宗支日繁所司開送名
爵諡號嫡庶行次婚配生卒年月類多闕漏不詳或相
牴牾雖參互考訂終恐不得其真謂宜定著其式移文
各王府長史司子女己未請名受封婚嫁薨故之類如
式造冊奏繳務令考據詳審謄冩真正如有茍簡錯誤
及視常怠玩者所司參究庶幾無誤修葺從之
　　　更定進玉牒儀
正徳元年故事進王牒於文華殿行禮如常儀太
常寺少卿兼侍讀學士楊時暢以為玉牒所載甚
重宜於奉天殿進呈庶盡尊祖敬宗之義上命内
閣大學士劉健等與禮部議從其言乃更定儀註
行之
　　　玉牒事宜圖説
嘉靖二十四年九月初一日内閣題玉牒事宜禮部尚
書嚴嵩等為照玉牒紀載宗支以垂萬世係朝廷重事
其制不敢不倍加詳慎其舊牒内有事當釐改者理合
開具上請臣等看得第一冊内例有總圖備載天潢世
系於首所以表帝王之統合同氣之親也切因世代未
遠人數未多有紙一面列書代氏而以硃線各係所出
之子孫於下但近年以來宗派蕃衍已倍於前其數不
下累萬兹仍用前制不惟紙狹不足備載而字跡微眇
硃線紛亂難以尋檢不無遺漏混淆之弊况將來天支
萬代愈難增續臣等竊意略倣古史世表之法以横格
分代數而列書其名氏於上其各派所出子孫則從而
逓書於各派之下庶世次不紊一覽可見仍餘下方以
俟後來增入臣等又思得玉牒之脩當以帝系爲宗統
其中雖有係長出但不有天命位在藩封如懿文太子
秦晉二王不敢以加於成祖之前又有雖係長出但既
殤而追受封號如悼恭太子岳懐王哀沖太子雖當以
冊内載之不敢列於圖之前俱所以尊帝統也其無所
妨如頴傷等王則仍書之又夀春王熙祖之長子仁祖
之兄也南昌諸王仁祖之長子太祖之兄也俱在太祖
有天下之後追封為王今靖江王則南昌王之後也以
太祖之聖子神孫視之則有堂從之分舊圖以列於帝
系之前今移置本支之後亦所以尊帝統也以上諸事
皆因舊圖而少加釐改謹著為帝王世系總表一冊上
進奉御批卑不可先尊亡不可先存着照今擬用
　　　令提學官採輯
隆慶元年禮部奏纂修世宗實錄事蹟令各省提學官
採輯編彚賫送史館免差官採訪從之
　　纂修恩例
　　　定實錄賞格
永樂元年上以太祖皇帝實錄将成命禮部預定賞格
尚書李至剛以修元史賞例進上覽之曰此述前代興
亡之跡今朕紀皇考神功聖徳貽範萬世豈可比而同
之爾擬議非倫矣遂親定監修官銀百兩綵幣六表裏
織金紗衣一襲鞍馬一副纂修官各銀五十兩綵幣四
表裏紗衣一襲催纂兼謄寫官銀三十兩綵幣二表裏
紗衣一襲催纂官銀二十五兩綵幣二表裏紗衣一襲
謄寫監生生員儒士各銀十兩鈔三十錠綵幣一表裏
謄寫吏各銀八兩鈔三十錠綵幣一表裏催督謄寫者
鈔二十錠絹二疋辦事吏各鈔二十錠絹一疋
　謹按錄成監修官總裁官以下與纂修官例有白金
　綵幣或羅衣鞍馬之賜此外有催纂官謄寫官催督
　官收掌文籍官賞賚有差在局謄寫監生生員儒士
　謄寫吏典辦事吏典各色人匠皆及之
　又按錄成之後例有遷官其監修總裁加秩則始自
　正統五年前固無之
　又纂修官事故去任及監生事故去久近不一陞擢
　賞賚有差
　議事備考
　　會議
　　　覆奏會議事理
𢎞治二年刑科給事中胡金言我祖宗成憲或會舉官
員或會問刑獄或會議政事此固良法美意然而所會
舉之人所會問之刑容有未能悉當者姑以會議一事
言之陛下即位以來用賢納善出於天性故凢内外臣
工交章累疏莫不欲罄一得之愚圖報萬一言雖未當
亦䝉優納中間或有勅多官會議者然章下該部必緩
至數旬積至數章累至數事然後報於該議者至臨議
之際誦者不過槩論大畧聽者或不能周知其詳疏條
浩繁坐起疲倦類多遷就莫可致詰或云此見行條例
或云此泛言難准甚至以人微而棄其言以勢重而附
其説謂之會議而乃至於如此豈不有孤陛下采納之
盛心哉乞勅該部此後凢會議章疏須預令會議衙門
俱得遍閲事由無拘章疏多寡俱在五日内會議從容
論辨各盡所長何者為可行何者為未當不以人廢言
不以言徇勢庶所采者公論而所行者良法下禮部覆
奏以為會議舊有成規有半年一議者有半月一議者
亦有五日内即議者大要酌事勢緩急而為次第也有
會一二衙門議者有兼會公侯伯都督并翰林院詹事
府國子監十三道御史議者亦因事勢輕重而欲各伸
所見也况今天下之廣建言者無日無之而諸司政務
日不暇給若不拘章疏多寡事理巨細俱於五日内議
得無講説太煩有妨政務乎上曰今後有要務關民情
者半月内議之若利弊諸事果應急議者限五日議聞
　　　會議先𫝊告節畧
正徳六年八月監察御史江萬實言朝廷凢大事必令
會官議擬正欲合衆論之公以求事理之當然非素有
一定之見豈能決擇於立談之間况竊聽於旁者每如
堵墻機宻重務不免𫝊泄自今凡有會議先具揭帖送
與議者至期乃議若事急者本日将議之先亦宜𫝊告
節畧仍禁諸人不得竊聼庶盡羣見而機事亦宻禮部
議從之
　　　會議建言
凡天下官吏軍民人等建言民情每嵗本部議定可否
俱赴御前奏過其間可行者移咨該衙門施行若泛言
不切立案不行至於天下巡撫官各陳地方利弊則從
各部會議具奏定奪
凡朝廷有大事當會議者該部奏請各部都察院通政
司大理寺堂上官或掌科掌道官若合會武臣則五府
管事官皆預合會儒臣則翰林院詹事春坊司經局及
國子監皆預
嘉靖三十一年十一月内該本部題為申明會議建言
事查得大明會典内一欵凡天下官吏軍民人等建言
民情每嵗本部會官議定可否俱赴御前奏過其間可
行者移咨該衙門施行若泛言不切立案不行又一𣢾
洪武二十四年令在京衙門奉㫖為格為例及重事須
會多官計議然後施行又一欵景泰四年令建言者該
衙門詳細參看果有利國利民可行則行有假以言事
報復讐怨者具奏治罪欽此參詳例意前後互𤼵凡事
體重大及應該議擬裁斷著為格例施行者然後多官
集議凡建言民情亦須各衙門參詳應該會議之事然
後本部會官定議非不論小事一該會議及未經各衙
門詳看而輒會議也近來各處建言有稱撫按見行要
得久遠遵守者則不待議有須行撫按勘報及知的確
者則不能遽議有累經題奏欽依著之令甲難以變更
者則不當復議若槩行會議似涉泛濫與先後例意不
合又照洪武年間有直陳得失無事繁文之式永樂年
間有驀越合干上司徑赴朝廷干冒之禁合無今後凡
有建言民情本部即行各該衙門參詳撫按查勘不能
遽議者徑行勘覈累經題著令格不當更改或中間稍
有損益者徑自題覆違式違禁挾讐報怨者径參治罪
其事體重大應該議擬裁為格例而一向未經題定或
雖曾題定而時異勢殊應得更革者然後囘報本部年
終會議取自上裁其各該衙門參詳過径行径題徑參
等項事件亦随報本部年終具節畧開坐題知庶㡬會
議不濫事體可久等因奉聖旨是欽此
　　　會議應與官
正綂十年五月禮部言天下諸司官吏軍民建言例會
廷臣議行竊見宣徳中尚書蹇義夏原吉已解職務特
詔與議正統初學士楊士竒楊榮楊溥輪畨會議今士
竒榮已故惟溥尚在請學士陳循曺鼐馬愉參之上以
溥老禮宜優間令循等與議
　　建言
　　　禁建言假公營私
永樂元年癸丑禮部尚書李至剛上言以為論道經邦
必求賢才興利除害必開言路昔太祖髙皇帝勵精圖
治聽納無遺三十年間化行俗美皇上即位以來悉遵
成憲廣開言路博采羣謀凡有可行無不聽納然無知
小人往往假此為名或搜求細事拑制諸司或懐挟私
讐陷害良善或妄稱奏疏躱避差徭或馳騁小才希求
進用甚者無稽泛言煩瀆聖聴雖稱興利除害其實假
公營私誠宜榜示天下果有益國便民之事雖百工技
藝之人皆許具實陳奏若官吏人等貪汚顛倒曲直酷
虐良善及婚姻田土軍民役等事必令自下而上陳告
若有假以實封建言驀越上司径赴朝廷干冒者治以
重罪上可之
　　　寛宥建言得罪
正統元年直𨽻六安州英山縣知縣賀完言書曰嘉言
罔攸伏萬邦咸寧切見各處官吏人等先有上書陳言
者本為開張治道及軍民利病一時詞語鯁直犯冒天
威遷降遠方及發充軍為民以此人多畏罪保祿不肯
進言乞取囘量才擢用或仍復舊職庶使下情得以上
達上命行在禮部議行
　　　參詳建言
嘉靖三十三年禮部覆通政司議自今凡建言民情本
部即行各衙門參詳撫按見行小民稱便者径行查照
遵守應該撫按查勘不能遽議者径行勘覈累經題著
令格不當更改或中間稍有損益者径自題覆違式違
禁挾仇報怨者径參治罪其事體重大應該議擬裁為
格例而一向未經題定而時異勢殊應議更革者囘報
本部嵗終會議取自上裁其径行径覆径參者亦報部
嵗終開具節畧奏聞報可
　旌表備考
　　旌表總例
　　　旌表節孝
諸司職掌本部據各處申來孝子順孫義夫節婦理當
旌表之人直𨽻府州咨都察院差委監察御史覈實各
布政司所屬從按察司覈實着落州府縣官同里甲親
隣保勘相同然後明白奏聞旌表
大明令凡民間寡婦三十以前夫亡守志五十以後不
改節者旌表門閭除免本家差役
大明會典洪武間詔申明孝道凡割股或致傷生卧氷
或致凍死自古不稱為孝若為旌表恐其倣效通行禁
約不許旌表
嘉靖二年奏准今後天下文武衙門凡文職除進士舉
人係貢舉賢能已經竪坊表宅及婦人已受勅詔封為
命婦者仍照前例不准旌表外其餘生員吏典一應人
等中間孝子順孫義夫節婦志行卓異足以激勵風化
表正鄉閭者官司仍具實跡以聞一體旌表又奏准今
後節婦但係風憲官覈實本部雖有病故者亦奏准類
奏旌表
嘉靖四年二月内禮部題為旌表事查得節年卷内凡
節婦該有司具奏到部行勘覈實案候類奏旌表間有
覈實到部者或病故不與旌表緣查節婦必須年三十
以下守節至五十以上者志行已定方許有司具奏但
中間行勘竝風憲官覈實往返經年加之官吏里胥刁
蹬又不可以嵗月計也所以一經行勘之後囘文未及
到部遂致抱節而死者容或有之此其平生志行堅定
不獲表彰良可矜恤况奉明詔訪求特加旌表無非激
勸風俗之盛典也合無今後節婦但係風憲官覈實到
部者雖已病故應同見在亦准類奏旌表等因題奉欽
依准議行欽此除欽遵外伏覩嘉靖三年四月十九日
貞烈詔書内一欵孝子順孫義夫節婦有司開具實
跡奏聞以憑旌表不許里書人等掯勒刁難致令無由
上達若守節年久果有貞烈實跡例該旌表而身故者
一體奏聞舉行欽此欽遵今照各處有司援此将遠年
已故孝子節婦一槩具奏乞要旌表今若不拘久近則
自洪武永樂年間已故孝子節婦皆來奏擾有礙舊例
相應再為酌處覆奉欽依今後除正徳十六年以前身
故者為舊例所拘仍舊不准旌表其嘉靖元年以後民
間果有孝子順孫義夫節婦未經有司具奏病故者遵
照詔書内事理許其一體奏聞舉行照例旌表
嘉靖十年十月内禮部題為旌表節孝事查得本部節
年稿簿内開凡民間孝子順孫義夫節婦等項見行事
例先據有司具奏到部仍行有司覆勘囘文至日復行
彼處風憲衙門覈實取具結狀到部案候類奏旌表中
間多有六七十嵗以上年已衰邁而文移勘覆動經數
年寵光未沐已先朝露葢有抱節操行終身不獲表異
之榮者臣等看得旌表節孝事例實為朝廷激勵風俗
之盛典所以必行再三覆勘者恐有偽為無非欲考其
實耳然至於文移輾轉動淹嵗月吏緣為奸恩不下究
亦不可不為之所也覆奉欽依今後凡民間孝子順孫
義夫節婦等項但係有司勘實具奏者免其覆勘徑行
風憲官覈實若風憲官覈實具奏者免其再覈候每季
終類奏旌表一次
凡節婦等項必係撫按衙門保奏方與覆題旌表其司
府州縣衛所舉奏者俱咨都察院行彼處撫按衙門覈
勘取結囘部方與類題其已經奏過應該旌表者付精
膳司類給勘合行各該原籍官司照例給與無碍官銀
三十兩令本家自行起葢牌坊除已故不優免外見在
者仍照例優免二丁侍養身終之日子孫仍舊當差
　　　類表節孝
正徳八年二月山東巡按御史張璿奏山東賊所過州
縣有子救父婦衛夫而死者凡百有十九人宜皆旌表
禮部議以人多費廣宜準山西例於所在旌善亭側立
石牌二各聯書姓名籍貫併疏其孝義貞烈大畧於下
仍官給殯殮費他凡被賊處有奏至者皆如例行詔下
所司
　　　類表貞烈
正徳十年二月旌表定遠居民方淳妻丁氏等俱不受
賊汚而死有司具實以聞禮部議定遠兵燹之餘公私
匱竭立坊於門恐人衆不能遍及宜如近例刻石於旌
善亭以彰貞烈人給銀三兩以助殮塟詔可
　　旌孝
　　　定旌表孝行例
洪武二十七年青州府日照縣民江伯兒以母病割脇
肉食之不愈乃禱於岱嶽祠誓云母病愈則殺子以祀
神既而母病愈竟殺其三嵗子以祭有司以聞上怒曰
父子天倫至重禮父為長子三年服今百姓無知賊殺
其子絶滅倫理宜亟捕治之勿使傷壊風化遂逮伯兒
杖一百謫戍海南因命禮部定議旌表孝行事例行於
天下禮部議曰人子之事其親居則致其敬養則致其
樂有疾則託之良醫投之以善藥至於呼天告神斯又
懇切之至此為人子所當然也卧氷割股前古無聞雖
出後世亦是間見至若割肝殘害尤甚且如父母止有
一子割肝刲股或至喪生卧氷或至凍死使父母無依
宗祀永絶反為不孝之大者原其所自皆愚昧之徒務
為詭異以驚世駭俗希求旌表以規避徭役割股不已
至於割肝割肝不已至於殺子違道傷生莫此為甚自
今人子遇父母有疾醫治弗愈無所控訴不得已而割
股卧氷亦聴其所為但不在旌表之例詔從之
宣徳元年六月旌表孝子權謹等孝行上諭行在禮部
尚書胡濙曰孝者人道當然賢智之人不待勸勉中人
以下須激勵乃能為善旌表之意正如此若權謹則朕
所知謹質實人也宜旌之使人人見而思奮其於治道
豈不有益
　　　例外旌奨
嘉靖三十年二月該巡撫宣府右僉都御史劉(闕/)直隸
巡按御史胡宗憲各題稱開平衛軍人萬國正因母董
氏病危割肝救療母愈身亡乞要旌表本部查有會典
不許旌表前例難以題請移咨都察院轉行該管衙門
径自以禮表異優恤
　　　例外不准旌表
宣徳元年五月行在禮部奏錦衣衛總旗衡整女母病
篤刲肝煮液飲之而痊宜旌表上曰為孝有道孔子曰
身體髮膚受之父母不敢毁傷剖腹刲肝此豈是孝若
致殺身其罪尤大况太祖皇帝已有禁令今若旌表使
愚人效之豈不大壊風俗女子無知不必加罪所奏不
允
　　旌節
　　　守節未旌而沒
𢎞治十六年十一月掌國子監事禮部右侍郎謝鐸奏
臣祖母趙氏守節四十餘年未䝉旌表而殁請以本身
應得誥命移為旌表之恩禮部覆奏上曰趙氏准與旌
表鐸應得誥命仍給之
　　　貞節已故追旌
𢎞治十七年旌表直隸太倉州民顧鉞妻俞氏貞節舊
制節婦已故者不與旌表之列中書舍人顧守元奏臣
父鉞棄背時母俞氏年僅二十四嵗遺腹有臣甫及三
月臣既生復嬰險疾每見臣疾勢危迫輒欲自縊保䕶
成立又教誨之臣竊科第以有今日皆母氏力也有司
舉臣母守節艱苦之狀禮部行勘得實例當旌表類奏
之際臣母不幸卒於官邸禮部拘例不為覆奏使臣母
一生苦節冺滅無聞實為可憫伏乞一體旌表則臣母
雖死猶生而臣之志願亦永畢矣禮部覆奏許之
　　　姑婦同旌
成化二十一年十二月福建武平縣奏本縣民王宗安
妻鍾一娘夫亡守節年已八十有九其子英妻鍾妙賢
亦守節三十八年禮部奏一娘已老恐以例覆勘而先
婦死終不能沾恩乞先旌之妙賢則仍待覈實上以姑
婦一節可嘉命俱旌之不必覆勘
　　　表四節之門
成化二十三年二月桐城縣陶氏有婦三世四人夫亡
皆守節無二志有司以事聞上曰朝廷旌表節義所以
激勵風俗然通都大邑有司僅舉一二雖所遺者多而
亦可見全節之難也今陶氏一家之内三世四婦相繼
守節葢有所視法而然誠天下所罕有者其即旌表為
四節之門不必如例覆勘
　　　旌未嫁節
宣徳元年九月監察御史尹崇髙奏諸暨縣孟氏女藴
許嫁縣學生員蒋文朂未嫁文朂充貢入監為御史病
卒藴年纔二十號哭歸蒋氏執喪三年甘守苦節年已
六十乞旌表其門上謂行在禮部臣曰夫死婦守節世
恒有之此女但許嫁能執婦禮守志不二可謂貞女人
所難能者宜旌表以勵風化
　　　例外旌奨
嘉靖二十九年十二月該浙江東陽縣知縣鄭綺奏稱
本縣民人趙惟機妻郭氏事姑至孝乞要旌表本部查
無旌表孝婦事例移咨都察院轉行巡按衙門許有司
量行旌表以勵風化
　　　命婦表貞烈例
隆慶二年旌表山西石州生員喬芝母蘇氏及其女車
同軌妻喬氏為貞烈之門蘇氏者副使喬應光妻也隆
慶元年九月十三日北兵攻陷州城蘇氏義不受辱攜
其女喬氏入井其同居王氏等十人亦相繼赴井死事
聞禮部言蘇氏雖業已受封而貞烈異常又能率居民
等同時殉節宜一體旌表詔從之
　禮教備考
　　鄉飲酒禮
　　　申明鄕飲酒禁
𢎞治元年國子監生張裕言天下有司行鄉飲酒禮齒
徳不稱者或濫與賔席有齒徳者或終身不與况酒食
太豐非敦本化俗之意乞命所司禁止禮部會議宜申
明禁約上如議
　　　舉行鄉飲酒
洪武五年詔天下舉行鄉飲酒禮上以海内宴安思化
民俗以復於古乃詔有司舉行鄉飲於是禮部奏取儀
禮及唐宋之制又采周官屬讀法之旨參定其儀在内
應天府及直隸府州縣每嵗孟春正月孟冬十月有司
與學官率士大夫之老者行之於學校在外行省所屬
府州縣亦皆取法於京師其民間里社以百家為一會
粮長或里長主之百人内以年最長者為正賔餘以齒
序坐毎季行之於里中大率皆本於正齒位之説而賔
興賢能春秋習射亦可通行焉所用酒肴母至奢靡若
讀律令則以刑部所編申明戒諭書兼讀之其武職衙
門在内各衛親軍指揮使司及指揮使司凡鎮守軍官
每月朔日亦以大都督府所編戒諭書率僚佐讀之如
此則衆皆知所儆而不犯法矣制曰可
　　　附考
邱濬曰按先儒謂鄉飲有四一則三年賔興賢能二則
鄉大夫飲國中賢者三則州長習射四則黨正蜡祭(黨/正)
(國索鬼神而祭祀則以禮屬/民而飲酒於序以正齒位)今世所行惟存一鄉大夫
飲國中賢者耳
又按鄉飲之名始於成周漢唐以來亦間行之然無定
制我太祖御製大誥有云鄉飲酒禮叙長幼論賢良别
姦頑異罪人其坐席間年髙有徳者居於上年髙淳篤
者並之以次序齒而列其有曾違條犯法者列於外坐
不許干于善良之席主者若不分别致使貴賤混淆察
知或坐中人發覺主者坐以違制奸頑不繇其主紊亂
正席全家移出化外大哉王言其垂世警俗之意深矣
　謹按秦漢而下行此禮者一見於東平永平之郡學
　再見於晉武太和之辟雍三見於唐貞觀之鄉校
　　習射
　　　申明生員習射
正統二年江西樂安縣教諭鄭顒奏舊制生員學書習
射皆有成規葢欲文事武備不可偏廢近年以來専習
文辭不嫻書射有負作養上命行在禮部申明舊制行
之
　徳政備考
　　恤養
　　　給育孳生
永樂元年禮部言鄱陽縣民張公受妻徐氏一産三男
宜循舊制賜鈔十錠米五石其所産子令兩家無子者
代育每家月給米五斗事故罷給從之禮部又言直隸
上海縣許安孫妻沈氏一産三男命循例優給
　　　京城恤養
成化二年十二月禮部尚書姚䕫等言今京城街市多
有疲癃殘疾之人扶老攜幼呻吟悲號非徒足以干天
地之和而四夷朝使見之亦将為其所議乞勅五城御
史拘審其有家者責令收管無家者收養上曰無問老
小男女有家無家及外來者順天府盡數收入養濟院
記名養贍無令失所
　　恤療
　　　惠民藥局
永樂四年十二月上與侍臣語知京師之人多有疾不
能醫藥者歎曰内貯藥材廣而不能濟人於闕門之外
徒貯何為命太醫院如方製藥或為湯液或丸或膏随
病所宜用於京城内外散施仍訪朝臣中有通於醫者
俾分任其事又曰朕一衣一食不忘下人之艱猶於咫
尺不能有濟何况遠外遂命禮部申明恵民藥局之令
必有實局勿徒為文具而已
　　　振刷恵民藥局
嘉靖二十一年禮部左侍郎孫承恩上言邇者盛夏炎
鬱散為疾厲都城内外之民僵仆相繼臣考之周禮醫
師之屬有疾醫以掌萬民之疾病凡以惠元元重民命
也乞命太醫院及順天府恵民藥局依按方術預備藥
餌於都門居民輻輳之處招諭散給庶阽危貧困之人
得以有濟雖有厲氣不為灾矣上曰頃聞疫氣流行民
多札瘥朕甚憫焉其令太醫院差官順天府措置藥物
設法給恵上親撿方書製為濟疫小飲子方頒下所司
遵用濟民仍命禮部刊行
　　　推廣給藥
上遣官施藥於朝天宫畢諭禮部曰朕祗承𤣥祐仰體
生徳命官施藥濟民昨侍郎孫承恩等奏邊方軍民亦
宜拯濟况今疲於征伐之後豈免疾灾兹一體施濟即
遣錦衣衛千户同道錄司官一員齎赴宣大山西等處
會同撫按官立法給散俾務均霑𤣥恵以廣同仁之義
　　　遣官施藥治療
嘉靖三十八年上諭禮部近因春冷人多生疾令太醫
院依方修藥随病治療差官同錦衣衛官於九門分布
給散立夏日止
　　掩骼
　　　瘞流骸
宣徳元年五月陜西淳化縣丞吳整言自京師通州至
河南兩岸多漂流骸骨乞官為瘞之上諭行在禮部尚
書吕震曰文王仁及枯骨丞所言當從之其即施行勿緩
　　　建言給山地為義塚
正統十三年浙江左布政使孫原貞言杭州嘉興等府
在城軍民多無祖塋凡有物故悉從火化棄骨水中非
其故違法律良由山地各有業主故雖孝子慈孫亦莫
能盡其安𦵏之心考之前代有漏澤園義塚之設乞勅
該部會議行文各府縣查勘官民山地置立義塚繚以
垣墻令彼悉得安厝免致暴棄事下禮部議之
　　閹禁
　　　逮杖自宫
成化十年十一月辛未有自宫者三百一十四人先已
奉旨謫戍皆逃至京師復希進用禮部以聞上曰錦衣
衛其逮至重杖而訊之今後似此輩者所司無得擅收
具奏仍嚴加禁約錦衣衛官奏執自宫者五十四人命
枷項於禮部前併各大市街示衆前此自宫者甚衆日
赴禮部喧訴求進尚書鄒幹等以為言有旨錦衣衛執
之已而皆逃匿五十四人者猶喧訴不已因執以聞乃
有是命
　　　嚴行禁處自宫
成化十一年禮部奏近有不逞之徒往往自宫及其弟
男子姪以希進用聚至四五百人告乞奏收羣衆閧然
阻遏無計奏入有旨此輩逆天悖理自絶其類且又羣
聚喧擾宜治以重罪但遇赦宥錦衣衛執而杖之人五
十仍押送户部如例編發海户當差是後有再犯者本
身處死全家𤼵邊遠充軍禮部仍移文天下禁約
成化二十二年禮部以自宫求進者累有處斬事例而
往往不遵雖發充軍為民到彼即逃近復千百成羣在
部告擾乞行禁處上謂此輩相效成風不畏明憲命巡
城御史同錦衣衛坐城官嚴督五城兵馬司官并其所
主之家俱逮送錦衣衛自宫者痛杖五十不分新舊充
軍為民悉逓原籍還家仍令所司羈管毋容外出所主
之家法司議罪以聞
　　　自宫希用王府
𢎞治三年正月襄陽之隣境頻年旱荒民有自宫者王
俊等十六人襄王見淑奏乞畱府應用禮部言俊等故
違禁例長史不能諫王請并治以罪命逮問俊等罪訖
仍發原籍為民長史姑宥之
　　　查奪閹人濫賞
正徳元年禮部以大學士劉健等言南海子閹人選入
千餘蟒龍玉帶之賞太濫覆議謂私閹累有禁例其潛住
京城者宜力加斥逐蟒衣玉帶之濫賞者請命司禮監
查究追奪上是之私閹令通查舊例申明禁約而嚴治
其敢犯者
　
　
　
　
　
　
　
　
　
　禮部志稿卷六十五
欽定四庫全書
　禮部志稿卷六十六
　　　　　　　　　　　　明　俞汝楫　編
　臣禮備考
　　辨儀等
　　　官儀尚左
吳元年十月丙午命百官禮儀俱尚左改右相國為左
相國左相國為右相國餘官如之
　　　給事御史争坐次
景泰元年給事中李侃與御史朱瑄同事會坐侃坐瑄
左十三道監察御史陳述等連章劾侃六科給事中李
實等又奏欲坐御史左命禮部會官議尚書胡濙等言
先奉宣宗皇帝聖旨御史給事中照品級坐從之已久
給事中張讓等奏近因御史朱瑄給事李侃争論坐次
命廷臣會議議者言六科十三道俱係朝廷近侍風憲
官今後在内則先近而後遠給事坐御史左在外則先
正而後從御史坐給事左奏藁已成都察院左都御史
陳鎰獨不肯署務令改議臣竊惟六科十三道係朝廷
近侍風憲官言責所係國家治否所關今上皇播遷未
返天象垂戒方嚴百姓流移四時旱澇苗蠻猖獗黠猾
凶頑為臣子者自宜同心協力以𢎞濟為心獻忠効謀
以宗社為事其朱瑄李侃所奏已付之廷議自有公論
為御史者當俟聖斷奈何於先啟争端之朱瑄則囘䕶
不言後辨曲直之李侃則痛加參奏同惡相濟假公營
私鎰叨總臺憲自當推原理法之重大彰無我之公却
乃阻抑近侍挟制多官會議罪實在鎰并御史陳述等
俱當明正其罪帝曰今多事之時為臣者正當同心協
力䕶國保民御史給事中俱近侍官乃常以私忿攪擾
朝廷禮部其會官議以聞尚書胡濙言已奉聖斷只依
品級序坐今張譲所奏無容别議從之
　　　内閣近侍官班次
景泰二年户部尚書兼翰林院學士陳循奏内閣係掌
制誥機宻重務衙門近侍之職莫先於此永樂初年本
閣官員凡遇聖上視朝立在金臺東錦衣衛在西後因
不便移下貼御道東西對立已為定例近日因兩衙門
官俱上奉天門奏事五府官雖品髙皆立西簷柱外獨
六卿序立東簷柱内遂使内閣官無地可立此係朝廷
不可不辨者昔孔子在宗廟朝廷一便言誠以禮法所
在政事所出之處不可不明辨也又臣等叨䝉皇上擢
任同知經筵事會講之日班或列於六卿之下恐識者
笑玷辱此職自臣等始也又每午朝進近御榻奏事臣
所奏俱係制誥機宻重務不宜在五府六部奏雜事後
孔子曰君子無所争必也射乎古人大射之禮尚且如
此况於聖明禮樂文物之朝内閣經筵神明制作之所
可以茍乎下禮部議覆詔常朝内閣學士與錦衣衛官
東西對立經筵日同知經筵官序於尚書都御史上午
朝翰林院先奏事
　　　官員拜禮
洪武二十年冬十月重訂官員拜禮其一凡朝見稽首
頓首五拜乃臣下見君上之禮先稽首頓首四拜後一
拜叩頭成禮稽首四拜者百官見東宫親王之禮其見
父母亦四拜其餘官長親戚朋友相見止許行兩拜禮
　　　申飭官儀違越
隆慶四年都察院左都御史葛守禮等言我朝設官分
職品制截然具在乃人情務於好上法制廢於因循沿
至於今遂成陵替官名九品混若一途綱紀紊矣輦轂
之下奢僣無節法守亂矣監司守令體統倒置士庶倣
效悖逆成俗矣臣以為宜申明禮制自朝儀始嚴令大
小臣工各安名分守禮節以綱紀四方敢有違越者許
各衙門長官并臣等及該科參究吏部仍察訪别處挽
囘陵替之風章下禮部請申明禁約從之
　　　公侯伯駙馬朝參
𢎞治十五年舊例公侯伯駙馬朝參不置門籍至是㸃
朝而無籍可稽錦衣衛請置門籍英國公張𢡟等奏勲
戚大臣自祖宗定朝儀以來皆與文武品官事體不同
宜如舊禮部覆奏命公侯伯駙馬朝參如舊不許逸惰
　　　南京官儀二議
嘉靖十六年南京禮部尚書霍韜言元旦冬至萬夀聖
節臣下拜賀皆行十二拜禮惟南京行八拜禮不宜獨
簡出制帛文武百官俱吉服騎導於郭門之外拱立路
隅帛過乃退而一嵗兩送或失之煩乞一嵗一行六科
遇部院三品以上大臣引馬遜避臣前具奏奉有明旨
而抗違不遵如故殊失大小相臨之禮疏下禮部覆言
三大節在京有宣表致詞及𫝊制俱舞蹈山呼行十二
拜禮導送郊外至日止行八拜禮此祖宗舊制非臣下
敢自為隆殺似難輕改其送制帛儀雖無舊典無非敬
事郊廟之儀每年二次舉行無容别議且六科遇部院
大臣引馬避遜既有明旨自當遵守得旨慶賀制帛禮
儀俱照舊六科道路遜避照在京一體遵行
　　　定部院謁見禮
嘉靖四十四年以部争禮儀奏令禮部會同禮科詳議
部院謁見禮儀以聞禮部尚書髙儀等覆奏憲臺職司
綱紀其威儀體貌係百僚具瞻不當因人隆殺選郎雖
居要路然品秩班行亦六曹儔侣豈宜獨示優崇祗緣
事權所在莫敢誰何故節年禮儀逓相引重甚至大臣
仰揖司官訛以𫝊訛非所以一體統而崇遜譲也自今
考滿官見都察院一如見部禮以杜紛争其九卿翰林
等官由吏部後門者亦不得遍揖四司報可
　　　勲胄乘轎禁例
嘉靖三十六年禮部題該給事中黎良題稱伏覩孝宗
皇帝欽准條例内一欵在京堂上文職四品以下及五
府管事在京在外鎮守守備等項公侯伯都督等官不
分老少俱不許乘轎違者參問其餘軍職若上馬拏交
床出入抬小轎者先將服役之人問罪指揮以下參問
京衛調外衛外衛調邊衛俱帶俸差操欽此近見在京
公侯等官乘轎者多亦不知何所據依而倡為此風也
臣又疑英國公張懋在先朝亦常乘轎葢聞先朝任其
才而優其老亦人惟求舊杖於鄉杖於國之意耳乃出
於一時之特恩要不可援以為例也夫何近年以來無
分老少不辨公侯厭馬弗乘乘轎相競其罪有不可逭
焉者伏望陛下俯賜綸音責令乘轎公侯伯等官從實
具奏囘話務見朝廷曾否錫予法制有無違碍如果故
違憲章擅作威福各加法制其有隱情不行具奏認罪
者許科道官備訪指名劾奏仍勅禮部再行申明舊例
以後公侯伯等官如有仍前違制乘轎者見任者革去
管事帶俸者量減俸米各永不推用等因題奉聖旨這
本説的是今後兩京五府及在外鎮守守備等項公侯
伯都督等官皇親駙馬在京四品以下文職在外除巡
撫都御史其都布按三司以下官員俱不許乘轎兵部
尚書下營之日也只許乘馬其餘軍職不許上馬拏交
床出入乘小轎但有違的在内聼科道在外聼巡按御
史糾劾從重罰治應參問降調的照例行該衙門知道
　　定班行
　　　駙馬班次
洪武三年命定駙馬都尉班次禮部奏按宋制駙馬班
次出入皆依官品今駙馬官職當依百官由西門出入
其班次品級當在百官之上如一品在一品之上二品
在二品之上從之
　　　朝參官員坐次
洪武十六年詔定朝參官員坐次凡奉天門賜坐公侯
至都督僉事坐於門内守衛指揮坐於都督僉事之後
稍南六部尚書及署都督府事官坐於門外皆東西相
向六部侍郎十衛指揮應天府尹國子祭酒翰林院官
僉都御史坐於西角門内若華葢殿則公侯及都督僉
事坐於殿内尚書及署都督府事官坐於鹿頂内皆東
西相向六部侍郎及十衛指揮應天府尹國子祭酒翰
林院官諫官僉都御史坐於鹿頂外東西相向
　　　侍班官員
洪武二十三年詔更定侍班官員禮部奏定今後文武
官除分詣文華殿啟事外凡遇陞殿各用禮鞋照依品
級侍班如有違越失儀者從監察御史儀禮司糾劾東
班則六部堂上官各司部掌印官都察院堂上官十三
道掌印御史通政使司大理寺太常寺應天府正佐官
翰林院侍讀侍講學士修撰編修春坊學士光祿寺欽
天監正佐官尚寶司太醫院官五軍斷事官及京縣正
佐官西班則五軍都督及首領官錦衣衛指揮各衛掌
印指揮給事中中書舍人
　　　三司奏本序次
天順七年七月福建三司官以賊情事聞其奏本先布
按二司後都司上謂都察院官曰三司品有定制今失
序如此其行事可知其禁約各處三司奏本序次悉如
品級若都布二司有犯該按察司覈之者送巡按御史
鞠問違者重罪之
　　　南京會議坐次
成化五年閏二月禮部右侍郎葉盛言在京法司凡遇
審錄俱於承天門東西分為四行列坐公侯駙馬伯東
班前行都督等官後行尚書都御史侍郎等官西班前
行通政司大理寺佐貳官并六科掌科給事中後行及
禮部會議民情俱於闕左門東直房中序坐尚書左右
都御史等官坐於上侍郎副都御史等坐於下通政司
參議大理寺寺丞等官東傍六科掌科都給事中西傍
俱有次序南京乞如北京坐次從之
　　　南京公侯班首
嘉靖三十四年八月該南京魏國公徐鵬舉撫寧侯朱
岳因習儀互争班首訐奏該本部尚書王賔覆㸔得徐
鵬舉朱岳一則以革任未革爵又有奉祀之命謂公當
先於侯一則以守備南京坐府掌事欲以侯而先乎公
臣等謂照朝廷班序以爵之大小為先後而事權非所
論故守備之任可以公亦可以侯而班爵之制公為先
侯次之魏國公徐鵬舉以元勲世臣爵列上公雖因言
官論列奉旨革任緣有奉祀之命爵祿固存非若文臣
罷閒遂不得有列於朝之比撫寧侯朱岳守備南京事權
為重然慶賀祝願臣子同情天威在上不違咫尺固未
有朝廷之上可以不於其爵而於事權者又况徐鵬舉
原係欽定班首先後之間亦自較然惟是二臣以世勲
大臣之貴當廣衆森嚴之地互相忿争大失體統鴻臚
寺鳴贊閻曲序班王汝徵職掌朝儀不能據禮糾正反
為阿曲均屬有罪合候命下移咨南京禮部行令今後
一應習儀序班致詞稱賀俱以徐鵬舉為首表賀僉名
朱岳先之伏乞天語嚴加儆戒俾各安分守毋得妄争
其鳴贊閻曲序班王汝徵似應量加罰治以儆其餘奉
聖㫖是着徐鵬舉充班首官今後不許妄争閻曲王汝
徵各罰俸一個月欽此
　　　申飭南京公聚儀節
嘉靖十五年南京禮部尚書霍韜言禮儀定式京官三
品以上乘轎官員相遇迴避有等制甚明也邇者南京
文武官無論品秩崇卑皆用肩輿或乘女轎街衢相遇
卑不避尊舊年給事中曾鈞騎馬徑衝尚書劉龍潘珍
兩轎之間鈞尋與龍互相訐奏臣禮官也乞申明禮制
俾臣有所遵守詔下禮部都察院會㸔以聞時禮科都
給事中李充濁等給事中謝廷蒞等及南京給事中曹
邁等各抗章謂近侍之臣不當逥避又雜舉公會案次
得與尚書同列以證之章俱下所司既而韜謂禮部尚書
夏言指使充濁言引避不與議左都御史王廷相乃與
禮部侍郎黄宗明張璧議覆曰臣等按大明會典京官
常朝儀條内公侯序於文武班首次駙馬次伯一品以
下文東武西依次序立其班列之定體如此又大宴儀
條内云公侯駙馬伯文職四品以上及學士陞殿東西
侍坐六科都給事中中左門序坐六科給事中丹墀東
西坐其宴之定體如此又公聚序坐條内云在京法司
會官審囚俱於承天門外東西兩行列位公侯駙馬伯
列於東班督府等官列於西班通政司大理寺佐貳官
并六科給事中列於西班後行禮部會議民情俱於闕
左門東直房序次尚書左右都御史等官上坐侍郎副
都御史對坐通政司參議大理寺寺丞等官列於東旁
六科都給事中列西旁南京文武衙門公事會集聚坐
亦如之其會議序坐之定體如此又官員相遇迴避條
内云七品遇四品以上引馬迴避五品引馬側立遇六
品趨右譲道而行其迴避之定體如此又觀給事中敎
塲比試與五府侯伯大臣并坐選官賜酒飯與吏部尚
書對坐與兵部尚書侍郎並坐此皆會典之所不載夫
尚書侍郎一也在吏部則對坐在兵部則並坐亦非定
體矣但與大臣一時同事禮體之變又如此必欲從變
推類衡決常禮亦所不可今六科給事中朝參宴會遵
常達變咸循理制其途遇九卿大臣亦皆引馬迴避成
規具在其南京六科給事中途遇九卿大臣立馬拱手
不知所始禮典既不該載事例亦無可查且皇明一王
之制萬國同文豈以南北殊俗異政兩京文職四品以
下不許乗轎已有定制其用蔽幃女轎出入皆違犯典
章所宜禁止請勅南京諸臣四品以下遵制乗馬毋得
輒用肩輿其六科途遇部院大臣亦如在京引馬遜避
違者聼禮部都察院及科道糾正上從其議仍詔已後
有故犯者必參治其罪
　　明職守
　　　太常用儒臣
正統八年翰林侍講劉球言十事内一欵曰選禮臣以
隆祀典今之太常即古之秩宗必得清慎習禮儒臣為
之然後可交於神明故舜命伯夷以惟清意正在此今
太常卿與少卿俱缺久無儒雅之臣考禮正儀於其間
祀享寧無未䖍禮度寧無少乖宜選用諸儒臣為之庶
祀典克修命部院大臣集議覆球所言惟太常寺官當
從之
　　　分别司寺職掌
嘉靖十一年七月内禮部題該鴻臚寺卿王道中等題
為申舊例請宸斷以便遵守事又該通政使陳經等題
為明職掌以正體統事奉聖旨該部一併㸔了來説欽
此通抄到部查得大明會典開載通政司職掌一欵本
司官職専出納帝命通達下情關防諸司出入公文奏
報四方臣民實封建言陳情伸訴及軍情聲息災異等
事又一欵凡天下臣民實封入逓或人齎到司須於公
㕔眼同開拆仔細檢看事干軍情機宻調撥軍馬及外夷
來降進貢方物急缺官員提問軍職有司官員并請旨
定奪事務即於底簿内謄寫畧節緣繇當将原來實封
御前陳奏畢就於奏本後批寫旨意送該科給事中收
轉該衙門抄出施行其進繳税粮文冊勘合通關起解
軍囚等項附簿明白止送該科收不須入奏又一欵凡
在京大小衙門但係奏出不分公事私事并在外鎮守
等項内陳情已事巡撫都御史巡按等項御史總兵副
參及分守守備備倭等項武職宣慰宣撫招討等司及
府州縣等衙門一應錢粮軍馬刑名乞恩認罪繳勅等
項本册俱赴本司投進又查得鴻臚寺職掌一欵凡謝
恩見辭官員人等先於本寺報名該見辭及領勅繳勅
或賜酒飯者預先日具本題知次日早俱於午門外行
禮畢本寺官仍引赴御前叩頭又一欵凡公差給繇官
吏将文册投下明日引入又一欵凡王府并鎮守守備
備倭等官外夷宣慰宣撫招討等司進貢賫本人員天
下諸司朝覲給繇官員并奏繳軍職文憑稽考公文完
銷勘合及總兵等官會奏聲息等項本冊俱赴本寺引
奏又一欵凡在外總兵等官奏報捷音本寺官引差來
人於御前宣奏又一欵凡復命朝見人員繳勅進題本
及四夷朝貢人員進畨字文書俱本寺官接至西陛授
内官捧進及查得嘉靖十一年正月該鴻臚寺卿王道
中題為朝儀事仰惟聖體違和暫免朝參數日即今早
臻勿藥獲遂康寧視朝之初誠恐面見面辭人員旬日
所積會於一旦未免起數大多累動綸音久勞聖體合
無以後凡遇免朝之日一應面見面辭官員午門外行
禮該繳勅者本寺官員引領進繳其復命當引等項人
員各令具本奏知庶幾聖明視朝之初起數減少不至
於過勞等因奉聖旨是欽此臣等㸔得我朝分建百司
以釐庶務而於章奏之復送案牒之往來又該通政司
以總之紀其時日而考其出入名為喉舌之司以防壅
隔之弊也至於鴻臚寺之職止於整肅朝儀𫝊宣制命
引領進奏人員於各衙門文案奏疏全不相干其各處
王府及在外大小衙門差來進貢賫本人員及朝覲給
繇官吏并在京在外復命謝恩赴任等項人員例該面
進見辭者先期赴本寺報名本寺即将朝見緣繇具本
題知次日皇上御朝之時本寺官次第引見其間或有
繳勅領勅封進圖本及外夷畨字文書者俱從本寺官
當御前引奏接逓進呈非如通政司之實封可以開拆
公文必須編號也其職掌之詳載在會典條目甚明但
近來在外官員人等多有不明司寺職掌徑将實封本
册赴該寺投逓該寺亦或間與封進相承日久因以為
例非舊制也合無今後除在京衙門題本係有印信及
官吏連名僉署者俱遵照舊規於左順門徑自投進外
其餘一應職行奏本并在外衙門題奏等本俱從通政
司投逓類封進覽其面辭面見人員應該繳勅領勅投
逓圖本文書者俱從該寺先期題知臨朝引入面奏進
呈不得擅将本冊收受封進仍進前項同寺職掌通行
天下王府及大小衙門知會以便遵守再照得鴻臚寺
先因聖體違和視朝之時誠恐起數太多有勞宣命題
稱今後凡遇免朝一應面見面辭官員應該領勅繳勅
者俱於左順門領繳復命等項人員俱從本寺具本奏
知此葢一時權宜之䇿耳今遂沿以為例凡遇免朝即
謂不須陛見徑将勅書領繳非祖宗之制也况今皇上
勵精圖治視朝臨政鮮有暇日正宜延見羣臣以宣徳
意其領勅在外公幹事完囘還人員正宜面奉天顔親
進奏疏以通下情所據前事相應遵復照常舉行合無
今後應該面見面辭及領繳勅復命等項人員雖遇皇
上暫時免朝仍候視朝之日於奉天門奏見庶使中外
臣工皆知尊君之禮而於祖宗立法防範壅隔之意益
嚴矣奉聖旨免朝日期領勅繳勅等項不係重大事情
照該寺題准事例行其餘依擬欽此
　　受賞賜
　　　定頒賜受賜禮
洪武三年九月上諭禮臣近頒賜之禮失序今後當以
所賜物先置奉天門内引人入見聼宣諭後給若物在
後與貢獻何異
洪武八年二月重定頒賜及迎接詔告儀凡朝官受賜
於御前跪受衣則服以拜賜皆五拜禮在官受賜者初
四拜既受賜復四拜
　　　止賞賜辭免虚文
嘉靖十一年十一月内禮部題該巡按貴州監察御史
周□奏為欽䝉恩賞乞容辭免事(云云/)等因本部㸔得
御史周□奏要辭免賞賜一節固見本官處心廉譲不
敢自有其功之意但查有前項勞績已經兵部議擬題
奏欽依給賞乃係國家彞典似難准辭再照近來各處
受賞官員不以誠體陛下褒功至意往往循習故事輒
具疏辭免煩瀆天聼且差人賫進往返道路糜費供億
非惟辭涉不情抑且有乖大體合無通行各該地方撫
按等官除有誤恩濫及應該辭免者自合照例辭外其
餘有功人員既經覈實該部題奏欽依禮所當受者今
後止許具本稱謝毋得輒復辭免以示虚文違者許禮
科參究其今次御史周□辭免賞賜合無行令祗領惟
復聼其辭免奉聖旨周襗已賞了不准辭近來受賞官
員往往具辭委的煩擾依擬行各該地方撫按等官今
後有功人員該賞的止許具本稱謝不必辭擾欽此
　　儀從
　　　武官公使人數
洪武三十年上以武官多私役軍卒踰法制命禮部考
定其從人額數於是禮部議指揮及同知六人僉事及
千百户衛所鎮撫四人皆於正軍伍内取用輪畨更直
每三日一易下直則歸隊伍操練凡衛所直廳六人守
門二人守監四人守庫一人止選老軍充役每月一更
直
洪武三年十二月詔定公侯儀從禮部尚書陶凱等考
定以唐宋之制為準於是賜功臣魏國公徐達以下儀
從各有差
洪武十年八月壬申定官員儀從及公使人數初丞相
大都督准侯例儀從用十五人從一品十三人正從二
品九人三品七人四品五人五品四人六品四人七品
三人八品九品二人至是議自從五品以上仍前例六
品至九品比前例各減一人其各司聼差公使人數中
書省御史臺各二十六人六部各十人斷事司察院各
八人應天府十五人上元江寧二縣各十人
洪武十三年三月癸巳詔以京衛軍士充公侯儀仗户
韓國公李善長魏國公徐達皆二十户曹國公李文忠
等皆十九户侯皆十五户先是以京民充之近因善長
以老疾辭儀從故命易以軍士仍給之
凡官員鞍轡馬頷下纓并鞦轡俱黑色不得用紅纓及
描金嵌金天青硃紅装飾公侯及一品二品銀鋄鐵事
件描銀䩞三品至五品銀鋄鐵事件油畫䩞六品至九
品擺錫事件油畫䩞一軍民用鐵事件黑綠油䩞
凡官員傘葢不得用金繡硃紅裝飾公侯及一品二品
銀葫蘆頂黑色茶褐羅表青絹裏三簷雨傘油絹三品
四品黑葫蘿頂餘同二品五品黑葫蘿頂青羅表青絹
裏兩簷雨傘油絹六品至九品黑葫蘿頂青絹表青絹
裏兩簷雨傘油紙軍民不得用羅絹涼傘止用油紙雨
傘
在朝公卿大臣乘安車肩輿景泰間在京文職官自三
品以上乘肩輿正統後因太監汪直奏革部覆得旨如
景泰時行𢎞治間河南等道監察御史奏禁約八人擡
部議兩京及在外文武官員應乘轎者乘轎應乗馬者
不得乗轎得㫖八人轎嚴加禁約
　官司備考
　　公儀
　　　郡縣禮生儀從
洪武二十年定郡縣禮生及儀從人先是命郡縣籍民
充儀從及選民生資質祥雅者為禮生遇迎接詔赦進
賀表箋及春秋祭祀則令贊禮供事而郡縣富民夤緣
有司假此為名影蔽差役或因以為姦至是事聞命罷
之遇迎接詔赦之類以儒學生員贊禮畢仍令肄業儀
從則以弓兵皂𨽻之徒為之
　　　都布二司慶賀序秩
洪武十五年廣東布政司使請於禮部曰本司秩從二
品都指揮使司正二品正旦等節慶賀行禮請定著衙
門禮部以聞上命行禮宜於布政司班列則以秩為序
　　　軍衛與有司行禮
永樂元年壬申巡按福建監察御史周新言朝廷設立
軍民諸司彼此頡頑兩非統屬今福建都司所轄各衛
官每府官過衛門或道路相遇怒府官不下馬甚至鞭
辱僕隸及各衛千户所遇有公務不申本衛徑令有司
理辦少或不從輒訶責吏典有乖治體請自今府官以
公事至衛者行正道平禮相見道途相遇分道而行遇
聖節正旦冬至衛官悉於府治行禮其千户所遇有公
務不許徑移文府縣亦不許凌辱有司官吏又開讀詔
書乃各布政司職掌既已差人於各府開讀衛所官一
同行禮而都司又差人下衛所開讀科斂軍士筵晏餽
送擾衆非一請今以後開讀詔書除附近府縣衛所一
同行禮外抄謄遵守其邊海衛所亦從布政司差人開
讀為宜上悉從之命禮部行諸司遵守
　　　慶祝拜禮
宣徳四年八月直隸安慶府潛山縣知縣俞益言洪武
初凡遇正旦等節在外大小衙門慶賀禮儀俱行舞蹈
山呼十四拜禮後來惟五品以上衙門進表之日行此
禮至節日止於露臺上設香案告天祝夀行九拜禮固
是定制緣五品以下不進表者尚多亦止行九拜禮臣
下之心皆有未安宜仍舊行舞蹈山呼十四拜禮庶展
臣子至敬之心從之
　　　到任祭牲數
宣徳七年直隸廬州府英山縣知縣賀完奏洪武中定
新官到任儀注凡新官到任父老人等導引入城遍謁
神祠如儀致祭其儀物皆出於官若山川城隍等神俱
用二牲其餘忠臣烈士用一牲今在外各衙門新官到
任有用二牲遍謁祭告者有用二牲於城隍廟設壇總
祭者其禮不一宜有定規命行在禮部議令羊豕各一
總祀應祀神祇於城隍祠從之
　　　憲司與衛進表行禮
正統六年山東濟南衛指揮同知鄧鑑奏按察司與衛
俱三品衙門舊例行文平關正綂初年以來按察司始
劄付各衛經歴司比者山東按察司進表之日令衛官
赴司随班行禮有違洪武禮制乞勅該部申明舊例行
文平關進表行禮各於本衙門為當上命禮部議尚書
胡濙等言各衛與按察司平關未可從其進表行禮宜
各於本衙門從之
　　　京衛赴京行禮
景泰六年南京守備平江伯陳豫言江北和陽六衛綂
隸督府凡拜表慶賀一切禮儀例應赴京行禮但諸衛
分守江外所寄甚重一遇時節傾城官屬盡數渡江或
值風濤甚至旬日不能還衛城池管鑰委付無所實非
所宜禮部言六衛雖為京衛實為外衛無别關防不可
不嚴且遠隔江濤往復不便今後請但令各衛長官一
人及首領官一人入京行禮餘悉畱衛治事從之
　　　致仕與有司班次
成化十一年正月國子監祭酒周洪謨言時節行禮宜
令致仕官與有司官依品髙下序列班次事下所司議
禮部覆奏所言致仕與見任同乞通行天下遵守及受
封官亦與致仕者同
　　　官民相見揖拜禮
洪武五年三月辛亥命重定官民相見禮先是元俗官
僚相見跪一足為禮拜則叩首既拜復跪一足屬官下
人見上司官長即引手於後退却若避之然上甚厭之
至是復定為儀凡内外諸官每旦會公堂肅揖就坐幕
官先揖長官退就幕署其屬官見上官必序立堂陛之
上躬揖上官隨坐隨立拱手答禮幕官答拜如初見及
以事出而還見上官再拜見幕官亦然上官拱手幕官
答拜品秩等者互揖凡内外掾吏令史書吏宣使奏差
人等晨謁長官階下一揖長官不答幕官拱手如節序
及公參或差遣辭見俱兩拜長官不答幕官答凡典吏
見幕官亦序立階下肅揖幕官不答如時節公參差遣
辭見兩拜幕官拱手凡子孫於祖父母每旦肅揖若遠
出旬日及節序慶賀皆四拜餘尊長亦然若尊長之疎
遠出旬日及節序慶賀兩拜
　　　都御史與御史體式
𢎞治十七年十月巡撫遼東都御史張鼐言臣竊惟都
御史之於御史名器不無上下之别今巡按御史余濂
批語皆以上臨下之詞且臣若果恣意變法濂自當指
實劾奏豈可不顧名分有失大體乞将臣放歸田里仍
命大臣及科道官辨别是非復斟酌巡撫巡按公會禮
儀及移文體式通行遵守上下其章於刑部仍命與禮
兵二部議濂亦上疏自辨以為臣所謂不許擅變成法
者乃為都司衛所而言鼐因臣劾奏乃捃摭他詞欲致
誣害且巡撫巡按事有關涉行令所司轉達亦事體因
襲之舊於是禮兵刑三部議今後巡撫巡按公會文移
宜各遵禮制都察院正坐御史傍坐都御史劄付御史
御史則具呈都御史或有各屬相關事情應轉行者則
抄案轉行其有事干軍馬粮餉彼此相關仍行知會
　　　申明一城衙門共開讀
景泰六年十一月參贊延綏軍務大理寺少卿曹璉言
舊制凡朝廷頒降詔勅各衙門通行迎接於大衙門開
讀以次衙門謄黄遵奉今往往不遵此例各别差人賫
捧一城之内至開讀至五七次者且如綏徳一城有鎮
守衙門官有衛有州而州所部衙門復無慮五六既賫
至鎮守等官處矣復頒之於衛衛又頒之於州州又徧
頒於所部非惟煩䙝不敬抑且賫來人使往來重叠供
給饋送不勝其擾乞勅所司申明舊制重行禁約從之
　　榜令
　　　申明亭書罪犯
洪武十五年上諭禮部臣曰天下郡邑申明亭本以書
記犯罪者姓名照示鄉里以勸善懲惡使有所儆戒今
有司槩以百姓雜犯小罪書之使良善一時過誤者為
終身之累雖欲改過自新其路無由爾禮部詳議來言
於是禮部上自今犯十惡奸盜詐偽干名犯義有傷風
俗及犯賍至徒者書於亭以示懲戒其餘雖雜公私過
誤非干風化者一切除之以開良民自新之路其自私
毁亭舍除所懸法令及塗沒姓名者監察御史按察司
官以時按視罪如律制可
　　　旌善申明二亭紀錄
洪武十七年壬寅命禮部錄有司官善政著聞者揭於
其鄉之旌善亭刑部錄内外諸司官之犯法罪狀明著
者揭於申明亭以示勸戒
　　　振飭申明旌善亭
正統三年户部廣西司主事張清言洪武間設立申明
旌善二亭所以勸懲善惡也近年有司視為文具廢弛
不舉将何以示勸懲廣西樂平府知府唐復亦以為言
行在禮部會議宜行天下府州縣修葺二亭復置板榜
於内如有為善為惡之人備寫事跡掲於亭以勵風俗
上命有司行之
　
　
　禮部志稿卷六十六
欽定四庫全書
　禮部志稿卷六十七
　　　　　　　　　　　　眀　俞汝楫　編
　聖學備考
　　聖覽
　　　進覽大學衍義
𢎞治十五年江科給事中陶諧言經史繁多難於遍覽
惟宋儒真徳秀大學衍義一書簡而明約而盡乃治道
之指南請以是書一置經筵以備進讀一置宫禁以備
退覽庶益𢎞盛徳大業於無窮有㫖令禮部看議以聞
禮部言衍義一書已命儒臣於經筵進講今諧復以為
言誠以治天下之大本大端莫要於此伏乞聖明俯納
其言益勤聖學不獨外而經筵雖内而宫禁亦置一編
用備觀覽則聖徳愈宏治道益隆矣納之
　　　推行聖學
𢎞治十一年禮部覆奏部院大臣所言内一事曰推行
聖學者請因今日所講之書驗古人已行之事獨運於
心以謹用人之道上曰推行聖學朕自體行其餘俱從
所議
　　經筵儀
　　　初定經筵儀
正統元年禮部尚書胡濙等進經筵儀注先是少傅兵
部尚書兼翰林大學士楊士竒少傅工部尚書兼謹身
殿大學士楊榮禮部尚書兼翰林院學士楊溥言伏惟
皇上肇登寳位上以繼承列聖下以統御萬邦其根本
在致力於聖學自古聖賢之君未有不由講學而能致
治者也書曰王人求多聞時惟建事學於古訓乃有獲
又曰僕臣正厥后克正僕臣諛厥后自聖后徳惟臣不
徳惟臣繇是言之凡經筵講讀之官左右侍從之人必
皆選正人用之君徳庶有成也於是上命太師英國公
張輔等推舉講讀官以聞上賜勅諭以輔知經筵事士
竒榮溥同知經筵事少詹事兼侍讀學士王直少詹事
兼侍講學士王英侍讀學士李時勉錢習禮侍講學士
陳循侍讀苗衷侍講髙榖修撰馬愉曹鼐兼經筵官翰
林院春坊等衙門儒臣分直侍講又以太子太保成國
公朱勇少保兼工部尚書吳中吏部尚書郭璡禮部尚
書胡濙兵部尚書王驥刑部尚書魏源都察院右都御
史顧佐侍班至是禮部進儀注一每月初二十二二十
二會講每日止用講讀官四員學士輪流侍班不用侍
衞侍儀執事等官侍班講讀等官入見行叩頭禮東西
分立先讀書次讀經或讀史每伴讀十數遍後講官直
説大義惟在明白易曉講讀後侍書官侍上習書畢各
官叩頭退
　　　經筵會講禮儀
嘉靖改元七月該本部題為經筵事欽奉勅諭禮部朕
惟講學修徳乃帝王首務兹欲於八月初二日御經筵
爾禮部其具儀并合行事宜來聞故諭欽此欽遵㑹同
華盖殿大學士楊廷和議得筵官經筵會講禮儀開坐
上請節奉聖㫖是欽此
　　　初御經筵禮儀
先期講讀官撰四書經書講義各一篇務要明白簡當
切於正道各豫置於所講書
　　　會講禮儀
每月初二十二二十二會講先期司禮監官陳設御案
如前至期候上御文華殿侍衞侍儀執事進講禮同但
各官止行叩頭禮是日各官俱青素衣服供事
侍班官
内閣　六部　都通大　詹事府　翰林院　國子監
　光祿寺　五府　錦衣衞　鴻臚寺　六科(舊例禮/科轉行)
(各/科)　太常寺(遇講讀之/初例該祭)
講書官(兩班/輪流)
詹事　祭酒　學士　諭徳　侍讀　編修
展書官(兩班/輪流)
翰林院修撰編檢等官八員
冩講章並起止官(兩班/輪流)
中書等官八員
執事官
鴻臚寺堂上官一員　錦衣衞堂上官一員　侍儀御
史二員　給事官二員　鳴贊序班八員　侍衞将
軍二十員
嘉靖九年三月該兵部咨稱駙馬都尉鄔景和係是管
領大漢将軍侍衞帶刀人員例該經筵侍班該本部覆
題奉聖㫖是欽此
　　　罷雜流官侍班
成化四年二月六科給事中十三道監察御史皆言掌
太常寺禮部尚書李希安發身道士不宜令預經筵上
曰經筵之設所以講明道學關係甚重故侍從皆用文
學之臣希安既非儒流可罷侍班但令供禮官之職
　　經筵進講
　　　洪武朝進講
髙皇帝干戈未戢文徳先陳軍旅之際延召名儒如戊
戌之春即召儒士許元葉瓚玉胡翰汪仲山李公常金
信徐孽童冀呉履張啟敬孫履㑹食寧越行中書省日
令二人進講經史敷陳王道即位之後大開講筵靡間
寒暑時發宏議覃為訏謨有老師聞人所不能窺一班
者如洪武三年二月御東閣翰林學士宋濂待制王褘
等進講大學傳之有土有人章上曰人者國之本徳者
身之本人主有徳則人歸之如就父母有土有財自然
之理徳不足以懐衆雖有財何用哉
十六年六月御謹身殿東閣大學士吳沈等講周書國
則罔有立政用憸人上曰國家不可有小人有小人必
敗君子故唐虞任禹稷必去四㐫魯用仲尼必去少正
夘不幸有小人如畜毒藥不急去之必為身患小人巧
於悦上忍於賊下人君若喜其順適任其所為而不問
以為怨將在彼譬如犬馬傷人人不怨畜犬馬者乎沈
曰小人中懷奸邪而其所言甚似忠信不可不察上曰
然小人善於逢迎彼知人君所樂不顧非義乃傅㑹曰
是可為知人主不樂為者不顧天下國家亦傅會曰是
不可為自古知人為難知言亦不易也
十八年五月御華盖殿大學士朱善進讀心箴畢上曰
人心道心有倚伏之機盖仁愛之心生則忮害之心息
正直之心存則邪詖之心消羞惡之心形則貪鄙之心
絶忠慤之心萌則巧偽之心伏故人常持此心不為情
欲所蔽則至公無私自無物我之累九月命大學士朱
善講周易至家人上曰齊家治國其理無二使家長幼
内外各盡其分事事循理則一家治矣達之一國天下
舉而措之朕觀其要祇在誠實而威嚴誠則篤親愛之
恩嚴則無閨門之失
二十年五月御華盖殿侍臣進講因論人之善惡感召
不得其常上曰為惡或免祸然無可為之惡為善或未
䝉福然無不可為之善人惟修其在已禍福聽天彼不然
者時未至耳
二十六年秋七月選秀才張宗濬等俾隨詹事府左右春
坊官分班入直文華殿侍講畢進説民間利害田里稼穡
等事間陳古今孝弟忠信文學材藝諸故事日以為常
二十八年十二月侍臣進講尚書無逸上曰國家以勤
興以逸廢勤與逸理亂所繋成王時天下宴然周公作
是書上自天命下至生民閭里怨詛莫不具載朕毎反
覆詳味求古今之用心書於殿壁朝夕省閲以為鑒戒
今日聞之愈益警惕
　　　永樂朝進講
文皇表章經學時抒藻思永樂二年八月大學士解縉
等進大學正心章講義上覽之至再曰人心不可有所
好樂一有好樂泥而不返則慾必勝理若心能靜虚事
來則應事去如明鏡止水自然純是天理朕毎朝退黙
坐未嘗不思管束此心又思為人君者但於宫室車馬
服食玩好無所増加則天下自然無事
　　　宣徳後歴朝進講
列聖相承崇師重道宣皇寫竟簡編丕降著述細旃之
談流為琬琰宣徳二年三月御文華殿儒臣講孟子上曰
伯夷太公皆歸文王武王伐紂太公佐之伯夷扣馬見何
不同太公心在當時伯夷心在萬世無非為天下計也
二年冬十月御文華殿儒臣進講易觀大象畢上曰古
者帝王巡狩禮後世何以不行亦世勢不同也舜時五
載一巡狩二月東嶽五月南嶽八月西嶽十一月北嶽
一年遍天下五年又去後世人君一出千乘萬騎百姓
供億不亦難乎成周十二年一巡已與虞時不同况後
世乎予以為治貴實效誠如古帝王選任賢良撫養百
姓崇徳報功畢恊至公不患制度不一民風不振若以
後世侍衞之衆征求之廣欲行時巡之制難矣
二年十二月侍臣進講貞觀政要上曰唐太宗致治之
美庶㡬成康實本乎此予謂安天下必先正其身未有
身正而影曲上理而下亂者治國如栽樹本不揺枝葉
茂盛君道清靜則百姓安樂皆要語也
三年二月御文華殿儒臣講舜典畢上曰觀二典三謨
則知萬世君臣為治之道不出乎此以閏月定四時天
道以明奠髙山大川分别九州任土作貢地道以成克
明峻徳協和萬邦人道以建九官十二牧後世建官不
同不出乎此當時君臣都俞吁咈更相告戒用圖治功
氣象藹然何後世之不及也十月儒臣進講春秋畢上
曰聖人匡世之功憂世之心備見此書當時先王禮樂
法度日廢亂臣賊子接迹而起有此書而後天下皆知
尊周又曰孔子以尊周為本孟子乃以王天下勸齊梁
何也聖賢之心無非為天下計孟子時不有王者興何
以解生民之塗炭遂賜講官坐命左右賜果茗
六年三月御便殿命翰林儒臣進講大學平天下章畢
上曰治天下不可無財用如生之者衆四語不必征暴横
斂而國用有餘矣又曰秦誓曲盡君子小人情狀人君
審此則好惡用舎當矣漢唐中葉小人倖位妨賢病國
卒為厲階聖賢之言萬世龜鑑
九年十二月翰林侍臣講周書畢上因論周之王業及成
康治效曰當時皆以周之不造及成王定奄平淮東土始
寧繼得罪人又大雷電以風王迎周公歸遷殷頑民而
王室以安自是刑措四十餘年歴代八百則知始之震
撼正天以維持鞏固之也譬如人之身不幸有疾加意
調治所以培固元氣克臻夀考天之所定豈偶然哉
孝皇虚懐聽納天語叮嚀惟恐不盡𢎞治十七年九月召大
學士劉健等至煖閣諭曰昨令李榮諭日講官陳善閉邪
陳字當作敷陳又言他字未當不若啟沃之然不必深忌須
直言無諱道理皆書中本有非是自撰若不說盡終無進
益論思輔導皆所當言可諭講官不必顧忌昨似有顧忌
耳是日天顔甚悦恐因此有所觀望故特示詳悉如此
十八年三月張元禎上疏勸經筵講太極圖西銘性理
諸書上嘉納之索太極圖一觀曰天生此人以開朕也
世皇銳意典謨既以無逸名殿時灑宸章刋為註疏四
年十一月上謂無逸一篇聖祖御序洪範均治天下之
法因命輔臣撰序刋布已復再註尚書名曰三要
六年六月上諭内閣令翰林講官日輪一員將經書通鑑
撮其有闗君徳政事與修省之道者直𨽻其義以賛所未
曉庶心得其㫖而理自通大學士楊一清等言自古經史
大義盡具宋儒真徳秀所撰大學衍義一書中請修先朝
故事日令儒臣進講上曰大學衍義可令直解參以時事
以開朕學若日逐進覽恐不得精冝五日一進不以寒暑
廢庶得探索精研不徒勞精神虚延日月一清等復請於
經筵講官内與日講官各分為兩班每逢三八日以次輪
講臣等仍日輪一員侍班至於春秋月日和煦涼爽之時
經筵日講俱照舊規惟三八日專講大學衍義上曰講學
為治之首君道當先朕虚懷以受卿等及講官盡心講說
開誠啟沃以資朕學卿一清等侍班賈詠等日輪一員如
有召論不在此例至於春秋之時不必於三八日可以該
朝兩宫之日既免日講只於午後進講衍義庶並行而無
廢乃命侍郎温仁和桂萼張璁詹事董玘侍讀學士徐縉
祭酒嚴嵩庶子穆孔暉諭徳顧鼎臣張璧許成名洗馬張
瀚賛善謝丕更直進講十月上以日講論語曽子有疾章
諭諸臣無忌還當補講又以講官董玘行立無讓之體令
輔臣諭之玘自是見上屛息上謂其知改令供職既侍讀
汪佃講洪範九疇不稱㫖上親講解其義謂輔臣曰人君
盡倫理於上萬姓化於下倫序明而道大備福將自至以
佃講讀遲鈍令吏部改調外任因命内閣選擇翰林諸臣
稱職者留用不稱者量材除他官三月御經筵國子監祭
酒陸深奏講章為内閣所改上曰此故事也汝有所見當
别疏具聞若任巳意必有雜説以亂理學
十年四月上幸西苑御無逸殿命大學士李時翟鑾坐
講時進講書無逸篇鑾進講詩豳風七月之章武定侯
郭勛及九卿大臣皆侍講畢上御豳風亭賜輔臣并勛
等及翰林儒臣宴亭下退而勛等奏謝上曰朕以無逸
殿豳風亭雖觀耕之所亦勤學所寓昨舉落成之禮因
命輔臣進講賜卿等宴卿等當協心匡輔以躋太和
十一年九月講官侍讀學士吳惠郭維藩進講既退上諭
輔臣李時等曰講官惠言省無益之費停得已之役維藩
言去操切更張之弊務淳厚博大之體者云何卿等以朕
意問之有可補救時冝者令條列以對於是惠疏言方今
民窮財盡而宫殿興作不已採木燒磚大為川廣蘇常之
患此宜停罷各省嵗辦物料宜勅有司准以折色解京從
冝置辦毋使民困於徵解之苦此宜節省且謂自鹽法阻
壊糧草改折諸邊積貯空虚宜減價惠商疏通餘鹽其輸
邊糧草可仍復本色以為足國經久之計維藩疏言今者
士風漸漓一切好更張以取聲譽以譸張為變通安靜為
迂腐嚴急為才幹寛厚為無能好惡任情不以為恥如此
則俗薄而政龎非細故也宜申飭臣工崇本實修職業乞
於各衙門條陳之㫖擇其籌慮深長事可經久者方賜施
行毋徇操切之論求人過甚立法太嚴庶㡬養成惇大之
俗且請復庶吉士之選以育人才停選貢之例以疏壅滯
疏上各報聞二臣頗有所指切上亦不罪也
十二年十月禮部尚書夏言以學士進講上製聞過篇
賜之講
　　日講儀
正統元年二月定日講儀上御文華殿内閣學士侍班
不用侍衞侍儀等官凡日講官或四或六開讀初吉服
五拜三稽首後常服止一拜三稽首先一日進講義其
日講讀官先入直房候駕出内官傳宣入文華殿閣臣
於屏左右講官於東西煖閣門南各東西立少選閣臣
進屛内講官進屛南仍東西立候上口宣先生來同承
㫖入稽首東西立讀書者先至御前一揖向左盤旋二
步至案展書壓金尺或壓兩旁或直或監執牙籖讀五
過掩書一揖退讀經者亦如之以次進講進退之節皆
如讀儀講畢壓金尺盤旋二步一揖退文華殿賜茶文
華門賜酒飯一拜三叩首酒飯後俟進字畢進講史書
如前儀講畢一拜三叩首一揖候上出案舉手北向一
揖時上日御文華殿誦書講學至午後還宫
𢎞治間孝宗皇帝毎日講二次
𢎞治十八年十月武宗皇帝即位大學士劉健等言伏
覩先帝初年日講常至嵗暮不輟臣等擬於十一月初二
日為始伏乞聖明遵照先朝事例每日御文華殿煖閣
令臣等兩次進講則聖學可成太平可致實宗社萬年無
疆之慶除經筵事冝俟明春别請今將日講儀注條上
一伏覩皇上在春宫講讀論語尚書各未終卷今合於
每日接續講讀先讀論語五遍次讀尚書五遍講官各
隨即講明講畢各官皆退
一講讀後皇上裁决政務有暇即㸔字體隨聖意寫字
一幅不拘多寡俟午講時臣等恭㸔進呈
一近午初時講大學衍義歴代通鑑纂要講畢各退
一每日各官講讀畢或聖心於書義有疑即問臣等再
用直解務求明白
上曰朕以哀疚故久輟講今聞卿等述先帝顧命知講
學誠不可緩其如期舉行正徳元年九月司禮監𫝊示
欲免午講閣臣劉健等疏陳不可經書固聖賢大道通
鑑乃古人事跡請如舊每日進講二次上曰已知之
嘉靖六年毎月之三日八日用日講官二人講大學衍
義閣臣一人侍賜茶酒飯如日講儀
隆慶六年毎日早閣臣及講官講畢各退上進煖閣少
憩司禮監将章奏進覽閣臣等進西房候上諮問即召
至御前敷陳疏中事情已迺率領正字官恭侍上還宫
隆慶間毎日視朝畢即御講筵萬厯後以三六九日視
朝不講餘日冬夏不輟萬厯九年閣臣請章奏重大事
情先進後殿面陳及講祖宗訓録出仍同講官進講史書
　儲宫備考
　　儲敎上
洪武元年正月以李善長為太子少師兼詹事馮勝兼少
詹事楊憲傅瓛兼府丞徐達兼太子少傅常遇春兼太子
少保鄧愈湯和兼諭徳章溢兼賛善劉基兼率更令三月
以劉基為御史中丞兼太子賛善十月以梁貞王儀為太
子賓客秦鏞盧徳明張昌為太子諭徳上曰朕命卿等輔
導太子必先養其徳性使進於髙明然後於帝王之道禮
樂之敎及往古成敗民間稼穡朝夕論說日聞讜言使
無非僻之干積久以化他日為政自然合道卿等勉之
十一月命諸儒作鍾山龍蟠賦置酒驩甚御製時雪賦
東宫官各賜袍服
二年十一月建大本堂取古今圖書充其中延四方名
儒敎太子諸王分畨夜直選才俊之士充伴讀上時賜
宴賜詩商搉古今評論文字無虚日
三年四月命博士孔克仁等授諸子經定東宫官屬之制
上召東宫官屬及王府官屬諭之曰輔導之臣猶法度之
器先正已而後正人盖徳義者正人之法度善惡者修身
之衡鑑汝觀之梓匠雖有材木必加繩削乃能成器太子諸
王必得賢輔開導賛助乃能成徳古人已行之事可為鑒
戒者採摭編次朝夕觀覽以廣知識亦有助於輔導羣臣
頓首謝復顧謂劉基曰古賢聖之君不忘修省冨貴易驕
必至於荒縱未有不覆基頓首曰陛下此言萬世之福也
五年十二月復以宋濂為太子賛善
六年七月以儒士桂彦良為太子正字
九月命諸司常事啟皇太子重事乃奏聞上謂皇太子
曰人君統天下人情物理必先周知然後臨事不惑吾
自起田里至於今日凡治軍旅理民事無不盡心恒慮
故嘗深念古人為治必廣視聽凡言之善者即行之不
善者雖不行亦思繹至再果不可然後置之夫慮事貴
明處事貴斷庶㡬不眩汝生長宫掖未涉世故若局於
見聞則視聽不廣且目雖能視不踰於閾耳雖能聽不
越於庭而欲天下之務一一當理難矣汝冝親賢樂善
以廣聰明逆耳必求其善順言必審其非汝其敬之
七年正月上召太子宫臣諭之曰汝知重器乎對曰商
彛周鼎上曰非也太子天下重器人有彛鼎尚知寳愛
太子主器之重寳愛之者必擇端人為輔朝夕與俱使
熟聞善言不邇詖行以成其徳若委之便嬖近習是委
重器於塗矣汝等日輔太子講論誦說必導之以正使
其道明徳立才器充廣庶㡬他日克勝重任以副朕望
九年正月太子諸王侍上曰汝等聞修徳進賢之道乎
太子對曰儒臣講說知其畧矣未領其要上曰藻率雜
佩為身之容恭遜温良為徳之容見於外者可以知内
古之君子趨蹌有節升降有數周旋跬步不違矩度者
其徳充也已徳既修足以服人賢者彚進不肖者自去
天下國家未有不治不知務此鮮不敗矣夫貨財聲色
戕徳之斧斤讒佞諂諛杜賢之荆棘當拒之如虎狼避
之如蛇虺溺於所好必為其所䧟汝等慎之
十年十二月上諭李善長等曰人君聰明雖是天性然
物理必察識而後知人情必諳練而後熟若臨事不熟驟然
斷决恐未盡善既行之後覺其非而欲改之妨事已多前
者令皇太子射奏朝臣啟事練習國政恐聽覽之際處置
未當自今政事啟於東宫者卿等二三大臣更為參决可否
十二年三月上御華盖殿皇太子侍上曰比讀何書對
曰商周之書上曰讀書亦知古君道否君道以事天愛
民為重其本在敬身人君一言一行上通於天下繫於
民敬以將之而後無不善善天必鑒之不善天亦鑒之
一言善四海䝉福一行不謹四海罹殃可不敬乎
二十五年九月以馮勝傅友徳李景隆藍玉詹徽茹瑺
任亨泰杜澤楚樟康鐸楊靖皆兼東宫師傅等官
二十六年正月上御文樓太子侍上問近講經史何事
對曰昨講漢書七國叛漢上曰孰曲孰直對曰曲在七
國上曰此講官一偏之說冝言景帝為太子時常投博
局殺吳王世子以激其怒及為帝又聽鼂錯之說輕意
黜削諸侯土地七國之變實由於此若為諸子講此則
當言藩王必上尊天子下撫百姓無撓公法如此則為
太子者知隆親親之恩為諸子者知盡君臣之義
嘉靖三十二年二月上諭大學士嚴嵩等曰二王講讀朕
聞昨秋止將尚書過口二三豈成學業自書入經先讀大
學熟記徹講續以中庸卿導㸃字若何昔仰荷皇考恩敎
子至慈之中朕不用力今日何事克善不令力學又誤
矣嵩等對曰皇上追念皇考訓思令二王殿下力學臣
等不勝欽仰先書入經乃聖賢敎人次第臣等去秋所
進書程據舊儀以大學與尚書每日並讀並講當導諭
行
　　儲敎下
　　　請諭敎太子
𢎞治十年禮科給事中葉紳等言古帝王之有天下未
嘗不以儲貳為重敎諭為急故早建太子以繫天下之
心預選宫僚以輔太子之徳所以享國長安率由兹道
陛下以社稷為重四海為心既早建太子以定大計矣
今皇太子春秋漸盛新命加冠諭敎之道不容或緩宜
令諭徳等官量授經書敎以誦讀正字等官量書字帖
敎以倣習庶習與智長化與心成實社稷萬年無疆之
休也章下禮部覆奏紳等所言敎諭太子實朝廷重大
本之事乞賜採納詔待明年春煖以聞
　　　皇儲四事
𢎞治十六年吏科給事中吳舜上疏言輔養皇儲四事
一乞勅宫僚弗辭寒暑竭力供事而其所以為敎必以
仁孝禮義為本一乞專設東宫師傅一二員求徳望素
協如尚書吳寛侍郎謝鐸者今以舊官供事俟其功蹟
顯著然後加以師傅之銜至如詹事庶子下至校書正
字等官亦必求中正之士出自進士正途者用之一乞
勅皇太子延訪宫僚朝夕與處講求古之帝王言行以
為法戒仍以大小宫僚輪直進言務引當道一乞求正
直素聞善於開導者三四人以充司直清紀司諫之職
仍勅皇太子虚已受言以為他日納諫之地疏入上命
禮部同吏部議處以聞尚書張昇等言舜以太子天下
之本必賴師傅輔弼之官朝夕啟沃宜賜施行其欲擇
師傅并選補司直清紀司諫等官則非臣等所敢擅議
乞勅内閣大臣同各衙門堂上官議擬具奏上命姑已
之
　　　博選鴻儒充宫僚
嘉靖十五年監察御史余光言今者聖嗣誕生異日正
位東宫統臨大寳宗廟社稷天地生靈所關非小而其
本則在於蚤諭敎而已祖宗設東宫官屬如詹事府左
右春坊司經局等官皆為輔導而置請博選鴻儒充師
保賓客之任以立敎於豫禮部議覆皇儲為天下本當
慎䝉養請以光言下吏部預訪人材俟冊立舉行報可
　　　東宫出閣講學五事
嘉靖二十三年南京禮科給事中游震得奏請東宫出
閣講學因條陳五事一大明集禮皇太子加元服參用
周文王成王冠禮之年近則十二逺則十五若出閣講
學則年八嵗則猶未及元服也今東宫出閣未及冠期
宜加便服以從安適俟年十二以上始行冠禮則講學
不至過時一出閣講學之後宜習宫庭朝參之禮及臨
見羣臣參决機務等事一皇太子始出就學禮文冝從
簡便令講讀儒臣更畨陪侍隨事納忠不必盡拘講筵
之禮庶可使之好學不倦一國初所定皇太子荅拜禮
非人臣所敢當宜聘有徳望大臣致仕年七十以上者
使為賓客不煩以職事優之拜禮乃為得宜一仁宗宣
宗在東宫皆監國視事故備諸官屬及憲宗睿宗皆八
九齡故司直以下皆不備官今皇太子猶沖年講讀之
外似不必備設宜漸簡正士儲之翰林察其徳業修舉
者以次推補事下禮部部言請俟出閣之日備查累朝
舊典㕘酌諸事宜以聞上然之
　　　集議儲養要務
隆慶四年南京禮科給事中張崇倫等以東宫出閣届
期上言五事一崇孝敬以事君父二敦齒讓以賓耆舊
三謹服器以養儉徳四勤接見以資輔導五慎選用以
備官屬南京貴州道御史楊邦憲等亦請擇簡講讀儒
臣務略去禮文令其以經史諸書及國朝訓典從容勸
講凡坊閒一切蕪雜之書悉屛去之内直之司必用老
成質實者使隨事納規啓發尤易皇上尤當克謹身敎
以敬天勤民敦仁尚儉之事親為解說訓飭之斯儲養
元良之要務章下禮部知之
禮科給事中張國彦四川道監察御史李采菲南京禮科
給事中張崇儉貴州道監察御史楊邦憲等以東宫出閣
各疏陳輔導事冝章下禮部尚書潘晟等覆言諸臣獻議
雖殊大意有十曰慎選宫僚曰久任輔導曰精擇近侍曰
親近師友曰内崇孝敬曰外崇齒讓曰仁體天地曰儉法
祖宗曰欽崇正訓曰躬垂聖敎宫僚在閣臣吏部遴選得
人上請久任左右近習在司禮監審擇質疑問難親接儒
臣一切孝敬仁儉有闗儲敎者在皇太子遵修古誼以光
睿徳至於燕閒之際質問所業時加訓迪則惟皇上加意
議上報可禮部覆都給事中雒遵等奏東宫輟講之日除
宫中温習外冝於朔朢日令輔導講讀等官恭詣文華殿
啟請半月内課程疑義庶養正之功緝熙無間上是之
　　　皇太子出閣讀書
天順二年禮部請皇太子出閣讀書上命吏部禮部㑹
翰林院定擬講讀等官及講讀以聞禮部進皇太子出
講學儀注
一欽天監選擇四月初八日乙丑巳時吉
一是日早鴻臚寺報事官於文華後殿行四拜禮鴻臚寺
官請東宫陞文華殿執事官導引至殿陞座三師三少并
宫僚以次序立於丹陛上行四拜禮畢各官以次退出内
侍官導東宫至後殿陞座以書案進每日侍班侍講讀官
入分班東西立内侍展書侍讀講官以次進讀叩頭而退
　　　每日讀講常儀
一每日早朝退後東宫出閣陞座内侍以書案進不用侍
衞侍儀執事等官惟侍班侍讀講官入行叩頭禮畢分班
東西向立内侍展書先讀四書則東班侍讀官向前伴讀
數十遍退復原班次讀經書或史書則西班侍讀官向前
伴讀亦然務要字音正當句讀分明讀畢叩頭而退
一每日已時侍班侍讀講及侍書官俟東宫陞座畢入
照東西向立侍班内侍展書先講早所讀四書則東班
侍講官向前進講一遍退復原班次講早所讀經史書
則西班侍講官向前進講亦然務要直言解說明白易
曉講畢内侍收書訖侍書官向前侍習冩字務要開說
筆法㸃畫端楷冩畢各官叩頭而退
一午膳後從容遊息或習騎射
一每日晩讀本日所授書各十數遍至熟而止
一凡讀書三日後一温須背誦成熟遇温書之日免授
新書講官通講須曉大義
一凡冩字春夏秋月每日冩一百字冬月毎日冩五十字
一凡遇朔朢及大風雨雪隆寒盛暑暫停講讀冩字
一每日合用侍班官二員侍讀講官四員侍書官一員吏
部禮部㑹翰林院選擬皇太子出閣侍班講讀等官以聞
侍班官則吏部尚書兼學士李賢日侍不更太常寺少卿
兼學士彭時翰林院學士吕原每人更侍一日詹事府詹
事陳文少詹事劉鉉日侍不更翰林院學士林文李絡劉
定之侍讀學士錢溥每人更侍一日講讀官翰林院學士
倪謙尚寳司卿兼侍講黄練尚寳司司丞兼編修萬安
尚寳司司丞兼編修李泰左春坊左中允孫賢右春坊
右中允劉翊左春坊左賛善牛綸右春坊右賛善司馬
恂八人更畨四人一日侍書官太常寺少卿黄采中書
舎人兼正字吳謙二人更侍一日上悉從之
　　　東宫冠讀
嘉靖二十四年二月上諭禮部朕皇太子當冠并習講
讀一應合行禮儀查照祖宗時舊例一一舉行即各擬
至當不必續奏已復奉聖諭東宫冠讀禮朕復思二三
子各當行此各節次祖宗舊典俱在卿嵩㑹讀璧寀承
恩查擬一一舉行禮部尚書費寀等言東宫冠讀儀節
繁多一時未易盡習攷之周制文王年十二而冠成王
十五而冠大明集禮㕘用文成冠禮之年近則十二逺
則十五則在今日東宫殿下加冠似為太早乞將冠禮
暫勅停止先以童服出就講讀則事為有序而禮不難
行又會勳輔大臣言皇太子既不便出閣乞命司禮監
慎選老成端厚知書内伴恭伴讀書習字兼演習禮儀
俟睿性漸開禮節日熟然後出閣講讀疏入上乃諭輔
臣嚴嵩等曰朕先與卿等計定東宫冠讀遵祖宗法制
舉行既而禮官引文成之年歲不同累朝之令典謂為
未可卿等從而同之今只令輔臣該部挨當行之年具
奏行禮嵩等因言皇太子數歲而冠原無定期不必盡
泥文成之年伏乞俯從原定吉期或移取通利之辰遵
奉舉行得㫖覽奏足見敬畏朕知已嵩復言東宫殿下
時已十嵗今冠讀之諭一下中外忻傳合無是日稍減
繁儀止取成禮此外或可頻接外臣漸廣視聽如冠禮
暫輟或以童服出就儒臣時習講讀久之則睿性益開
而知所嚴重矣得㫖冠乃成人之禮太子繼體承命之
重必典禮具備方可行既而復諭嵩東宫冠讀已聞中
外只可移取通利之辰不宜暫罷問冠禮内儀物有絲
巾何為嵩言彼在束髮乃婚禮内物不用為當又問廟
見童服當是何服色嵩言今日之見係在内殿家人禮
也比與宗廟大禮不同似應照常所用吉服行禮已奉
諭東宫廟見等儀非一節即今將入夏令恐難勉行俟
秋爽舉未遲
　　　選宫僚
永樂二年夏四月命僧録司左善世道衍為太子少師
復其姓姚賜名廣孝賜勅諭曰卿秉性篤實學行老成
今建儲嗣簡求賢輔以卿舊人特授太子少師夫太子
天下之本必賴啓廸匡正輔成徳器尚勉盡厥職副朕
眷倚之重又命禮部尚書李至剛兼左春坊大學士陞
翰林院侍讀學士解縉為本院學士兼右春坊大學士
翰林院侍讀黄淮為左庶子胡廣右庶子胡儼左諭徳
皆仍兼侍讀翰林院侍講楊榮右諭徳仍兼侍講以翰
林院侍講楊士竒兼左春坊左中允改北京刑部主事
尹昌隆為左中允陞翰林院修撰李實右春坊右中允
仍兼修撰命吏部左侍郎許思温兼左春坊賛善陞翰
林院編修陳仲完左賛善仍兼編修檢討王汝玉為右
春坊右賛善仍兼檢討陞國子監博士徐善述監察御史王
子沂俱為左春坊左司直郎國子監助敎晁鑄刑科給事
中王文貴俱為右春坊右司直郎刑部司務楊正為左春
坊清紀郎國子博士楊斌右春坊右清紀郎教授程僖教
諭黄貫俱左春坊司諫教諭張詳梁善俱右春坊司諫陞
翰林院編修楊溥中書舎人姚友直俱為司經局洗馬溥
仍兼編修戸科給事中吳牧兼司經局較書吏科給事中
梁質兼司經局正字陞敎諭劉真為較書訓導王雅為正字
天順二年三月吏部禮部㑹翰林院選擬皇太子出閣
侍班講讀等官以聞侍班官則吏部尚書兼學士李賢
日侍不更太常寺少卿兼學士彭時翰林院學士吕原
更侍詹事府詹事陳文少詹事劉欽日侍不更翰林院
學士林文李紹劉定之侍讀學士錢溥更侍講讀官翰
林院學士倪謙尚寳司卿兼侍講黄諫尚寳司司丞兼
編修萬安尚寳司司丞兼編修李泰左春坊左中允孫
賢右春坊右中允劉翊左春坊左賛善牛綸右春坊右
賛善司馬恂八人更侍四人一日侍書官太常寺少卿
黄采中書舎人兼正字吳謙二人更侍
成化十四年二月皇太子出閣講學命大學士萬安户
部尚書劉翊禮部尚書劉吉提調講讀翰林院學士王
獻詹事府少詹事黎淳翰林院學士謝一䕫右庶子汪
諧洗馬鄭環羅璟更番侍班學士彭華侍讀學士江朝
宗左庶子劉健左諭徳程敏政侍讀周經修撰陸鈛張
昇張頥更番講讀經改左中允昇改左賛善修撰傅瀚
兼較書太常寺少卿謝宇禮部員外郎凌暉兼正字通
事舎人選除二員翌日改鴻臚寺序班耿寧紀本為之
𢎞治十一年二月大學士徐溥等以皇太子將出閣講學請
以太常寺卿兼翰林院侍讀學士程敏政侍讀學士楊守
阯左春坊諭徳李旻司經局洗馬梁儲充侍班官太常寺
少卿兼侍讀學士李傑太常寺少卿兼侍講學士焦芳侍
讀學士兼左諭徳王鏊右諭徳王華洗馬楊傑侍讀劉機
江瀾白鈛侍讀武衞左中允楊廷和右中允張天瑞左賛
善費寵充講讀官編修兼較書吳儼靳貴禮部員外郎兼
正字周文通大理寺右寺副兼正字劉棨俱更直供事又
請改敏政為詹事兼學士陞鏊為少詹事兼侍讀學士上
俱從之仍命溥及大學士劉健李東陽謝遷提調各官講讀
嘉靖三十一年八月命翰林院編修髙拱檢討陳以勤
充裕王講讀官伴讀改國子監助敎尹樂舜鄭守徳俱
翰林院待詔侍書中書舎人吳昂吳應鳯
隆慶六年二月以東宫出閣講學命禮部尚書髙儀吏
部侍郎張四維洗馬余有丁賛善陳棟充侍班官少詹
事馬自强陶大臨編修陳經邦何洛文檢討沈鯉張秩
充講讀官檢討沈淵許國充較書官制勅房辦事大理
寺左寺正馬繼文徐繼申充侍書官先是大學士髙拱
等請選東宫輔導官僚㑹同吏部推舉上曰東宫官冝
加慎選不必備員於是拱等疏名以聞上從之仍諭拱
居正提調各官講讀
　　冊立議
　　　隆慶冊立
隆慶二年正月禮部尚書髙儀等復上疏請立東宫其
略言自古明王圖治忠臣謀國莫不以建儲為重所以
定國本安人心也恭惟皇上篤生元嗣已踰六齡主器
得人臣民懽戴早建豫養冝在此時臣伏覩宣徳𢎞治
中皇子皆二齡而冊立成化中皇太子六齡而冊立具
在國史今皇子雖在冲年而舊典可據且竒表秀發睿
質異常必冊立之儀既行則敎養之道可舉惟皇上早
從衆心擇日行禮實宗社萬世無疆之休疏入上乃許
之曰卿等請建皇儲至於再三瀝誠彌切陳義甚正特
允所請其擇日具儀以聞三月辛酉上御皇極殿傳制
冊立皇子為皇太子命成國公朱希忠為正使持節大
學士徐階為副使捧冊寳詣文華殿行禮故事冊立東
宫次日百官上表稱賀即詣文華殿上箋賀皇太子典
璽官陳設太子座於殿中自嘉靖十五年殿易瓦及上
御經筵已設寳座正中於是禮部以皇太子受賀不當
復設座殿内乃請上裁上命設於文華殿東廊西嚮
　　受朝儀
　　　東宫未出閣受朝儀
隆慶五年正月大學士李春芳等言先朝故事東宫未
出閣時閣臣以朔朢次日行謁見禮即今春和乞命臣
等舉行如例不惟臣等獲遂仰瞻之私而東宫殿下亦
可閑習禮儀養成儲徳且今歲來朝官員咸願一覩睿
容請於二月上旬之吉許臣等率諸臣於文華門朝見
以慰天下臣民之心上許之命以二月二日謁見於是
禮部奏上儀注一前期一日内侍官設東宫座於文華
左門外西向至日錦衣衞設儀仗於門外東西一是日
文武百官及天下來朝官員各具常服詣文華門外北
向序立俟東宫具常服出陞座文武百官先入班賛鞠
躬四拜禮畢分班序立鴻臚寺官引來朝官員詣前北
向立本寺致詞賛鞠躬四拜禮畢皇太子還宫
　　稱禮
　　　定臣下名稱
洪武三年命禮部考定百官及内官於皇太子前所稱
禮并諸王前禮部尚書崔亮等㑹議百官及内使監官
於皇太子諸王前稱殿下自稱名東宫官及本宫内使
於皇太子前稱殿下自稱臣王府官及本位承奉司官
於親王前稱殿下自稱臣百官在上前稱皇太子稱親
王曰某王從之
　　　啓事東宫稱臣
洪武十四年十月給事中鄭相同言國初之制凡啟事
東宫惟東宫官屬稱臣朝臣則否盖尊無二上之意今
一體稱臣於禮未安詔下羣臣議翰林編修吳沈等奏
曰東宫國之大本所以繼聖體而承天位者也臣子尊
敬之禮何得有異相同之言非是請凡啟事東宫者稱
臣如故從之
　　　皇長孫讀書
永樂五年夏四月皇長孫出閣就學上召太子少師姚
廣孝翰林院待詔魯瑄鄭禮等諭之曰人於學問常以
先入之言為主朕長孫天資明睿爾等冝盡心開導凡
經史所載孝弟仁義與夫帝王大訓可以經綸天下者
日與講說浸漬久涵養深則徳性純而器識廣他日所
資甚大不必如儒生繹章句工文辭為能也廣孝等稽
首受命賜金織羅衣各一襲命大官給旦暮酒饌又召
前禮部儀制司郎中兼右春坊右賛善李繼鼎至復以
為右賛善命侍皇長孫說書
　　(附/)親王讀書
書堂在皇極門右廂講官以部臣或進士改翰林官充
之
　　　二王講讀
嘉靖四十年禮部奉欽定二王講讀禮儀欽天監擇吉
日時出閣内侍官先一日設椅子二把於北第一間書
堂内坐西面東是日早輔臣三員率領各講讀侍書官
共十二員伺候二王殿下同入北書堂内序坐定講臣
等同各官進入行四拜禮畢各退於館外北廊拱候各
官行禮畢裕王殿下就於本書堂裏間就坐景王殿下
入南書堂裏間就坐輔臣三人各率該講讀侍書官分
投進入授書講書其日内侍官捧書展於案上就案左
立講讀官以次進立於案前授書各十遍訖令㫖先生
毎吃酒飯内侍官荅應各官出酒飯畢時再入侍書官
進至座前看冩字冩畢講讀以次進講讀畢各官行一
拜禮退臣等各看所冩字照例圏註於旁以備勸益次
日以後每日早二王殿下分詣各書堂各官分投進見
行一拜禮其授書講書㸔冩字並如前儀輔臣三員止
侍書三日三日後各講讀侍書官皆知規矩已定徑自
如儀授書講書㸔冩字輔臣皆不預至冩字畢二書堂
每日總輪一内侍官捧各倣紙來内閣輔臣照例圈註
二王殿下每日所讀書大學一本書經一本授書務要
字様真正講書直說大意務要通曉三日一温書就温
講仍進講章冩字先用影本以後冩熟對帖自冩(闕/)
各官酒飯止是初入書堂時令㫖說一次以後日不必再說只
於講書罷令㫖與先生每茶吃内侍官荅應嵗率為常
每年假日聖節前後通九日千秋節十日正旦初一至
二十日花朝一日清明一日端陽前後通三日七夕一
日中秋一日重九前後通三日冬至前後通五日臘八
一日除夕前五日每月朔朢各一日遇大風雨暫免遇
大寒大暑該住歇時請㫖定奪
凡講讀侍書官俱於右順門南廊給與酒飯
先期一日各該内外執事官俱赴書堂演禮(此儀本部/行内閣題)
(請萬厯六年定諸王講/讀儀循此小有増易)
嘉靖三十二年禮部言二王講讀舊規開以二月八月
初旬輟以五月十一月初旬今以閏三月請以四月輟
講不為例内侍書官每日啟王温肄仍舊書百字送内
閣圏註講讀等官每半月恭詣各府起居如王更欲授
書進講及質問疑義字法各官亦得以自効詔可
　禮部志稿卷六十七
欽定四庫全書
　禮部志稿卷六十八
　　　　　　　　　　　　明　俞汝楫　編
　視學備考
　　視學釋奠
　　　成化視學
成化元年二月上視國子監是日上具皮弁服躬詣先
師孔子行四拜禮命少保吏部尚書兼華盖殿大學士
李賢太子少保户部尚書馬昂兵部尚書王竑工部尚
書白圭吏部左侍郎兼翰林院學士陳文吏部右侍郎
兼翰林院學士彭時户部左侍郎楊鼎兵部右侍郎王
復分獻四配十哲兩廡翰林院官俱陪祀禮畢幸彛倫
堂祭酒司馬恂司業張業講書畢駕還宫戊午上御奉
天門賜祭酒司業監丞學官及孔顔孟三氏子孫襲衣
諸生寳鈔己未詔宴孔顔孟三氏子孫衍聖公孔𢎞緒
等於禮部故事視學祭酒以下皆宴於奉天門至是免
宴以𢎞緒等逺來特宴之
　　　𢎞治視學
𢎞治元年三月上視學行釋奠禮御彛倫堂授經於祭
酒司業賜之坐講明日祭酒費誾率學官監生上表謝
恩上御奉天殿受之賜祭酒司業并三氏子孫及學官
監生襲衣寳鈔等物有差又明日祭酒復率學官監生
謝恩
　　　增視學釋奠儀
𢎞治元年太子太保吏部尚書王恕言臣竊觀皇上視
學釋奠儀注分獻官始終不拜恐非禮也臣愚以為分
獻拜位當在殿陛之下列於陪祭官之前上在殿陛上
拜分獻官陪祭官俱在殿陛下拜上獻爵畢分獻官以
次詣神位前奠爵訖復退於殿陛下原拜位立定賛送
神上拜分獻官陪祭官俱拜似為近禮臣讀禮記文王
世子篇有曰凡始立學者必釋奠於先聖先師及行事
必以幣今皇上嗣登大寳初幸太學即所謂始立學也
臣以為釋奠當用幣爵亦當三獻今儀注無獻幣是行
春官釋奠之禮非始立學釋奠之禮也似為未安或以
為舊儀如此臣以為舊儀是當從之或有差誤亦當更
之以求乎冝不可以訛承訛也禮部覆奏自永樂以來
列聖視學祭先師孔子儀注爵止一獻無奠帛之禮每
年春秋二丁朝廷遣官釋奠有奠帛三獻爵之儀今恕
所奏雖與永樂以來儀注不同然與見行丁祭禮儀無
異合增入奠帛三獻爵其分獻官各就殿陛下與陪祭
官俱拜則禮儀全備上曰分獻官拜禮准行餘惟循舊制
三月太子太保吏部尚書王恕言近陳愚見請皇上視
太學釋奠先師孔子當奠幣用樂爵當三獻分獻官當
陪拜伏奉聖㫖分獻官拜禮准行其餘仍舊臣竊又以
為我朝列聖即位之後所行之禮有一行而不再舉者
惟耕耤田及幸太學二事然耕耤有奠幣三獻齋戒
省牲之禮何獨於幸學釋奠而乃不然乎昔太宗文皇
帝將幸太學命禮部詳議禮儀尚書鄭賜言宋制謁孔
子服鞾袍再拜太宗曰見先師禮不可簡必服皮弁行
四拜禮其事載諸五倫書人以為太宗尊儒重道之意
超越前古今陛下釋奠先師而禮比先農則載諸史冊
傳之萬世豈不為盛事哉命復下禮部㑹議於是禮部
及詹事府國子監翰林院春坊等官言禮記曰凡學春
官釋奠於其先師註云釋奠者但奠置所祭之物而已
無食飲酬酢等事以其主於行禮非報功也又云凡始
立學者必釋奠於先聖先師及行事必以幣註云諸侯
初受封立學行釋奠之事必奠幣為禮也又云凡釋奠
者必有合也有國故則否註云凡行釋奠之禮必有合
樂之事若國有㐫喪則否又云太學始敎皮弁祭菜示
敬道也註云學者入學之初有司衣皮弁之服祭先師
以蘋藻之菜示以尊敬道藝也盖古者見師之禮以菜
為質故始入學者必釋菜以禮其先師而學官四時之
祭乃皆釋奠釋奠釋菜皆祭之略者也故以行禮而行
釋奠則無幣差厚於釋菜之意即今天子視學所行是
也以報功而行釋奠則有幣即今二丁所行是也三代
之禮無所於考漢祀孔子未行釋奠唐制天子北面跪
祭周廣順二年車駕幸曲阜始拜奠祠前宋大中祥符
元年幸曲阜謁文宣王廟始鞾袍再拜至我朝太宗皇
帝視學躬行一奠四拜之禮尊師重道蔑以加矣列聖
相承率循無改至成化元年始加牲用樂雖極尊崇之
禮然既非釋奠之正又非釋奠之全卒至紛紛實繇於
此此則所謂有其舉之莫之敢廢者矣今恕言奠帛三
獻之禮必須讀祝飲福受胙始為全備原無舊典固難
以擅行其欲比依先農之祀又係大明集禮所載洪武
舊制亦難以擅改宜但於視學之前致齋一日至期加
幣一段樂設而不作餘仍其舊庶㡬其可上曰尊先師
當以禮既成化初年有所舉惟孔子前加幣用太牢改
分獻為分奠其餘儀物俱從永樂年例行
　　幸學頻行
嘉靖十年羽林前衛指揮使劉永昌疏言臣竊觀史傳
皆以數幸大學為帝王盛節我國朝幸學之禮僅於登
極後一行之其於作興之道或有未盡伏望皇上每遇
春秋開講經筵之始先期幸學拜祭先師仍御彛倫堂
進講宣諭賞賚如制則人心感奮而敎化大行矣詔下
禮部議尚書夏言等覆言臨幸太學尊禮先師實帝王
崇儒重道之盛舉我皇上經筵日講未嘗暫輟又於文
華東室奉三皇二帝三王及周公孔子神位春秋開講
祭告月朔躬行瞻謁近於西苑無逸殿落成命大學士
坐講豳風無逸諸篇右文崇道之實誠遠邁前代矣顧
臨雍盛事惟於登極一行而近日釐正先師祀典以來
未嘗恭謁永昌欲於春秋開講先期幸學則歳且再行
車駕太數臣竊擬明年朝覲考察㑹試之後天下大夫
士㑹集之時冝一舉行上曰先師祀典既正朕當躬謁
如議以明年三月内舉行
　　　視學觀禮
隆慶元年六月命禮部遣官行取衍聖公孔尚賢及翰
林院五經博士顔肇先孟彦璞仍取孔氏老成族人五
人顔孟族人二人馳驛來京以聖駕將幸太學也命公
侯伯應襲子弟俱赴國子監習禮以禮部言視學在邇
欲其迎駕聽講故也朝鮮國王李垣遣陪臣吏曹參判
洪春年等齎表文方物馬匹慶賀冊立中宫賜宴賞如
例春年等以上將幸太學乞留觀禮許之
　　　幸學隆施
隆慶元年八月癸未朔上幸太學行釋奠禮於先師命
大學士徐階李春芳陳以勤張居正衍聖公孔尚賢吏
部尚書楊博兵部尚書郭乾吏部侍郎趙貞吉分奠四
配十哲兩廡禮部侍郎潘晟致奠啓聖祠畢上御彛倫
堂命武官都督以上文官三品以上及翰林院學士坐
賜茶授祭酒司業經坐講上宣諭諸生曰聖人之道如
日中天講究服膺用資治理爾師生其勉之甲申上御
皇極殿衍聖公孔尚賢率三氏子孫管祭酒事侍郎趙
貞吉司業萬浩率學官諸生上表謝恩賜冠服鈔錠有
差仍賜三氏子孫及祭酒司業宴於禮部
　　遣官釋奠
　　　洪武初定制
洪武元年三月丁丑遣官釋奠於先師孔子初禮官奏
周制凡始立學者必釋奠於先聖先師凡學春夏釋奠
於先師秋冬亦如之漢儒以先聖為周公若孔子以先
師為禮樂詩書之官若禮有髙堂生樂有制氏詩有毛
氏書有伏生可以為師者盖四時之學將習其道故釋
奠各以其師而不及先聖惟春秋合樂則天子視學有
司總祭先聖先師是則漢時釋奠亦略可見矣魏正始
中使太常釋奠於辟雍晉釋奠皆於國學東晉成穆孝
武皆親釋奠隋制國子監每嵗四仲月上丁釋奠先聖
先師州縣學則用春秋仲月唐初釋奠儒官自為祭主
直書博士姓名敢昭告於先聖許敬宗奏請令國子祭
酒為初獻詞稱皇帝謹遣仍令司業為亞獻博士為終
獻縣學則令為初獻丞為亞獻主簿及尉通為終獻永
為禮制武徳貞觀中皆以二月親幸國子監釋奠開耀
景龍中皆皇太子釋奠於太學開元中詔春秋釋奠以
三公攝事著之常式若遇大祀則用仲丁州縣用上丁
宋元因古禮而損益之今冝定制以仲春仲秋二上丁
日降香遣官祀於國學以丞相初獻翰林學士亞獻國
子祭酒終獻上然之至是遣官致祭牲用牛羊豕各一
幣一白色籩八實以形鹽藁魚棗栗榛菱芡鹿脯豆八
實以韭葅醓醢菁葅鹿醢芹葅兔醢笋葅魚醢簠簋各
二實以黍稷稻梁豋一實以太羹鉶二實以和羹犧尊
象尊山罍各一實以醴齊盎齊事酒樂用大成豋歌樂
四配位牲用羊豕各一幣一白色籩四實以形鹽藁魚
棗栗豆四實以芹葅兔醢菁葅鹿醢豋一實以太羹簠
簋各一實以黍稷其從祀十哲兩廡各籩二實以栗鹿
脯豆二實以菁葅鹿臡簠簋各一實以黍稷先期皇帝
齋戒獻官及陪祀執事官俱散齋二日致齋一日前祀
一日清晨有司立仗百官具公服侍班皇帝服皮弁服
御奉天殿降香獻官捧由中道出至午門外置龍亭内
儀伏鼓吹導引至廟學是日獻官法服并執事官集齋
所省饌省牲告充告腯視鼎鑊滌溉告潔至日丑前五
刻執事者各實祭物於器獻官及陪祀執事官各就位
監禮監祭官閲陳設糾不如儀者賛禮唱有司謹具請
行事唱迎神樂作獻官及在位官皆再拜樂止賛禮唱
奠幣獻官詣盥洗位搢笏盥帨出笏詣大成至聖文宣
王神位前樂作獻官搢笏上香奠幣出笏再拜以次詣
兖國復聖公郕國宗聖公沂國述聖公鄒國亞聖公神
位前並如前儀復位樂止贊禮唱進俎樂作獻官至大
成至聖文宣王神位前搢笏奠俎出笏以次詣四配神
位前如前儀出笏復位樂止贊禮唱行初獻禮獻官詣
爵洗位搢笏滌爵拭爵以爵授執事者詣酒尊所搢笏
以爵受酒以授執事者出笏樂作獻官詣大成至聖文
宣王神位前跪搢笏上香祭酒奠爵出笏樂止讀祝官
取祝跪讀訖獻官俯伏興再拜以次詣四配神位前並
如前儀亞獻終獻儀並同初獻但不用祝行終獻禮時賛
禮唱行分獻禮分獻官詣盥洗位搢笏盥帨出笏詣爵洗
位搢笏滌爵拭爵以爵授執事者出笏詣十哲兩廡神位
前搢笏奠帛上香祭酒奠爵出笏俯伏興平身復位賛禮
唱飲福受胙初獻官詣飲福位再拜跪搢笏奉爵者以爵
進獻官受爵飲福酒奉胙者以胙進獻官受胙以授執事
者出笏俯伏興再拜亞獻官以下皆再拜復位賛禮唱徹
豆樂作掌祭官各徹豆樂止贊禮唱送神樂作獻官以下
皆再拜樂止讀祝官取祝捧幣者捧幣各詣瘞位獻官詣
望瘞位東西各二人以炬燎火俟半燎實土半坎贊禮畢
其祝文曰惟王徳侔天地道冠古今刪述六經垂憲萬世
兹維仲(春/秋)謹以制幣牲齊粢盛庶品式陳明薦以兖國復
聖公郕國宗聖公沂國述聖公鄒國亞聖公配尚饗
　征儀備考
　　親征遣將
　　　詔定軍禮
洪武元年閏七月詔定軍禮中書省臣㑹諸儒臣議古者
天子親征所以順天應人除殘去暴以安天下自黄帝習
用干戈以征不享此其始也周制天子親征則類於上帝
冝於大社造於宗廟禡於所征之地及祭所過山川師還
則奏凱獻俘於廟社後世又有宣露布之制若遣將出師
則授以節鉞亦告於廟社禡祭旗纛而後行宋又有祭
告武成王之禮歸則奏凱獻俘然後天子論功行賞於
是歴考舊章定為親征遣將諸禮儀奏上詔並從之
　　　親征儀(見職掌/)
遣將出師儀授節鉞禮儀前期拱衞司設大將軍次於午
門外兵部官備節鉞陳於奉天殿内架上内使監設御座
於殿中侍儀司設大將軍拜位於丹墀中道稍西又設授
節鉞位於御前俱北向設内賛位及授節鉞官位受節鉞
執事位於大将軍受節鉞位之北東西相向百官侍立位
於文武樓之北東西相向通班賛禮位於大將軍丹墀拜
位之北通班在西賛禮在東引大將軍二人位於通班之
次其餘侍衞陳設如朝㑹儀是日鼓初嚴侍儀導從官
入迎車駕次嚴文武官具朝服入侍立位大將軍朝服
入立候於丹墀之西北所部將士鼓吹皆候於午門外
鼓三嚴皇帝服武弁服出樂作陞座樂止鳴鞭捲簾報
時訖引班引大將軍就丹墀拜位贊禮唱鞠躬拜樂作
四拜興樂止引大將軍由西陛陞西門入内贊接引至
御前唱鞠躬樂作再拜興樂止唱跪搢笏大將軍跪搢
笏授節鉞官取節鉞至御前跪承制興立於大将軍之
東北宣制訖先授節次授鉞大将軍以次受訖以授執
事者執事者跪受立於西唱出笏俯伏興樂作大将軍
出笏俯伏興復再拜樂止自西門出執節鉞者前行至
位分立於左右樂作賛禮復唱鞠躬四拜興禮畢樂止
皇帝興樂作還宫樂止大将軍出勒所部建旗幟鳴金
鼓正行列擎節鉞奏樂前導百官以次送出
告祭廟社儀與遣官奏告廟社禮同就命大將以牲幣
行一獻禮師還則陳凱樂俘馘於廟社門外而祭告之
與出師祭告儀同
祭武成王廟儀前期二日有司請大將以下次及省牲位
於廟南門外前一日及諸將陪祭官詣廟所致齋執事者
於齋所肄儀大將省牲廩犧令牽牲自東過大將軍前
省訖詣神厨視鼎鑊滌溉遂烹牲大將還齋所執事者
洒掃陳設至日清晨讀祝官於大將幕次僉祝版執事
實祭物於器訖大將以下具服入就位賛禮賛拜大將
以下皆再拜訖贊引引大將詣盥洗所帨訖詣武成王
神位前搢笏上香奠幣出笏再拜興詣配享神位前如
前儀復位贊禮唱進俎贊引復引詣武成王神位前搢
笏進俎配位前亦如之復位贊禮唱獻官行禮贊引引
詣爵洗所贊搢笏受爵滌爵拭爵以授執事者出笏詣
酒尊所搢笏受爵酌酒以授執事者引詣神位前贊跪
搢笏受爵三祭酒奠爵讀祝官讀祝訖大將興再拜詣
配位前如之復位初大將行禮時贊引引分獻官各詣
兩廡神位前分獻如正獻禮贊飲福受胙引大將詣武
成王神位前跪搢笏飲福酒受胙出笏興再拜復位徹
豆贊賜胙正獻官免拜分獻以下皆再拜贊禮唱望燎
執事者以祝幣詣燎所大将望燎燎半賛禮畢以次出
禡祭軍牙六纛儀與祭武成王同但奠幣行三獻禮大
将初獻次将亞獻終獻不進熟
奏凱儀先期大都督以露布聞大将未至前一日所司設
大将次於午門外内使監官陳御座於午門樓上前楹當
中南面侍儀司設大將拜位於樓前北向諸将位於大将
之後文武百官位於諸将之南文東武西奏凱樂位於大
将位前協律郎位於奏樂位之北司樂位於協律郎之南
俱北向贊禮位於樓前大将拜位之北文武官侍立位於
兩傍諸将侍立位於文武班之北俱東西相向大将侍立
位於諸将之北東向引班舎人位各於所引官之北東西
相向又設獻俘位於樓前少南獻俘将校位於獻俘位北
刑部尚書奏位於将校之北皆北向又設刑部尚書受
俘位於獻俘西東向設露布案於内道正中南向受露
布位於案東西向承制位於案東北西向宣露布位於
文武班之南北向至日侵晨大將以下入就侍立位皇
帝常服乘輿出升樓即御座侍衞如常儀大將以下就
拜位贊拜大將以下皆四拜退就侍立位贊奏凱樂恊
律郎執麾引樂工就位司樂俛伏跪請奏凱樂恊律郎
舉麾鼔吹振作徧奏樂曲其曲隨事撰述樂止司樂跪
唱謹奏樂畢恊律以下以次退凱樂初奏將校引俘侍
立於兵仗之外樂畢贊宣露布承制官承㫖以露布付
受露布官詣露布案跪受由中道南行以授宣露布官
宣訖將校引俘至位刑部尚書跪奏曰某官某以某處
所俘獻請付所司奏訖退就受俘位俟㫖其就刑者立
於西廂東向以付刑官其宥罪者樓上承制官宣㫖曰
有勅釋縳樓下承傳宣㫖釋訖贊禮贊所釋之俘謝恩
皆四拜呼萬嵗者三將校以所釋俘退如有所賜就宣
㫖賜之大將以下就拜位皆四拜搢笏舞蹈山呼萬歲
者三出笏復四拜乃出文武官就位四拜搢笏舞蹈山
呼如常儀復四拜班首稍前跪稱賀致詞訖俯伏興復
位及衆官復四拜禮畢乘輿降樓還宫百官以次出外
論功行賞儀前期内使監陳御座香案於奉天殿如常儀
尚寳司設寳案於殿中侍儀司設詔書案於寳案之前
誥命案於丹陛正中之北設皇太子諸王侍立位於殿
上之東北設承制位於殿上之東宣制位於丹陛誥命
案之北吏部户部禮部尚書位於殿上之東南設大都
督府兵部尚書位於殿上之西南應受賞官拜位於丹
墀中序立位於丹墀西南受賞位於誥命案之南受賞
執事位於受賞官序立位之西每官用捧誥命捧禮物
各一人俱北向餘陳設如期㑹議是日鼓三嚴執事官
各就位皇帝服衮冕御輿以出樂作陞座樂止捲簾鳴
鞭報時訖皇太子諸王具衮冕自殿東門入樂作至殿
内侍立位樂止受賞官入就拜位樂作四拜樂止承制
官跪承制由殿中門出吏部户部禮部尚書由殿西門
出立於誥命案東承制官至丹陛中南向稱有制受賞
官皆跪宣制曰朕嘉某等為國建功宜加爵賞今授以
某職賜以某物其恭承朕命宣畢受賞官俯伏興樂作
再拜樂止行賞受賞官第一人詣案前跪搢笏吏部尚
書捧誥命户部禮部尚書捧禮物各授受賞官以授左
右出笏俯伏興復位餘官以次受賞訖承制官吏部尚
書等俱至御前復命退復位樂作受賞官皆再拜樂止
搢笏鞠躬三舞蹈呼萬嵗者三出笏俯伏興樂作復四
拜樂止樂畢皇帝興樂作至謹身殿樂止皇太子諸王
還宫受賞官及文武官以次出至午門外以誥命禮物
置於龍亭用儀仗鼓樂各送還本第明日進表稱謝如
常儀
　　獻俘
　　　征倭獻俘
嘉靖三十五年十二月該提督軍務工部尚書趙文華
奏稱擒獲賊首陳東等三名倭首辛五郎等四名及首
賊徐海首級函解到京乞要獻俘奉聖㫖禮兵二部查
議來說欽此該本部㑹同兵部㸔得陳東等本以華民
背逆天道勾引倭奴辛五郎等侵擾内地流毒三省惡
逆深重罪不容誅兹當奏凱之辰宜舉獻俘之典臣等
謹查的大明㑹典獻俘事冝開具奏請其倭賊陳東等
七名一面押送法司訊罪一面行欽天監擇吉獻俘其
徐海首級法司驗收候陳東等取决之日一併通行傳
首梟示浙江閩廣沿海地方永為倭逆入犯之戒等因
奉聖㫖這備制所擬都依行欽此
前期禮部告示文武百官具朝服詣午門前行慶賀禮
先一日内官監設御座於午門樓前楹正中是日早錦衣衞
設儀仗於午門前御道之東西敎坊司陳大樂於御道南
西北向鴻臚寺設贊禮二人於午門前東西相向設文武
官侍立位於樓前御道南文東武西相向及刑部獻俘官
位於午門前御道東稍南西向設獻俘將校位於午門前御
道西稍南北向引禮引文武官東西序立獻俘将校引俘
列於午門前西邊文武班之後候文武班齊獻俘将校引
俘至獻俘位北向立定俘跪於前刑部官於樓前中道
跪具本奉聞候㫖處决其合受刑陳東等七名刑部官
同將校押出仍赴法司監候文武百官行五拜三叩頭
禮以次退
　　受降
　　　受降禮
洪武四年秋七月乙丑指揮萬徳送明昇並降表至京
師初上聞大軍下蜀命中書集六部太常翰林院定議
受降等禮省部請如宋太祖乾徳三年受蜀主孟㫤降
禮上御奉天門昇等於午門外跪進待罪表侍儀使捧
表入宣表官宣讀訖承制官出傳制官出傳制昇等皆
俯伏於地侍儀舎人掖昇起其屬官皆起跪聽宣制釋
罪昇等五拜三呼萬嵗承制官傳制賜衣服冠帶侍儀
舎人引昇丹墀中四拜侍儀使傳㫖昇跪聽宣諭俯伏
四拜三呼萬嵗又四拜出丞相率文武百官行賀禮上
曰明昇與孟㫤不同㫤專治國政所為奢縱昇年幼事
由臣下冝免其叩頭伏地上表請罪之禮是日昇及其
官屬朝見百官稱賀制授昇為歸義侯賜冠帶衣服及
居第於京師
　
　
　
　
　
　
　
　
　
　
　
　
　禮部志稿卷六十八
欽定四庫全書
　禮部志稿卷六十九
　　　　　　　　　　　　明　俞汝楫　撰
　學校備考
　　太學
　　　定監生歸省之賜
洪武十二年命禮部凡國子生居京師嵗久有父母俱
存或父母亡而祖父母伯叔父母存者皆遣歸省人賜
衣一襲鈔五錠為道里費其父母或祖父母伯叔父存
者人賜帛二疋
　　　太學石䥴勅諭
成化三年二月上以祖宗以來欽降國子監勅諭學規
勸勵師生之道罔不周備因命祭酒邢讓等募工鐫石
樹太學中門外使師生永逺遵守
　　　復㑹饌勘丁憂二事
成化四年南京國子監祭酒周洪謨奏伏覩太祖髙皇
帝勅諭國子監并監規極嚴重㑹饌之事永樂宣徳以
來俱曽㑹饌景㤗年間因缺柴薪暫且停止因循廢弛
至今未復又言舊例監生丁憂俱准坐堂月日出身祭
酒李時勉奏監生居家丁憂多有詐冒不准坐堂後給
事中胡清又奏如此恐有匿䘮不舉者仍准之如清言
士子或至於詐喪如時勉言士子或至於匿喪揆之理
皆所當懲下禮部覆奏㑹饌移文南京禮部議行丁憂
日月行所在官司保勘違者一體治罪從之
　　　覆行學政事宜
成化四年八月禮部覆奏國子監祭酒邢讓所言學政
事宜其一謂永樂間監生以病告歸者病已得復監正
統間因而放還為民自是寕旅死不敢歸有足憫者今
宜定例監生病滿三月保驗不誣許令還鄉一年以内
復監不作坐堂月日若踰一年之外仍在為民之例其
二謂舊制監生嵗一簡選其有事故復監年深者未經
選過不得撥歴殊為淹滯今宜定例每嵗二次㑹官簡
選庶便於撥歴不至淹滯從之
　　　申明撥歴事例
成化六年禮部申明監生撥歴事例時國子監監生互
争撥歴年月資次各援科條争辨不已祭酒陳監以兩
詞具聞於上乞勅禮部酌中定制以息紛争事下所司
禮科叅駁之而鑑不平上章辨之曰近據監生周中等
言於天順七年九月以後入監成化五年五月間部行
取依限復監共准坐監六年之上見今撥歴監生與中
等年月多有不及欲先撥歴又據監生王端等言天順
七年三月以後入監成化四年二月初行取復監除依
親外實坐監食糧已經二年之上欲照本監序出通知
文簿撥歴其周中等入監行取復班俱各在後實坐監
未及一年却欲攙先撥歴以此两詞奏請定議今禮科
輒叅臣等除去通知文簿任私撥歴以啟争端且本監
止憑通知文簿考驗明白序出監生姓名揭於學門壁
上萬目通視憑此撥歴何嘗除去通知文簿而給事不
䆒其實妄為叅語奏上下禮部覆奏舊例監生以坐堂
月日淺深次第撥歴近年以存省京儲遣囬監生依親
就學其在家月日亦准作坐堂之數及文移行取以出
部日為始計程亦作實數此外事故及患病俱作虛曠
已是定例今諸生不遵舊規妄意紛争宜令本監一遵
舊例不分先取後取監生一皆查究年月明白除虛曠
外仍以實坐堂與依親准作坐堂日通計淺深以次撥
歴若查曠監生增損月日許受抑者指陳而執之其行
取監生必待移文到彼原籍轉給本布政司批文起送
若途次不經布政司與南北直𨽻者轉於本府批文起
送其有預給縣批及以放囘原引托言買書游學至京
欲攙先入監者俱執治之仍計其地里逺近水程月日
悉作虛曠其有從宦父兄者亦須宦所保明起送然後
聽之上允所議
　　　議科貢與納粟撥歴
成化十一年十月國子監監生三百六十一人奏臣等
皆發身科貢循資入監而各學生員近有納粟入邊得
入監者一千五百餘人况有未經食廩臨時寄名冐籍
者率多㓜稚而撥監反在臣先乞通查冐濫從宜處分
其在學曾為廩膳者亦與臣等相兼撥歴為便於是納
粟監生二百一十二人亦奏以為臣等皆出學校亦有
曾經科舉者朝廷以邊儲缺用下輸粟入監之例初不
以年齒長幼論也俱下禮部議科貢乃祖宗舊典納粟
實一時權宜况納粟送監及復班之日多在科貢入監
之先若仍緣舊規以次取撥是使納粟者得以遂㨗取
之願而科貢者不能無淹困之嗟宜勅國子監於此兩
途酌其多寡相兼撥用俟粟納數盡然後奉例如舊議
上報可
　　　榜諭國子監學規
成化十一年十二月國子監祭酒周洪謨言洪武間學
規嚴整士風忠厚頃來大不如昔奏凟紛紛欲壊累朝
循次撥歴之規且羣造謗言宜加禁革上曰太學者賢
士之闗也今諸生所為若是則禮義蕩然矣後將何賴
禮部其申明洪武間學規備榜戒諭之
　　　舉人坐監例
成化十四年禮部詳定監生依親坐監事例先是禮部
奏不就教職及下第舉人宜依舊例俱送北監不許依
親南道御史談俊言欲將新舊舉人分送兩監皆不果
行至是尚寳司卿李本又言舉人監生緣㑹試而來不
意留之坐監供給不周艱辛萬狀禮部乃為覆奏言洪
武永樂年間舉人嵗貢悉留坐監三年一省親初無依
親之例至正統十四年存省京儲始以年淺監生放還
原學依親讀書其放肆無恥者遊説干謁靡所不為且
舉人舊例俱在北監後有告入南監者徑還原籍既廹
㑹試赴監取文以來所以俱送北監不許依親者懲宿
弊也今本欲仍放依親俊等欲分送南監宜移文國子
監以舉人年淺者放還俾提學等官時常考校如遇所
司迎詔拜表須令儒巾行禮不許戴大㡌繫帶遊説干
謁其願入南監者仍聴之如有愆期兩月雖有病帖亦
罪之且以其名上本部次科毋容㑹試詔可
　　　請復太學生舊例
正徳八年國子監祭酒石珤奏國家建學育才以端治
本規模條貫一凖唐虞三代之法我祖宗朝太學生員
坐班至十餘年始登仕籍故雖中材之士陶鎔日久亦
有可觀正統景泰間偶因西北用兵暫放依親讀書遂
成故事然猶嚴復班之期謹違限之法坐班生員多者
猶六七年少者不下三年盖化必久而後洽業必久而
後精也頃因納銀生員數多奏准減歴一時權宜未為
盡失但行之已五六年坐班生員挨撥欲盡其依親者
多限年未該行取已行取者又多過期不至今坐班食
糧僅六百餘人科貢裁什之三四其間舉人尤少所養
非所用豈設學之初意哉况各衙門歴事一年所用約
八百餘人出多入少不及此而增損斟酌之不惟賢才
空虚無以稱辟雍之盛而歴事衙門亦將服役供事之
不繼矣如此不已恐謀計之臣必且乗閒復獻輸粟之
策是使正途壅塞賢才重困而天下之士相率而趨於
利其為治道之蠧豈小小哉乞照先年事例歴事或十
月或一年方與起送撥補而雜歴等項亦遞加月分仍
申嚴復班限期不使冐送問之法杜絶官醫保結不使
長欺偽之風則士有定志人得専業既無欲速之弊亦
消見利之心六館不至於乏才諸司亦可以濟事矣禮
部議覆珤言允當但撥歴事例因時增減不常請照𢎞
治十五年例正歴寫本各一年長差二年其依親經行
取者仍勅天下提學官嚴督所屬立限起送違者送問
詔從之
　　監例
　　　酌處監生嵗增
永樂十八年禮部言國子監生嵗益增又㑹試下第舉
人例送監今學舎隘不能容請以監生南人送南京國
子監下第舉人發還原學進業以待後科自今嵗貢生
員請如洪武三十年例府一年州二年縣三年貢一人
從之
　　　監生老除教職
正統元年北京國子監祭酒貝泰言朝廷設國子監聚
天下之英才資百司之任用廩養豐厚勸勵勤至故凡
在甄陶者咸思有以補報近年行在禮部奏准監生年
五十以上者㑹官揀退為民是時有年及五十者雖得
留選然俟至歴事之日又在揀退之年窮經皓首莫酬
志願教養厚恩未答涓涘與其待老放閒孰若揀賢授
職况臣聞在外府州縣儒學多缺教官乞命該部將此
等監生考其學行可為師範者除授教職如此則無淹
滯之患矣從之
　　　行揀選法
正統四年禮科給事中劉海言北京國子監見存肄業
及歴事諸司監生二千五百餘人其中有年五六十嵗
者有久病殘疾者有貎陋而學無進益者乞勅各衙門
堂上官躬詣國子監通行揀選其不堪任用者罷斥為
民庶人才有選揀之精糧廩無虛耗之弊而國家得實
才之用矣事下禮部請如所言上從之仍命南京國子
監亦如是例揀選
　　　監生居憂不作曠
正統八年禮科都給事中胡清言比者國子監祭酒李
時勉以監生居憂二三次以上者中間多有虛偽奏准
居憂月日俱不作坐監之數遂致先入監者坐此不得
出身年益衰邁徒切嗟嘆夫忠孝臣子立身之大節不
幸父母或祖父母物故為子并嫡孫居憂承重豈得已
哉茍慮人之虛冐遂并實居憂者概作虛曠臣恐競進
之徒於將撥之際匿喪不舉是廢孝矣豈不所慮者小
而所失者大乎乞勅該部今後監生居憂省祭公故不
過期者俱作坐監月日事下禮部議尚書胡濙等請如
清言第托故過期者雖有文據亦不准冒居祖父母嫡
繼母憂者府縣官虛文㭺飾者許提調學校御史僉事
并按察司官體實䆒問上是其議命著為令
　　　申飭監學弊習
天順二年國子監學正閻禹錫言國子監乃教化之原
禮儀之地奈何近年監生入監多懐倖進之心少有向
學之志徃徃通同廂房總掌脚色監生竝各堂友長啖
之以酒食誘之以賄賂竄抺供詞湔補脚色或倒坐年
月以圖續黄或隱匿虛曠以倖歴事欺蔽那移難以枚
舉鑽刺請托不可殫述遂至黠狡者早獲出身誠恪者
淹至皓首亷恥道䘮奔競風興宜申明洪武舊制學規
務責躬行實踐不許視為虛文仍置通知文簿六本備
書通監逐年監生脚色付各堂收執使衆曉然知孰先
孰後凡各衙門來取歴事清黄之類悉照此挨次注撥
為便事下禮部議以為洪武中條陳學規警戒監生極
其詳悉盖欲造就人才以資任用近年監生罔守舊章
専事奔競誠有禹錫所奏宜申明舊制并置通知文册
悉如禹錫所請敢復前弊之蹈而差撥失先後序者許
同時受抑之人具實陳告本部奏聞䆒治詔如議行
　　　復班監生撥歴
天順三年國子監祭酒劉益言本監放囬依親丁憂復
班監生那移年月到監輙與坐堂年久及辦事者一概
挨次撥歴非惟勞逸不均抑且不諳政體難以任用上
命禮部定議以聞於是議今後丁憂復班監生須坐堂
及辦事半年方許撥歴仍移文各處有司有依親監生
丁憂者隨即申達本部以憑稽考若無預先申文止於
起復之日扶揑文書到部者將經管官吏并監生一併
䆒問從之
　　　提學官收納例監生肄業
成化二十一年三月禮部議覆南京吏部等衙門應詔
陳言内一事欲將各處納銀米入署者分送南北二監
自具薪米肄業請止限以坐監兩月如自願具薪米以
留者聴其年十三四或十六七則俱行各處提學學校
官收入本學肄業滿十年乃復監從之
　　　處納銀入監違例
成化二十二年禮部奏直𨽻大名縣附學生員王鈜等
三名赴山西納銀入監審出各生不係在學生員宜革
退上曰違例詐冐入監本當革退但既納銀賑濟矣姑
容本學為增廣生讀書年二十以下者八年二十以上
者五年滿日有司重給文移赴部送監仍行各處提學
官從公清審類此者如例行之
　　　處納粟科貢撥歴
成化二十二年申定國子監生撥歴之例先是以國子
監納粟監生四千六百七十餘名行取復班欲如例與
科貢監生相兼撥歴行禮部奏處置有㫖命本部㑹同
吏部國子監斟酌以聞至是覆奏納粟與科貢監生相
兼撥歴已有定例但今納粟者多而科貢者少宜從國
子監通行叙出各取其復班嵗月深淺以定其名次先
後臨撥之際以兩途人數多寡酌量均平相兼撥歴如
此既不乖祖宗一定之法亦不失朝廷權宜之信仍行
南京國子監如例施行上從之命本監臨期務必酌量
均平不許狥私
　　　革願留坐班例
𢎞治二年國子監舊例監生自備柴米願留坐班三年
滿照例歸省復班查無虛曠即與收糧一月以上遇有
清軍清黄續黄冩誥及天財庫辦事等項年滿役者挨
次撥補後以自備柴米願留坐班者意圖越次出身奏
止之至是納粟監生許龍等皆以自備柴米坐班三年
歸省復班具奏乞如舊例收糧撥歴下禮部覆奏議以
龍等願坐俱係新例前其收糧撥歴宜如舊例今後有
願自備柴米坐班者皆不聴從之
　　　處坐班數少
𢎞治四年十月南京國子監祭酒羅景以坐班監生數
少不足差撥乞取各處依親服滿監生并留今嵗新貢
及舉人之入監者俱免放依親禮部覆奏如其請且以
國子監南方納粟監生量改南監以備差用從之
　　　疏通監歴
𢎞治八年五月國子監祭酒林瀚奏順天以前監生多
在監讀書十餘年方得撥歴後因積滯人多頻減撥歴
嵗月以疏通之至是監生在監者益少吏部聴選積至
萬餘人有十餘年不得選者請量開科貢且照舊例撥
歴下禮部覆奏科舉名數已有定額不可再增各處嵗
貢生員自明年以後請如永樂二年例府學一年二貢
州學二年三貢衛學縣學一年一貢其順天應天二府
學一年三貢俱至𢎞治十二年止四年之間嵗貢人數
增三千五百餘名分送南北兩監庶足坐班撥歴之用
其兩監撥歴等項亦請自明年為始正歴監生三月考
勤之後仍歴一年其餘冩本者一年清黄冩誥清軍清
匠者三年以至隨從御史出巡之後俱照舊制月日滿
後方與更代俟監生如前積至一萬以上再行查處如
此庶諸生坐監稍久各司差撥不缺不惟監學舊制可
復而仕途亦不至壅滯矣從之
　　　歴滿監生放囘依親
𢎞治十五年復行放囘依親之例舊例國子監分撥各
衙門辦事監生正歴以一年餘三月為滿冩本以一年
為滿出巡長差以三年為滿而近例歴生不許放囘依
親至是監生蕭昺等奏稱壅塞淹滯請暫為疏通併行
放回依親之例禮部覆奏請正歴者減歴三月長差減
一年冩本者仍舊其願告依親者聴從之
　　　處監生撥歴不敷
嘉靖十年是時國子監生在班者不及四百人而各衙
門歴事嵗額㡬有千數該監以撥歴不敷疏請預處詔
禮部詳查舊規擬奏於是尚書李時等覆稱國初監生
俱由廣業堂肄業積漸升率性堂始得積分出身故天
順以前監生必作養十餘年然後撥歴後因積滯人多
節將撥歴嵗月量減至𢎞治八年國子監即有坐班人
少不敷撥歴之請該本部尚書倪岳題稱權宜捄之法
有二增貢額以足坐班生徒議差歴以久坐班嵗貢擬
將府學嵗二貢州學二嵗三貢縣學一嵗一貢行四年
而止其各衙門歴事三月考勤之後仍歴一年其餘冩
本一年清黄冩誥清軍清匠三年以至出廵等項俱如
舊例日月為滿今國學缺人視𢎞治時為甚所有前項
事例似應叅酌舉行得㫖在監坐班人少皆因近來將
歴事月日減少而雜歴長差等項増多既天順年前十
年以上方得撥歴今乃未及一年已夤緣撥出大壊祖
宗作養之法吏部其查各衙門歴事舊例人數明白開
奏著為定例不許仍前濫撥及令出銀冩本無名差用
各項歴事日月俱照倪岳題事例滿日方許更替凡歴
事及出廵奏内既該監生僉名一應事務許其公同評
議舉察所司奸弊以稱祖宗設立歴事深意以後考選
嵗貢入監務遵監規由廣業堂漸升率性然後積分出
身果有超越奏聞擢用貢額不必增恐致異日選法壅
滯其監生給假者取復班
　　　條陳監規
嘉靖十五年三月禮部題該國子監祭酒吕枏題稱監
規五事臣等謹開立前件依擬上請
一行取入監告囘舉人奏稱舉人在監本以觀皇上薫
陶羣士今查實數以天下之廣止二三十盖自㑹試之
後或入監未久或就於禮部支稱他故奔囘原籍有志
者固不廢學餘多交際郡邑業治門産及試期方攢監
簿乃計水程覬圖撥歴未仕如此居官可知乞勅該部
將己未入監告囘舉人移文各省定限行取坐監違限
半年者准在監作曠三月計月加曠若違至年半通未
入監免其考試庶㡬士類知儆向學者衆本部議得舉
人㑹試下第之後多有稱病囘籍又有到監數月告回
依親搬取等項以致坐監缺人數多實近來士習之弊
相應議處覆奉欽依通行南北直𨽻并各省直布政司
將原部在監告病并依親搬取畢婚等項舉人俱以文
書到日為始限三箇月内起送前來發監肄業如有限
半年者准作監作曠三月計月作曠若延至年半并通
未入監㑹試臨期方至者定行䆒問查勘明白方准入
試
一嵗貢於食糧年深内考取奏稱嵗貢入監即古鄉舉
里選六徳六行六藝之士也古稱四十道明徳立近見
嵗貢中有二十上下者其徳行焉考甚至禮讓未聞遇
事興争煽及例貢勢利相加奔競為能殊壊士風是雖
臣等無教亦緣各提學官嚴選貢之例慮有退貢懼貶
已位故惟取詞章不論行檢遂使邊衛下邑質樸淪墜
不獲一貢乞勅該部轉行提學當嵗貢之期還於食糧
年深三二名内考取隨地方都鄙髙下人才多寡列為
上中二等使遐荒亦有文物昭聖上一視無外之心然
其較文只准聖賢書理明辭達不専富麗若有踵襲兩
晉六朝人語竒怪難讀者俱從黜落仍必遵祖宗卧碑
監規叅取等因本部議得祖宗嵗貢舊制令提學官于
各學食糧年深生員内考貢一人如果不堪方將以次
陪貢者考充所以多得老成之士近年新例不論食糧
深淺通學考取將年少小生員充貢是以在監則不聞
禮讓争趨勢利授職則不堪為人師長况才性可以𤼵
科登第者亦徃徃茍趨目前自棄逺大考其學業又不
過崇飾浮詭無經明行脩之實查得本部累次具題及
近日奉有明㫖著以食糧次第起貢已經通行外合再
申明覆奏欽依今後在學生員年老無進益者照例給
與衣巾終身如果平素奸頑把持學校挾制官府勾擾
公事凡一切行止有虧者令提學於嵗貢之時嚴加查
考黜退不許食糧冐貢
一依親囘籍監生起送肄業奏稱納銀例貢在監者固
有監規教條日就月就將近奉欽依聴其依親原籍亦
得與考科學亦固可待志士矣惟他無志者一旦還里
挾富豪之家恃監生之名抗揖守令肆行鄉閭或兼服
商賈不復知所嚮徃他日有官殃民不淺見今查有投
文到監未及旬日即逃囘籍數人乞勅該部將依親例
貢行各提學官嵗貢之時隨本學生員量行試騐畧用
賞罰仍令轉行各府州縣正官月一查其行業類報庶
㡬知進亦肯復守監規其逃監及稱患病三個月外者
許臣等查報該部處治等因本部議得納銀生員假以
援例入監已是國學人數今依親囘籍者與同本處生
員一體量行賞罰考試似非事體勢亦難行但稱逃監
等項相應查處覆奉欽依行令南北直𨽻省并各省布
政司比依親給假在家例貢生員限三個月以裏起送
前來發監肄業如有過違者照例送問其私自逃監者
許該監查部轉行法司提問照依律例問罪
一公侯伯子孫入監習禮奏稱公侯伯子孫己未襲爵
未管事官例該在監習禮讀書支饌米以養盖有文事
斯有武備也舊規每日在監其後每從寛簡定以三八
日期近臣等到監有二三人依期受書習禮者餘多不
至盖此輩挾父兄之勢倚閥閲之家惟躭驕惰不修禮
讓平居如此一旦管事豈知練撫軍士之道乞勅該部
轉行各爵戒飭子孫使之敬業樂學以永保祿位與國
咸休有違例久曠者許臣等指名叅劾等因本部議得
公侯伯子孫己未襲爵未管事并駙馬年二十五以下
者俱照例送監讀書近來委多廢失舊規相應申明戒
飭覆奉欽依備行兩京五軍都督府轉行各爵除駙馬
都尉謝詔該本部題准劄付主事教習外其餘例該送
監者俱要照舊規送監讀書習禮不許挾貴遺教庶學
業有成文武兼濟他日可備朝廷任使而勲名閥閲為
益隆矣
一重刋儀制以給諸生誦習奏稱士必知古斯可通今
儀禮一書乃成周致太平之具者也世行髙堂生所𫝊
十七篇者宋儒楊復又為圖解皆可習行近臣等選諸
生按圖學歩自冠射鄉燕至士相見諸儀使其閑乎進
退周旋之節養其中正和平之氣惜此書稀少靡所取
據而禮樂諸器舊多未完甚至六館桌案亦皆不具乞
勅該部重刋儀禮印裝一二百部并造前項禮樂諸器
桌案等事以便諸生㳺業足凖大雅鼓鐘辟雍周禮徳
音樂語之意其諸生不能聲律者乞勅太常寺遣知樂
官導數人𫝊諭諸生節奏音響等因本部議得古人之
學固不外乎禮樂而禮樂之用不専在乎器數文為今
祭酒吕柟欲稱禮書樂器使諸生咸習其事具見本官
尚古好禮之意相應議處覆奉欽依行令該監將儀禮
一書精加校正刋刻印行本部仍移咨工部照數給與
工食紙價並將該監原有禮樂諸器及桌案等件果有
損壞不備通行查明補造發監備用所奏乞勅太常寺
遣知樂官道數人𫝊諭諸生節奏音響緣太常寺官生
俱係供祀郊廟人員難以遣撥宜令諸生自行講求習
學題奉聖㫖准議納銀例貢逃監三月以外𤼵回原學
肄業欽此
　　　議處嵗貢生不願入監
嘉靖二十四年先是祭酒程文徳以國學空虛議於嵗
貢生員廷試之後擇當年應選者留之守部餘者盡令
入監肄業以實國學已得㫖報可以是嵗貢生員張士
良等疏言年老家貧不願入監吏科都給事中劉學易
等亦上疏稱其不便禮部覆言文徳初議祗以近年選
法壅滯各生守候艱難不若令其入監就廩餼以實國
學其意實欲以便之非苦之也而諸生不樂從者則亦
有説盖徃年貢有常數選途不壅即在監生儒例得告
送就選故人不以入監為憚煩而國學亦充實自選貢
增貢之例開而老成格於少壯人數倍於徃昔仕祿之
念彌急銓選之法益滯是以在部日見其多而在監日
見其少一聞則慘然不樂盖龎眉皓首之人力不能任
升散之勞復使之循次愉樂以俟有司之選則年不及
待而其志已灰故寧願留部候選以遂祿養之計而不
願入監需選以僥倖不可必得之官也乞令今後嵗貢
生員年力精壯者送監肄業其有自願守部就教者亦
各從其便至於下第舉人則多係年少氣髙不屑就監
與貢生不同宜盡發兩監肄業不許托故回籍其有已
送監而遷延不至及到監而無故潛回者該監治之有
全不赴監輙持原引及原籍起送入監文書投試者有
囘籍之後陸續投告送監以覬赴試者本部治之仍不
聴㑹試如此則不必假嵗貢而國學自實矣議入報可
　　　嚴限赴監撥歴
嘉靖三十八年禮部覆南京國子監祭酒潘晟議節年
下第舉人本部俱限定水程分送南北監肄業但各生
徃徃不依限赴監其嵗貢援例生員雖未入監又多揑
告依親患病給假等項回籍不行依期復班以致在監
人少不敷撥歴請申明典例凡舉貢援例生員告南監
者通查本部原定水程如違半年以上者作曠三月計
月如曠一年以上送問其依親養病者除水程外亦三
月復班如仍前故違期限者定行查革仍咨都察院轉
行各巡按御史將前項生徒下有司嚴限起送限三月
以内赴監如違半年以上罪承行吏一年以上罪首領
官舉人遷延及廹試期方赴監或不入監而赴試者本
部送問如例不許入試嵗貢生非年老者不許授教庶
法制嚴明國家充實報可
　　貢例
　　　嵗貢生員之始
洪武十五年二月命天下學校嵗貢生員時諫官闗賢
言國朝崇尚儒術春秋祭享先師孔子内外費至巨萬
尊師之道可謂隆矣天下生員嵗給廩米亦數萬石養
賢之禮可謂厚矣今又建太學聚天下英才以教育之
期為國家用也奈何所師非人師道不立平居教養既
無其法及至選貢賢愚混淆至有缺員又或府選於州
州選於縣致使為師者不能各任其職甚至布政司按
察司將俊秀有學問生員選充承差有乖朝廷育賢之
意今宜令府州縣學嵗貢生員各一人如考試中式則
賞及所司教官否則所司論如律教官訓導停其廩祿
生員罰為吏如是則士有勸懲學有成效從之命禮部
榜諭天下府州縣學自明年為始嵗貢生員各一人正
月至京從翰林院試經義四書義各一道判語一道中
式者入國子監不中者罰之
　　　貢生不中式者坐提調
洪武十七年禮部言府州縣嵗貢生員不中式者提調
官吏論以貢舉非其人律教官訓導罰一年貢不如期
者以違制論從之
　　　嵗貢不中式
洪武三十年禮部侍郎張炳言今考中嵗貢生員葉憲
等七百二十三人已送國子監肄業其不中式一百十
八人遣歸本學停膳肄業教官訓導及提調官例皆罰
俸上曰師不嚴訓有失於勉勵者罰如例諸生不中式
者且遣歸肄業勿停其膳四川去京師道逺徃復實難
可留國子監肄業勿遣
　　　嵗貢令送部考選
宣徳七年九月行在禮部尚書胡濙奏今天下府州縣
學生員有年五十之上方入貢者此為國子生又十餘
年方得歴事出身則已年老不堪任事虛費廩饌不得
其用乞今天下學校生員年四十五已上盡送部考選
定奪從之
　　　嚴嵗貢考中之法
正統元年行在禮部奏天下嵗貢生員例從行在翰林
院考試中式者送南京北京國子監讀書初不中者仍
發原籍住廩肄業以待復試再不中者發充吏役提調
官教官如例責狀犯在赦前者免責狀從之
　　　南貢生入南監
成化十二年四月禮部言南直𨽻府縣嵗貢生員考中
者例得送南監景泰間因北監充撥數少暫留今宜仍
舊例從之
　　　揀選貢生
𢎞治十七年四月禮部覆奏南京國子監祭酒章懋所
言學校事謂兩京監生先自諸生歴數十年始得貢迨
入國學又歴十餘年始得官則其人已老多不堪用此
今日積弊之大者請如懋所奏今年每二年一次兩京
禮部㑹官揀選果衰老篤疾者量與冠帶榮身如文理
不通行止有虧故違監規者發為民各處提學官尤當
清理學校以為端本澄源之地每生員進學起貢務如
例考選庶應貢者多有用之材而仕途亦不患其不清
矣從之
　　　覈嵗貢
𢎞治十七年五月禮部覆奏監察御史何天衢奏各處
儒學生員多虛糜廩祿其起送嵗貢者或虛應故事請
令巡按監察御史㑹同提學官三年一次通考在學生
員列為上中下三等廩膳不諳文理者追糧為民其每
嵗應貢生員不許以衰老殘疾者起送違者治罪上曰
今後各處提學官敢有仍循情姑息將衰老殘疾并不
堪教養之人濫容在學及起送充貢者一體叅究黜罷
　　　土官學嵗貢
十一月貴州程番府知府鄧廷瓚奏本府新立學校土
官土人子弟在學者乞嵗貢一人如選貢例上曰朕以
蠻夷率化既建學置徒比之内地但科舉之業未可猝
成宜嵗貢生員一人俾觀我國光相勸於學以稱立賢
無方之意
　　　申飭嵗貢違例
正徳八年十一月禮部言各處嵗貢生員違例起送者
多故本部事例亦有開載未盡者宜酌處申明自今各
學務依該貢年分及計到部期限預推食廩年深者正
副各一人送提學官考定即給文起送令依期到部其
有已考領有試卷特未給文而丁憂患病者雖無情弊
者亦發為民以懲偷惰若當貢者遇考時有故者聴將
以次者考充候其服除病愈乃得應貢補貢年月俱以
各地方到部期限為斷如直𨽻限年今正月到部者考
補貢生至明年正月以後即為一年之上不得己未及
一年為觧矣自今申明之後敢有再違及將老疾之人
充貢者所司并提學官聴本部叅䆒庶舊制不失而人
知所守從之
　　　請立考貢法
嘉靖五年國子監祭酒嚴嵩請復舊規以膳銀分給師
生飲饌之資而㑹其餘羨以支公費監生老疾鄙陋不
堪作養者給冠帶囘籍以省冗食諸生廩餼即以時給
饌米勿待三月禮部善其議第以為監生老疾不堪者
繇充貢時去取不嚴宜令提學官立考貢法每正貢一
人陪考九人拔十得一不計資序凡三為正貢不入選
而年過六十者許以冠帶榮身上命考貢以次取四人
餘皆如部議
　　　處年老嵗貢
嘉靖七年十月禮部該監察御史秦武題為清名器以
光聖治事内稱年老嵗貢乞要定處等因本部議擬覆
奉欽依通行各處提學官自嘉靖八年分以後考取嵗
貢生員果有容貎衰老文理不通三次不能中選年六
十以上者不准起貢即便類名到部奏給冠帶以榮其
身
　　　嚴貢生覆試
嘉靖十年禮部尚書李時等上言臣等仰承明詔備考
祖宗之時徃徃得人於貢途而今之嵗貢以憫老恤窮
為舊規以選賢黜耄為苛法俗弊既深何以得賢自今
宜依宣徳正統天順年間例行兩京及各省提學官於
各學廩膳内通試及多方體訪果有學行出羣年三十
以上者府學許貢三人州學二人縣衛學一人以後各
學如期起送如廩膳無人增廣内考取增廣無人附學
内考取務求真才以應明詔如有名實不稱及夤緣干
進之弊聴撫按官糾舉廷試有不中式者其提學官一
名以上叅䆒提問五名以上降級改用仍行國子監依
祖宗監規送廣業堂月嚴考試學業進修者方許以次
升至率性堂撥送諸司辦事間有考試累優行誼著聞
堪以任用者年終具奏本部㑹同吏部覆考得實奏請
選用覆試不如式者仍常撥歴如此則選擇既精而嵗
貢不患不得人矣其廩膳中有年老不堪貢者予以衣
巾終身國學中有年老不堪選者予以衣冠終身俱量
蠲雜徭則獲送者既得以自盡其才而被黜者亦不至
於失所疏入上曰朕惟祖宗朝設立嵗貢之法實寓古
里選之制期得以真才資國用邇來生員茍得帮廩即
計充貢有日徃徃有不修行檢挾制官司欺篾郷里甚
至虧缺倫理玷辱衣冠及有學問荒疎年力衰邁有司
不問賢否止計食糧淺深一概循資充貢却又多貢選
教官以為人師欲求人才長進誠不可得自今嵗貢生
員務令府州縣提調官選舉有學行者方許起送廵按
御史處㑹同提學官并布按二司官從公考覈照常數
貢舉先儘廩膳如果無人許以增廣附學内考取不許
専論食糧淺深以襲舊弊即有年老不堪教養者令提
學官嚴加考選無行者黜退為民其餘量予衣巾終身
廩膳有缺提學官毋得輒聴權要子弟濫與收補如未
得人寧令空缺其嵗貢入京廷試再有衰老無學及行
檢不脩者所貢舉官一體坐罪不貸國子監見坐監生
員該部還查照舊規定擬以聞
　　　開貢額
嘉靖十年詔開天下嵗貢生員額二年以充國學如𢎞
治八年例府學嵗二人州學二嵗三人縣學嵗一人順
天應天學嵗三人仍飭提學官嚴加考選不得冐濫時
祭酒許誥以生徒益少請如嘉靖初元增貢額禮部直
𨽻提學御史胡如善亦請處嵗貢抑奔競及增貢額禮
部覆請故有是命
　　　停止選貢新例
嘉靖十年禮部覆都御史史道言祖宗令甲凡嵗貢生
員必食糧年深者邇者建議之臣徃徃病其衰朽遂欲
痛加汰黜大非祖宗建學育才之意至欲盡一學精選
之不拘其年之淺深夫是途之設本以待累舉不偶之
士今之貢者亦前之鋭志場屋者也且國家用人科目
為重今止據少年一日之長遂令充貢是阻其終身科
目之望而使年深者永無出身之途矣乞遵舊令有司
推上正副貢各一人聴督學者考定送部不必如近例
增至四人五人合試以滋凌奪奔競之弊上悉從之且
令頒示天下不得紛更奏擾
　　　復嵗貢舊例
嘉靖十一年正月内禮部題為嵗貢生員事查得先年
事例凡天下府衛州縣遇該貢之年提學官將各學廩
膳及優等生員各照食糧入學年數挨數年深者二人
考中一人起送赴部奏請廷試若初試不中者遣復原
學停廩肄業次年再復試不中者充吏如患病丁憂等
項候其病痊服滿之日查無違限託故情弊仍准收考
有司貢不依期者有以違制論又查得嘉靖六年該國
子監祭酒嚴題為查復舊規以恵養生徒事本部覆題
奉聖㫖今後提學官考選貢生員照依食糧次序挨取
四人陪考務要通曉文理方許起送充貢欽此
嘉靖十九年九月内該廵按直𨽻監察御史胡明善題
為申明學政事本部覆題今後嵗貢生員每處提學官
徑自考送不必㑹同廵按二司其起送應貢者每嵗考
之時即應詳定如廩膳考居一等之内不拘名數仍查
食糧年深者起送一人如無人才去處一等無人方許
於二等内十名以前起送等因奉聖㫖這嵗貢生員即
兩京國學缺人數多各衙門撥用不敷准照例開貢二
年還行與各處提學官員嚴加考選不許冐濫其餘准
擬欽此本年十二月内該都察院右僉都御史史道題
為請復嵗貢舊制以通利人才事案呈到部看得都御
史史所奏其言通達大體曲盡人情殊為有見本部先
因提學御史胡明善所奏本部定擬考居一等二等三
等四等之説似為立例太繁合無遵照祖宗舊規今後
每年嵗貢止以廩膳生員食糧年深者充貢每遇該貢
之年有司起送止許正貢一人陪貢一人提學官處考
定一人起送赴部不必如近年事例加添四五人送考
徒滋凌奪奔競之弊虛費道路奔走之勞其考貢不中
願告衣巾終身聴于提學道應貢到京願告冠帶榮身
者聴本部俱照例准行等因奉聖㫖是這嵗貢生員事
例你部裏既議停當都著照舊行便行文與天下知道
再不許紛更奏擾欽此查得今年貢到嵗貢生員有照
通行㑹考不拘廩增附生起送者有照考居一等年深
廩膳起送者有照正貢一人陪貢一人各取起送者前
項人數事例雖有不同俱係各府衛州縣該貢人數雖
各所司考送之法不同然奉行事例則一既經查審明
白相應一體收考以後年分自當欽遵明㫖照舊舉行
等因奉聖㫖祖宗設立貢法每嵗例選入貢務要人物
厚重通經能文的後來却只依食糧淺深挨貢以致年
老闒茸的充塞正途嘉靖十年正月内你部裏遵奉聖
㫖議處㑹考已有明㫖了今次各項貢到生徒且准收
考内有重複的還將㑹考過的留考以後只查前㫖行
欽此
六月禮部奏今天下嵗貢廷試不中式者五十九卷近
本部遵奉詔書議處生徒内開廷試有不中生員一名
以上提學官提問五名以上提學官降用隨奉聖㫖令
廵按御史㑹同提學及布政司按察司官員從公考選
起貢此例定自嘉靖十年各提學官奉行當自十一年
始今所考黜生員惟當按應十一年貢者為各提學官
罪御史既與二司官㑹同考試亦宜分受其罰以後事
宜便聴臣等從長議處得㫖嵗貢廷試不中五名以上
提學官俱照見行事例降一級别用未盡事宜其更議
以聞於是禮部覆言提學官貢士既不得専委則罪譴
必宜分任况一名以上提問五名以上降級似乎立例
太嚴臣恐提學官畏罪必至有不敢起貢之處偏方下
邑遂至無人學校之政廢而教化之原塞非議之得也
今各處按察司提學官應降級者咨送吏部應逮治者
及南北直𨽻提學遼東帶考各御史俱叅送都察院并
斷自十一年始一遵明例示戒夫考退之罰提學官既
以専職獨坐則考選之事亦須専任責成請自今止令
提學官遵奉勅諭悉心從事其嵗貢照例先食糧年深
者取考果有不堪方以其次考免御史及二司各官毋
得侵越庶責任既専可以自効既被譴罸當亦無詞其
廷試不中生員故事有願告冠帶衣巾終身者聴宜與
之以𢎞朝廷始終作養之恩其邊逺地方本與中土不
同是以累朝有免考送監之例有從便舉貢之例有選
取身材不限文字之例今若一例發回艱苦特甚如雲
貴廣西北邊或稍寛以覆試之條以無失祖宗曲成人
材之意上曰嵗貢選事俱係祖宗舊制已有明㫖巡按
及二司官雖係㑹考而提學官職専提調貢非其人責
實難辭五名以上降級遵前㫖行三名以上提問俱自
十一年為始南北直𨽻提學並遼東帶管御史今兩京
都察院逮問黜退生員原無覆考事例願告冠帶并衣
巾者聴
　　　停罷嵗貢嚴例
嘉靖十五年是時嵗貢例嚴自嘉靖十一年始至十四
年天下郡邑缺貢至一千一百九十餘處禮部言國初
建學設貢本以興起斯文故寛立條格開其進取之路
今新例既嚴提學官畏避降罰於各府州縣學該貢年
分多不起貢且偏方下邑既鮮科目又無嵗貢其勢必
至頽廢學校盡散生徒非祖宗立法意也况考選雖名
㑹同權實専於御史及廷考不中顧乃獨罪學官不特
情理未協於先年設官専督學政初意亦已大謬臣請
查復累朝學校起貢舊例行令各提學官自後惟於食
糧年深者起送二人考選正貢不堪許以倍貢考充不
必㑹同廵按二司官亦不許概學通考以啟夤緣倖進
之路其赴京廷試不中准令回學肄業再試不中照例
充吏止罰治提調官教官提學官不必降級其一應提
督學校事宜并遵成憲并見奉勅書行事仍通行各提
學官將十一年後缺貢地方依考補起貢庶事體歸一
易於遵守而人才亦各得其所矣得㫖允行
　　　嚴考貢不稱例
嘉靖四十年更定嵗貢法今天下督學官每嵗嚴加考
校如正貢考不稱則起次貢復不稱則起次貢以下者
必得其人乃以廷試嵗貢如一省發回五人以上者提
學官降級别用
　　　酌行嵗貢新法
嘉靖四十四年禮部言近者言官以貢途日輕欲稍更
舊法在御史龎鵬則請各郡國廩膳生員即以嵗考前
列處之就中叙其年月久近充貢在給事中張鹵則請
當貢期每學起送止倍四人提學官遴選今後提學官
考試當先嚴補廩之法考居下等者照例停降黜退每
遇貢期取年次在前者四人拔其尤若皆不稱則以次
復起四人必得人乃已其至京廷試限以五月十月令
翰林院詳加考較而懷挾代試等弊命御史糾察之本
部騐其年力有餘者分兩京國學肄業吏部以次叙用
其才識超卓不羣即待以優禮從之
　　　嚴考貢責成
隆慶二年禮部覆提學御史周𢎞祖奏正士風五事一
廣恩貢以實國學二申卧碑事例以整澆風三久任教
職以收成效四責成有司以懲玩愒五試題須善惡並
陳以革剽竊之習得㫖開貢本為求才各提學官其嚴
選毋濫如廷試之日𤼵回三名以上者提學官以不職
論降一級
　
　
　
　
　
　
　
　
　
　
　禮部志稿卷六十九
欽定四庫全書
　禮部志稿卷七十
　　　　　　　　　　　　　明　俞汝楫　編
　學校備考
　　儒學
　　　建衛所學校
正統元年立天下衛所學校時陜西按察司僉事林時
言各處衛所官軍亦有俊秀子弟宜建學校以教養之
庶得文武之才出為世用從之
　　　建學酌處弟子員
正徳六年禮部言舊例學校乏材處許他縣人補充生員
比乃有冒籍入學者甚壊士習宜令各提學官查覈如
邊衛夷境逺方山縣或初立學校人材鮮少或止有府
州縣學而無衛學其衛所人材果堪教養及提學官摘
發充增補廩者仍舊存留起送科貢若人材衆多處本
地自有學者乃或攙入别學雖由提學撥送亦宜覆試
果學已成者發囘本學計所補廩增日月依次出身其
學無成冐籍者俱為民遂著為令
　　學官
　　　禁有司差遣學官
洪武十四年十一月禁有司不得差遣學官時松江府
華亭縣儒學教諭曹宗儒屢為府縣差遣宗儒以為言
上諭禮部臣曰教官訓導所以作養生徒為國儲材邇
者徃徃委以公務使不得盡心教訓非所以崇儒重道
之意其禁止之
　　　訓導班雜職首
洪武二十四年定儒學訓導位於雜職之上時寕波府
象山縣僧㑹司奏儒學訓導於公㑹每欲班前列及坐
於上其儒學税課局河泊所僧道衙門一體雜職訓導
何得獨居於前禮部侍郎張智奏訓導為國育材教化
之本學校興則風俗美師道立則善人多國朝稽古崇
文設訓導豈同雜職上曰然訓導宜班雜職之首
　　　學官考課
洪武二十六年定學官考課法以科舉生員多寡為殿
最縣學生員二十名教諭九年任内有舉人三名又考
通經者為稱職陞用舉人二名雖考通經為平常本等
用舉人不及二名又考不通經者為不稱職黜降别用
州學生員三十名學正九年任内舉人六名又考通經
者陞用舉人三名雖考通經本等用舉人不及三名又
考不通經者黜降别用府學生員四十名教授九年任
内舉人九名又考通經者陞用舉人四名雖考通經本
等用舉人不及四名又考不通經者黜降别用府州縣
學訓導分教生員九年任内舉人三名又考通經者陞
用舉人二名或一名雖考通經本等用舉人全無又考
不通經者黜退别用先是教官考滿兼覈其嵗貢生員
之數至是上以嵗貢為學校常例故専以科舉為其殿
最
　　　訓導冠帶之始
洪武二十六年命天下府州縣儒學訓導冠帶先是訓
導冠服與士人之未仕者同至是河南布政使司右叅
議董倫奏各處儒學訓導合比醫學訓科陰陽訓術一
體冠帶以别士類命禮官集議之而未決上曰陰陽醫
學技術之流且有冠帶訓導教誨生徒為國育材豈不重
於技術宜授冠帶自是訓導皆冠帶上名吏部附選貼黄
　　　學政行於軍衛之始
宣徳五年廵按監察御史梁軫言陝西寧夏等衛洪武
間設儒學止置教授一員専教軍職子弟讀百將𫝊武
臣大誥以為講武保身之策永樂間旗軍亦遣子入學
一如府州縣講讀經書應舉亦嘗得人以資任用然文
廟未有祭祀生徒亦無優免徭役之例乞令如府州縣
同仍命御史按察司官出廵之日依例考覈則人知所
激勸文風可振而邊俗丕變矣
　　　建議舉薦除授
正統元年陝西按察使副使金濂言五事一教養人材
必先經史比年師儒多不得人乞令内外諸司凡山林
隱逸及科第發身官員因事罷職并罰役者有能通曉
經學薦舉除授仍令其上司時加考較事下該衙門㑹
議覆奏從之惟教官有犯貪淫者仍不許濫舉
　　　始設提學官
正統二年添設提調學校官員先是少保兼户部尚書
黄福言近年以來各處儒學生員不肯熟讀四書經史
講明義理惟記誦舊文待開科入試以圖倖中今後宜
令布政司按察司官半年一次遍歴考試庶得真才下
行在禮部㑹官議每處宜添按察司官一員南北直𨽻
御史各一員専一提調學校至是行在吏部㑹官保舉
兩浙塩運司同知胡軫為副使廣西鬱林州知州劉
虬監察御史薛瑄髙超工部郎中髙志吏部主事
歐陽哲修撰王鈺編修彭琉檢討陳璲康振國子監學
正莊觀俱為僉事湖廣布政司檢校程富福建建寧
府學教授彭最為監察御史分行提調軫浙江虬湖廣瑄
山東超福建志山西哲河南鈺江西琉廣東璲廣西振
四川觀陝西富北直𨽻朂南直𨽻陛辭賜勅諭之曰朕
惟國家致治於賢才賢才之本成於學校帝王相承之
盛典也朕自臨御以來惓惓於此而所在有司率不䆒
心茍具虛文用應故事如此而望成賢才致治化其可
得乎今慎簡賢良分理學政特命爾等各處儒學夫一
方之學總於汝是一方之師係於汝矣率而行之必自
身始必自進其學學充而後有以諭人必自飭其行行
端而後有以表下學有成效惟爾之能不然惟爾勿任爾
其懋哉所有合行事宜條示於後其敬承之
一學者不惟讀書作文必先導之孝弟忠信禮義亷恥
等事使見諸踐履以端本原
一士貴實學比來習俗頽敝不務實得於已惟記誦舊
文以圖僥倖今宜革此弊凡生員四書本經必要講讀
精熟融㑹貫通至於各經子史諸書皆須講明時常考
試勉勵庶㡬將來得用不負教養
一學者所作四書經義論策等文務要典實説理詳明
不許虛浮誇誕至於習字亦須端楷
一學校無成皆繇師道不立今之教官賢否不齊先須
察其徳行考其文學果所行所學皆善須禮待之若一
次考騐學問踈淺姑且誡勵再考無進送吏部黜罷若
貪淫不肖顯有實跡者即具奏逮問
一學校一切事務並遵依洪武年間卧碑不許故違
一師生每日坐齋讀書及日㑹饌有司僉與膳夫不許
違悞缺役
一生員有食廩六年以上不諳文理者悉𤼵充吏增廣
生入學六年以上不諳文理者罷黜為民當差
一生員有缺即於本員軍民之家選考端重俊秀子弟
補充
一生員之家並依洪武年間例優免户内二丁差役
一所在有司宜用心提調學校嚴束師生教讀不許縱
其在外放蕩為非學校殿堂齋房等屋損壞即量工修
理若推故不理者許指日移文合干上司以憑黜降
一遇有軍民利病及不才官吏貪酷害人事干奏請者
從實奏聞
一有軍民人等訴告寃枉等事許受其詞狀輕則發下
衛所府州縣從公處置重則送按察司提問
一科舉本古者鄉舉里選之法近年奔競之徒利他處
學者寡少徃徃赴彼投充増廣生員詐冐鄉貫應試今
後不許
一提調學校者如有貪淫無狀許廵按監察御史指實
奏聞
一遇有衛所學校一體提調武職子弟令其習讀武經
七書百將𫝊及操習武藝其中有能習舉業者聴
　　　振飭提督提調
正統十年廣東左叅議楊信民言自設提調學校官以
來監臨上司嫌於侵職廵歴所至寘之不問如廣東諸
處阻山隔海提學者不過嵗一至耳雖曰専職徒為文
具乞罷之便事下禮部議尚書胡濙等言提學之官俱
出大臣建白廷議推遷難遽停罷但中間實有不職者
遂至因循廢弛請申飭之布按二司所至處自應提督
考較府州縣提調正官每月朔望宜照例詣學考其勤
惰今乃彼此推調畧不加意是非設官之過實繇曠職
之弊上曰學校廢弛大是弊事爾等即同都察院官察
諸不職者以名聞朕將黜之其府州縣提調官拘牽小
嫌故行避事及巡按御史不舉奏者不可不治今姑宥
之爾等即以朕意通行戒飭濙等又言在外各官一時
不能悉其賢否且無實可指但令廵按御史詢察糾舉
庶得其實上從之仍命濙等察實以聞
　　　多取副榜充教職
正統十三年監察御史萬節等言朝廷興學校飬賢才
其於賢師儒之選類非一途或取用舉人或保薦儒士
或考除監生然儒士監生經學不精非惟不足為後學
之師亦未免有濫舉不公之弊其每科所取副榜舉人
因厭教官卑冷告入國子監讀書有告两次三次以上
者有年三十四以上者皆不就職務圖進取歴事出身
以致天下教官缺員數多生徒無所楷範乞勅禮部今
嵗副榜舉人加倍多取其年二十五嵗以上者務令就
職庶師道得人賢才衆多命禮部議行
正統十三年三月㑹試禮部言舊例副榜舉人年及二
十五以上者授以教職未及者或依親或入監讀書近
例不拘年齒但願入監依親者皆聴今副榜舉人司馬
恂等四百一十三人俱願依親入監劉曛等一百八十
九名願授教職宜皆從其所願從之
　　　分别舉人就教
景泰二年㑹試不中式舉人多自陳願就教職給事中
金達言教職取之舉人勝於儒士舉薦者逺甚禮部遂
請凡舉人不中式願就教職與副榜年過三十者悉送
吏部除授翰林院學士陳循言副榜與不中式者一概
叙用非惟科目徒設抑且能否混並非惟人情不甘抑
且乖於舊制於是命不中式舉人及監生願就教職者
皆試而授之
　　　重教職除授
成化四年山西按察司提調學校僉事胡謐言學官人
之師範賢才興否係焉乞多取副榜舉人除授署職學
官考滿皆該陞願㑹試者不必限其年嵗俱聴㑹試列
當考滿者一體考驗陞擢考中嵗貢生員有願就教職
者嚴加考試果通暢文理方許授職其納草納馬等項
未經科舉監生不許濫就下禮部覆奏副榜舉人年二
十五以上者不聴辭職教官考滿到部惟年五十以上
者不聴㑹試從之
成化五年二月禮部奏㑹試副榜舉人聴歴事及坐監
五年以上者准其告辭教職坐監五年以下及年二十
八嵗以上者不准告辭其下第有願就教職者照例送
翰林院考試果通量為除授從之
　　　處貴州學提調
成化六年四月廵撫貴州右副都御史秦敬奏貴州學
校悉屬雲貴提調僉事兼理相去動經千里徃來考試
不便乞令本官専理雲南學政本省從分廵官兼理從
之
　　　教官多取㑹試副榜
成化十三年監察御史胡璘奏近年以來天下儒學教
官率多嵗貢監生其言行文章不足以為人師範乞勅
吏部計議今後會試多取副榜舉人選用而罷嵗貢監
生選除之例庶教官得人而人才可成事下禮部覆奏
師儒之職賢才攸係宜如璘言明年㑹試多取副榜舉
人選除教職其監生聴選歴事及坐監依親不願就者
聴其告免新中舉人年二十五以上者不准告到任之
後遇開科願㑹試者有司依限送部㑹試不中者仍定
限復任上曰今後願就教職嵗貢監生務在嚴加考選
不許濫授副榜係坐監依親者稽其原報冊籍若干三
十五以上者不准告免教職願㑹試者如任滿到部例
行之
　　　提學給關防之始
正徳十年命給提調學官關防先是提調江西學校僉
事田汝耔奏提學衙門凡所施行皆無闗防印信故新
舊相代之時詐偽相承不可考詰請特給闗防印信禮
部議覆以學校之弊天下皆然宜如耔奏通行鑄給從
之
　　　考覈提學官之始
嘉靖五年初禮部尚書桂萼等言天下提學官多不得
人無以風勵人才請加考覈上從之至是萼等疏其名
以上上皆報可命禮部都察院推有學行者代之
　　　嚴飭督學曠職
嘉靖二十二年禮科右給事中陳棐劾江西四川提學
副使陸時雍周復俊曠職宜改調疏中復陳五事一嚴
巡督之限董學三年限以嵗考二次仍勅各廵按御史
驗其考之數疏以别勤惰一重陞受之規提學員缺則
於翰林資深臺省望重者陞授俟董學有成擢以京秩
一寛教職之途見任教官有學行者宜量陞两京國子
監學官一兼本實之尚進退人才固當以文為主又當
以行相叅宜廣詢博訪擇其無良者即按實斥革一酌
嵗貢之法不専食糧淺深尤以科舉次數及考卷優劣
叅酌之去取下吏禮二部看詳得㫖提學官専勅廸士
係一方風教視他職為重邇年各官不通行廵歴嵗考
偷惰廢職又營求進表應朝甚失事體今後宜令廵按
御史劾奏陸時雍等准調餘依議
　　　飭督學重士行
隆慶四年禮部覆山西道御史陳文焕奏近來督學諸
臣較士祗尚文藝而不察行檢又或假講學以躐虛聲
庇非類以示長厚以故士習益壊請嚴飭天下督學官
務遵臥碑勅諭加意整飭試士之時必兼詢徳行不得
倡為講學之名長奔競之習上是之
　　學規
　　　頒䥴學校卧碑
洪武十五年命禮部頒學校禁例十二條於天下一曰
生員是非干已之大者毋輕訴於官二曰生員父母有
過必懇告至於再三毋致陷父母於危辱三曰軍國政
事生員毋出位妄言四曰生員有學優才贍深明治體
年及三十願出仕者許敷陳王道講明治化述為文辭
先由教官考較果有可取以名上於有司然後赴闕以
聞五曰為學之道必尊敬其師凡講説須誠心聴受毋
恃已長妄為辨難六曰為師者當體先賢竭忠訓教以
導愚䝉七曰生員勤惰有司嚴加考較奬其勤敏黜其
頑惰斯為稱職八曰在野賢人君子果能練達治體敷
陳王道許其赴京面奏九曰民間寃抑等事自下而上
陳訴不許驀越十曰江西兩浙江東之民多有代人訴
者自今不許十一曰有罪充軍安置之人毋妄建言十
二曰十惡之事有干朝政實跡可驗者許宻以聞其不
遵者以違論仍命以所頒禁例䥴勒卧碑置於明倫堂
之左
　　學例
　　　除黜生追廩令
正統四年江西南安府知府林芉言比者提調學校僉
事薛瑄建議凡生員疾病不堪教養者罷斥之追償所
給廩米臣竊以謂生徒有志於學不幸而有疾罷之可
也至於廩給糜用於累嵗而追索於一朝固亦難矣且
使其父兄懲償納之患而不能保其子弟之無疾雖有
俊秀孰肯令其就學哉上是其言命禮部除其令
　　　推廣增廣生例
正統十五年直𨽻鳯陽府知府楊瓚言我朝天開景運
文教聿興内建太學以儲天下之英賢設儒學以育民
間之俊秀府學額設廩增生員八十名州學六十名縣
學四十名此外聰明之士不得與者入學寄名以俟補
增廣之缺寄名者既衆遇開科之際欲報增廣名數已
足欲報儒士則有司多方沮抑以此無路出身未免滄
海遺珠之嘆乞勅該部通行天下學校今後増廣生員
不拘額數但係本土人民子弟自願入學讀書聴府州
縣正官與學官公同考選俊秀者即收作增廣生員凡
遇開科考其學問優長者許令應試事下禮部議請令
如有此等子弟准其入學待缺補充增廣從之
　　　奏處附學生
成化四年兵科給事中陳鶴言禮部奏准天下郡縣學
校廩增生員俱照舊額而革去附學生員夫地有廣狹
所生之才有多寡猶十指然不能以一律齊今一概拘
以定額不無遺才自今附學生員宜考其文學不必拘
其額數民間子弟取其俊秀不必拘其年嵗借曰今之
入學者茍徒優免其家差役則不與優免可矣又况提
調已有官而又令布按二司兼督之則委任不専何以
責其成效事下禮部言古者十五而入大學豈可不拘
年嵗其大府州縣人才衆多之處可以原擬增廣附學
之外量增二三十名以備補缺至若提調學校之官一
時廵歴未易周徧若不許布按二司官提督勸勉學政
不無愈廢及言生員不許優免差役亦非舊制俱難准
行從之
　　　免生員充吏調
成化五年提調直𨽻學校監察御史陳煒奏原奉勅内
生員考試不中者充吏臣惟生員吏典地位懸隔其不
中者充吏以辱之是誠激昻振勵之良法但其中頑愚
不立者反幸此以為進身之階以致年幼質敏者亦被
習移倣效成風恬不知恥乞勅該部定議今後廩膳生
員考退者不分年嵗久近俱免充吏悉發為民禮部覆
奏宜從所請上是之命仍追其食過廩米
　　　免廩生充吏追廩
成化八年七月提調北直𨽻學校監察御史閻禹錫奏
近例北直𨽻學廩膳生員考黜者俱追廩米為民今奉
勅俱𤼵充吏請停追廩之例禮部覆奏從之
　　　造邊方學樂器
成化十五年正月廵撫大同右副都御史李敏奏今天
下學校俱有樂以侑祭孔子大同雖邊方實總鎮之所
而樂獨缺乞照例頒降或容臣製造令諸生習演奏用
庶邊方之逺得以觀聖化之美甲胄之士亦得以習禮
讓之風上曰國家承平百有餘年文教洽於逺邇大同
雖邊方用武之地諸生誦法孔子與内郡無異文廟侑
祭可獨無樂乎其亟令有司製造樂器俾本學生員習
用之
　　　簡教職并學生
𢎞治十七年禮部主事彭縉奏請今後教職正官務選
舉人有學行者除授令照例㑹試入選果有異績許選
風憲其訓導亦選舉人及嵗貢有學行者為之俟有成
績量加擢用及正官到任之後宜令㑹府州縣正官將
本學生選訪學行分為上中下等俟提學官廵歴至日
復加考訪於上中二等中取入舉其下等則量黜罰之
庶實學可得命所司看詳以聞
　　　考訪學行三等
𢎞治十八年禮部覆祠祭司主事彭縉奏請令天下提
學官嚴加督各學提調正官考訪在學生員列為三等
以學行兼茂者為上等學不逮行者次之若行不逮學
或有行而全無學者居下籍記於公候學行有進以次
遷之提學官每遇嵗考叅據以為進退從之
　　　奏沙汰不可行
嘉靖八年八月戊午朔給事中髙金以下詔欲沙汰天
下生員因陳其不可遽行者有七大略謂儲才貴豫求
才貴廣地方人才多寡不同附學人數豈可嫌其過於
增廩但當責成提學官嚴加考較以杜冐濫不必盡行
此法且言老稚凡庸非盡附學在廩增亦有之今惟沙
汰附學未免有偏上責金不奉詔仍令禮部申諭各提
學官務遵前詔廪增附學生員一體掄選其附學名額
不必視廩增原數許量凖地方人才衆寡為差
　　　疏止沙汰令
嘉靖五年御史楊宜言邇者沙汰生員之令一下而督
學使者奉行過刻略無愛惜之意其年少者以文詞不
工見黜長者以齒邁不容甚則浪據毁譽輙加擯棄沮
父兄教子弟之念驅衣冠為田野之傭且史册所載有
增廣生員增置學舎者矣有沙汰天下僧尼者矣未聞
有沙汰生員之名也迹其意指似與祖宗育才之心先
王教人之法相背乞下明詔命所司加意作養毋徒以
黜退為功上然之下禮部議覆如其言仍請申明祖宗
卧碑及今所降勅諭榜之明倫堂使師生永為遵守毋
庸更立條約専事繁苛令題不得破柝經義取之文則
當崇雅黜浮而尤宜致重徳行其不率教始與衆共斥
之庶法令脩明而人才輩出詔從之
　　　請禁沙汰生員
嘉靖十一年十月内禮部題該吏科都給事中李鳯来
等稱近來提學官遵奉新例沙汰生員奉行過刻乞要
𢎞文教憫遺才等因抄呈到部臣等竊惟教化者治世
之首務而學校者人才之所出也求之必廣而養之以
豫故上有隨材成就之仁而下無甘於自棄之患古之
治朝所以或增廣太學諸生或增立學官弟子員書之
史冊俱為一時之盛事皇上聖徳中興鋭精教化而建
議之臣乃創為沙汰生員之例其提學官承望風㫖奉
行太過將所該管府衛州縣學生員或有未經考較輙
據一時風聞訪察及㸃名不到等項名目將在學生員
不分年少可進及文行無玷之人一概盡行降黜毁譽
失真賢否莫辨良才竟遺於寸朽斬伐先逮於萌芽堙
塞化源沮䘮士氣深為可惜今據給事中李鳳來等所
陳實係振舉文教愛惜人才至意相應酌擬覆奉欽依
通行天下撫按衙門令各府衛州縣除經提學官嵗考
以文理不通黜退過生員照例罷斥外其奏例沙汰之
名一時㸃名訪察遽爾遞降黜退者盡行收錄造成清
冊一本候新任提學官至日通行起送查明復學肄業
候嵗考之時與在學諸生一體嚴加考試如果年力衰
邁文詞疵謬方行黜退其文學稍通年資可進者一體
作養
　　學約
　　　申飭掄士
宣徳二年行在禮部尚書胡濙言近奉勅諭學校之官
所以立教興賢必求其實效臣欽遵聖諭以近時學校
之官弊天下郡縣學應貢生員多是記誦文詞不能通
經兼以資質鄙猥不堪用者亦多此皆有司不精選擇
教官不勤教訓是以學業無成徒費廩饌今擬令各處
巡按監察御史同布政司按察司并提調官教官將生
員公同考試食廩膳七年以上學無成效者發附近布
政司直𨽻發附近州縣充吏六年以下鄙猥無學者追
還給過廩米罷斥為民其增廣生員在京府學六十名
在外府學四十名州縣三十名縣學二十名若民少之
處不拘此例凡存留者必選敏聰俊秀能通文理者充
數其才質魯鈍容貎鄙陋不通文理者充數其并額外
多餘俱黜為民不許狥私將有學者黜退無學者濫收
其選留在學者務遵洪武中卧碑從師勤學有司一依
舊例優免差徭若學舎傾頺即脩理提調官并教官必
躬親激勸嚴加訓誨務在成材以備貢舉庶不負朝廷
建學育才之意從之
　　　學校責提調
正統六年十二月山西應州儒學學正葉綬言人才之
出本於學校學校之興係於守令近年以來守令或非
其人經年不為㸃閲朔望謁廟禮畢輒散雖有風憲官
提調而里逺或一年一至或半年一至來則生員蹈襲
陳言以圖僥倖去則廢弛如故略無忌憚宜嚴督府州
縣官不拘正佐但掌印者即當提調置文簿列生員姓
名又立為簽不時掲取四五拘至公㕔稽其所習經書
課業或因公暇或因朔望嚴加㸃閲驗其在否如一月
三日不書夘或三次㸃不至者即皆斥退其提調風憲
官按臨所至察其㸃檢公勤與勸懲無法者候其考滿
書其職之稱否仍禁約府州縣官不得接受生徒餽送
及旗帳立軸私衙徃來同席飲酒使生員有所畏重而
不輕犯其令如此則學官於教法有可施之地生員不
致懈怠而勉於進學皆成美材矣又言生員多刁潑奸
詐頑狠險僻無亷恥禮義者藐慢師長齟齬教法以為
智能乞勅禮部查洪武永樂間欽定學規事例并戒飭
學校條欵備行提調學校御史等官刋置板榜於各處
儒學張掛申明禁約永為遵守嚴加詢訪先將此等之
徒不拘年月深淺一切以罪法斥使在學生員知所敬
懼庻㡬日改月化而皆為賢良矣上納其言命該部行
之
　　　修明學政十事
成化二年禮部尚書姚䕫等奏修明學政十事請榜諭
天下學校永為遵守
一國家設學校陳教條本末具而體用周是即三代六
徳六行六藝教人之法也奈何近年以來師道不立教
法不行學者因循茍且不知用力於身心性命之學惟
務口耳文字之習此人才所以不古若也自今各處提
調學校官務須躬親遍歴督率教官化導諸生選擇子
弟年十五六以下資質聰明俊秀者方許入學先教之
以孝弟忠信禮義㢘恥俾存其心養其性語言端謹容
止整肅次教之以四書本經熟讀玩味講觧精詳俾義
理透徹徐博之以歴代史鑑䆒知夫古今治亂之迹又
次教之以律令筭法兵法射藝與夫農桑水利等事仍
置三等簿籍考騐其徳行優文藝贍治事長者列上等
簿或有徳行而劣經義有徳行經義而欠治事者列二
等簿經義雖優治事雖長而徳行欠缺者列三等簿嵗
課月考騐其所進循次而升之非上等二等不許科貢
如有放肆妄誕嗜酒挾妓賭博盗竊出入官府起滅詞
訟説事過錢包攬物料挾制師長不守學規者悉皆黜
退照例充吏為民若提調學校官不行躬親遍歴嚴加
考選審置等第勉勵成效者聴廵按御史糾舉拿問奏
請降罰
一舊制選民間俊秀子弟入學而娼優𨽻卒不與焉所
以别賢愚明貴賤也近年以來有司不加精選教官務
求多得豪猾大户營充以避役鄙猥庸流泛収以備數
以致賢不肖混為一區故雖有聰明特達之才溺於見
聞無蓬麻相扶之益有苗莠相亂之病比者本部已嘗
奏准量郡縣大小依額存留裁減冗陋而提督不嚴行
加選姑容不肖者尚多請行各處廵按監察御史逐一
查勘學校如有不依本部原擬裁革事例仍縱容不肖
生員冗濫在學隱射户役者即將提調學校官恭拿問
如律有司學官一體䆒治
一學校端本澄源之地所以大學拳拳於正心誠意之
學孟子切切於義利之辨誠恐學者利蠧其心也近年
學校生員聴令納牛納草納米入監殊非教學且前代
雖有納粟補官之法令而不用以補士子為士子者知
財利可以求即進身則無所徃而不謀利或買賣或舉
放或取之官府或取之鄉里視經書如土苴而苞苴是
求棄仁義如敝屣而貨財是殖士心一蠧則士氣士節
繇此而喪他日致用何望其能興治有補於國家哉自
今伊始雖有邊事𦂳急艱難之處亦不許以監生生員
納粟納馬等項出身若再以此例開端者許該部六科
十三道糾正之用以端士心而美教化
一衛學之設盖欲令武士習讀武經七書俾知古人坐
作進退之方尊君死長之義然中間亦有聰明㧞倫之
士能通經書有志科目者聴於科目出身不使其有遺
才近大學士李賢奏准各處衛學軍生照縣學例嵗貢
彼見嵗貢易得行伍難當將紛然捨彼就此則行伍缺
而武備弛矣况又以原籍弟侄親族冐作舎餘投入衛
學者宜定與則例除兩京武學外在外衛學四衛以上
軍生不得過八十名三衛不得過六十名二衛一衛不
得過四十名若所在舎餘無堪教養不及額數者不必
足數其生員二十五嵗以下考通文理者存留二十五
嵗以上不通文理者悉皆退回營伍仍聴廵按御史提
調學校官嚴加考選精别去留若果無堪貢之人不必
起貢原無衛學之處不許添設有司儒學軍生寄名讀
書者聴與民生一體考選食廩挨次嵗貢亦不過二
十名
一各處府州縣官中其留意學校者固多而漫不加省
者不少差徭不如例優免廩膳不如法供給學舎不加
修理廟祀不加明潔朔望行香升堂而退生徒勤惰略
不䆒心教官奉承者禮貎違忤者折辱以致學校不興
人才難就是皆有司提調不得其人故也宜行各處廵
按監察御史按察司官凡按臨之地首先廵視學校遇
有前項弊政輕則從宜懲治省令修舉重拿問如律應
奏請者奏請今後有司官務要用心整理學校勉勵生
徒用圖成效
一各處廵按監察御史布按二司官凡學校之政法當
提督整治近年以來為有提調學校官職専其事遂皆
置之不問其提調學校官有一年廵歴一遍者有三二
年一遍者所以教官生員肆無忌憚學校之政廢於徃
時欲人才成就愈難矣今後廵按御史布按二司官所
在學校俱要用心提督整理其進退科貢等項仍從提
調學校官主之若提調學校官茍延嵗月有荒學政及
布按二司官推調不理者聴廵按監察御史糾舉拿問
一教官例於副榜舉人除授近年皆不肯就以拘例太
窄故也一就教職終身不展人豈肯樂為之夫人才相
去不逺教官中豈無宏才碩學竒傑異能之士茍拔而
用之得其道人將鼓勵而興争趨而赴矣洪武永樂洪
熙宣徳正統年間教官有學行者多簡任京職如胡儼
陳山張瑛魏驥年富王來等皆其選也今後教官考滿
宜命吏部嚴加考選如有年貎相應功蹟不虧學行超
越者内而風憲近侍等官外而有司衙門照例量才擢
用若在任有竒才異能卓出羣表九年將滿者聴廵按
御史㑹同布按二司具實奏聞吏部行取一體考驗擢
用如此則師道光榮而人人樂模範可以得人矣
一雲南貴州等處選貢生員國初以其逺方特示優容
之意其宣徳正統年間已嘗考貢天順年來又復選貢
今國家文運百年於兹道化旁洽豈逺近有間比雲南
貴州科舉進士徃徃連名有足徵者宜自成化四年為
始仍照正統年例一體考貢若他處人冐籍邊方學校
嵗貢科舉者械繫解京治罪所司縱容者以贓論
一各處嵗貢生員以廩膳食糧數多者起送其食廪月
日除考科貢准作實在其餘開除月日俱作虛曠係見
行事例近該給事中劉昊奏稱丁憂人子大節不與准
作食糧日期於情未安除㑹議外宜令今後廩膳生員
丁憂除二十七箇月正服准作食糧之數如已服闋在
家無故遷延及養病侍親一切並作虛曠其該年就嵗
貢除到部外若已行之起送不分在家中途遇有事故
過一年之上者并不許補貢如有營充補貢所司經該
管吏俱以治罪
一南北直𨽻舊例御史二員提調學校近各保陞按察
司副使仍前提調緣按司官於直𨽻府州縣上下既不
統攝行事未免乖舛宜令吏部將二副使於别按察司
銓用另行㑹官推舉有學行政事御史二員照例請勅
提調南北直𨽻學校為便是時學教廢弛生徒茍容倖
進者多䕫上此奏上是之皆准行
　　　考試兼取徳行
正統十五年監察御史朱裳奏言近年學校生儒多尚
文藝不以徳行為重而取之教之者亦然遂使心術壊
於未仕之時氣節喪於出仕之日乞令提學官考試兼
取徳行文藝各立五等定為陞降之法仍令所司修社
學選教讀以求實效禮部議覆學校之教以徳為先而
經義治事亦不可緩故太祖髙皇帝首立學校令各治
一經以禮樂書筭分科立教盖倣宋儒胡瑗經義治事
之意後立社學頒禁例勒之卧碑至天順中賜提學官
勅諭教條詳宻其取人則立三等簿以經義徳行治事
相兼考驗而尤以徳行為重近者有司多不能仰承徳
意恪守成規失其所以為教以致仕鮮知學而取人者
或但以文詞為主中材以下學無本原一入仕途輙見
敗壊宜如裳奏令提學官一遵累朝教典仍置三等簿
考騐及社學教讀一敦行無事虛文則效用多賢而有
補聖治矣詔可
　　文約
　　　遵頒行文武
嘉靖十年禮部言皇上頃以從行人薛侃議將論孟古
義頒天下示以程式誠得返樸還淳之機但文章習尚
久而後成今科舉在邇行之天下勢不能遍即使習未
必如式妄意模擬必多迂誕士子既不得以舊習自顯
其才有司又不得以新格辨别賢否一時科目或至失
人請暫令今嵗科目不必盡拘此格俟明年㑹試行之
則風聲所激文體自變臣等又竊見嘉靖八年㑹試錄
文皆簡古純正既不失祖宗之舊規式而於聖賢經義
之奥亦多發明與古義無甚相逺或止以前錄文體頒
行天下一體更上是之命照祖宗時科舉文式行務在
崇雅黜浮以驗實學罷古義不用
　　　㑹試勅取文式
嘉靖十六年禮部言邇年文體日壊道術日㣲宜勅㑹
試取士務求醇正典雅合於程式者鈎棘茁軋之文悉
宜黜落其背戾經𫝊引用莊列不經之言者恭奏除名
詔可令出榜暁諭
　　　責成正文體
嘉靖十八年十二月内禮部題該廵按河南監察御史
聞人銓題為正文體端士習以一風俗事竊惟等因該
本部查得嘉靖十一年正月内該本部尚書夏(闕/)題為
正文體以便士習事節奉聖㫖是文運有闗國運所係
不細近來士子經義詭異艱深大壊文體誠為害治恁
部裏便出榜曉諭今後㑹試文卷務要醇正典雅明白
通暢的方許中式如有仍前鈎棘竒僻痛加黜落甚則
令主考官指名具奏處治欽此又查得嘉靖十六年十
一月内該(闕/)　布政司進呈鄉試錄該本部恭看得錄
内字様差錯數多及策問兵戍詞多隱晦及引飛衛紀
昌列子之寓言及又設為黄郊紫㣲二君瑝虛子之間
詭異尤甚其考試官王本才等合行提問將原設禮幣
銀兩追奪還官其提調監臨等官陸杰等及監臨御史
余光通合提問等因題奉聖㫖是王本才等并黄仲陽
等都着各該廵按御史查提了來問禮幣追奪還官陸
杰等及蔣塗等著廵撫都御史提問余光法司提問便
行天下提學官嚴加禁革士子敢有肆為怪誕不遵舊
式的即行黜退欽此又查得嘉靖十七年正月内該本
部尚書嚴(闕/)等題為申明正文體以便士習事奉聖㫖
是你部裏便出榜曉諭欽此欽遵外今該前因看得御
史聞人銓以來嵗當鄉試之期復以為言盖本官先年
提學南直𨽻身有教士之責目擊當時之弊深懲徃昔
故有此論臣等切惟文之弊久矣轉移化導之機其要
在於司考較者之責故知貢舉有歐陽修則軋茁之士
黜今試錄所刻之文士子視以為向趨彼見詭異不經
之文尚在所錄必曰主師所崇尚如此有不靡然倣傚
之乎如是雖日諄諄然戒之無益也本官奏稱先責之
學較使提督憲臣痛加黜罰次責之場屋使考試等官
公為品題决不以此為中式此為知本之論相應議擬
合候命下通行各處提學官遵照本部節年題奉欽依
事理刋刻榜文播告多士各仰遵聖訓為文必崇尚雅
正根據經𫝊如有仍前收錄離經叛道之文進到試錄
本部詳加翻閲查出奏請將考試等官追奪禮幣監臨
提調等官一體䆒問治罪庶人皆知警而文體士習可
端矣等因題奉聖㫖詳定通行曉告今後鄉試錄進到
你部裏務要詳閲舉奉如有仍前離經叛道詭辭邪説
定將監臨考試等官罪黜取中舉人辨驗公據得實革
退為民欽此
嘉靖二十三年八月内禮部題該廵按監察御史鄭坤
等奏為廟災建言事條陳内開我太祖之時氣象樸實
人心醇厚當時以法度明信令命簡肅才力充裕士馬
精强風俗樸茂學術醇正議論平易文辭渾厚職業脩
舉天下之事無一而不趨於實及其久矣文焉而已明
信者或至於弛玩簡肅者或至於煩飾克裕者或至於
匱乏精强者或至於耗􁁄樸茂者或至於偷薄醇正者
或至於邪僻平易者或至於竒怪渾厚少而多澆漓聲
譽廣而怠事業此其勢之所必至然文既太盛恐象龍
不可療饑伏望陛下立法製度昭如日月而信如四時
出令申命迅如雷電而疾於風行士飽而嬉馬騰於槽
太璞未鑿而奢侈痛革太羮未和而醇美旁行申明敬
一之學崇尚古雅之體洗靡麗之氣而嚴怠緩之禁一
誠立而百偽清百官自無不正百姓自無不安易曰天
下雷行物與無妄是之謂矣故曰務實等因抄呈到部
議得國初之時人心敦實學術醇正文辭渾厚事業光
明近年以來人心不古學術邪僻故政務乖張而功業
不逮前輩今本官舉以為言具見崇尚實學查得先該
本部題為科舉事内一件變文體以正士習竊惟國家
建學校聯師儒以教養天下之學者既乃設科目較文
藝以網羅天下之成材自祖宗以來百六十年於兹造
士求才之法可謂盡善極美是以學術日正文運日通
至於成化𢎞治年間科舉之文號稱極盛凡㑹試及兩
京鄉試所刻文字深醇典正蔚然炳然誠所謂治世之
文近年以來士大夫學為文章日趨卑陋欲乞申明釐
正等因具題節奉聖㫖是文運有闗國運所係不細近
來士子經義詭異艱深大壊文體誠為害治恁部裏便
出榜曉諭今次㑹試文卷務要醇正典雅明白通暢的
方許中式如有似前鈎棘竒僻痛加黜落甚則令主考
官指名具奏處治欽此已遵行訖今該前因相應依擬
覆奉欽依仍行各該提調提學官遵照本部先經題事
理一體查照施行
　　士子約
　　　處士子三議
嘉靖十年閏六月内禮部題該兵部主事王學益奏稱
處士子者三欵覆奉欽依
一袪弊習以正士風奏稱忠臣之事君當無所不用其
忠竊見各色待用人員所報年嵗一進仕途從實冩者
無㡬多有飾虛者徃徃公然減年詭報相習成風恬不
為怪今已數十年矣臣以此事若小而實有闗於治體
者也夫人之有生可知而不可改者也而其命為士者
欺謾如此則其他日綜覈名實又何以施焉且其減年
之意不過以冀他日衰邁猶得免於見黜耳以是心而
從政其能使戒之亷得乎臣以為此風之不正是長偽
之端也等因本部依擬通行天下提學官將一應應試
生儒并行兩京國子監備查各生年嵗務要從實開報
不許隱陋違者重治
一禁乞試以振士節奏稱臣聞士之仕也所以行其義
也今士之就試雖非古者鄉舉里選之意而進退賢否
一聴於上猶有古之道焉竊見各該生儒人等有見屈
於提學而不得應試者徃徃百十成羣自赴該管官司
百計哀求士節蕩然可賤甚矣夫此士也雖有才美或
見屈抑而自其乞哀之心則他日為政亦將患得患失
無所用恥世何賴焉臣以為此風之不正是導士以奔
競也乞要今後生儒人等但有不繇提學官考取自赴
乞試者俱不許市恩濫收應試等因本部看得乞求覆
試固非美行但提學官取士能必無一二遺失若非陳
乞收試則或有出類之才不得與青錢之選矣其有才
本庸下主司不取而混求考試者相應禁約合行天下
提學并廵按御史等官徑自查取
一崇禮待以養士氣奏稱臣聞古之進士也曰以賔禮
之使賢者不難於用世昔我祖宗科舉之法設有廵綽
搜檢之官所以稽察奸弊云耳而各該監臨等官徃徃
推行太過至有將生儒人等搜髮垢面裸體跣足不同
於人道者賤之甚矣凡有士氣如此莫不沮喪臣以為
此風之不正示士以可辱也乞要今後應試生儒人等
止許舉察衣冠以禮進入但該廵綽搜檢人等止許舉
察奸弊等因本部看得待士固當有禮而防範不可不
嚴懐挾之例可謂重矣而因襲之弊徃徃有之若入試
搜檢致於脱巾散髮裸體跣足亦非所以待士也合行
天下監臨等官於防檢之時少寓禮遇之意如有懐挾
等項照例從重處治
　
　
　
　
　
　
　
　
　禮部志稿卷七十
欽定四庫全書
　禮部志稿卷七十一
　　　　　　　　　　　　明　俞汝楫　編
　科試備考
　　試法
　　　初行科舉成式
洪武十七年三月戊戌朔命禮部頒行科舉成式凡三
年大比子午卯酉年鄉試辰戍丑未年㑹試舉人不拘
額數從實充貢鄉試八月初九日第一塲試四書義三
道每道二百字以上經義四道每道三百字以上未能
者許各减一道四書義主朱子集註經義詩主朱子集
𫝊易主程朱𫝊義書主蔡氏𫝊及古注疏春秋主左氏
公羊榖梁胡氏張洽𫝊禮記主古注疏十二日第二塲
試論一道三百字以上判語五條詔誥章表内科一道
十五日第三塲試經史策五道未能者許减其二俱三
百字以上次年禮部㑹試以二月初九日十二日十五
日為三塲所考文學與鄉試同鄉試直𨽻府州縣則於
應天府在外府州縣則於各布政司其舉人則國子學
生及府州縣學生員之學成者儒士之未仕者官之未
入流者皆繇有司申舉性資敦厚文行可稱者應之其
學校訓導專教生徒及罷閒官吏娼優之家與居父母
喪者並不許入試其中式者官給廪𫝊送禮部㑹試考
試官皆訪明經公正之士官出幣帛先期敦聘主文考
試官二人文幣各二表裏同考試官鄉試四人㑹試八
人文幣各一表裏提調官在内鄉試應天府官一人㑹
試禮部内官一人在外布政司官一人監試官監察御
史二人在外按察司官二人供給官在内應天府官一
人在外府官一人收掌試卷官一人彌封官一人謄録
官一人對讀官四人受卷官二人皆選居官之清慎者
為之巡綽監門搜檢懷挾官四人在内從都督府委官
在外從守禦官委官凡供用筆札飲食之屬皆官給之
舉人試卷自備每塲草卷正卷各用紙十二副幅首書
三代姓名及其籍貫年貌所習經書在内赴應天府在
外赴布政司印卷會試殿試赴禮部印卷試之日黎明
舉人入塲每人用軍一人守之禁講問代冒至晩納卷
未畢者給燭三枝文字迴避御名廟諱及不許自敘門
第彌封者編號作三合字謄録者用硃考官用墨以防
欺偽其會試中式者三月朔日赴殿試
　　　建言取士法
洪熈元年四月鄭府長史司審理所審理正俞廷輔言
伏讀制勑有曰為國以得賢為重事君以進賢為忠竊
以為進賢之路莫重於科舉近年賔興之士率多記誦
虛文為出身之階求其實才十無一二盖有年才二十
者雖稱聰敏然未嘗究心於治人之道一旦僥倖挂名
科目而使之臨政往往束手無為職事廢隳民受其弊
自今各處鄉試乞令有司先行審訪務得通今博古行
止端重年過二十五者許令入試比試則務選其文詞
典雅議論切實者進之㑹試又加慎選庶幾士務實學
而國家得賢才之用上諭禮部臣曰所言當理其即行
之又曰科舉之士須南北兼取南人雖善文詞而北人
厚重比累科所選北人僅得什一非公天下之道自今
科塲取士以十分論南士取六分北士四分爾等其定
議各布政司名數以聞
　　　擇考官避嫌疑
正徳十年七月給事中范洵言二事一擇考官謂各布
政司鄉試皆用教官多不得人用是監臨官恒委其事
於簾外而自專進退之權請如兩畿例主考用翰林院
六品以下官或事簡衙門五品以下官為之同考教官
先期於各處提學官聴其選擇以充則真才可得一避
嫌疑謂兩京府官子弟入塲中式不免有倚勢之弊兩
京顯官子弟不由府縣保送而徑自移文入塲不免有
僱代之弊請令兩京人各不得為兩府官而别府入仕
兩府者其子弟親屬亦宜迴避宦遊子弟科舉聴原籍
提學考試則高門不得妨寒畯之階公道不至為私意
所蔽矣禮部議覆以京官主考鄉試言之者多雖先朝
偶一行然羣議紛起宜如舊例令各布政司照舊訪取
教官供事如不及數令提學官以平日考居優等充之
兩京府官干選法者宜令吏部查處兩府官及兩京官
子弟入試宜如洵所奏行之詔可
　　　監臨不與内簾事
嘉靖十年浙江巡按御史李佶言各省鄉試考官宜㑹
同監臨等官揭書出題考試官取定試卷先期將號數
發出聴監臨官叅之墨卷以定去取禮部覆議考試監
臨各有職掌先大學士張孚敬題各省外簾官豫結生
徒密邇關節不公之弊莫甚於斯今復令外簾官叅之
墨卷不惟非祖宗糊名易書之法亦非今日補偏救弊
之意宜照先奉欽依事例未出榜以前監臨官不許干
與以撓職守出榜之後内簾果有不公等弊據實糾舉
曰各處鄉試事宜俱照原題准事例行監臨并外簾官
不得干預主考官務同分考官從公揭書出題三塲策
題亦不許主考官預搆以防奸弊以後會試俱遵照行
鄉試録提調官與考試官序名只照舊規不許更變
　　試條
　　　奏科舉定制
洪武四年中書奏科舉定制凡府州縣學生員民間俊
秀子弟及學官吏胥習舉業者皆許應試上曰科舉初
設凡文字詞理平順者皆預選列以示激勸唯吏胥心
術已壞不許應試
　　　科舉别出題
永樂十七年三月為善隂隲書成命賜諸王羣臣及國
子監天下學校又命禮部自今科舉取士凖大誥例于
内出題
　　　遠方學生就近鄉試
宣徳二年六月貴州布政司言普安州儒學生員皆是
玀玀僰人莫知向學今選俊秀軍生王璽等入學讀書
以備貢舉又言前奉禮部文書本司所轄州郡生徒堪
應舉者許於湖廣布政司就試縁去湖廣路遠於雲南
為近宜就近為便
　　　中舍入試
成化七年五月中書舍人吕㦂乞應順天府鄉試從之
刑科給事中芮畿言國朝開科取士凡有職人員入流
品者不得入試近者中書舍人吕㦂乞應順天府鄉試
有㫖允之不為例然中書舍人係七品近侍官非進士
監生不授㦂以故父翰林學士吕原之䕃叨授此官而
反欲屈身就試下冺先澤上負國恩茍圖今日科舉之
榮預為他日陞遷之地而禮部尚書朦朧奏請俱宜究
治上曰朕念㦂儒臣之子有志科目特允所請不為例
　　　典吏承差等入試例
正統八年雲南道監察御史計澄等奏開科取士其在
京如遇稱係軍生并各衙門吏典承差人等不繇學校
不經考驗其間奸盗貪墨無所不有此等之徒一體不
許入試庶革奔競之風下禮部議如澄言上曰求賢之
路不許阻塞生員儒士軍民還著提督學校御史考察
入試其吏典承差人等禮部嚴切考察果通經無過犯
俱容入試仍移文原籍勘實如有虛詐論罪不宥
　　　處置科塲落卷
正統十年陝西耀州儒學署學正事舉人康極言科舉
之設誠選賢圖治之盛事也今各處考官止將中式文
卷批附各生謄照其不中式者不𤼵中間亦有文卷無
疵考官忽畧而不取其應試生員亦有不成文并曵白
者乞勅今後科塲不中之文卷并不成文曵白卷俱付
提調學校僉事等官詳校如文卷無疵考官忽畧不取
具奏逮問其不成文并曵白者按臨各學給與本生曉
諭其失量施責罰如此則為考官者不敢忽畧而不中
生員知所改正不成文并曵白者不敢萌倖進之心矣
上命禮部集議以聞
　　　經房不用帶考
景㤗元年順天府府尹王賢奏今年該鄉試往者各處
取正考試官二員同考試官四員或三員臣以五經宜
用考官五員若他經官帶考一二經則去取文字豈無
謬悞且㑹試受卷彌封謄録對讀等官俱用在京郎中
員外主事分管俱能通曉三塲中間豈無受業及同鄉
親屬乞令該部計議今後在京在外鄉試取同考試官
五經務要五員專經考試不用帶考其㑹試謄録等官
移文吏部取聽選官借用如此則奸弊可革科目得人
從之
　　　增兩京經房
天順三年順天府尹王福言今年八月本府鄉試看得
應試生員春秋禮記二經數少詩書易三經各有四五
百卷若各以同考官一人校閱慮恐涉獵不詳而有玉
石不分之弊乞令禮部將詩書易三經每經添同考官
一員上從之仍命南京亦照此例
　　　增經房員數
成化十七年禮部言二月初九日㑹試天下舉人合用
同考試官舊易春秋禮記三經各二員書詩二經各三
員縁今書詩二經試卷加多乞每經各增一員上曰科
舉取士務在得人使鑒别不精寧免其無濫進者乎今
詩書卷比前科加多而額數有限可每經增同考試官
一人庶得詳於校閱而人才無遺也
　　　考試官隆賔禮
𢎞治四年禮科給事中林元甫等言各處鄉試所請考
試官多不得其人致去取悉從外簾甚至為監臨等官
所斥辱甚非賔禮儒臣之意今後請令巡按監察御史
各㑹同京府并布政按察二司先期移文各處提學憲
臣擇有學行者行聘御史等官以禮相待除私弊紏察
外其文章純駁悉聴去取不許考立簾外五經官以奪
其權如考官取士不足服人并罪其原請者禮部覆奏
宜如所言上曰今後鄉試務遵依定制事該簾内官管
理者簾外官不許干預
　　　雲貴合試
𢎞治七年十月貴州守臣奏本布政司生員舊於雲南
布政司鄉試其試録止名雲南鄉試録所取舉人名數
通四十五名今請於本處開科以免合式增解額以激
士心禮部議謂舊制不可改止擬改試録為雲貴鄉試
録及稍增解額名數上從之命雲南增舉人二名貴州
三名
　　　太醫院子弟入試
𢎞治十年十一月太醫院使王玉奏本院官并醫生醫
士子孫弟姪凡有諳習舉業者例得應順天府鄉試近
給事趙竑奏止許食糧當差醫士醫生應試而子弟不
得復與進用人才不宜故為是沮隔也乞如舊便禮部
覆奏得㫖命凡冊内有名者許仍舊入試
　　　申飭訪取試官
正徳八年六月廣東道監察御史楊時周言國家每三
年取士除兩京外其浙江諸省主考官類以教職充之
濫竽者不少自今宜於兩京進士出身官員内訪求才
學為士類攸歸者往膺主考之任庶得真才章下禮部
覆奏謂舊制未可盡更且諸省鄉試校文雖屬於教官
而監臨實統於御史請申飭巡按通㑹布按二司預訪
教職有學行者以禮聘之不勝任者御史紏舉則舊制
不失而真才可得矣從之
　　　京省鄉試别議考官
嘉靖五年署都察院事兵部左侍郎兼學士張璁條陳
慎科目三事
一正文體請令主司校文務取平正爾雅有禆實用仍
於周禮儀禮中出策一道使之習於禮樂然後責以事
君使民
一明實録言鄉㑹試録宜取生儒原卷稍增損一二字
不必盡出已筆分考校之功
一慎考官言各省鄉試宜如兩京事例擇翰林院科部
官為之主考毋令權歸外簾得以預結生徒暗通關節
上深善其言令所司如議舉行各省鄉試王考令禮部
舉京官或進士每省二人馳往供事監臨官不得叅預
内簾兩京鄉試主考外五經房仍令各加科部官一員
　　　會試三事
嘉靖十一年禮部尚書夏言以歳當㑹試條奏科塲三
事
一變文體以正士習言近年以來文章日趨卑陋往往
剽剟摹擬國左等書以相矜眩不過以艱深之詞餙淺
近之見用竒僻之字盖庸拙之詞而純正博雅之體優
柔昌大之氣蕩然無存自皇上登極以來屢渙徳音黜
浮崇雅乃昨歳天下進呈録文數皆猥鄙不經氣格卑
弱背戾經㫖决裂程式其刻意以為髙者則浮誕譎詭
而不協於中騁詞以為辯者則支離磔裂而不根於理
文體大壞比昔尤甚今年望勅考官務取淳正典雅温
柔敦厚之文一切駕虛翼偽鉤棘軋茁之習痛加黜落
庶幾士知所向文體可變
二責主司以定程式言應試之士較于風簷之中欲實
録其文可為程式者盖已絶無間有所以試録文字多
出主司之手而兩京㑹試皆館閣儒臣所為足為海内
矜式近今録士子本文不必考官自作所以各省試録
文理紕繆體裁龎雜乞令考官今次㑹試所命三塲題
目俱要冠冕正大有關理道不許截裂牽綴徒事帖括
及困以隠僻有如覆射若士子可録之文仍令考官重
加裁正以示模範
三簡考官以重文衡言同考官例用翰林院講讀官十
一人給事中三人司屬三人今本院自侍講已下通得
十一人則當盡數入塲方足供事乞勅内閣於科部六
人之外再訪三四人以補翰林不足之數疏入上報曰
文運有關國運所係不細近來士子經義詭異艱深大
壞文體誠為害治其出榜曉諭今年㑹試文卷必純正
典雅明白通鬯者方得中式若有仍前鉤棘竒僻痛加
黜落甚則令主考官奏聞處治餘依擬行
　　　請寛京考官數目
嘉靖二十四年部覆科道條陳乞遇兩京鄉試題遣主
考官寛其數目如翰林院春坊中允贊善講讀官少即
於修撰編修内共擬數員上請㸃用以絶士子窺伺之
弊
　　　􁂗近鄉試
嘉靖十年十月本部題該遼東都司等衛儒學生員徐
潮等奏要改赴順天府應試等因本部看得遼東都司
衛學應試生員先附山東多係縁海道之便今海道既
塞陸路遼逺往返正有六千餘里貧生寒士裹糧挾策
奔走長途動經數月委於人情不便今欲改附近順天
府應試又與潼關之附陜西宣府之附順天事體相同
况節該衛學生員徐潮等陳奏頻煩情詞如一似應俯
從但係奏改就近科舉地方既已更屬解額未免有拘
臣等查得近該直𨽻提學御史胡明善題稱徳州等衛
提學教官皆屬山東惟生員乃為提學御史所轄乞要
建學起貢等因該本部題覆奉聖㫖是依擬行欽此已
經行令欽遵去後今照遼東衛學遠去山東六千餘里
乃使越過順天而附山東科舉徳州左等衛學本是山
東地方而科舉反附於順天事體人情通屬未便相應
議處臣等合候命下行移山東布政司及咨都察院轉
行直𨽻提學并遼東巡按御史知㑹今後徳州左等衛
儒學聽山東提學官管轄就山東布政司應試遼東科
舉生儒遼東巡按御史考送順天府鄉試其徳州等衛
建學起貢事宜本部移咨都察院改行山東巡按御史
查照先奉欽依事理施行則不惟解額無拘而人情事
體兩得便益奉聖㫖是依擬行
　　　順天增巡城御史檢閱
嘉靖四十年以近歳科塲弊多詔增拓舉塲前地令生
徒便於出入官校便於防檢其臨入試時除監塲御史
外增遣巡城御史二員先於塲門檢閱以進著為令
　　　監生官恩生應試特例
嘉靖十四年十一月内禮部題該南京國子監祭酒費
寀奏照得近年遵奉詔㫖精選歳貢生員到監作養以
偹不次擢用立賢無方人知感奮縁各生多是玅年英
俊而京闈取中有限其在歴期滿日各衙門既嚴勒還
鄉原籍提學又不肯多取監生應試是諸生歴滿之後
無復科第之望矣以故滿監率多託病遷延甚至私自
逃回不顧虛曠雖經决罰猶循故常如䝉俯念許令歴
滿還鄉之後凡遇鄉試在畿輔者畿輔巡按御史收考
應試在各省者各省巡按御史收考應試庶使人有定
志不擾監規再照官恩納銀生員中間空疎荒謬者固
多亦間有經生宿學乆困鄉校未友善士以廣見聞抑
或初雖失學後經琢磨亦知奮勵故納銀生員中如見
任吏部侍郎羅玘發解之後往往踵武相繼而官恩生
員中間有多發身賢科不可謂盡無人也但官司多以
富賄而起嫌疑又以儒素而槩輕忽較之選貢生監摧
抑尤甚以致遷延規避滋紊條約如䝉歴滿鄉試之年
随處巡按御史收考精選入塲則不惟監規可齊而國
家作人之方益廣矣等因具題該本部議得各處歴滿
監鄉監生官恩生并納銀生員其間豈無豪傑之才若
遇鄉試之年不令入試未免有遺賢之嘆今費寀具奏
前因相應依擬覆奉欽依移咨都察院通行南北直𨽻
并浙江等布政司如遇鄉試之年將歴滿在京監生官
恩生并納銀生員許彼處提學官按歴地方與在學生
員一槩嚴加精選如果文理平通録取入試不許聴受
囑託將文理紕謬不堪者一槩濫送
　　　請精擇考官
嘉靖二十四年禮部覆南京給事中萬虞愷等條奏科
塲事宜請㑹試及兩京主考翰林官内盡數開列及部
院官亦多擬上候㸃其各省鄉試精聘教職不足則聘
外省推官知縣等官入内簾主事外簾不得有所干與
印卷封號須加詳慎入塲唱名給卷印號登時彌封奸
人不得措手以杜關節得㫖㑹試及兩京考官宜遵舊
制餘如議行
　　試約
　　　申飭鄉試用考官
正統六年監察御史丘俊奏江西鄉試小録刋舉人胡
皥易經家人卦彖辭義九五陽剛訛作六五柔順考試
官禮部主事林璧湖廣岳州府通判林文􁕘同考官浙
江鄞縣儒學致仕教諭錢縉俱合治罪禮部請斥皥回
原學肄業待下科再試并言舊例同考官止請四員今
湖廣江西廣東山西山東陜西皆多一員福建多二員
湖廣鄉試小録自增知貢舉官二員事屬僭妄宜通行
禁革上從之命今後考官必求文學老成行止端莊不
許將六十以上及致仕老病與署事舉人年少新進學
力未至者舉用違者從風憲官紏劾治罪
　　　試題犯王諱
正統十二年丙申禮部奏山西布政司正統十二年鄉
試小録所出詩經題内維周之楨其楨字犯楚昭王諱
不曽迴避考試官學録郭明郁教諭呉驥同考試官知
縣黄子嘉提調官左布政使石左叅政朱監試官按察
使林文秩僉事黄文政俱應問罪上宥之但令巡按監
察御史取各官罪狀考試及同考試官俱罰俸一月提
調監試官紀録還職仍移文申諭戒無再犯
　　　陳入試人禁例
景㤗三年禮部祠祭司主事周騤奏設科取士當遵國
法禁例洪武以來舊制曽繇科目出身未入流品官生
員發充吏罷閒官吏監生生員倡優隸卒刑喪過犯之
人不許入試其生員軍生儒士及未入流品官農吏承
差軍餘人等若無錢糧等項粘帶者聽從入試如有不
遵照例論罪已中式者斥退不録未中式者終身不許
入試今順天府景㤗四年鄉試取中舉人尹誠汪諧陳
益龔匯王顯李随李森錢輪俱係冐籍人數於例不該
入試似此之徒欲求事君而先欺君今日茍圖如此他
日居官可知乞明正其罪以警將來命錦衣衛俱執送
刑部問未發露者許出首逮問同學知而不首者同罪
今後科塲知貢舉監試提調等官務在防範嚴切不許
容情冐名換卷截卷傳遞文字并說話作弊監門搜檢
巡綽監試官軍敢有如前容隠不舉作弊者俱治以重
罪簾外執事官臨期於吏部聼選官内選文學出身者
充之詔舉人尹誠等十二人冐籍下錦衣衛獄鞫罪終
身不録用至是禮科都給事中張軾等言立法不可以
不嚴待人不可以不恕貴乎張弛得宜而輕重適均也
竊此冒籍等人因多避難就易欲希僥倖然亦有因地
里遥逺盤費弗給而不能回者有因從親在外生長不
識鄉里而難以回者是以冐籍鄉試以圖出身冀得升
斗之粟以為養親之需其初心不過如此其所犯亦非
甚重今既問罪而不容㑹試固為當矣至若終身不許
録用則將終為罹罪之人竟無自新之路待人無乃未
恕乎乞勅禮部通查此等冐籍之人己經問𤼵者給引
照回原籍如遇開科鄉試仍許本地入塲如此則犯小
過者得以自新負才藝者不終至於阻抑矣從之
　　　出題禁割裂
天順三年浙江温州府永嘉縣教諭雍懋言朝廷每三
年開科取士考官出題多摘裂牽綴舉人作文亦少純
實典雅比者浙江鄉試春秋摘一十六股配作一題頭
緒太多及所鏤程文乃太簡畧而不華實且春秋為經
屬詞比事變例無窮考官出題往往棄經任傳甚至叅
以己意名雖搭題實則射覆遂使素抱實學者一時認
題與考官相左即被黜去乞勅自後考官出題舉子作
文一惟明文是遵有弗悛者罪之上善其言命禮部議
行
　　　題行鄉試條約
嘉靖十二年定節年題准鄉試條例本部每遇鄉試先
年八月通行各省知㑹遵守
一各處鄉試該用考試官布按二司務要㑹同巡按御
史從公訪求學問老成行止端謹之士以禮聘取不許
狥私將年六十已上并到任養病見在府州縣官及不
由科目出身教官聴從囑託一槩濫請亦不許越數多
請若所請考官遇有事故許原差人赴所在提調學校
官處改請相應教官各將舉到試官開坐舉主職名随
小録咨呈本部若請非其人罪在舉主
一簾外執事官照依舊例取用不許過多其順天應天
二府官員不拘是否入院共事弟男人等俱不許朦朧
入試以致夤縁中式
一試官所出三塲題目提調監試官俱不許干預其題
目務要依經按傳不許偏生小説意外鑿空摘裂牽綴
有失本㫖及問非所當問干犯迴避字樣
一塲中所作文字俱要純雅通暢不用浮華險恠艱澁
之詞䇿荅不許引用謬誤雜書陳及時務須要斟酌得
宜便於實用不許泛為夸大及偏執私意有乖醇厚之
風俱遵照本部題准正文體事例著實舉行
一應舉生員并儒士人等俱要本府州縣并衛所申送
提調學校并遼東巡按御史先行嚴加考試中者方許
入塲不得將不熟三塲初學之士及外處人民假以贅
壻等項冐濫入試虛費供給亦不許仕宦子弟於父母
原任衙門移文起送其各生有重冐古今顯著姓名責
令改正方許入塲
一文章純駁悉聽考官去取不許巧立外簾五經官干
預考試官
一所取舉人止憑文字髙下去取不得論其地方中式
多寡臨時偏徇進斥以廢公論
一考試官如有徇私作弊仍從監臨等官紏舉
一小録文字務將文理平正者録出不許監試提調等
官各逞己能分派代作及將舉人原文改作刋刻其書
寫刋刻要字畫真楷用黄綾壳裝潢黄二本紅四本俱
用紅黄綾袱包裹太后中宫東宫仍備紅綾壳録六本
試畢同將本部備照小録作速差人馳驛送部
一小録書板照本部㑹試録式樣不許仍開掌行科舉
文字吏及謄録對讀生員姓名
一小録序文内考試提調等官各開官職姓名不許稱
臣并知貢舉字樣名目如㑹試録例又不許稱張公李
公字樣所給公據各要粘連三塲文字仍將舉人的確
年歳籍貫經書備開咨呈與備照鄉試録一同送部以
憑查對毋得增减年歳及遺漏不報
一各處進到小録本部照依前項事理逐一叅詳如有
故違及差謬等項通行叅奏究治
一查得近年有等無籍之徒瞰遇科舉生儒入塲之時
預先挾讐告害及投粘匿名書帖隂謀駕害報復者不
許輕信如或牽告在官審果不係𦂳關對證者亦待科
塲畢日問理毋墮奸計以息刁風
　　　題行㑹試條約
成化二年正月禮部奏設科取士期得真才以資任用
然每歳㑹試雖有禁約舊例而行之日乆不能無弊臣
等更議事宜條示申明敢具以請
一舊例考試等官於初八日蚤入試院一日之間事務
多端整頓不及宜預於初七日早入院為便
一舊例就試之日舉人黎明入塲黄昏納卷有未畢者
給燭三枝燭進文不成者扶出今士子比昔倍蓰中間
多有故意延至暮夜請燭之時抄寫換易或有棄燭於
席舍中而他出因而誤事者最為可慮宜於四更時捜
入黎明散題申時稿不完者扶出若至黄昏有謄真一
簾或簾半未畢者給與燭
一舉子入塲務要嚴加捜檢放入就舍坐待題目文成
二篇之上者方許入厠即随還舍不許交接講論若有
懷挾及凂官軍夫匠人等夾帶文字入塲埋藏抄寫并
越舍與人互換者捜尋捉獲得出并發充吏其官軍夫
匠人等為帶文字縱容懷挾又容越舍互相抄寫不行
覺察捉拏者問罪軍調邊衛官罰俸一年夫匠發口外
為民
一巡綽捜檢看守官軍止于在營差撥其曾經差者不
許再差若他人冐頂軍名入塲看守者民𤼵充軍軍調
邊衛
一提調監試官不許私自入號務要公同往來巡視其
巡綽官止於號門外看察不許入號與舉子交接違者
聽提調監試官叅奏拿問
一舉人入塲之後墻外例該五城兵馬指揮等官率領
火夫弓兵分地看守以防不虞近年各城兵馬視為泛
常或致悞事今後各城務委的當官率領火夫弓兵牌帶
什器環墻四面嚴加防守不許擅離怠慢悞事違者叅
奏拿問
一每塲謄録紅卷送入簾内老閲候三塲畢考閲紅卷
文字已定方許弔取墨卷送入簾内於公堂比對字號
不許散入同考各房誠恐收拾不謹遂致疎漏
一謄録生員務要用心逐字真正對寫不許差訛失落
字樣潦草不真對讀所亦要對得明白不許含糊茍且
若謄録差訛失落字樣潦草不真及對讀不出者生員
發充吏役該管官送問
一謄録對讀收卷等項官舊例用京官今行吏部取聴
選官充之縁中間多有年老眼昏及無行止不堪任使
今後務要精選四十歳以上下五品至七品官有行止
者令各執事庶㡬事可責成
一供給飯食順天府官多有造作不精供給失節士子
嗟怨合無本部另差官一員專一提督供給奏上上從
之
嘉靖十年禮部題准節年㑹試條例
一試官不得將帶弟男子姪親屬入試狥私取中違者
許諸人指實陳告
一舊例就試之日許令舉人黎明入塲黄昏納卷有作
文未畢者給燭三枝燭完文不成者扶出縁今士子比
昔不啻加倍中間多有奸詐之徒往往故意延至黄昏
請燭之時乗機混雜謄寫懷挾換易文字甚有棄撇燈
燭於席舍之内走求他人因而悞事合於四更時搜入
黎明散卷申時初刻稿不完者扶出其謄寫正卷至黄
昏如有一篇半篇未畢者給與燭一枝再不多與
一舉人作文依例迴避御名廟諱及親王名諱如有違
犯定行斥落惟二名不偏諱
一考試官及簾内外官各帶不識字從人一名役使不
許縱令出入
一試官入院之後提調監試官封鎖門户不許私自出
入如送試卷或供給物料提調官監察御史眼同開門
出入即便封鎖
一舉人作文字畢送受卷官收受類送彌封官撰字號
封記送謄録所謄録畢送對讀官對讀畢送入簾内考
閲
一搜檢懷挾凡遇每塲舉人入院把門官軍一一搜檢
除印過試卷洪武正韻筆墨硯外其餘不得將帶片紙
隻字如是搜檢得出即時扶出仍行移本貫再不許應
試及冐名入試者定行奏聞區處
一巡綽官凡遇舉人入院竝須止約不得喧閧如己入
席舍常川巡綽舉人不得私自交談互相講論及巡察
簾内外官不得漏洩事務
一受卷所置立文簿凡遇舉人投納試卷陸續關發彌
封所就於簿上附名以憑取勘入試人員數目其舉人
納卷未了不許先行歇息及遺失試卷
一彌封所先將試卷密封舉人姓名用印關防仍置簿
撰定三不成字號編排資次照樣於各經卷首號寫明
白不許㸃畫相同及漏洩作弊
一謄録所受到試卷硃書字號并所作文字務要用紅
筆謄録相同於上附寫某人謄寫如是不行真楷以致
錯訛及脫漏添換許對讀官劾舉照謄寫人名究治
一對讀所官受到試卷務要將紅字卷墨字卷對讀分
明於後附寫某人對讀無差不許差訛有妨考校
一供給官合用心紅筆墨紙劄棃木板并刋字匠刷印
匠先期辦完候用其簾内外官并舉人執事等廪饌務
要精潔其吏胥里甲供應人等出入竝仰守門官軍用
心搜檢毋得透漏試題及暗遞文字
一舉人入試之後其在外諸色人等毋得輒入窺探事
情違者許把門官軍捉拿赴官治罪
一撥到搜檢看守軍人本部委官先將各軍人搜檢沿
身别無夾帶方許入院如是將帶片紙隻字誣舉人者
捉拏到官定行奏聞區處
一提調官監試官不得干預考試卷
一舉人用墨筆書寫試卷謄録對讀官受卷皆用紅筆
考試官用墨筆批㸃竝同關防用墨處竝不用心紅用
心紅處竝不用墨毋容混同
一舉人試卷自備三塲所用筆墨并正卷草卷各紙一
十二幅於卷首書寫三代籍貫年甲及所治本經赴部
印卷外更不得於正卷前後重寫姓名籍貫違者究治
一圖畫東西行席舍間數編排開寫舉人照依編定字
號姓名并所治本經相間入坐毋得攙越錯亂違者治
罪
一舉人文字題目之上不許私加奉試字樣文字中間
不得自敘辛苦門第謄録㸃檢如有似此違犯者許掌
試提調官監察御史看過更不謄録其正卷内務要真
楷書寫草書有碍謄録
一舉人入塲務要嚴加搜檢放入就舍每用軍一人看
守坐待題目到手文成二篇之上者方許出恭随即還
舍不許交接講論若有懷挾及凂託官軍夫匠人等夾
帶文字入塲埋藏抄謄并越舍與人互換寫録者搜尋
捉獲得出并𤼵充吏其官軍夫匠人等替帶文字縱容
夾帶及容越舍互相抄寫不行覺察捉拏者問罪軍調
邊衛官罰俸一年夫匠發口外為民
一巡綽搜檢看守官軍止於在營差撥其曾經差過者
不許再差若他人冐頂正軍入塲看守者民發充軍軍
調邊衛
一提調監試官員不許私自入號務要公同往來巡視
其巡綽官員止於號門外看察不許入號舉人交接違
者聽提調官監試官叅奏拿問
一每塲謄録紅卷送入簾内於至公堂比對字號不許
流落同考各房誠恐收拾不𦂳遂致疎漏不便
　　　試卷犯諱差謬
成化十三年詹事府少詹事兼翰林院侍讀黎淳奏科
塲出題作文定式洪武年間已嘗頒降近年有司多有
不遵任情行事所刋程文除兩京外其餘純粹者少駁
雜者多甚至犯廟諱及御名乞移文所司將提調監試
并考試同考試官究治考官如例追奪表裏仍查墨卷
如舉人自錯退還原學及小録前列吏典掌行科舉生
員謄録對讀兩條亦當削去申明科塲舊制頒降學校
永為遵守有㫖科舉重事各處題刋文等事何為違式
差謬該部㑹官查究明白以聞禮部㑹同翰林院等衙
門學士等官覆奏成化十三年鄉試録浙江等布政司
中有犯廟諱御名及親王諱其嫌音及偏犯一字者如
例不坐外其犯二字及文理差謬行文有疵表失平仄
字畫差錯者宜如淳言究治但犯親王諱及文疵平仄
不順字畫差錯比與文理差謬者不同宜止治其罪仍
令舉人㑹試如錯改其文止罪考官後㑹試鄉試開科
取士凡遇御名廟諱下一字俱要减寫㸃畫以盡臣下
尊敬之道餘皆如禮部奏行條件考試等官務取學行
老成之士不許狥私濫舉及越數多取出題校文并刋
録文字必須依經按傳文理純正不許監臨等官干預
其考試官如有狥私作弊仍從監臨等官紏舉簾外執
事如舊例取用小録刋板如禮部㑹試録式不許仍開
掌行科舉文字吏典及謄録對讀生員姓名從人
　　　聘考官不得狥私
成化十四年御史許進言國家以科目取士慎選考官
甚為詳備近各布政司每遇開科輙狥私情所聘以為
考試及同考試官者多非其人以致校閲不精有遺才
之弊竊見兩京俱命翰林官主試故所取得人乞各布
政司亦如兩京例命翰林官主考為是上諭禮部臣曰
布政司鄉試自聘主司乃祖宗舊制行之已乆許進何
得具奏欲改之且科目選賢國家重事若聘王司狥私
作弊無往而不為奸利矣爾其行令巡按御史并布按
二司今後敢有作弊者令互相紏舉或爾部中詳看體
訪得出奏來必重治之
　　　奏革科塲弊
𢎞治四年巡按直𨽻監察御史王鑑之言臣奉勅提督
南畿學校嘗聞南京科塲之弊明年又當鄉試不先革
正將恐奸偽益滋惟南京應試士人除百二十三處學
校外又有國子監生及諸司歴事聴選官吏儒士軰進
途既廣弊端多生而貢院規模窄狹四面皆居民樓房
圍繞登髙窺覘乗暗投擲巡綽難于關防懷挾易于進
入况受卷彌封等所俱在至公堂上内簾上隔一板壁
聲息相聞舉動便覺積年以來冨貴子弟多方營圖有
買求編號將有學生員置在左右代作文字者有請託
執事官吏截人文字易以己名者有三更不出潛入别
號求人改作者有先藏舊文在内而臨時取出謄寫者
巡綽官軍多狥情弊不舉近又増府官一員進入内簾
科塲一應公事俱屬此軰豈不傳遞消息名曰革弊其
實生奸故榜未揭而物色已遍榜既揭而議謗交騰凡此弊
端臣恐不獨南畿為然乞勅禮部看詳行南京都察院
凡差監試御史務求剛正老成之人其應天府提調并
一應執事官亦必慎擇公㢘端謹之士痛革宿弊貢院
墻垣并受卷等所宜增高加棘充廣遷移以杜弊源仍
移文各布政司一體禁革則真才可得而謗議自消矣
命禮部知之
　　　議處簾内外責成
𢎞治十六年禮部奏明年各布政司當開科取士欲申
明所司知之上曰科舉重事邇者各布政司舊規廢弛
考試等官多不得人簾内簾外混淆侵越弊出多端宜
查原定條格議處畫一以聞於是禮部具言我祖宗科
塲條貫之善而近年以來各布政司為簾外官者思欲
防簾内之弊往往選取府州縣官充受卷彌封等官翻
封墨卷叅定去取似與舊規不合且府州縣官未必盡
得其人將以革弊而更以滋弊今宜令慎擇試官試官
得人則為簾外者雖欲分爭侵越亦自有所不能矣命
遵照原定舊規申明禁約考試官必從公訪舉不拘職
任務在得人其有不勝任者罪作舉主簾外官有侵奪
簾内職務者事發重罪之若所刋試録乖舛許該部與
翰林院叅究以聞
　　　重選舉五事
正徳十年南京禮科給事中徐文溥言重選舉五事
一近日主司務為譎恠命題摘掇一句二句或割裂文
義或偏斷意㫖宜如成化初年以前出題必章句成段
義理貫屬取文必講理親切措詞淳雅其有浮艷險恠
不根義理者並皆黜落各提學官亦依此訓廸諸生
二各處監塲官務為苛刻屏去士子衣巾被髪趨走宜
畧倣㑹試事體許其單衣草履稍存體䫉以養㢘恥敢
有懷挾加重治
三今後鄉試除同考官照舊行令提學考選教官應聘
其主考不拘官職務令愽訪素有名望操持㢘正邃於
經術者往蒞其事
四近年塲屋之權一歸御史二司俛仰承風考官局縮
聽命五經分校於各所去取一聽於監臨且據所習之
經以為所舉之首或用字號以示内簾或進簾内以諭
己意或臨榜而執卷請填或割榜而私自換易為弊多端
所害不少今後御史專令紏察奸弊毋得仍前侵奪有
違舊制或專恣聽考官指實陳奏二司互相紏舉吏部
嚴加訪察黜之示戒
五近時時文流布四方書肆商人藉此以賈利士子假
此以僥倖宜加痛革凡塲屋文字句語雷同即係盗竊
不許謄録其書坊刋刻一應時文悉時燒燬不得鬻販
各處提學尤當禁革如或私藏誦習不悛者即行黜退
疏入下所司知之
　　　條陳科舉事
嘉靖十年禮部覆都給事中張潤身條陳科舉事
一杜詐冒以端趨向監生三月以後到監及到各衙門
補歴者不許考送仍行北直𨽻督學御史明覈在京生
儒鄉貫冊籍
一革小考以節勞費各省督學往往多取名數臨期集
省城聽巡按御史覆考名為小考此於生儒勞費不便
一處考官以絶私嫌各處同考試官聘取狥私宜令督
學先㢘所屬教職年壯行端者糊名考選類造手冊分
經編號下實其姓名官籍自存備照别置一冊不書名
籍第以所編字號密切鈐封送巡按處以待隔省來聘
旋填姓名官籍或應迴避則用次人以次應聘其預泄
私通及濫舉充數者聴御史叅究詔如議
　　　禁流移附籍入試
嘉靖二十二年禮部言國家開設賢科兩京各省三年
大比各簡其士賢者多貢禮部禮部合試之簡其賢者
對制大廷以供中外百司之任所係甚重夫人才之生
其地者多寡不同故解額因之而異至於㑹試則分南
北中卷取之各有定額所司不得增損奈何法乆禁疎
遂有遊學矯詐之徒見他方解額稍多中式頗易往往
假為流移冐籍入試至有脱逃罪犯變易姓名奔走營
求靡所不至至于㑹試舉人報籍印卷亦有假託族屬
改附籍貫朦朧開具以南作北國法罔存士風大壞乞
於明年㑹試嚴加覈究但係先年冐籍嘗經恩赦者許
其首正其他籍貫不明妄報中卷北卷者本部指名叅
退仍行兩京各省凡遇鄉試開科提學考選生儒不得
將流移附籍之徒一槩濫收以玷科目違者奏請治罪
報可
　　　飭鄉㑹廷試法
嘉靖二十四年禮部議覆給事中胡叔㢘鄭大同奏科
塲事宜
一關防考試謂兩京主考需次差遣則易於窺伺用鄉
土之人則多招物議各省鄉試之弊則又在提調監試
與各供事官得相接也宜禁革之
一飭鄉試之法謂各省鄉試以權歸外簾故弊端滋多
遂使禮聘考校徒寄空名糊名易書竟成虛典此教職
權輕之所致也宜照兩京例以京官主考
一飭㑹試之法謂監試御史不過防範於外故内簾之
弊無從紏察而散卷等官始得以狥私分送故内簾亦
宜置監試官一員
一飭廷試之法謂廷試閲卷往往以官之崇卑定卷之
髙下以故送卷官得以髙下其手宜勅下部臣痛釐夙
弊監試御史二員專意防範使人不得以行其私得㫖
取用考官并内簾散卷官俱照舊規行不必紛更其餘
如擬
　　　京省試革弊事宜
嘉靖四十二年禮部覆南道御史官所陳兩京鄉試革
弊事宜
一今後兩京主考不用本省人如資序挨及南人用北
北人用南以别嫌疑
一同考用京官進士出身者易詩書各二員春秋禮記
各一員其餘參用教官以便覺察
一謄録用書手對讀用生員以防洗改但此三事專為
兩京鄉試而設其各省及㑹試亦當因其説而廣之因
更上六事
一㑹試及兩京鄉試官預於二十日以前選差以便防
範
一巡視搜檢務加嚴慎以杜奸弊
一各省務精選才望内簾官無令外簾干預去取
一申明各處科舉名數照原定解額每舉人一名取應
舉生儒二十五名
一中式之文務存簡實凡浮靡冗雜詭僻不經悉行黜
汰仍參取後塲以來實學
一解原卷到部以憑稽查不用公據得㫖各省鄉試但
照舊規令監臨公同考官揭書出題提調監試等官不
得干預餘皆如議行
　　　慎選考官
嘉靖元年正月内禮部題為嚴選考官以圖得人事該
監察御史向信題稱各處鄉試考官聘取之時巡按多
執己見或因親朋不論老耄荒疎輙行聘取以致取人
不真乞要慎重選取等因本部覆奉欽依通行各省巡
按御史今後聘取考官及考官取士悉照本部節年題
准舊例施行
　　　申飭科塲六弊
隆慶元年禮科給事中何起鳴奏申飭科塲事宜一曰
重懷挾之罪二曰革傳遞之奸三曰慎同考之選四曰
正諂諛之風五曰預監臨之差六曰嚴誆騙之罰疏下
禮部覆奏得㫖懷挾傳遞諸弊依擬枷號重處今後科
塲搜檢不嚴關防不密責在外簾舉動不慎校閲不公
責在内簾禮部都察院分别叅奏餘悉如議行
隆慶二年正月河南道御史王好問條陳科塲四弊一
號舍二懷挾三代替四透漏俱宜嚴法關防禮部覆奏
上曰奸弊不祛何以得真才監試御史其盡心嚴察不
得寛縱
　
　
　
　
　
　
　
　
　
　
　
　禮部志稿卷七十一
欽定四庫全書
　禮部志稿卷七十二
　　　　　　　　　　　　明　俞汝楫　編
　科試備考
　　解額
　　　定科舉額
宣徳元年行在禮部奏定科舉取士之額先是仁宗皇
帝以為近年科舉太濫命禮部翰林院定議額數至是
奏議凡鄉試取士南京國子監及南直𨽻共八十人北
京國子監及北直𨽻共五十人江西布政司五十人浙
江福建各四十五人湖廣廣東各四十人河南四川各
三十五人陜西山西山東各三十人廣西二十人雲南
交趾各十人貴州所屬有願試者於湖廣就試禮部㑹
試所取不過百人上曰南士取十之六北士十之四大
抵國家取士為致治之本其冒貢非才盖有司之過人
既茍得遂起倖心今解額已定果行之以公不才者不
得濫進自然人知務學其令各處凡考試官及諸執事
先須擇賢庶免冒濫
　　　增鄉㑹試取數
正統五年祭酒陳敬宗言比者解額有定副榜數少以
致天下教官類多缺員吏部遂建議兼考監生補除教
職往往僥倖選列不稱師範竊以為縱科舉取人之濫
猶愈於監生考試之精請量寛解額專取之於副榜庶
㡬誨導得人賢才無滯於是吏部議增㑹試為百五十
人順天府近已增至八十人其應天浙江等處各增舊
額有差上定為應天府百人浙江福建皆六十人江西
六十五人河南廣東皆六十人湖廣五十五人山東四
川皆四十五人陜西山西皆四十人廣西三十人雲南
二十人其監生學業無愧仍除教職
　　　請限進士數
景㤗元年巡撫直𨽻大理寺左寺丞李奎言往年進士
多為解額所拘未免有滄海遺珠之嘆皇上統御之初
廣收賢才用圖治理乞令禮部㑹議今後㑹試天下舉
人宜照永樂年間事例三塲文字合程格者不拘多寡
取中仍通具名數臨期奏聞定奪庶有學之士不為定
額所拘從之
　　　雲貴增科額
成化二年貴州左布政使等官蕭儼等奏雲貴二布政
司儒學共五十餘所而科額共三十名貴州止得十名
宜量增名數以勵士氣禮部覆奏准鄉試舉人量加增
十名貴州六名雲南四名
　　　雲南增解額
成化十年増雲南鄉試舉人五名先是總兵官黔國公
沐宗等言雲南貴州雖在邊鄙乆沾聖化人才漸盛往
往與中州之士聨中甲科故事鄉試止取四十名雲南
二十四名貴州十六名人才淹滯教官亦難遷轉乞量
增額數故有是命
　　　請增京省解額
𢎞治十六年南京吏部尚書林瀚等以灾異陳言一增
廣賢才今賢才日盛而學校作養不為無人但科舉解
額有限英俊之士或未能盡收臣瀚前任祭酒時已嘗
奏請兩京鄉試每科乞增十五名浙江等布政司各增
十名未䝉准行乞勅禮部計議加增鄉試舉人名數以
廣賢路命下其奏於所司
　　　貴州設科解額
嘉靖十四年八月内禮部題該巡按貴州監察御史王
杏等題據貴州宣慰司貴前二衛致仕官孟震等呈惟
我朝取士開科惟貴州附搭雲南兩省隔越山菁險阻
赴試之時溽暑瘴厲正甚往者隠處居者積慮搆病遭
刼亡財喪身歴歴可數伏望採擇奏聞一體設科拯救
士子無限之苦等因抄呈到部為照我朝設科取士内
而兩京外而浙江等布政司每三年一舉其解額之衆
多視人才為差等先年以廣西貴州人材缺少故將廣
西附搭廣東貴州附搭雲南後廣西因人材漸多奏准
另開科惟貴州仍附搭雲南鄉試節該彼處撫按官具
題止量增額數近年該給事中田秋建議本部以未經
查勘有礙擬請又恐人材未充地方不便支費不貲行
令查議去後今該地方巡按御史王杏備細勘報前來
臣等看得貴州雖與雲南接壤而山勢險絶道里遐𣺌
盗賊出没無常秋夏嵐瘴盛𤼵以致每科應試生員跋
渉衝冐多所損傷其於人情委為未便况今文教漸洽
遐方絶域人材日盛每科應試之士數逾七百中試録
文五經俱備及舉進士科不乏人近年被翰林臺諫之
選者往往文章氣節與中原江南才俊齊驅但貴州地
里視雲南稍狹故學校之數差少今於應試七百人之
中取原定解額二十一人則貴州一省自可成録况貴
州雖附雲南而科舉坊牌之費該省自辦鹿鳴之宴該
省自舉所議增者止建立貢院并三塲供給試官聘禮
耳今既查有省城南隅空閒分司堪立貢院估計用銀
二千八百餘兩而在庫堪動官銀實有三千一百之數
及增聘禮供給等費亦不過五百餘兩則財力未為不
敷况係聖朝興文盛典事理可行所據本官勘報事情
相應准議合無行令撫按官㑹同都布按三司即便動
支前項無礙官銀於議定舊址建立科塲依期開設鄉
試以備一省賔興之制但不許因而大肆科擾於民其
原定鄉試解額雲南三十四名貴州二十一名今二省
人材比昔倍盛伏乞聖裁每省均賜加增三五名尤足
以昭一代文明之盛奉聖㫖是雲南鄉試解額准取四
十名貴州二十五名
　　　湖廣貴州增解額
嘉靖十九年巡按湖廣御史姚虞題為應時增科以作
興文教事本部覆議湖廣歳額舉人八十五名其承天
乃陛下本原之地乞要增加解額等因題奉聖㫖湖廣
朕皇考徳化所及之地解額准増足九十名欽此
嘉靖二十五年該巡撫貴州都御史王學益巡按御史
蕭端䝉各題稱貴州一省并附湖廣鎮遠等五衛儒學
近年人材益盛原定額數未足乞要酌量加増等因該
本部覆題奉聖㫖貴州鄉試解額准取三十名欽此
　　鄉試
　　　初行鄉試
洪武三年八月京師及各行省開鄉試自初九日始試
初塲復三日試第二塲又三日試第三塲京師直𨽻府
州貢額百人河南山東山西陝西北平福建江西浙江
湖廣各四十人廣西廣東各二十五人若人材衆多之
處不拘額數或不能及數者亦從之考試之法大畧損
益前代之制初塲四書疑問本經義及四書義各一道
第二塲論一道第三塲策一道中式者後十日復以五
事試之曰騎射書算律騎觀其驅馳便㨗射觀其中之
多寡書通於六藝算通於九法律觀其决斷
　　　京省試官
凡兩京鄉試主考官俱本府題請候抄到日本部行手
本内閣㸃用應天府文然後覆題候㫖方行手本同考
官俱本府徑自聘取十三省主考同考官俱照題准事
例各布政司同巡按御史差人齎文各處聘取成化十
二年十二月監察御史許進以各布政司鄉舉考試官
縁狥私情所聘多非其人乞如兩京例命翰林官為是
上諭禮部臣曰布政司鄉舉自聘主司乃祖宗舊制行
之已乆許進何得具奏欲改之且科目選賢國家重事
若聘主司狥私作弊無往而不為奸利矣爾其行各巡
按御史并布按二司今後敢有作弊者令互相紏舉或
爾部中看詳體訪得其人必重治之
𢎞治四年該本部覆議應天順天二府并南北直𨽻係
是邦畿之内故鄉試主考之官出於上命取於翰林其
各布政司俱是外藩例該各處自行鄉試主考官該布
按二司㑹同巡按御史從公推舉以禮聘請考官遇有
事故所在提學官改請相應如若各該保舉官員狥情
濫舉非人以致取士不當録文不純聴巡按御史并布
按二司官互相紏舉若御史等官故立簾外五經官員
干預考卷紊亂舊規致生私弊亦聴各該考官執奏本
部悉照前項奏准事例通行叅究治罪
嘉靖六年本部奏准兩京鄉試除主考照例奏請簡用禮
部仍㑹吏部於兩京六科部屬等官内該訪舉每經一
員随考試官入院各總校本房其餘仍用教官各布政
司預呈禮部亦㑹舉京官或進士每處二員主考監臨
官不許預干内簾職事又奏准鄉試除主考官上請㑹
舉其同考官巡按御史移文别省請取止具某經員數
不許明列姓名聴彼處巡按御史㑹提學官推舉開送
嘉靖十二年十月禮部題為鄉試事查得嘉靖六年該
學士張璁題為慎科目以風勵人才事節該奉聖㫖各
鄉試係有司職務考官雖出欽命但近來教官多不得
人補偏救弊似亦相應况先年亦曾舉行待開科之前
數月各布政司呈禮部亦㑹舉京官或進士每處二員
具奏馳驛前去主考監臨官不許干預内簾職事禮部
仍急作先行各衙門及各提學道官知道欽此己經通
行欽遵外照得嘉靖十三年例該天下鄉試之期合行
照例依期鄉試但各省開科名為鄉試本係有司職務
實古今鄉舉里選之意近以京官主試委屬一時補偏
救弊之法可偶一行之若遂踵為常規似又不能無弊
况上科差出考官與巡按御史每因爭較禮部競生嫌
隙以致妨悞試事其試録文字間有艱深竒僻不堪為
式有壞文體一切事宜俱有未便其正文體一節合無
查照本部上年題准事例申明通行移咨都察院轉行
各該巡按衙門及令各省考官務要明經取士為文必
合程式毋得崇髙竒詭如有不遵候試録進呈到部之
日摘其文疵叅究照例追奪聘幣其監臨提調監試等
官亦要與考試官同心戮力以共成賔興重典毋或異
同僨事重傷大體奉聖㫖考官只用教職京官不必差
正文體依擬欽此
　　　試録程式
凡各省奏到試録長短難以進呈御覽本部毎遇鄉試
之年通行天下遵照本部降式黄綾殻二本紅綾殻四
本長一尺二寸濶六寸七分俱用隂裝數外另備六本
　　　嚴考試教職之聘
成化二十二年禮部奏成化二十一年天下鄉試録文
多舛謬及犯諱違式乞將考試官訓導黄奎等追奪聘
禮與録文舉人衛傑等俱令御史究問然兹弊之來盖
以教職易至淹滯人不樂為而就職者多非有學識之
士及至聘以典文罕稱其選自今副榜舉人入監三年
及未入監者許令就教職為教職者不限年資許令會
試其滿九載試中績著者許推選御史知縣凡遇鄉試
所司務聘才行之士以充敢以昏老寡識曾經叅問之
人䝉蔽聘用者罪有所歸奏上上曰舊制二名不偏諱
犯下一字者不問其違式并提調官取招狀副榜舉人
在監三年年三十以上者未入監并新科年二十五以
上者俱令就職教職六年有人者許會試餘皆如議
　　　各省考官請如兩京例
𢎞治八年四月監察御史曹鳳奏各處布政司所聘鄉
試考官多不得人以致科塲多弊請如兩京鄉試事例
命翰林院一二員主考或於六科及部屬推舉素有學
行者酌量地里逺近禮部臨期疏名請差其同考試則
巡按御史并布按二司推舉學問優長心術純正者以
充仍註舉主姓名於其下如有不稱聴翰林院官并巡
按御史劾奏連坐下所司知之
　　　罷部臣分考
嘉靖四十三年甲子歳兩京初用進士為分考官皆就
近選用人得預擬故浮議尤多而南京部臣至與主考
列坐爭事不恊於是禮部復以為初議不便詔今後兩
京鄉試同考官仍擇文行俱優年力精壯教職充之罷
部臣勿遣
　　　遣兩京監試特早
隆慶元年七月遣御史凌儒陳聨芳監順天鄉試上以
科塲事重邇年多弊諭儒等悉心綜理嚴加禁革先是
兩京監察御史皆臨期方遣禮部以為倉卒之際不便
防奸故是歳遣官特早
　　　増設監試
隆慶四年禮部覆南京河南道御史王嘉賔奏請令行
今後試録第録中式士子之文考試官稍為刪潤兩畿
鄉試宜增設御史二人緝治懷挾諸弊得㫖允行
　　會試
　　　題聘考官
永樂七年令會試考官賜宴於禮部
景泰四年奏准會試考官翰林春坊專其事京官繇科
第有學行者兼取以充教官不許
　　　題用人員
景泰元年令會試受卷彌封謄録對讀等官於吏部聴
選官取用
成化二年令禮部官一員提督供給
𢎞治七年奏准受卷彌封謄録對讀官增十六員謄録
等生員照例除在京并通州學外順天府所屬并鄰近
學選撥已冠能書生員七百名
知貢舉本部堂上官一員監試官御史二員咨都察院
取用提調官本司王事二員收掌試卷官中書二員一
員行内閣取用一員行中書科取用彌封官四員謄録
官四員受卷官四員對讀官四員俱咨吏部取用巡綽
官四員監門官二員旗軍五千名俱行申府取用若曾
經差過官員今次不許再差供給官四員精膳司主事
一員順天府委通判一員縣官二員謄録生員咨都察
院轉行提學官取用
　　　進題官迴避
凡會試進題該本部尚書及郎中進塲領出赴朝呈進
嘉靖二十六年二月内儀制司郎中呉舂呈有親兄應
試所進三塲題目及進呈例該迴避查得舊例試官不
得將帶弟男子姪親屬入試其郎中止進三塲題目不
該迴避本官具呈前因另劄員外進塲領題
嘉靖三十二年本部尚書歐陽徳有子入試止是三塲
領題進呈例不迴避右侍郎閔如霖亦有子入試該充
知貢舉官例應迴避查照𢎞治十五年欽命吏部侍郎
王鏊入塲充知貢舉官事例題奉聖㫖著吏部左侍郎
程文徳充知貢舉官入院供事欽此
　　　舉人入試例
洪武十七年頒行科舉成式凡鄉試中式舉人出給公
據官為應付廪給脚力赴禮部印卷會試就將鄉試文
字咨繳本部照驗
嘉靖十年本部題准今後會試除新科舉人齎執公據
外凡依親等項復班舉人務齎原籍公文并原引坐南
監者執應天文引查無違碍方准收試如違一槩不准
會試凡試年通行天下
　　　題請中式
洪熈元年奏准會試取士臨時請㫖
景㤗元年令會試文字合格者通具中數臨期奏請定
奪
正徳八年禮部議覆都給事中李鐸奏明春㑹試欲增
取百十餘名選補州縣正官惟我朝進士之科初無定
數洪武開科止取一百二十名永樂間增至四百七十
名後又减至二百五十名近年數科多三百名間有三
百五十名皆因時酌取以備官使今盗平之後宜選守
令托以撫綏而守令之良多出於進士宜於明年會試
定擬奏請以後額數仍舊報可
嘉靖三十二年該吏部尚書萬鏜題邊方𦂳要腹裏疲
敝州縣舊選鄉科舉人者今得選進士以備選用乞要
加額等因該本部覆題奉聖㫖照嘉靖二年取四百名
南北中分數如舊例行欽此
　　　定南北中卷
洪熈元年奏准南卷取十之六北卷取十之四後復以
百名為率南北各退五卷為中卷
南卷浙江江西福建湖廣廣東直𨽻應天松江蘇州常
州徽州寧國池州太平淮安揚州廣徳州
北卷山東山西河南陝西直𨽻順天府保定真定河間
順徳大名永平廣平隆慶保安遼東大寧萬全
中卷四川廣西雲南貴州廬州鳳陽安慶徐州滁州和州
𢎞治二年九月南京禮部尚書黎淳言宣徳間所定進
士南北中之數行之已乆近成化二十三年㑹試以四
川左布政使潘稹言南北減二名増為中卷之數人心
不服士多怨言乞仍舊便命下其章於禮部
　　　揭曉取辨
揭曉之日該本部尚書等官先期一日入内簾拆卷仍
帶該供役吏書知印人等其主考并本部尚書侍郎吏
皂各十人同考執事等官各五人各吏皂先赴司領木
牌一面進塲聴監試提調官㸃入
　　　進呈㑹試録
進試録例用黄綾殻一本紅綾殻二本俱用銷金黄紅
包袱本部尚書及郎中呈進有太后中宫東宫仍各備
紅綾殻三本俱用銷金紅包袱呈進
　　　進呈登科録
每科本年九月初一日儀制司郎中進朝至左順門進
登科録行一拜三叩頭禮司禮監官捧進
　　　考庶吉士
嘉靖二十六年三十二年該内閣題請考選庶吉士題
奉欽依坐名開具各衙門辦事進士該内閣擇日㑹同
吏部禮部堂上官於東閣前考選
　　題行下第舉人例
　　　送監
永樂二年據廣西等布政司潯州等府桂平等縣舉人
甘摯等四十九名赴部應試縁試期已過各供阻風患
病等項及查己卯卷不入試塲舉人尹慎等十名各供
患病不曾入試查得洪武二十四年本部將㑹試下第
并過期未試舉人奏奉太宗皇帝聖㫖下第照例未試
的送國子監讀書欽此
嘉靖三十一年十二月内廣西舉人王价等告乞送監
查得舊例會試下第引奏過分送南北二監肄業如上
科未經引奏下科投文到部如王价等告入監者一槩
不准就教
　　　再試
洪武三十年令再試寄監下第舉人中式者次其等第
除教授教諭訓導不中者為州吏目
永樂七年令下第舉人再試送國子監進學其優等者
仍賜冠帶或加俸給後令𤼵回原籍進業
嘉靖間定凡會試下第舉人有願就教職者本部題送
翰林院考試文理平通者咨送吏部選用
　　　修理會塲
嘉靖元年該順天府題科塲廢壞乞要預行工部與該
府四六修理本部工部各委屬官一員該府委佐貳官
一員公同估勘監督等因該本部覆題奉聖㫖是工部
知道欽此自後每遇會試先該年各該本部具題咨行
工部與該府四六分修理
　　　會塲經費
𢎞治七年禮部言𢎞治九年當會試天下舉人而百爾
供給止取辦於京畿諸府請行浙江江西湖廣四川福
建各取鄉試所用餘銀壹百兩山東山西河南陜西及
應天府各八十兩以助其費且請執事官三員謄録生
員二百名從之
正徳八年初順天府尹楊亷奏會試之費出於本府者
居天下三分之一民力不堪乞令各布政司增數輸銀
以助之禮部議増原定數至二千五百五十兩有㫖令
查上科所費數酌定已而本府查報多實數而間有一
二難據者乃不果定至是會試并登科録進呈事竟通
計用銀三千一百九十七兩有竒除見有餘數外借支
本府銀一千一百九十七兩有竒禮部請以此為凖𣲖
徵各布政司浙江江西湖廣福建四川各増一百二十
兩并原𣲖各共輸二百七十兩應天山東山西陜西河
南各增八十兩廣東增一百兩并原𣲖各共輸二百兩
雲南廣西各増五十兩并原𣲖各共輸一百兩題奉武
宗皇帝聖㫖是自後但遇會試先一年春各省照前數
與各該司府朝覲官順齎赴部至期有故違者本部指名
叅究就責本官借貸交納
嘉靖三十一年本部奏准會試刋字刷印等匠工價分
永平等七府每名該工食銀二兩八錢(闕/)　大名二府
各八名各該銀二十二兩四錢順徳廣平二府各七名
各該銀十九兩六錢河間府五名該銀十四兩真定府
十名該銀二十八兩保定府九名該銀二十五兩二錢
遇會試年分行文各府催取
正徳五年十二月内該本部題㑹試供給塲中合用米
麥盡數户部關支不必拘定將在倉一二年者給放奉
武宗皇帝聖㫖是欽此自後每遇會試之年該本部具
題咨行户部取老米一百二十四石八斗糯米三十八
石粟米九十五石小麥二百一十石本部劄付順天府
委屬官一員徑赴户部太倉照數關支運塲應用
　　　會塲治辦
正徳八年十二月内該本部題會試合用蘆蓆一萬五
十領咨行户部於在京各倉借用奉武宗皇帝聖㫖是
欽此自後毎遇會試之年照前數借用仍劄順天府委
官搬運塲中聴用事完給還其科塲供給下程付精膳
司行搭盖棚宇咨行工部取長杉條三百根仍劄順天
府委官前去該部借領應用事畢責令委官交還工部
凡治辦本部於會試前一年八月内將合用修理試院
㕔房板舍添盖厰屋并考官禮幣下程入院出院管待
茶飰狀元冠服㡌帶進士巾服恩榮宴花簾内外官舉
人巡綽官軍人等飲饌筆墨紙劄辦事官吏等項題請
通行各衙門預辦送用
凡考官禮幣本部於會試年正月内行内府承運庫照
例關領綵段總二十一表裏考試官二員綵段四表裏
同考試官十七員每員綵段一表裏
凡題請考官本部於會試年正月初九日題請考試并
執事等官筵宴同日題請主考官又於正月二十四日
題請考試官本部筵宴二月初七日題請考試并同考
官及執事等官辭朝入塲
　　　刻録支費
刻登科録其紙劄等項查照舊規將後開物件照例行
順天府官錢内支價收買送部應用
御覽登科録紙六百張奏本紙六萬張藍絹七段每段
二丈中夾紙四千張藍青連七紙七十五張大黄夾牓
紙一百張心紅一斤十四兩小石硯七十五箇墨三十
笏碧青紙七百五十張棕十斤八兩麪五十五斤白連
七紙九千四百五十張黄綾一丈五尺紅綾五丈蠟燭
七百五十枝行移紙一千一百三十七張墨煤六斤藍
綾二段每段二丈粗墨七斤八兩梨木板八十片黄羅
銷金包袱二箇紅羅銷金包袱四箇筆一百五十枝
　　　定會試試官例
景㤗三年初禮部會試其主試官二人出上命同考試
官從禮部推選翰林院官京官教官皆得為之至是禮
部尚書胡濙言翰林院春坊以文藝為職業宜專其事
京官繇科第有學行者宜兼取以充之教官不許請著
為令從之
　　　寛限科會試禁
𢎞治二年會試舉人林瀾等奏近例舉人三試不中者
不許復試臣等艱苦萬狀臨試猝遇此令坐守者有空
歸之嘆逺來者有徒行之勞乞下所司别有議處禮部
覆議前日移文初下各處舉人未及周知其令明年再
入試一次以後仍依舊例從之
　　　副榜就教嚴限
𢎞治四年禮部奏今次會試所取副榜舉人凡在監五
年以下并未入監及新科年歳相應者俱令就教職不
許告免仍遵天順八年詔例署職九年考滿者方許再
會試一次從之仍命署職六年以上有舉人者亦許會
試時副榜舉人多不願就教職者故禮部奏嚴其限
　　　條上革弊四事
嘉靖四十四年以禮部會試天下舉人命御史李邦珍
鮑承廕監試周宏祖顧廷對塲外捜檢詔申嚴懷挾傳
遞之禁犯者執送法司問罪仍於禮部前枷號一月邦
珍等條上革弊四事
一舉人試卷禮部印鈐已完送提調官收領臨期舉人
入塲至大門外驗票給領以防洗改脚色彼此交換之
弊
一請留朝覲二司及府縣官臨期督集所屬舉人照依
省分及府縣次第挨次㸃檢照進以防冒替代筆之弊
一舉人有不服搜檢及攙先落後不循序進違規者輕
則扶出重則叅奏以防喧競抗違之弊
一請增軍三百餘名嚴宻搜檢塲外仍選差叅將官一
員帶領官軍晝夜巡邏俟揭曉乃止以防懷挾透漏之
弊詔允行
　　殿試
　　　題請合行
本部先於二月十五日題請廷試讀卷放榜日期及合
用書桌并讀卷等官午飯與在部宿歇早晩飯食恩榮
宴登科録板片紙劄題名碑石等項候㫖下行各該衙
門備辦送用
　　　請讀卷官
本部例於三月初七日題請十五日殿試其執事等官
行移各衙門取用讀卷官照例擬定另本開坐請㫖
一讀卷官　内閣　六部　都察院　通政司　大理
寺正官　詹事府　翰林院堂上官計十四員
　　廷試
　　　甲第從公會取
嘉靖五年禮部尚書席書言舊例廷試貢士掌卷官先
行看閲分送内閣然後以次及於九卿進士甲第前後
第决於讀卷官職之尊卑不復論其文之髙下非所以
示大公也自今請糊名混送以防奸弊其一甲三名不
分内閣九卿從公㑹取既定然後論次均填不宜偏私
以官爵為序疏入上初未允書復論乃許之
　　館選
　　　考選庶吉士
𢎞治六年四月大學士徐溥等言比給事中徐旦建議
欲選新進士改庶吉士入翰林院讀書惟庶吉士之選
自永樂二年以来或間科一選或連科屢選或數科不
選或合三科同選初無定限每科選用或内閣自選或
禮部選送或會吏部同選或限年歳或拘地方或採譽
望或就廷試卷中查取或别出題考試亦無定制自古
帝王皆以文章關平氣運而儲才於館閣以教養之本
朝所以儲養之者自及第進士之外止有庶吉士一途
凡華國之文與輔世之佐咸有賴於斯然而或選或否
則有才者未必皆選而所選者又未必皆才若更拘於
地方年歳則是已成之才或棄而不用而所教者又未
必皆有成請自今已後立為定制一次開科一次選用
待新進士分撥各衙門辦事之後俾其中有志學古者
各録其平日所作文字如論䇿詩賦序記之類限十五
篇以上於一月之内赴禮部呈獻禮部閲視訖編號封
送翰林院考訂其中詞藻文理有可觀者按號行取本
部仍將各人試卷記號糊名封送照例於東閣前出題
考試其所試之卷與所投之文相稱即收以預選若其
詞意鈎棘而詭僻者不在取例中間有年二十五以下
果有過人資質雖無宿搆文字能於此一月之間有新
作五篇以上亦許投試若果筆路可通其學可進亦在
備選之數每科不必多選所選不過二十人每選不必
多留所留不過三五軰如此則所選者多是已成之才
有所論撰便堪供事將来成就必有足賴者如是則預
列者無狥私之弊不預者息造言之謗臣等皆出此途
引進後賢儲之館閣以報國厚恩乃其職也疏入上納
之命今後内閣仍同吏禮二部考選
　　　考選館職限數
嘉靖五年禮部覆御史周煦議考選館職宜每科一舉
每選不出二十人留館不出五人務求學行俱優將來
効用必有可觀疏入上命内閣便㑹同吏禮二部從公
考選必年少可進學送翰林院讀書
　　　欽定庶吉士名數
嘉靖二十年先是大學士翟鑾言今年庶吉士之選奉
聖諭於八月内行屆期值孝康敬皇后大喪是以未遑
今進士開選在即宜遵諭舉行欲照嘉靖十四年例不
限年歳俱引赴文華殿大門外恭候欽試或止依先年
例臣會同吏禮二部堂上官并翰林院掌印官於東閣
限三十五歳以下取考品列次第進呈恭候聖明裁定
詔暫照先年例會考取擬封卷呈覽上復諭大學士夏
言等曰考選庶吉士必精擇吉人已乃欽降御題文曰
原政詩曰讀大明律於是大學士言等會同吏禮二部
并翰林院官於東閣考試取正副四十五卷進呈上親
賜鑒别欽定三十三名
　　題名
　　　進士題名記
嘉靖七年大學士楊一清言舊例進士開科禮部奏請
於國子監立石題名命儒士撰記以昭盛典傳之永久
正徳六年以來國家多事因循不作皇上敦化崇文始
命輔臣追記補之嘉靖五年丙戍科題名記僉謂臣職
當撰述臣竊謂此記雖禮部題請命翰林院撰文然未
嘗奉㫖專何官而各年碑石竝書臣某奉勅撰其文又
未嘗呈覽揆之事體似有未安竊聞先朝大學士楊榮
李賢等連科撰述皆出宸命况我皇上聖文溢發凡近
日冊詔誥勅有所指㸃皆非臣等所及臣謹以所撰稿
録進伏乞少運睿思改撥工部仍行翰林院擬定制勅
房官一員書寫刻石以後俱可照此行上從其言遂著
為例
　禮部志稿卷七十二
欽定四庫全書
　禮部志稿卷七十三
　　　　　　　　　　　　明　俞汝楫　編
　宗藩備考
　　藩爵
　　　王封祿秩
太祖髙皇帝封國
　　封子二十二人齊王谷王寧王遼王伊王以罪削
　　封潭王湘王安王郢王無子國除今見存十四府
　　又封姪一府而遼寧伊三府郡王以尚存
　秦王　洪武三年授封諡愍國居陜西西安府嵗支
　　禄米一萬石本折中半兼支今辭一千石
　晉王　洪武三年授封諡恭國居山西太原府嵗支
　　祿米一萬石俱本色今辭一千石
　周王　洪武三年授封呉王十一年改周王諡定國
　　居河南開封府嵗支祿米一萬石俱本色今辭一
　　千石
　楚王　洪武三年授封諡昭國居湖廣武昌府嵗支
　　祿米一萬石俱本色今辭一千石
　魯王　洪武三年授封諡荒國居山東兖州府嵗支
　　祿米一萬石本折中半兼支今辭二千石
　蜀王　洪武十一年授封豫王二十四年改封代王
　　諡簡國居山西大同府嵗支祿米六千石本折中
　　半兼支
　蜀王　洪武十一年授封諡獻國居四川成都府嵗
　　支禄米一萬石俱本色今辭二千石
　肅王　洪武十一年授封漢王二十四年改封肅王
　　諡荘國居陜西甘州三十一年移國蘭州嵗支禄
　　米一千石本色七百石折色三百石今止支輔國
　　將軍禄米
　慶王　洪武二十四年授封諡靖國居陜西韋州三
　　十三年移國寧夏嵗支禄米一萬石本色七千五
　　百石折色二千五百石今辭一千石
　岷王　洪武二十四年授封諡莊國居雲南永樂二
　　十二年移國湖廣武岡州嵗支禄米一千五百石
　　本色
　韓王　洪武二十四年授封諡憲國居陜西平凉府
　　嵗支禄米三千石本色二千石折色一千石
　瀋王　洪武二十四年授封諡簡國居山西潞安府
　　嵗支祿米一萬石本色六千石折色四千石諸王
　　表開瀋王禄米止五千五百石本色
　唐王　洪武二十四年授封諡定國居河南南陽府
　　嵗支禄米六千五百石本色四千五百石折色二
　　千石今辭五百石
　靖江王　洪武三年授封國居廣西桂林府嵗支禄
　　米一千石本折中半兼支
成祖文皇帝封國
　　封子二人漢王以罪削封今見存一府
　趙王　永樂二年授封諡簡國居河南彰徳府嵗支
　　禄米一萬石本色八千石折色二千石今辭一千
　　石
仁宗昭皇帝封國
　　封子九人趙王蘄王滕王梁王衞王無子國除今
　　見存四府
　鄭王　永樂二十二年授封諡靖國居陜西鳯翔府
　　正統九年移國河南懐慶府嵗支禄米一萬石嘉
　　靖三十年傳至厚烷以罪禁住髙牆封爵不廢今
　　王以建言赦復爵特加四百石
　襄王　永樂二十二年授封諡憲國居湖廣長沙府
　　正統元年移國襄陽府嵗攴禄米一萬石本色今
　　辭一千石
　荆王　永樂二十二年授封諡憲國居江西建昌府
　　正統十年移國湖廣蘄州嵗支禄米一萬石本色
　淮王　永樂二十二年授封諡靖國居廣東韶州府
　　宣徳十年移國江西饒州府嵗支禄米一萬石本
　　折中半兼支今辭一千石
英宗睿皇帝封國
　　封子七人許王秀王忻王徽王以罪削封今見存
　　三府而徽府郡王以下尚存
　徳王　天順元年授封諡莊國居山東濟南府嵗支
　　禄米一萬石俱本色今辭一千石
　崇王　天順元年授封諡簡國居河南汝寧府嵗支
　　禄米一萬三百石俱本色今辭一千石
　吉王　天順元年授封諡簡國居湖廣長沙府嵗支
　　禄米一萬石俱本色
憲宗純皇帝封國
　　封子十人一初封興王後為睿宗獻皇帝其岐王
　　雍王夀王涇王申王汝王無子國除今見存三府
　益王　成化二十三年授封諡端國居江西建昌府
　　嵗支禄米一萬石本折中半兼支今辭二百石
　衡王　成化二十三年授封諡恭國居山東青州府
　　嵗支禄米一萬石本色今辭二千石
　榮王　𢎞治四年授封諡荘國居湖廣常徳府嵗支
　　禄米一萬石本色今辭五百石
世宗肅皇帝封國
　　封子一人景王
　景王　嘉靖四十年授封諡恭國居湖廣德安府無
　　子國絶
穆宗莊皇帝封國
　　封子一人潞王
　潞王　萬厯十七年之國國居河南衞輝府嵗支禄
　　米
神宗顯皇帝封國
　　封子四人福王瑞王惠王桂王
　福王
　瑞王
　惠王
　桂王
　　各府分封郡王　　　　有同城另城
　秦府　永興王　永夀王　隆徳王　保安王
　　　　興平王　安定王　宜川王　臨潼王
　　　　郃陽王　汧陽王　鎮安王　紫陽王
　　　　各王嵗支禄米初封二千石襲封一千石本
　　　　折中半
　晉府　寧化王　寧河王　雲丘王　河東王
　　　　義寧王　河中王　靖安王　旌徳王
　　　　慶成王　永和王　交城王　西河王
　　　　髙平王　平陽王　新化王　臨泉王
　　　　陽曲王　方山王　徐溝王　太谷王
　　　　襄陽王　安溪王　靖安王　滎澤王
　　　　廣昌王
　　　　各王嵗支禄米同前
　周府　永寧王　汝陽王　遂平王　封丘王
　　　　内鄉王　胙城王　原武王　鄢陵王
　　　　河陰王　頴川王　義陽王　臨汝王
　　　　沈丘王　上洛王　魯陽王　臨湍王
　　　　堵陽王　河清王　新㑹王　義寧王
　　　　崇善王　海陽王　曲江王　博平王
　　　　汾西王　魯山王　信陵王　邵陵王
　　　　萊陽王　東㑹王　富陽王　㑹稽王
　　　　靖江王　益陽王　奉新王　華亭王
　　　　湯溪王　瑞金王　南陵王　京山王
　　　　寳坻王　商城王　柘城王　修武王
　　　　安吉王　汝寧王　彰徳王　順慶王
　　　　保寧王　儀封王　安昌王　汝南王
　　　　順陽王　新安王　鎮平王　宜陽王
　　　　羅山王　項城王　汝陰王　平樂王
　　　　定安王　永福王　聊城王　麗水王
　　　　臨安王　遂寧王　應城王
　　　　各王嵗支禄米同前
　楚府　永安王　東安王　通山王　通城王
　　　　江夏王　武岡王　巴陵王　夀昌王
　　　　崇昌王　景陵王　岳陽王　大冶王
　　　　縉雲王　保康王　宣化王
　　　　各王嵗支禄米同前
　魯府　鉅野王　鄒平王　安丘王　樂陵王
　　　　新蔡王　東甌王　翼城王　滋陽王
　　　　陽信王　髙密王　東密王　東原王
　　　　郯城王　館陶王　歸善王　福安王
　　　　長泰王
　　　　各王嵗支禄米同前
　蜀府　内江王　石泉王　汶川王　慶符王
　　　　南川王　華陽王　黔江王　崇寧王
　　　　徳陽王　崇慶王　江安王　永川王
　　　　新寧王
　　　　各王嵗支禄米初封襲封俱一千石
　代府　廣靈王　潞城王　和川王　寧津王
　　　　棗強王　吉陽王　溧陽王　進賢王
　　　　河内王　富川王　饒陽王　襄垣王
　　　　山陰王　宣寧王　隰川王　靈丘王
　　　　懐仁王　樂昌王　寧化王　廣昌王
　　　　定安王　永慶王　太平王　江川王
　　　　南渭王　博野王　昌化王　寶豐王
　　　　碭山王　新寧王
　　　　各王嵗支禄米初封襲封俱二千石
　肅府　延安王　鉛山王　金壇王　㑹寧王
　　　　延長王　淳化王　開化王　㑹昌王
　　　　各王嵗支禄米初封襲封俱一千石
　慶府　真寧王　𢎞農王　豐林王　夀陽王
　　　　延川王　鞏昌王　靖寧王　安化王
　　　　岐山王　安塞王　華陰王　鎮原王
　　　　綏徳王
　　　　各王嵗支禄米初封二千石襲封一千石
　岷府　善化王　建徳王　南安王　南豐王
　　　　安昌王　黎山王　廣平王　長夀王
　　　　漢川王　遂安王　綏寧王　祁陽王
　　　　南漳王　廣濟王　江川王　南渭王
　　　　廣通王　陽宗王　充城王　沙陽王
　　　　青林王　南充王　常寧王
　　　　各王嵗支禄米初封襲封俱五百石
　韓府　襄陵王　樂平王　褒城王　通渭王
　　　　髙平王　西徳王　寧逺王　長泰王
　　　　永福王　建寧王　長州王　崑山王
　　　　長樂王　慶陽王　髙淳王　休寧王
　　　　通安王　臨汾王　平利王　漢陰王
　　　　崇明王　保徳王　綏平王　咸陽王
　　　　商丘王　隴西王
　　　　各王嵗支禄米初封襲封俱一千石
　瀋府　陵川王　稷山王　沁水王　沁源王
　　　　清源王　遼山王　内丘王　唐山王
　　　　永年王　宜山王　宿遷王　吴江王
　　　　定陶王　鎮康王　安慶王　平遥王
　　　　黎城王　雲和王　靈川王　廣宗王
　　　　徳平王　保定王　福山王　徳化王
　　　　各王嵗支禄米初封二千石襲封一千石
　唐府　承休王　蕩陰王　郾城王　新野王
　　　　三城王　新城王　安陽王　淅陽王
　　　　文城王　衞輝王
　　　　各王嵗支禄米初封二千石襲封一千石
　趙府　臨漳王　湯陰王　襄邑王　洛川王
　　　　南樂王　平鄉王　廣安王　江寧王
　　　　獲嘉王　成皋王　光山王　汝原王
　　　　昆陽王　秀水王
　　　　各王嵗支禄米初封二千石襲封一千石
　鄭府　廬江王　繁昌王　東恒王　徳慶王
　　　　新平王　涇陽王　朝邑王　盟津王
　　　　河陽王　信陽王　宜章王　丹陽王
　　　　真丘王　崇徳王
　　　　各王嵗支禄米初封二千石襲封一千石
　襄府　鎮寧王　棗陽王　寧郷王　陽山王
　　　　光化王　安福王　鄖城王　永城王
　　　　各王嵗支禄米初封二千石襲封一千石
　荆府　都昌王　都梁王　樊山王　富順王
　　　　永新王　徳安王　永安王　泰寧王
　　　　各王嵗支禄米初封二千石襲封一千石
　淮府　髙安王　上饒王　吉安王　廣信王
　　　　崇安王　嘉興王　徳興王　順昌王
　　　　永豐王　南康王　紹興王　鄱陽王
　　　　建昌王　清江王　金華王　華容王
　　　　榮昌王
　　　　各王嵗支禄米初封一千石襲封一千石
　徳府　臨朐王　臨清王　寧海王　泰安王
　　　　濟寧王　東平王　歴城王　髙唐王
　　　　堂邑王　利津王　安陵王　紀城王
　　　　嘉祥王　清平王
　　　　各王嵗支禄米初封二千石襲封一千石
　崇府　慶元王　瑞安王　懐安王　歸徳王
　　　　泰和王　南陽王
　　　　各王嵗支禄米初封二千石襲封一千石
　吉府　龍陽王　常山王　光化王　長沙王
　　　　穀城王
　　　　各王嵗支禄米初封二千石襲封一千石
　益府　金谿王　玉山王　安東王　舒城王
　　　　阜平王　銅陵王　黎丘王　浦陽王
　　　　淳河王　華山王　筠谿王　羅川王
　　　　安仁王　徳化王
　衡府　玉田王　新樂王　髙平王　齊東王
　　　　邵陵王　漢陽王　東昌王　武定王
　　　　平慶王　寧陽王　昌平王　商河王
　　　　夀張王
　　　　各王嵗支禄米初封二千石襲封一千石
　榮府　富城王　貴溪王　惠安王　永春王
　　　　福寧王
　　　　各王嵗支禄米初封二千石襲封一千石
　潞府
　　　　寶豐王
　靖江府交城王　陽曲王　西河王　方山王
　　　　各王嵗支禄米
　寧府　始封係髙皇帝第十六子之國太寧永樂元
　　年移國江西南昌府正徳十四年削爵國除今存
　　郡王
　　　　樂安王　建安王　弋陽王　石城王
　　　　臨安王　建徳王　滎陽王　新城王
　　　　臨川王　宜春王　新昌王　信豐王
　　　　瑞昌王　鍾陵王
　　　　各王嵗支禄米初封二千石襲封一千石
　徽府　始封係英宗睿皇帝第九子之國河南鈞州
　　嘉靖三十五年削爵國除今存郡王
　　　　太和王　遂昌王　景寧王　建徳王
　　　　陽徳王　嘉定王　新昌王　慶雲王
　　　　太康王　陽夏王　徳平王　榮陽王
　　　　懐慶王　咸平王　延津王　隆平王
　　　　伍城王　孟津王　上蔡王
　　　　各王嵗支禄米初封二千石襲封一千石
　伊府　始封係髙皇帝第十(闕/)子之國河南洛陽府
　　嘉靖三十(闕/)年削爵國除今存郡王
　　　　萬安王　方城王　西鄂王　安樂王
　　　　郟城王　洛陽王　光陽王　濟源王
　　　　安平王
　　　　各王嵗支禄米初封二千石襲封一千石
　遼府　始封係髙皇帝第(闕/)子之國遼東永樂十五
　　年移國湖廣荆州府萬厯(闕/)　年削爵國除今存
　　郡王
　　　　松滋王　益陽王　枝江王　蘄水王
　　　　肅寧王　長垣王　沅陵王　光澤王
　　　　廣元王　長陽王　逺安王　巴東王
　　　　潛江王　宜都王　湘陰王　應山王
　　　　宜城王　麻陽王　衡山王　衡陽王
　　　　各王嵗支禄米初封襲封俱一千石
　　　　已上禄米俱本折中半
　　　　已上郡王中間尚有不襲封而存空名者如
　　　　郡王進封親王或乏繼絶爵或因事革爵之
　　　　類也存下王府例以將軍中尉奉祀管理府
　　　　事禄米住攴
　各郡王府將軍中尉名位衆多不具載
　　　　鎮國將軍郡王子毎位禄米一千石
　　　　輔國將軍郡王孫毎位禄米八百石
　　　　奉國將軍郡王曽孫毎位禄米六百石
　　　　鎮國中尉郡王𤣥孫毎位禄米四百石
　　　　輔國中尉郡王五世孫毎位禄米三百石
　　　　奉國中尉郡王六世孫毎位禄米二百石
　　　　六世以下世為奉國中尉禄米同
　　　　已上禄米俱本折四六兼支
　各親王郡王女名位
　　　　郡王親王女儀賔封中奉大夫從二品共食
　　　　禄米八百石
　　　　縣主郡王女儀賔封亞中大夫從三品共食
　　　　禄米六百石
　　　　郡君郡王孫女儀賔封朝列大夫從四品共
　　　　食禄米四百石
　　　　縣君郡王曽孫女儀賔封奉訓大夫従五品
　　　　共食禄米三百石
　　　　鄉君郡王𤣥孫女儀賔封承務郎從六品共
　　　　食禄米二百石
　靖江王府女封郡君壻之禄秩比從四品一例與儀
　　　　賔職事
　　　　已上禄米俱本折兼支
　各郡王府中尉女名位嘉靖三十二年本部奏定女
　　　　為宗女壻為宗壻
　　　　鎮國中尉壻授七品宗壻職事
　　　　輔國中尉壻授八品宗壻職事
　　　　奉國中尉壻授九品宗壻職事
　　　　俱不授封不給禄止與婚資
凡藩府之封爵禄食雖司之吏户兩部而其因革損益
　題請議覆則悉繇本部故詳其名位識其差等以備
　劑量云
　　　名封條議
嘉靖九年七月該豐林王台瀚奏議定子女以杜宗室
之詐臣伏見近日禮部題准事例凡諸宗室各照爵位
以定妾媵之數造名於册然宗室之中其弊難究臣之
拙論以為不必較其妾媵有無止定其子女多少伏望
皇上乞勅該部㑹議將親王除長子限以五子之外其
餘多生者止給冠帶榮身並無爵禄令其自行營業或
商或農所行從便郡王以三子為例将軍以下各隨等
差庻㡬國用少省詐冒自息該本部㑹議得親郡王之
子未可遽議其花生子女之冠帶婚嫁可省者也此等
子女自後不許造入玉牒册聴其自為生計可也鎮輔
奉國將軍中尉凡犯重罪革為庻人及曽發髙牆放回
者其未革爵前生子女止許請名給與冠帶養贍婚嫁
不許請婚其既革爵後所生子女止請名不許請乞養
瞻婚嫁聴其於城中自為生計可也鎮輔奉國將軍而
下凡嫡子俱許請封無嫡子方許以一庻子請封其餘
止許請名給以冠帶養瞻婚嫁至奉國中尉止許一子
請封其餘止許請名給以冠帶養瞻婚嫁可也凡此數
者或以其罪戾而少損或以其疎逺而少抑庻幾可以
减宗室財用萬分之一亦救弊之一端也等因奉聖㫖
這本内崇輔導興學校均人役三事既㑹議停當都依
擬其定子女一事所據尚未歸一你部裡還冄行處務
要使親睦之道樽節之宜兩有不失以稱朕意欽此查
得先奉本部送禮科抄出都察院右都御史汪鋐奏近
該豐林王台瀚具奏前來奏聖㫖禮部㑹議了來説隨
該禮部尚書李(闕/)等㑹同臣等多官議得豐林王所奏
定子女以杜宗室之詐一條擅難定擬臣切惟祖訓之
所定也人事之常也以一人而生數十子則天下古今
之無人事之變也近來定妾媵之例雖行然如豐林王
所論則詐冒之弊背違祖訓亦已極矣今限其生子之
數是制之使不得為詐冒禮度以嚴倫理以正實所以
遵祖訓也何為不可乎臣聞各處郡王祿米有累月不
得關者有經年不得闗者將軍而下有二三年不得關
者蓋賦稅之入有限祿米之供無窮其勢自不得不然
耳臣又聞陜西一省嵗増祿米二萬石然則十年當増
二十萬石百年當増二百萬石夫陜西之賦嵗不過三
百萬石而祿米之増若此豐林王所請臣愚以為的然
當行而不可易設或不然則生子之冒濫既不能革常
禄之缺乏又不能供恩薄而義疎其為患殆有不可言
言者伏望皇上斷然行之而不疑就於其中更從寛厚
如親王限以五子則増二子為七子之限郡王限以三
子則増二子為五子之限將軍増一子為三子中尉増
一子為二子多餘之數雖無爵祿仍各月給食糧米二
石女封其一不及其二如此則親親之恩救弊之義並
行而不悖矣等因奉聖㫖這所奏禮部一併㑹議停當
来説欽此臣等謹將前議冄行斟酌上請伏望皇上俯
賜裁處著為定例等因奉聖㫖這事情且待朕從容審
處欽此
嘉靖三十二年本部尚書歐陽徳等題為乞恩請封選
婚事該秦王懐埢奏前事看得國家大事祖宗之制所
當申明時勢之窮所當通變照得郡王孫男祖訓有六
世以下世授奉國中尉之孫女則鄉君之號止於曽𤣥
而五世不復及焉盖孫女至於五世親屬疎逺若一概
授以封號給以祿秩非惟勢有不能所及而恩亦有所
不溥也今觀郡王之女其祿米比曽孫𤣥曽女祿米僅
比六世孫聖祖深逺之慮可推而知矣况女既有歸則
其夫家生業足以自贍朝廷稍加光寵既足為恩固不
必强勢之所不能而盡授以封號祿秩此則祖宗之制
所當申明者也若以時勢論之洪武年間初封親郡王
將軍纔四十九位女纔九位永樂間増封親郡王將軍
四十一位女二十八位通計百二十七位未為多也而
當時祿米已不能全給瀋府纔本色六千石秦府魯府
唐府各五千石代府三千石遼府韓府伊府各二千石
岷府一千五百石肅府僅七百石慶府雖七千五百石
而郡王又嘗於數内分撥俱不滿萬石之數盖天𣲖日
衍税糧有限祖宗預計其必然而逺為之慮者如此今
各處親郡王將軍中尉計九千八百二十八位女計九
千八百二十三位通計一萬九千六百一十六位數多
國初一百五十位其來尚無紀極而親王本色祿米又
無不給萬石者計天下嵗供京師米四百萬石而各處
祿米凡八百五十三萬石視於京師之數不啻倍之民
間稅糧有减無増豈惟將來莫知所處即今所在已無
措矣即如山西一省存留米麥一百五十萬石而宗室
祿米該三百一十二萬石河南一省存留八十四萬三
千石而宗室祿米一百九十二萬石是二省之糧即無
水旱蠲免升合俱完猶不足以供祿米之半况官吏俸
廩軍士月糧皆取給其中如之何其能供耶前此豐林
王台瀚奏要限定親郡王將軍中尉子女其限外之數
止給冠帶口糧夫台瀚亦郡王也豈其獨不欲富而為
此言哉盖以宗室祿米雖有定額而有司不能全供必
數懐觖望有司缺乏未能辦給而宗室勢欲全得必數
受侵政令因之阻格國計無繇充足不若使各授冠帶
月糧從其便各治生業為兩利也夫祖訓所載者祖宗
時亦不盡足其數而豐林王尚欲為裁限况中尉之女
祖訓所不載乃當祿糧無措之日而欲於祖訓之外盡
授封號徧給廩祿米臣等未見其可此則時勢之窮所
當變者也又查得靖江王府鎮國等中尉之女俱遵奉
祖訓例不授封今秦晉等府其初則與靖江王府親疎
少異既傳至中尉則女同為皇家袒免以下親之女矣
伏乞皇上推思皇祖之意裁成昭代之制凡各王府中
尉女及選配子弟合無聴本部題請聖恩授以宗女宗
婿名色仍給與冠帶婚資其冠服宗婿視文職宗女視
出鎮國位下者冠服七品并婚資共給銀一百兩猪羊
各十隻出輔國位下者冠服八品并婚資共給銀九十
兩猪羊各八隻出奉國位下者冠服九品并婚資共給
銀八十兩猪羊各六隻俱行各該布政司關領其宗婿
就各該王府冠帶謝恩不必赴京仍聴其自便不必在
府隨衆朝叅有司以禮相待照品官例免其雜泛差役
如有志科舉者聴提學官比照教官舉例考選進塲盖
郡王子孫祖訓猶許其出仕則宗婿可以類推矣推祖
訓有限之制而溥皇上無窮之恩酌時勢之窮而盡通
變之道臣等不勝拳拳等因奉聖㫖准擬行欽此
嘉靖二十五年十月該禮科給事中查秉彝題為崇重
恩典事我國家湛恩優渥流通於至親情文偹具可謂
兼隆矣但畫一之典未明倖冒之端易啟查得𢎞治十
三年多官㑹議王府條例十七條及禮部節年題准事
例雖經次申眀宗藩未必知悉伏惟聖明勅部臣再加
詳議一應名封祭葬恩賚之典悉照大明㑹典斟酌刋
定其有特與之恩額外之例不為典要者毋得相援陳
乞該部毋得朦朧濫與等因該本部議覆近來宗室繁
衆才品不齊羣小依憑百端引誘或稱逺年事例或援
近日特㫖法外希恩肆行瀆奏甚或擕持鏹幣潛住都
城指稱侵騙為計已熟合候命下本部移咨都察院轉
行各處巡按監察御史行令各該長史敎授啓王知㑹
今後一應恩典悉照大明㑹典并節年題准事例奏請
不許聴信奸人撥置妄引事例覬覦非分自招過舉違
者聴本部叅奏罰治并將輔導官員撥置人役從重究
黜照例發遣庻法例明飭而恩典不至於冒濫矣等因
奉聖㫖准議欽此
　　　宗支奏報
正徳元年該駙馬蔡震題自正徳元年為始各王府新
生子女務要審勘的確年嵗嫡庻行次照依舊例奏報
文冊一年一次造報等因奉武宗皇帝聖㫖是欽此
正徳三年慶成王奏稱本府宗支數多生育子女冒報
嵗數敎授外官豈能得知乞要行令親隣收生人等保
結奏報該本部覆題奉武宗皇帝聖㫖是宗支重事旣
王所奏恐有不實王當在彼拘集收生親識府内宫眷
明白果有朦朧奏來處治今後所生子女保結明白奏
報還通行各王府長史敎授等官一體遵行欽此
正徳四年趙府輔國將軍祐椋奏為革宿弊以正宗支
事該本部覆題奉武宗皇帝聖㫖是宗支重事祐椋所
言有理各郡王以下該用妾媵不許過多還著輔官保
勘明白造冊奏繳生有子女依期奏報查照相同方許
請封如有朦朧冒濫的親王及鎮守等官指實叅奏並
輔導官都重治不饒欽此
正徳十六年詔令各王府庻子女郡王以下聴親王鎮
國將軍以下聴郡王先令内外輔導等官嚴加覆勘開
係何年月日以禮娶到何人子女所生果無違碍方與
類奏嵗報
正徳十六年八月内掌宗人府事駙馬蔡震題稱傳奉
武宗皇帝聖㫖宗室揭帖大小四套著宗人府清理毎
一年終進換該衙門知道欽此今自嘉靖元年以後毎
年一次造報合行各府長史敎授自始封親王郡王所
生子孫從前至今宗支行次一一類造文冊徑送本府
以憑攅造進呈等因題奉聖㫖是欽此
嘉靖二十九年七月該本部題今後各府王凡新生子
女三日以後長史敎授等官啟王即為轉奏不許稽遲
其開造玉牒嵗報妾媵等冊俱要從實開報奉聖㫖是
欽此
嘉靖三十年六月兵科給事中朱伯辰題該本部議覆
今後各王府遇嫡庻所生子女請乞各封照依武官替
職事例取具本位親支如無親支以次挨及房族宗室
五位并長史敎授兩隣收生人等不致扶同欺隠甘結
於類奏之時一并差人齎解到部投遞以憑查考無碍
方與題請名封若或扶同隠匿將額外濫收妾媵并乞
養過房來歴不明樂婦花生傳生子女揑作嫡出庻出
朦朧冒請名封者本部查出及被奏吿事發將本位叅
革爵祿原結勘宗室請㫖罰治降革長史敎授等官照
例罷黜兩隣收生人等行巡按御史查提問罪其或奏
請名封而前項結狀不偹本部即行駁回奉聖㫖是欽
此
　　　查奏玉牒
𢎞治十年玉牒文册務查各年奏報生年月日相同并
嫡庻行列次第賜名授封加封出閣成婚薨逝亡故等
項事跡明白造冊二本徑齎到部轉送宗人府及存本
部以憑查考纂修正徳四年六月内荆府左長史施魯
等奏繳本府己未請名授封薨故新生子女等項文冊
奉武宗皇帝聖㫖該衙門知道這字様細小欽此欽遵
本部查叅覆題奉武宗皇帝聖㫖施魯等不遵前㫖任
意書寫奏本字様細小本當究治且都饒過恁部裏還
行文與他令知道欽此
嘉靖二十九年七月該本部題為申舊例明節制以崇
宗室事照得各王府解到玉牒等冊該司即將舊冊查
到如有差訛即便開呈以憑駁行該府改正本部仍通
行各府知㑹其開造玉牒嵗報妾媵等冊如有仍前稽
遲奏報及遺失名位増添嵗數那移人數長史敎授造
冊等官聴本部叅奏輕則行巡按提問重則依例罷黜
等因具題節奉聖㫖是欽此
嘉靖二十九年九月内懐仁府敎授批差校尉田景全
齎本年玉牒等冊申部該本部看得懐仁王府造到玉
牒及妾媵文冊與舊冊查對那移年月者九位以死作
生者二位遺漏名位者八百三十五位例外濫收妾媵
者二位顯是該府署敎授事聴缺典膳劉文章既不能
以理諫止又不能從實造報遺失爵位以玉牒為空文
増减生年視名位為奇貨相應查照前例將本官罷黜
及將經手造冊人役移咨都察院轉行彼處巡按衙門
問以應得罪名其冊中前項差錯該布政司轉行該府
敎授啓王知㑹查照舊冊作速改正造報前來等因奉
聖㫖是欽此
嘉靖三十年六月該本部看得靈丘王府造到玉牒妾
媵文冊與舊冊查對中間那移生年月日不同者二十
六位遺漏名位者九十九位生年及母姓不同者十位
以死作生者一位名位不同者七位差造妾媵者一位
顯是該府敎授造冊等官或狥私受賄故増年嵗以圖
詐冒封名或需索不遂故意差遲以幸查駁抑或不行
用心查究致多訛舛揆之法例俱合叅究合候命下本部
移咨都察院轉行彼處巡按御史將該府敎授并造冊
員役究問叅奏前來以憑題請治罪其前項差錯縁由
行移該布政司轉行該府敎授啟王知㑹查明改正造
冊呈報等因奉聖㫖是欽此
　　　冊封例給
凡冊封合用金寳或鍍金銀印轉行綬印監㑹同司官
一員鑄印局官一員鑄給金冊或鍍金銀冊咨工部轉
行銀作局造辦冊文候冊封之日行翰林院撰文中書
科書寫冠服儀仗行工部轉行内官監造辦其合用府
第行工部祿米行户部奏給其奏討敎授典膳行吏部
選補其民校等役行兵部查行
凡郡王次嫡庻子封將軍中尉復本抄下本部合用誥
命咨吏部撰給祿米咨戸部奏給冠帶房屋咨工部奏
給從人咨都察院轉行布按二司於徒罪囚人内給發
選婚類行布政司於本境内選配
凡宗室之女請封覆本抄下本部行翰林院照依郡縣
鄉主君名色定擬封號抄出本部附簿登記郡王冠服
儀仗行内府造辦縣主以下冠服行工部轉給折價選
婚移付類行布政司於本境選擇其誥命候選有儀賔
併行題給
凡將軍中尉選有良家之女該布政司偹查無碍取具
保結咨呈本部仍查親王奏抄有無相同抄結俱全者
方准題授夫淑恭宜安人封號誥命行吏部撰給冠服
行工部轉行婚配類行布政司知㑹
凡郡縣鄉主君選有良家之子該布政司偹查無碍取
具保結咨呈起送赴部仍查親王有無奏抄俱全者方
准題授儀賔職事誥命行吏部撰給祿米行户部奏給
冠服房屋行工部查給從人都察院照例給撥紗帽角
帶等因六科廊關給毎人一副令其先行冠帶而引赴
御前叩頭回還成婚如遇免朝止送鴻臚寺演禮午門
前叩頭
凡毎年將及冊封之日本司先行㑹帖轉送内府尚衣
監内官監銀作局針工局知㑹候各監㸃出某王某妃
行造已完本部照㸃開具該封王妃名數將各該開領
物件擇日遣官事宜及應用木櫃扛索鎻鑰水陸應付
脚力類題請㫖候奉有欽依方行司禮監照㑹禮儀内
府各監關領物件兵部水陸應付工部扛索器具欽天
監擇日五府翰林院六科尚寳司衙門等取應差官員
俟欽天監擇有吉日各衙門取到正副使等官本部題
請於本日先吿内殿傳制遣官持捧節冊將合用正副
使等官名數開列請㫖㸃差前去候㫖㸃下欽遵施行
𢎞治十七年閠四月内本部議得各王府親郡王以下
子女請婚請封等項其該用冊内府各監局造備完辦
候各王府另奏關給但本部差官前赴内府行㑹之時
有等故意延阻以致先後遲速大有不同合無今後各
王府應該行造物件移文到日務要照依行造月日挨
次造辦其各王府差人闗領近者半年逺者不過一年
照例具奏闗領本部行㑹之日即與關給不許那前䟎
後以致冊封遲延嵗月本部仍行各王府長史司啟王
知㑹凡遇差來闗領之時定立批限如有過月之上不
回府者許其追究遲悞縁由徑自舉奏如或差來人役
詐稱各衙門名目冒費財物者照例問發邊逺充軍等
因節奉孝宗皇帝聖㫖准行欽此
正德元年七月内該本部題各王府儀賔該闗鞍馬雖
係舊例闗給之時未免守候日久及至闗出又多瘦瘠
不堪騎坐其在沿途又有草料及裝載之費恐成勞擾
今後除親郡王儀賔照例闗領外其餘悉宜革去令其
自行措辦等因奉武宗皇帝聖㫖是欽此
嘉定六年三月本部議擬各王府親郡王并妃冊封儀
物等項遣使齎賜郡王儀仗照舊成造給領外其將軍
中尉郡縣主君鄉君并各儀賔冠服等件例該内府成
造給領工部造辦木櫃扛擡兵部起闗有司應付其間
勞費不可勝言合無該部議處通算前項成造所費題
奉欽依凡係該造辦給領者合無照先年折價事例行
令定擬折價給與官錢令其自行造辦等因題奉聖㫖
是這處置造辦等事都依擬行欽此
　　　冊封關領物件
　　親王初封用
　　　金冊一副(銀事件全/)金寶一顆
　　　寳池一箇　　　　寶匣一箇
　　親王襲封止用金冊無印(俱銀作局領/)
　　親王初襲封用
　　　皮弁服　　　　　冕服
　　　常服(俱尚衣監領/)　冊盝服匣一箇
　　　法服匣一箇　　　䕶匣木櫃一箇
　　　銷金包服二箇(俱内官監領/)
　　親王妃用
　　　金冊一副(銀事件全/)金墜頭一箇(俱銀作局領/)
　　　用盝服匣一箇　　珠翠九翟冠一頂(事件全/)
　　　舄料一副(珍珠全/)　銷金包袱八條(俱内官監/領)
　　　未裁整疋大紅大衫一件
　　　紵絲一件(表用紵絲一疋裏用大紅熟絹一疋/零一叚)
　　　銀絲紗一件(表用銀絲紗一件裡用大紅生絹/一疋零一段)
　　　燕居服素夾四件
　　　大紅紵絲一件(表用紵絲一疋裡用大紅熟絹/一疋)
　　　線羅一件(表用羅一疋裡用大紅生絹一疋零/一段)
　　　大紅銀絲紗一件(表用紗一疋裡用大紅生絹/一疋)
　　　大紅線羅一件(表用羅一疋裡用大紅生絹一/疋)
　　　青線羅一件(表用羅一疋裡用青生絹一疋/)
　　　鞠衣實金繡鸞鳯綵繡圏金雲夾四件
　　　大紅紵絲一件(表用紵絲一疋裏用大紅熟絹/一疋)
　　　大紅銀絲紗一件(表用紗一疋裏用大紅生絹/一疋)
　　　大紅線羅一件(表用羅一疋裏用大紅生絹一/疋)
　　　青線羅一件(表用羅一疋裏用青生絹一疋/)
　　　造完霞帔青線羅實金繡鸞鳯綵繡圏金雲二
　　　副
　　　各色大帶四條(大紅三條青一條/)
　　　紅錦布包袱一條(俱針工局領/)
　　郡王初封用
　　　鍍金銀冊一副　　鍍金銀印一顆
　　　銀印池一箇　　　銀印匣一箇
　　郡王襲封止用鍍金銀冊無印(俱銀作局領/)
　　郡王初封襲封用
　　　皮弁服　　　　　冕服
　　　常服(俱尚衣監領/)　冊盝服匣一箇
　　　法服匣一箇　　　䕶匣木櫃一箇
　　　鍍金包袱二條(俱内官監領/)
　　郡王妃用
　　　鍍金銀冊一副(銀事/件全)金墜頭一箇(俱銀作局領/)
　　　冊盝服匣一箇　　珠翠七翟冠一頂(事件全/)
　　　舄料一副(珍珠全/)　銷金包袱八條(俱内官監/領)
　　　未裁大紅大衫素紵絲一件(表用紵絲一疋裏/用紅熟絹一疋)
　　　鞠衣大紅紵絲綵繡圏金翟雞雲夾一副
　　　霞帔青線羅綵繡圏金翟雞一副(俱針工局領/)
　　世子初封用
　　　金冊一副(銀事件全/)金寳一顆
　　　寳池一箇　　　　寳匣一箇(俱銀作局領/)
　　　皮弁服　　　　　冕服
　　　常服(俱尚衣監領/)　冊盝服匣一箇
　　　法服匣一箇　　　䕶匣木櫃一箇
　　　銷金包袱二條(俱内官監領/)
　　世子妃服用
　　　金冊一副(銀事件全/)金墜頭一箇(俱銀作局領/)
　　　冊盝服匣一箇　　珠翠九翟冠一頂(事件俱/全)
　　　舄料一副(珍珠全/)　銷金包袱八條(俱内官監/領)
　　　未裁整疋大紅大衫一件
　　　紵絲一件(表用紵絲一疋裏用大紅熟絹一疋/零一段)
　　　銀絲紗一件(表用紗一疋裏用大紅生絹一疋/零一叚)
　　　線羅一件(表用羅一疋裏用大紅生絹一疋零/一叚)
　　　燕居服素夾四件
　　　大紅紵絲一件(表用紵絲一疋裏用大紅熟絹/一疋)
　　　大紅銀絲紗一件(表用紗一疋裏用大紅生絹/一疋)
　　　大紅線羅一件(表用羅一疋裏用大紅熟絹一/疋)
　　　青線羅一件(表用羅一疋裏用青生絹一疋/)
　　　鞠衣實金繡鸞鳯圈金雲夾四件
　　　大紅紵絲一件(表用紵絲一疋裏用大紅熟絹/一疋)
　　　大紅銀絲紗一件(表用紗一疋裏用大紅生絹/一疋)
　　　大紅線羅一件(表用羅一疋裏用大紅生絹一/疋)
　　　青線羅一件(表用羅一疋裏用青生絹一疋/)
　　　造完霞帔青線羅實金繡鸞鳯綵繡圈金雲二
　　　副
　　　各色大帶四條(大紅三條青一條/)
　　　紅錦布包袱一條(俱針工局領/)
　　　冊封遣官　(出使儀不定衙門/差行禮  到)　(定限期/)　(併/)
凡冊封先期一日辦事官及當該吏各具領狀手本請
本司主事二員一赴前朝印綬監領節冊冠封奉天殿
陳設内除冠不陳設領回本部一赴後朝尚衣監等衙
門領袍服等項到部是日堂上不升大堂止坐川堂正
使至本部闗領冠服等項先與南㕔與司官作揖郎中
引正使見堂郎中先入川堂説知正使入川堂作揖請
拜免拜冄揖堂上送出川堂正使到南㕔逐一交領冠
帶服件出至日具朝服進朝部堂及本司官與鴻臚寺
官入殿内序立序班舉節冊案部堂及司官鴻臚寺隨
後至殿陛下置定部堂及司官鴻臚寺侍班正副使司
等行禮畢舉節冊案繇正門出至午門前置龍亭内敎
坊司樂作前導部堂及司官同正副使俱隨後節亭至
本部左㕔冊亭至司堂正副使各如前見堂畢正使於
左㕔領節印副使至司廳領冊前去各府冊封禮畢囘
還侯伯至京先一日至鴻臚寺報名次日本司主事一
員帶領辦事官當該吏用堂印手本同侯伯進印綬監
繳節
嘉靖十七年七月該本部尚書嚴嵩題為申明舊制専
職掌以杜請託事内開本部凡遇頒詔并各王府祭葬
齎勅奬勵俱例差人其毎冊封宗藩則翰林六科官及
卿寺五品以上官品得充副使與行人相兼差用而别
樣官員不得差遣如光祿寺署丞等官職専供膳鴻臚
寺序班等官職耑朝儀内閣兩房中書等官職専書寫
各部司屬等官俱有部事而刑部大理寺職専刑名俱
難擅離於例不應差用近來各官求借差遣圖便囘家
營殖私計延住經年不行復命甚乖事體及辦事進士
方入仕途遽懐私念俱合通行禁革等因題奉聖㫖依
議欽此
嘉靖二十七年十二月内吏部咨節該本部尚書徐階
題准内開冊封宗藩則翰林六科官及卿寺五品以上
官得充副使與行人相兼差用以後一應公差俱要遵
例照常差遣各要斟酌事務遲速地方逺近立定限期
先年冊封等差未曾有限者一體定限以便遵守仍將
差過官員職名限期行移本部知㑹各官差出回任俱
要赴部以慿查考施行等因本部議照冊封重典故正
使以勲戚大臣副使以侍從等衙門官員充之擇日傳
制之後各捧節冊而行不得反顧其他一應公差俱各
候領批限而惟冊封用以制命為重也但近年以來副
使等官到彼交冊乃或乞病調理因而枉道回籍不即
復命以致遷延日久曠廢職業誠為未便旣該吏部議
題前因所據今次冊封在邇相應預為題請除正捧節
往回不必定限合無將各有王府地方量其道里逺近
通行叅酌定立限期事例待副使等官㸃用之日本部
行令各官依期回京不得踵習故弊槩行稱疾遷延私
家如仍前怠緩過違期限三月之上雖有前途患病文
書不與准理聴本部叅究以後冊封年分查照永為遵
守等因奉聖㫖是欽此
欽依限期山東徳府等府山西晉府等府俱限六箇月
代府限六箇月半河南周府等府俱限六箇月半陜西
秦府等府俱限七箇月肅府慶府限八箇月江西益府
等府俱限八箇月湖廣楚府等府俱限八箇月廣西靖
江王府限十箇月四川蜀府限十一月
嘉靖二十九年該冊封府分共十二處本部照例題差
正副使者各十二員奉欽定揭帖河南一省三府併差
各二員山西一省三府併差各二員陜西一省三府併
差各一員餘各省一府者差官各一員共止差正副使
八員欽此
嘉靖三十二年十二月該本部尚書歐陽徳議照本年
十二月終例該𫝊制遣正副使侯伯等官捧節并冊寳
冠服等項前去各省冊封宗室即今北直𨽻河南山東
一帶地方災傷驛遞蕭然支應無辦近䝉皇上需恩發
賑而各地方小民就食於京師者日以數千計及詢之
往來差使皆稱道路艱難臣等恐驛遞缺乏失誤迎送
以致使臣留滯别有疎虞查得祖宗時數年一行冊封
重典少待嘉靖三十三年三月題請四月麥秋初旬傳
制遣官出京且合古者孟夏冊封諸侯之禮此後毎嵗
合俱照此例題請施行等因奉聖㫖是以後毎嵗照此
例行欽此
嘉靖三十二年應封府分共十處該本部議將江西一
省三府道里相近併差正副使各一員陜西一省二府
相去窵逺各差正副使二員其餘一省一府者照例差
正副使各一員共該差正副使各八員今將侯伯編修
等官開坐恭候欽㸃遵奉施行奉聖㫖是欽此
嘉靖三十一年五月本部題為遵㫖叅治違慢勲臣事
嘉靖三十年十二月二十五日傳制冊封瀋府等府該
本部先期題奉欽㸃懐柔伯施燾充正使持節前往韓
府行冊封禮已經行移本爵恭候傳制外至日本爵行
禮不到隨該廣東等道監察御史宿應參等叅奉聖㫖
施燾行禮不到好生違慢禮部并該科記著囘京日叅
奏治罪欽此今照本爵已於嘉靖三十一年五月二十
四日冊封囘還朝見繳節訖相應遵奉明㫖叅奏叅照
懐柔伯施燾持節不至何有將命之恭傳制不朝奚望
居官之慎伏乞聖明將本爵重加罰治以警有位奉聖
㫖施燾行禮不到本當究治姑從輕罰住祿米半年欽
此
嘉靖三十五年四月該河南道監察御史吳遵等糾劾
冊封副使翰林院修撰陳謹禮科右給事中徐應刑科
右給事中郭立彥行禮不到奉聖㫖陳謹等著錦衣衞
拏送鎮撫司打著問便差官更去該衙門知道欽此行
准翰林院及禮科手本開送編修吕昊禮科給事中湯
日新刑科給事中紀公巡在任應差等因前來本部遵
奉明㫖題請差遣齎捧制冊更去各該王府行禮等奉
聖㫖是欽此
　
　
　
　
　
　
　
　
　
　
　
　
　禮部志稿卷七十三
欽定四庫全書
　禮部志稿卷七十四
　　　　　　　　　　　　明　俞汝楫　編
　宗藩備考
　　藩爵
　　　郡王承襲(另城襲封/庻長承襲)　(不襲定例/)
皇明祖訓親王次嫡子及庻子年至十嵗皆封郡王授
以鍍金銀冊銀印郡王授封并郡王嫡長子襲封者當
先上聞朝廷遣人行冊命之禮
正徳四年奏准郡王病故其子應襲本爵者止照例請
勅管理府事其襲封金冊冠服等件本部預請行造次
其服滿及年嵗已足方許請封
嘉靖三十一年本部議准郡王薨故無嗣及郡王進封
親王者其宗支止許奏請奉祀不許夤縁請封如違將
輔導官叅治
議准郡王薨故無嗣者止許以昭穆相應之人承祀不
許奏乞繼嗣名目
議照郡王封典推自親王其子得父爵庻子得繼嫡封
朝廷敦睦之仁已為至矣至有欲比照親王兄終弟及
以姪繼叔則恩有不可濫推者正徳四年雖經題准不
許繼嗣其與親王同城異城未分别故宗室猶得援引
保安王旁支進封事例紛更奏擾至嘉靖二十八年三
十一年節該本部題奉欽依其例始定而請者遂息
　　　另城襲封
嘉靖十七年十二月襄垣恭簡王第五子管理府事鎮
國將軍仕坯奏稱臣兄仕㙺襲封王爵後二兄夭亡節
與三兄仕堲四兄仕埭及子成銀等俱因事革爵推臣
倫序相應管理府事乞要照比樂陵王健概南渭王彥
濱事例襲爵該本部覆題奉聖㫖既查有彥濵健概事
例准照例襲封欽此
嘉靖二十年三月交城莊僖王長孫管理府事輔國將
軍表柚奏稱祖莊僖王次子榮惠王竒淐薨逝乏嗣第
三子奇滽故奇滽子榮端王表杋承襲伯爵後表杋亦
薨逝乏嗣臣父鎮國將軍奇洢係莊僖王第六子未襲
病故臣係莊僖王親孫乞照保安王誠渌等事例承襲
祖爵本部覆題奉聖㫖你部裏既查有事例表柚准承
襲祖爵欽此
嘉靖二十年五月懐仁王府管理府事輔國將軍俊榭
奏稱臣祖恭和王薨逝臣伯温惠王襲封後薨逝乏嗣
父聰浰與伯一母同胞未襲故臣係恭和王嫡長孫温
惠王親姪正支嫡派比與旁支服屬疎逺者不同乞要
比照寧津王聰泠保安王誠渌事例承襲本部覆題奉
聖㫖你部裏既説聰浰於例應及俊榭准襲祖爵欽此
　　　不襲定例
正徳四年六月遼王奏稱應山和僖王病故無嗣乞將
奉祀嫡姪寵波繼襲王爵該本部議題奉武宗皇帝聖
㫖應山王既已絶嗣例不該襲奉有先帝成命寵波只
著襲授輔國將軍今後都照此例行欽此
正徳四年九月秦王奏稱臣原封臨潼王今䝉進封秦
王乞將奉祀庻伯鎮國將軍誠潤繼襲臨潼王爵本部
查無郡王進封親王庻伯補襲郡王事例覆題奉武宗
皇帝聖㫖是誠潤著以本職奉祀欽此
正德四年七月魯府鎮國將軍當湞奏該本部議得郡
王絶嗣者合照遼府承繼應山王宗祀寵波事例止以
本職奉祀其各王府自郡王將軍以下凡請繼封爵者
奉有成命之後其原給祿米截日住支候冊封之日方
與所應得者永為定例等因奉武宗皇帝聖㫖是宗祀
倫理係是重事當湞所言深為有理郡王絶嗣已有前
㫖照應山王例不許紛更奏擾各郡王將軍以下該繼
封爵的原給祿米截日住支恁部裏還通行各處鎮巡
等官查勘各府有無前項情弊奏來定奪該科記著欽
此
嘉靖二十九年六月秦王奏稱保安恭懿王庻長子鎮
國將軍惟煡乞准子承父爵該本部尚書徐静議得子
承爵於父者乃其父之爵當傳于子也若惟煡伊父秉
棧則於例本不應襲而原奉明㫖亦只准襲一輩後不
為例是以去嵗惟煡奏乞襲封臣等遵㫖㩀例叅奉欽
依著以本等官職奉祀且不許冄行凟奏今秦王據啟
復奏前來盖不免於凟奏矣况其所引止是准襲事例
而於不襲之例皇上准襲一輩後不為例之㫖一切隠
漏所據惟煡欺擾之罪似不能無但前項事務原自參
差本部未經題請聖裁俾歸於一法無定守故宗室得
以隨意援比臣等嘗考之前聞詢諸衆論其主承襲之
説者曰親王郡王同為宗室親王絶而襲則郡王絶亦
宜襲也其主不襲之説者曰郡王繼絶祖訓無文而兄
終弟及亦不為郡王而廢且親王管理一國非有封爵
則行事不便故不當獨為之繼其祀而又當為之繼其
封在郡王則事體異矣故但有人以為之奉祀即已足
矣而不必更繼其爵夫議論不同此事例所繇異也本
部節年題覆予奪靡常恐非政體臣等謹偹查准襲不
准襲諸例開具上請奉聖㫖既查例不同罷欽此
嘉靖三十二年十月楚府崇陽王長子降封鎮國將軍
英□乞襲祖爵該本部尚書歐陽德議得英□原係十
惡子孫曽經法司㑹題明㫖降革別難再議伏乞勅下
楚王戒諭英□不許再行妄奏再照累朝政令郡王無
嫡子者許令庻子襲封絶嗣者其宗支止許以本等官
職奉祀管理府事遵行已久及至襄垣王仕㙺其父恭
簡王係太祖髙皇帝之孫分藩府始封之王仕㙺既以
罪削籍若恭簡之爵不繼則將軍中尉儀賔並無統率
故本部題請比郡王無嫡子事例許令恭簡王第五子
仕坯襲封又有交城懐仁二王故絶其宗支亦得襲封
盖交城分藩平陽懐仁分藩霍州皆親王另城居住事
體不得不然若郡王與親王同城居住其宗支自奉親
王約束故止許以本等官職奉祀蓋宗儀自有親王管
束郡爵不許復繼近來往往妄行凟奏今後各王府郡
王故絶與親王同城居住者仍遵累朝政令止許宗支
以本等官職奉祀管理府事不許奏請承襲違者聴本
部該科叅題若分封别城而故絶宗支奏請承襲者仍
行撫按官查係果是宗儀人等別無統束備奏前來本
部查勘見故郡王果係帝孫或去帝系已逺止係王孫
酌量親疎或准繼爵或世授嫡長庻長一人為鎮國將
軍頒降勅書令其管理府事約束宗儀其次子止授以
世次本等職官不得夤縁遞陞前項親疎隆殺俱臨期
議擬備開題請取自上裁等因奏聖㫖是英□著楚王
嚴加戒諭再不許凟奏今後郡王故絶與親王同城居
住的不許承襲分封別城的請㫖定奪欽此
　　　庻長承襲
嘉靖二十八年十二月秦府永夀恭和王秉欓庻第一
子惟燿男懐墡奏父鎮國將軍病故祖母妃楊氏先故
恭和王私選内助邵氏朦朧請封為妃所生一子惟燱
謀襲王爵等因該本部尚書徐静㑹官議得懐墡則以
伊父惟燿之生在前邵氏入府生子在後欲皆稱庻而
歸長惟燱則以伊母邵氏封妃在前惟燱請封在後遂
欲因母而稱嫡彼此奏辨累年不决臣等查據事例凡
郡王妃病故但有庻子止許選娶内助所生之子亦為
庻子竊詳惟燿之生既在邵氏入府之前而邵氏進封
王妃係出一時特恩則惟燿於倫序實係庻長惟燱於
常法似難稱嫡故彼處撫按勘報皆稱懐墡承襲有據
而秦王亦謂撫按之言為允但因惟燱先奉欽依特准
承襲是以本部題覆亦未敢有定擬竊惟封爵重典一
則倫序之所在一則成命之所與終非臣下所敢擅定
節奉聖㫖你毎既説庻長應襲封著懐墡承襲欽此
　　　服滿襲封
𢎞治十二年十二月岷王庻長子彦汰奏父薨逝所有
禮儀未敢擅便該本部議得進賀表箋暫且停止合行
請勅令彦汰管攝府事奉孝宗皇帝聖㫖是欽此
𢎞治十五年四月晋府世曽孫知烊奏稱曽祖晋王薨
祖世子并父世孫俱故乞要承襲又晋世孫夫人郝氏
奏稱遭喪孤苦乞將知烊早襲王爵該本部照例題請
暫管府事服滿襲封等因奉孝宗皇帝聖㫖知烊准襲
封晋王欽此
𢎞治十五年八月趙府汝源王奏凡趙王薨逝無嗣乞
令庻長子祐棌掌理國事該本部照例題請暫理奉孝
宗皇帝聖㫖祐棌准襲封趙王欽此(亦例外/)
正徳四年該本部議得親郡王病故其子暫理府事服
滿請封如彦汰者國家之定制其知烊祐棌事例乃朝
廷之殊恩今後但有親王病故其子應襲者止照彦汰
前例庻禮制昭明而封典不紊矣奉武宗皇帝聖㫖是
欽此
正徳四年奏准親王郡王病故其子應襲本爵者止照
例請勅管理府事其襲封金冊冠服等件本部預請行
造俟其服滿及年嵗已足方許請封
嘉靖二十七年七月蜀世子承爚奏父薨逝乞要比照
益世子厚燁岷世子譽榮事例不候服滿冊封該本部
查照正徳四年題准事例覆題奉聖㫖承爚准照例今
嵗冊封先與勅令管理府事欽此(亦例外/)
嘉靖三十年三月瀋世子恬烄奏父薨逝今已禫服乞
要承襲該本部照前例覆題奉聖㫖是欽此
嘉靖三十四年三月荆王妃孟氏奏夫薨逝乞將世孫
翊鉅襲封該本部照例題請服滿冊封奉聖㫖是准今
嵗冊封欽此(亦例外/)
　　　旁支進封
嘉靖四年正月淮安王妃王氏奏稱安王無嗣已將親
弟清江端裕王攝行府事亦故隨將長男祐棨繼封不
幸亦故並無所出今親弟鎮國將軍祐楑乃淮安王之
次姪清江端裕王之次子今薨淮王之親弟例該承襲
該本部覆題奉聖㫖祐揆既倫序相應准襲王爵欽此
嘉靖十年十月瀋府福山恭和王妃郗氏奏男𦙍榿故
絶倫序推及靈川王𦙍栘乞要承襲該本部題奉聖㫖
是欽此隨該宿遷王詮鏅奏稱𦙍栘倫序不明乞要停
封查勘本部查得瀋莊王㓜□所生七子庻第一子詮
鉦襲封為瀋恭王故生庻第一子勲沘封福山恭和王
故生嫡第一子未名故嫡第二子𦙍榿襲封瀋王亦故
無嗣莊王庻第二子詮鉌封靈川王故生嫡第一子勲
潪襲封故生嫡第一子𦙍栘今襲靈川王其瀋恭王傳
至𦙍榿故絶例該次支靈川王𦙍栘承襲等因奉聖㫖
靈川王𦙍栘既倫序當立照前㫖冊封欽此
嘉靖十三年十一月晉王繼妃王氏奏夫知烊薨逝乞
將新化王長子新㙉襲封該本部議照累朝舊例凡親
王絶嗣例得繼封若郡王入繼親王其本支郡王不得
復請繼封次子止許封鎮國將軍盖言繼統不言繼祀
也今晉靖王竒源生嫡第一子表榮生知烊絶嗣其靖
王嫡第二子表槏封新化恭裕王生知㸅襲封新化端
和王知㸅生新㙉例該承襲晉王等因題奉聖㫖是欽
此
嘉靖二十三年二月秦王繼妃林氏奏夫惟焯薨逝無
嗣乞將堂侄臨潼王府鎮國中尉懐埢承繼主喪管理
府事該本部查例題奉聖㫖是著懐埢主喪管理府事
欽此
嘉靖二十四年四月懐埢奏稱遵照勅諭主喪乞要讓
父奉國將軍惟􁩮管理本部覆題奉聖㫖是惟􁩮准管
理府事寫勅與他欽此
本年十月惟􁩮奏稱秦王惟焯薨逝無嗣乞要比照淮
王等王薨絶將軍祐揆等繼爵事例行造冊封該本部
議照親王薨逝例許親支繼爵但惟􁩮與惟焯原係從
堂之兄比與淮府祐揆以親弟唐府宇温以親姪晉封
新㙉以堂姪進封王爵事體不同惟查得瀋府𦙍栘以
從堂之弟進封瀋王事例相合但惟􁩮管理未久遽有
此請是因攝理府事歆羨王封况封爵無專請之理勅
諭無聴繼之文係干王爵重事本部擅難定擬合行撫
按勘奏等因奉聖㫖依擬行撫官勘明具奏欽此
嘉靖二十五年六月陜西撫按官柯相等題稱勘得秦
定王惟焯原無嫡庻子嗣亦無嫡親叔姪兄弟及查惟
燫委係惟焯從堂之兄倫序頗明應進封該本部議得
懐埢以姪承叔居内奉嬸天叙人情無往不順在惟燫
則以兄繼弟殊有未安合將懐埢題請行造之冊封為
王以承秦祀伊父惟燫仍行奉祀臨潼王府一應朝賀
等項容伊在府行禮奉聖㫖是懐埢准待喪終之日奏
請勅封仍即管理府事惟燫著歸本府以逺嫌微原勅
繳來欽此
嘉靖三十年三月襄康王妾何氏奏夫祐櫍薨絶乞將
原推代管親支楊山榮康王祐楬遺子厚熲承襲該本
部查得襄王定祁鏞生三子第一子見淑襲封襄簡王
生第二子第一祐材襲封襄懐王薨絶第二子祐櫍進
封襄康王亦絶定王第二子見淓封陽山恭和王生六
子第一子祐桄卒第二子祐楬襲封陽山榮康王生一
子厚熲今康王薨絶厚熲委係堂姪倫序應該襲封題
奉聖㫖厚熲准今嵗冊封欽此
嘉靖三十五年十月益王繼妃萬氏奏夫厚燁病故無
嗣乞將親弟崇仁王厚炫承襲該本部查得益端王嫡
第一子厚燁襲封故絶嫡第二子厚炫見封崇仁王例
該進封題奉聖㫖是欽此
　　　改封世子世孫
皇明祖訓親王嫡長子年及十嵗朝廷授以金冊金寳
立為王世子正妃未有嫡子其庻子止為郡王待王與
妃年五十無嫡始立庻長子為王世子大明㑹典正統
十四年令親王有長孫者授以世孫給一品冠服
𢎞治十二年七月徽王奏已故正妃黄氏未有嫡子今
臣年近四十有庻子四人授封郡王乞將庻長男興化
王祐檯立為世子本部覆題奉孝宗皇帝聖㫖是欽此
正徳四年該本部議得徽王奏立庻長子為世子縁正
妃黄氏已故無嫡與祖訓無碍但恐各王府正妃尚在
與王年未五十一槩引例朦朧立庻者合行申明禁約
奉武宗皇帝聖㫖是欽此
嘉靖二十五年二月代王充燿奏臣與妃同氏俱年五
十無嫡見有庻長子泰興王廷埼乞要改封世子及配
陳氏封世子妃該本部覆題奉聖㫖是欽此
嘉靖二十五年十二月唐王宇温奏稱第二子宙㭑年
及十嵗乞要改封世子該本部查得唐王見年六十二
嵗正妃已故嫡子無存止有庻第二子宙栐合無照例
封為世子奉聖㫖是欽此
嘉靖二十六年五月岷王譽榮奏稱庻第二子定燿見
年十嵗乞封世子該本部查得岷王見年五十一嵗正
妃早故無出庻長子未封亦故今有庻第二子定燿合
無照例封為世子奉聖㫖是欽此
嘉靖三十一年十月荆王妃孟氏奏夫厚烇薨逝庻長
子永定王先故嫡長孫翊鉅未封乞授封世孫暫給翼
善冠服降勅管理府事該本部查得翊鉅委係先故永
定王長子例應改封世孫今厚烇薨逝相應請勅管理
府事其奏乞翼善冠服恩典出自朝廷等因奉聖㫖是
翊鉅准照例改封世孫暫行管理府事欽此
　　　改封長子長孫
大明㑹典正統十四年令郡王有長孫者授以長孫給
二品冠服
正德十一年奏准郡王妃病故無嫡長子有庻長子者
不選繼室其庻長子請授長子長子之子請封長孫
嘉靖元年十月魯王奏鉅野王當涵年逾六十並無嫡
子乞將庻第二子鎮國將軍健櫏改封長子該本部覆
題奉聖㫖是健櫏准封為長子欽此
嘉靖二十三年十二月楚王奏通城王英焀妃故無出
止有庻第一子鎮國將軍華塒弋陽王拱樻奏臣與妃
俱年五十無出止有庻第一子鎮國將軍多焜各乞改
封長子該本部議題奉聖㫖郡王改封長子與親王請
封世子同一預為正名以俟承襲上推祖宗其義甚正
今後只照嘉靖元年等例行准改封著為令欽此
嘉靖二十八年七月慶成王表欒奏年七十四嵗妃張
氏年七十嵗無出見有庻第一子鎮國將軍知燫嫡第
一孫輔國將軍新□乞要改長子長孫該本部覆題奉
聖㫖是欽此
嘉靖三十年十二月瀋王奏唐山王長子𦙍楀嫡第一
子卒嫡第二子恬熇䝉封輔國將軍思係聴繼王爵人
數乞要改封長子該本部題奉聖㫖是欽此
　　　請封曽孫
嘉靖二十四年五月靈丘王奏稱長孫充熼嫡生第一
子廷祉見年長成乞要請封該本部看得郡王曾長孫
之封祖訓原未開載但本王四世嫡長宗室盛事廷祉
應否定擬曽長孫封號伏乞聖裁奉聖㫖曾長孫請封
雖無事例但王四世嫡長夀考足徴宗室鮮比廷祉准
與封號欽此
　　　加封爵秩(親王事例/)　(郡王事例/)
𢎞治七年正月樂安王奏見䝉賜襲祖爵又䝉將故父
鎮國將軍覲鑉追封為樂安温隠王今母夫人黄氏見
在乞比例加封該本部議得黄氏例該加封為樂安王
妃但樂安温隠王止係追封爵號其妃難以遣官行禮
合無請勅該府知㑹其冠服本府自備其餘子女所封
名號原從鎮國將軍所生亦難進封以後各王府悉照
此例庻免紊亂煩擾等因覆題奉孝宗皇帝聖㫖是欽
此
𢎞治十四年奏准郡王長子病故追封王爵者其長子
襲王爵次子各加封鎮國將軍不給冠服
又奏准世子病故追封王爵者比與親王實封王爵不
同其子止授本等官職
𢎞治十四年二月周王奏稱庻弟睦梀等係父周世子
安潢追封周悼王子乞要加封郡王該本部看得周悼
王止是世子故後追封王爵比與親王實封王爵不同
其子仍授本等官職奉孝宗皇帝聖㫖是欽此
𢎞治十四年閏七月懐仁王奏稱懐仁榮定王遜烠生
祖嫡長子仕㙩未曽襲封病故追封為懐仁安僖王生
父庻長子成鈀例應承襲具奏聞亦故追封為懐仁恭
和王臣庻叔輔國將軍成鋉成鏈係祖安僖王之子乞
要比照加封該本部查得潞城王成鑘襲封王爵其子
輔國將軍聰溒等宜春王宸澮襲封王爵其弟輔國將
軍宸渶等各奏准加封鎮國將軍去後所據成鏈成鋉
合照例加封為鎮國將軍除冠服等件例不該給外合
行吏部撰給誥命題奉孝宗皇帝聖㫖是欽此
正德元年令旁支進封王爵者其父母所生子女不許
奏請加封
正德二年九月晉王奏稱叔鎮國將軍表槏等乞要加
封郡王該本部看得晉王祖靖王原係世子父懐王係
世子父子生前俱未授封正與周府睦梀事例相同合
將表槏等仍授本等官職奉武宗皇帝聖㫖恁部裏還
㑹多官檢㸃祖訓應否加封郡王詳議明白來説欽此
隨該㑹官議得叅詳祖訓雖未開用然其父既已追封
其子即係親王之子奏乞加封似為有理節奉武宗皇
帝聖㫖晉世子奇源已追封晉靖王其次嫡庻子表槏
表椈表柣表栺係親王之子都准封郡王欽此
正徳三年十一月周王奏稱臣父悼王次庻子鎮國將
軍睦桎等乞要比照晉靖王所生嫡庻表槏等事例加
封王爵該本部偹查覆題奉武宗皇帝聖㫖是睦楮睦
桎睦椔都准加封郡王欽此
正德三年十二月代王奏稱臣父追封代思王庻第二
子俊櫃乞要比照晉靖王所生嫡庻子鎮國將軍表槏
等加封王爵該本部備查覆題奉武宗皇帝聖㫖是俊
櫃准封郡王欽此
正徳三年十二月慶府安化王奏父遂熳䝉追封為安
化恭和王乞要比例將弟寘錓并伊子台漳等加封該
本部查得韓代二府輔國將軍徴錯等止是加封本身
未有父子一併加封事例覆題奉武宗皇帝聖㫖是寘
錓准照例加封鎮國將軍台漳等祖訓不載難以並封
旣無事例罷欽此
嘉靖二年令郡王長子長孫未襲病故後追封王爵者
其子女封號原從長子長孫所生不許朦朧請乞進封
嘉靖六年十月内該本部議得各王府進封王爵者所
生子女封號加否不一難以遵行查得𢎞治十二年宜
春王府宸渶乞追封郡王次子各以輔國將軍加封鎮
國將軍當時或出特恩原不為例至正德二年以後樂
平王徴錯等後先援以為例遂至陳乞紛紜恩㫖數易
後又節奉聖㫖不許朦朧請乞進封有違犯的輔導官
都從重治罪欽此為照前項加封事例制更累朝予奪
不一臣等竊惟天潢之派無窮國賦之入有限特以卑
不臨尊故有追封之典掌理府事故施承襲之恩然湏
有品節限制萬世所以可行若聴其恃愛狎恩九族何
以敦睦伏望皇上特降明㫖著為定命止以覲鑉為例
不許一槩陳乞通行天下各王府永逺遵守等因奉聖
㫖是宗室封爵只照𢎞治年間明㫖以覲鑉等為例不
許一槩陳乞還通行王府知道欽此
嘉靖十九年四月周王朝堈奏弟朝埴朝堵乞要請封
該本部查得朝埴朝堵俱係追封周康王勤熄又已追
封為周康王合朝例將朝埴朝堵俱封為郡王等因奉
聖㫖是都准封欽此
嘉靖二十五年五月襄垣王成鍨奏父仕坯荷䝉准襲
王爵弟輔國將軍成䥍例該進封該本部看得鎮國將
軍仕坯既該本部題准襲封王爵病故長子輔國將軍
成鍨又經題准襲封襄垣王所據伊弟成䥍合照例加
封為鎮國將軍題奉聖㫖是欽此
嘉靖二十九年代王奏廣靈王充煡啟臣冊封為王所
有庻第一子輔國將軍廷壁加封為鎮國將軍嫡第四
子輔國將軍廷塒例該改封長子臣女平曲郡君儀賔
方鉞各例該加封加授等因該本部看得充煡既該本
部題准襲封為廣靈王所據伊男輔國將軍廷塒合照
例改封為長子輔國將軍廷壁加封為鎮國將軍平曲
郡王加封為縣主儀賔方鉞加授縣主儀賔職事等因
奉聖㫖是欽此
嘉靖三十年六月楚王奏永安王英焌荷䝉賜襲父爵
所有嫡第一子原封長孫華□庻第一女原封長陽君
并儀賔成章俱該加封隨該本部查得英焌既經襲封
為永安王所據長孫華□例應加封為長子長陽郡君
加封為長陽縣主儀賔成章加授縣主儀賔職事奉聖
㫖是欽此
　　　請封本爵
成化十二年六月趙王犯該狎戲羣小打死三人逞兇
趕殺尊長南樂王祁鉷犯該打死宫人一人妃兄一人
及與臨漳王湯陰王逼買軍民婦女強奪頭畜勒買房
屋等情該都察院㑹同皇親等官議奏奉憲宗皇帝聖
㫖趙王南樂王從輕革去冠帶并祿米三分之二著戴
頭巾讀書習禮欽此續該趙王母妃李氏祁鉷妃王氏
各具奏奉憲宗皇帝聖㫖著復冠帶仍管國事欽此
成化十五年唐府承休王芝垠犯該狎戲樂婦無禮於
母毁罵其兄等情該刑部等具題節奉憲宗皇帝聖㫖
芝垠本當取來京處治姑從輕寫勅革去王爵欽此續
該唐王奏為芝垠乞復本爵該本部覆題奉孝宗皇帝
聖㫖芝垠既無違法重情唐王又累為乞恩准復爵還
革去祿米一半欽此
𢎞治八年九月代府潞城等王鎮國將軍仕坌等奏稱
代惠王長子武邑王聰􁥆先年革爵荷䝉宥復冠帶閒
住臣等看得趙王并南樂承休等王縁事革爵各因母
妃奏䝉准復今聰􁥆所犯比之尤輕乞賜承襲父爵等
因又該代王惠王夫人王氏亦奏前事本部查得聰􁥆
因打死人命等情奉勅革爵戴頭巾閒住又為違法變
亂謀害人命等情該刑部具題節奉孝宗皇帝聖㫖是
聰􁥆先因為非革爵今又稔惡不悛居喪酗酒荒淫打
死人命好生不遵祖訓難居藩府寫勅降做庻人還差
内官去搬他宫眷於太原府城内著劉政毎撥與房屋
居住令人㸔守柴米照例供給欽此續該代惠王夫人
王氏并棗强等王各奏奉孝宗皇帝聖㫖聰􁥆所為不
法本難赦宥但闔府郡王將軍人等奏保姑從寛宥著
做革爵武邑王仍住太原府冠帶閒住俊杖准封長子
寫勅與他著他管理府事欽此又該棗強等王奏乞赦
宥聰􁥆囘府養親等因本部覆題奉孝宗皇帝聖㫖聰
􁥆准囘本府閒住欽此又該棗強等王奏要來京陳情
本部覆題奉孝宗皇帝聖㫖聰􁥆有罪降革難以嗣爵
棗強王如何煩詞奏擾又要違例来京不准欽此又該
潞城等王各寫前事前後各奏一百一十餘次等因本
部覆題奉孝宗皇帝聖㫖聰􁥆已有准回本府冠帶閒
住㫖了如何又奏復爵不准欽此
𢎞治十八年六月晉王奏稱方山王鍾鋌犯罪革爵二
十餘年委的貪甚乞要照舊冠帶等因本部查得方山
王鍾鋌所犯情罪深重難以准復覆題奉聖㫖是欽此
正徳二年六月周惠王宫人閻氏奏革爵義寧王安涘
乞復原爵該本部查得安涘偏昵私親圖謀掌府詆孤
姪為母出不正毁親兄為烝叔祖妾等罪奏奉孝宗皇
帝聖㫖將安涘革爵閒住欽此今照得安涘爵革七年
之上揆之先帝法意似亦少盡等因覆題奉武宗皇帝
聖㫖是安涘准復原爵欽此
正德二年十一月鄭府革爵盟津王見□奏稱先被宫
婢張氏覇掌王國誣奏革爵經今二十四年貪苦日甚
乞要比照義寧王安涘事例賜復原爵本部查得正徳
二年七月庻人見□奏要復爵題奉武宗皇帝聖㫖見
□不准復爵前得祿米减半與他養贍欽此所據義寧
王安涘止是革爵閒住見□所犯係欽降庻人事體不
同等因題奉武宗皇帝聖㫖已有前㫖了罷欽此
正徳四年該本部議得見□等所犯比與趙王南樂承
休等王事體不同故國法昭明雖累經奏請終不以私
恩廢公議誠萬世之令典也今後宗室如有犯罪深重
降革爵秩者各郡王將軍以下不許狥情代為請復煩
凟聖聴違者罪坐輔導等官奉武宗皇帝聖㫖是欽此
嘉靖十八年二月革爵石城王宸浮奏乞冠帶榮身該
本部看得石城王今降庻人宸浮先因轉娶妓女有違
祖訓及與兄宸潣訐奏已經奉有欽依將宸浮宸潣俱
降為庻人但查宸浮自革爵之後已經三十餘年中間
累遇恩宥其所犯止因轉娶妓女與伊兄宸潣私隙訐
奏原無重情及宸潣歿後既得追封祭𦵏以故宸浮累
次具奏前來又經本部查該彼處巡按御史司官勘稱
宸浮因忤逆濠久罹困厄情有可矜等因理合題請合
照量賜冠榮身以後朦朧奏復原爵等因奉聖㫖是宸
浮准給冠帶欽此
嘉靖二十四年四月内該冠帶石城王宸浮奏乞查照
岷王彦汰等事例賜復原封爵祿該本部覆題奉聖㫖
宸浮既因逆濠困䧟貧老無贍准給祿米三分之一欽
此
嘉靖三十四年四月巡按河南御史霍冀奏周府汝陽
等王府奉國將軍安湂安􁏏安涫安澉安徽安□安賀
安漢安□睦潹勤□勤烘勤□睦柢勤㷋各越闗赴京
奏討祿米該本部叅題奉欽依革為庻人今及一年乞
賜復爵該本部看得安湂等十五位先因違例越闗本
部照例叅題奉欽此革去官職今該御史霍冀勘問安
湂等止因家衆嵗荒所迫不得已而赴京陳奏且停革
㡬及一年引咎自艾比之怙惡不悛者有間及查沿途
並無需索情弊合無叙復原職類行該布政司自勘合
到日為始照舊食祿等因奉聖㫖是欽此
　　　請復先爵
𢎞治十五年七月代府襄垣王府革職輔國將軍成鑿
奏要比照永和王府庻人鍾錄鍾鋏及寧府弋陽王長
子覲鍔事例復爵該本部查得先該永和昭定王孫鍾
鋏奏因父叔不和致被犯罪降為庻人等因題奉英宗
皇帝聖㫖朕念宗支於義當恤庻人鍾録鍾鋏為父所
累情實可矜都著做奉國中尉欽此又查得寧府弋陽
王嫡長子覲鐰奏有父縁事降為庶人彼時臣年幼不
暁情由乞賜封號冠帶等因覆題奉聖㫖覲鐰准襲封
弋陽王欽此該本部看得革職輔國將軍成鑿奏稱有
父仕埭縁事降為庻人因見弟妹長成不令臣知密自
寫本僉臣職名為其陳請封號干累革職乞要比例復
職等因覆題奉孝宗皇帝聖㫖成鑿准輔國將軍欽此
𢎞治十六年七月遼府奉國將軍恩鉍奏祖貴爕係遼
簡王第三子先䝉冊封為逺安王後因簡王薨逝府地
相去千有餘里一時報訃不及有失奔喪因而革爵係
逺安王嫡長孫男乞要比照長陽等王事例復襲祖爵
該本部查得𢎞治六年八月遼王奏稱奉國將軍恩鉍
乞要比照長陽等王事例襲封祖爵該本部議得貴爕
降為庻人病故年逺比與長陽等王事體不同題奉孝
宗皇帝聖㫖恩鉍祖爵既降革年逺了罷欽此又照得
恩鉍與遼王一城俱住不合差人違例徑奏欲將差來
校尉王原送法司問罪等因奉孝宗皇帝聖㫖恩鉍寫
勅切責王原罷欽此
正徳三年八月晉王奏稱庻人鍾鋡鍾鏀奇溘等八人
乞要比照革爵武邑王聰􁥆長子俊杖事例賜封職事
本部查得鍾鋡等祖濟熿先封平陽王其犯罪降革縁
由備行刑部該司囘稱年逺無查比與聰􁥆事體不知
孰為輕重難以定擬但稱無有冠帶混同庸賤似亦可
矜等因覆題奉武宗皇帝聖㫖准王奏鍾鋡等俱與冠
帶欽此
正徳三年十一月慶成王奏弟竒澗授封鎮國將軍縁
事降革乞要比照鍾鋡事例賜給冠帶該本部題奉武
宗皇帝聖㫖奇澗所犯係是抗拒父命不孝之名難逭
却又打死平人等情重事實難准與冠帶恁部裏還行
文與長史司啓王知㑹再不必奏擾欽此
正徳四年該本部議得各王府郡王而下縁事降革以
後所生子孫例為庻人其覲鐰成鑿鍾録鍾鋏鍾鋡等
事例盖因其父祖所犯頗輕故推罪疑惟輕之典著興
㓕繼絶之仁雖一時之特恩亦親親之公義至如貴爕
竒澗等犯該悖違慘酷殺人等罪法難輕貸故恩鉍等
所請特加嚴譴今後但有縁事革爵子孫不許比照覲
鐰等事例夤縁奏乞冄照天下王府宗支繁衍中間多
有為事降為庻人或仍留本府或看守祖陵或發遣別
府及鳯陽髙牆居住者多從法司及在外鎮巡等官各
徑自奏請定奪及其乞恩請封等項本部無所憑據故
如先年濟熿所犯終無查考合無行移刑部都察院及
在外鎮巡等官今後但有干係宗室奏請降革等項者
務要備開所犯縁由行移本部知㑹永為定例庻無朦
朧影射之弊矣奉武宗皇帝聖㫖是欽此
嘉靖十五年八月該江西布政司咨呈勘報臨川王孫
栱檤奏訴前事查得玉牒底冊盤煇係寧獻王第二子
生子奠埨授封長子奠埨生覲鐸覲鐸生宸□宸□生
栱檤其革爵縁由因盤煇訐奏寧静王奠培不法事情
被奠培買串訪事校尉揑奏盤煇與四尼姑通姦其子
奠埨不能諫阻於天順五年十二月初四日革爵盤熚
送鳯陽奠埨送西山祖陵燒香覲鐸年幼隨父居住奠
埨革爵之日扣算覲鐸彼年已十四嵗乃係伊父奠埨
未經革爵之前所生及查天順實録内開上因説校尉
訪事者亦多枉人且如臨川王與尼姑通姦及鎮撫司
指揮門達問之實無此情又聞行事者法司依其所行
不敢申辯雖知其枉付之嘆息惟門達能辯之等因所
據覲鐸宸□拱檤各爵俱應查復等因到部為照栱檤
髙祖已故革爵臨川王盤煇先於天順年間為因通姦
尼姑以奠埨不能諫阻俱革爵降為庻人奠埨先於正
統十二年五月十九日生覲鐸後奠埨革爵隨帶覲鐸
居住及後覲鐸於成化十四年十二月初二日生宸□
宸□于𢎞治十年九月十八日生栱檤其覲鐸宸□先
年俱為庶人已故今該布政司咨呈勘報栱檤伊祖覲
鐸委係伊祖奠埨為長子未革爵前所生是實雖查與
光澤王所奏革爵前事例相同但事干年逺難以襲封
王爵合照依近日譽栐事體止照郡王長子之曾孫事
例封為鎮國中尉等因奉聖㫖栱檤准封鎮國中尉欽
此
　　　妃配封限(親郡王妃/)　(夫淑恭安人/)
皇明祖訓親王妃止授金冊不用寳　凡王世子并郡
王娶配當先上聞朝廷遣人止行冊命之禮
𢎞治七年奏准凡鎮國將軍追封為郡王者其妃止請
勅加封不遣官行禮冠服等項湏行本府自備
嘉靖二十八年令郡王正妃故後勿冄准封繼妃
𢎞治十年定郡王出府止封一妃鎮國輔國將軍各止
封一夫人奉國將軍封一淑人鎮國中尉封一恭人輔
國中尉封一宜人奉國中尉封一安人妾媵不封
　　　妾媵封限
洪武二十五年本部同翰林等官考得周制諸侯之妻
曰夫人漢制以下亦曰夫人今議得王妃以下有所出
者稱為夫人永為定例奉太祖髙皇帝聖㫖是欽此
𢎞治十年徳王奏妃劉氏病故乞將宫人王氏封為夫
人該本部查得以妾為妻恐碍綱常於王無益題奉孝
宗皇帝聖㫖既無例罷欽此
𢎞治十三年奏准親王妾媵生女者不許援生子例請
封夫人
𢎞治十三年二月鄭王奏稱庻祖母張氏生女已封棘
安郡主崇王奏稱宫人林氏生女已封儀封郡主其張
氏林氏各乞賜與夫人誥命冠服該本部查無親王妾
媵生女援夫人事例覆題奉孝宗皇帝聖㫖罷欽此
正德四年二月陽曲王奏妃侯氏病故乞將妾侯氏賜
封夫人該本部覆題奉武宗皇帝聖㫖既無例罷欽此
正徳四年三月江川王奏要將宫人莫氏請封夫人本
部查例覆題奉武宗皇帝聖㫖王府妾媵封夫人事例
祖訓不載除已封的不動今後各府似這等的不許乞
封恁部裏記著欽此
正德四年令王府不許其妾乞封夫人
正德四年該本部議得嫡庻之分倫理所重故棘安儀
封郡主不得請封其母德王陽曲王不得請封其妾是
皆禮法所在不容以或僭也聖㫖不許且命該部記著
無容別議等因奉武宗皇帝聖㫖是欽此
本部議照王妃請封如正德四年議准者乃國家定制
自後間有援引舊例濫授封號者係出一時特恩不可
為例今並不錄
　　　生母封制(親郡王/)　(世子/)　(將軍中尉/)
𢎞治四年定親王庻子受封其母始封夫人
𢎞治十一年定親王生母病故者得追封為次
正德四年奏定親王生母得封次妃郡王將軍生母得
封夫人其嫡母與生母奉特恩並封者不為常例生母
受封仍不給誥命冠服等件
正德六年奏定郡王生母封夫人誥命其冠服等項俱
不給鎮國將軍以下生母必年至七十及子有孝行方
許封為夫人止行文該府知㑹
嘉靖九年題准郡王生母病故得追封為郡王次妃
嘉靖十八年恩詔各王府親郡王嫡母與生母並存者
嫡母准加稱太妃生母准授封次妃
　　　親王生母
𢎞治十二年六月寧王奏先為上髙王時奏准封生母
馮氏為寧康王夫人今臣進封寧王乞將母馮氏比例
請封次妃該本部查得唐王慶懐王慶恭王生母葉氏
孟氏周氏各奏䝉勅封次妃俱係特恩覆題奉孝宗皇
帝聖㫖馮氏准封寧康王次妃欽此
嘉靖十七年十月周王睦㰂奏生母李氏係父周悼王
宫人䝉勅封次妃乞賜給冊命照例行造冊服免遣官
冊封本封差官闗領等因本部覆題奉聖㫖李氏准封
為次妃欽此
嘉靖二十八年十二月秦王懐埢奏䝉襲封王爵父追
封端王母田氏追封為端王妃生母李氏乞要冊封繼
妃該本部看得冊封及繼妃名號查無事例外合照例
將李氏進封為端王次妃請勅知㑹不給冠服奉聖㫖
李氏准封為次妃欽此
　　　又請封祖母
正德元年六月代王奏稱祖母夫人王氏撫養臣成人
乞賜王氏為代惠王次妃該本部看得親王襲封王爵
雖有請封為次妃事例今代王奏將祖母夫人王氏進
封為祖代惠王次妃未敢擅便覆題奉武宗皇帝聖㫖
王氏准封為代惠王次妃欽此
　　　郡王生母
正德六年二月襄王奏據鎮寧王見瀷啓臣係襄定王
第三子襄簡王庻弟七嵗父亡九嵗兄亡鞠于生母徐
氏至於成立冊封鎮寧王爵年久念母劬勞啟乞轉奏
徐氏賜封襄定王夫人等因本部議得母以子貴恩推
所生亦足以廣朝廷孝治之意而人子陳乞之情又有
不容遏者但請勅係次妃事例今後郡王請封生母為
夫人者仍照舊例止給誥命其冠服等項俱不給與所
據見瀷生母應否准封夫人恩典出自朝廷等因奉武
宗皇帝聖㫖是徐氏准封夫人欽此
嘉靖二十九年十二月衡王奏臣庻第二子東昌王載
圭庻第三子武定王載封庻第四子平度王載垹各䝉
賜封王爵所有生母王氏李氏陳氏乞請封夫人該本
部覆題奉聖㫖准各照例授封欽此
　　　又請封祖母
正德四年七月隰川王奏稱祖母梁氏乞比例請封夫
人等因本部查得先該隰川王奏乞比例封號不同題
奉武宗皇帝聖㫖既與謝氏事例不同罷欽此又該隰
川王奏覆題奉武宗皇帝聖㫖既有前㫖了罷欽此
　　　世子生母
嘉靖三十一年八月岷王奏妃顔氏病故臣世子定燿
生母李氏已封夫人乞要進封次妃該本部覆題奉聖
㫖李氏准封為次妃欽此
　　　將軍中尉生母
正德二年七月革爵陽曲王奏稱輔國將軍奇潭生母
丁氏比例請封該本部查議覆題奉武宗皇帝聖㫖奇
潭生母丁氏年既七十已上又孝行可嘉准封夫人不
為例欽此
正德三年六月南渭王鎮國將軍應鉙奏將生母蔡氏
比例請封夫人該本部查得先該𢎞治五年樂安昭定
王子鎮國將軍覲鍾等奏乞要請封生母王氏為夫人
本部查比成化九年懐仁王奏准授封庻子鎮國將軍
仕塠生母賈氏成化十年陽曲王奏准封庶子鎮國將
軍鍾銘生母盧氏鍾鈳生母鼓氏鍾䤪生母鄧氏石城
王府庻子鍾鋠生母張氏各為夫人事例具題奉孝宗
皇帝聖㫖王氏准封夫人欽此等因覆題奉武宗皇帝
聖㫖夫人名號既不係祖訓舊制罷今後各王府冄不
許比例奏討還行文與承奉長史啓王知㑹欽此
嘉靖二十八年四月秦王奏有奉國將軍秉㽥生母孫
氏乞要請封該本部覆題奉聖㫖准照例賜封欽此
嘉靖三十一年四月魯王奏鎮國將軍健把生母單氏
乞要請封該本部覆題奉聖㫖准封夫人欽此
　　　生母授封裁制
正德四年該本部尚書白鉞議得母因子貴初無嫡庻
之嫌禮以義起乃有推恩之舉然名分有限而法制有
經故晉王嫡母與生母並封不得以為常輔國將軍奇
潭之母必待逾七十孝行可嘉而後允此禮法兼行無
容議矣但照得生母授封事例本部止於翰林院請勅
一道前去該府知㑹其誥命冠服等件既不該給則其
殁𦵏祭之典亦宜裁損不然恐天潢之派日盛所費不
貲而人子之心無窮請乞不已伏乞聖裁奉武宗皇帝
聖㫖親王郡王生母授封的從簡祭𦵏欽此
嘉靖三十二年十二月該本部尚書歐陽徳議得親王
妾媵有所出者得稱夫人乃髙皇帝稽古定制萬世所
當遵守者也其後親王生母得封次妃郡王將軍生母
遂得請封夫人夤縁倖恩實從兹始如單氏子將軍而
得封母為妃已是大踰典制乃至生女之妾亦遂援比
為例以圖僥倖則益盛矣今不申明後將無紀合無今
後親王之妾有子者許請封為夫人其子已襲封親王
而嫡妃不存者許請封為次妃仍照例請勅知㑹不給
誥命冠服及裁减身後祭𦵏等因奉聖㫖是欽此
　　　例外恩封
正德四年三月晉王奏將生母夫人彭氏請封為父晉
懐王次妃該本部覆題奉武宗皇帝聖㫖王為母請封
開具欠明引諭失當顯是長史等官不能以理輔導且
不查究著巡按御史查與晉懐王嫡妃有無妨碍眀白
來說欽此續該晉王認罪節奉聖㫖王既自引咎罷所
奏情詞雖是懇切但王母並封祖訓不曽該載難以准
行還寫書與王該衙門知道欽此又該晉王再乞請封
生母本部查叅覆題奉聖㫖既親王累次具奏情詞懇
切彭氏准封晉懐王次妃不為例以後不許一槩奏擾
承奉長史罷欽此
嘉靖十九年六月先該徽王厚爝節次具奏乞要將妾
媵趙氏請封次妃又該徽王奏稱庻長子伍城王載埻
嫡母妃張氏薨逝生母齊氏早亡與養母趙氏撫育今
遇恩詔已將生母具奏追封外乞要將養母趙氏賜封
次妃一節本部尚書嚴某議照王妃以下有所出者稱
為夫人係累朝遵行定制郡王生母封授次妃乃近年
崇異特恩盖重其所生母以子貴之義今徽王宫妾趙
氏原無所出十八年恩詔止以生母授封亦未及於養
母今伍城王生母齊氏已經追封復欲推恩養母趙氏
情雖可原而分則有限其奏稱養母之服同於生母係
律令所載服制之義本以縁情若本部於宗室請乞之
文止應守例誠恐將來比例一槩陳乞無有紀極臣等
不敢擅擬等因奉聖㫖養母原無授封之例但王父子
情詞懇惻必其恩義深篤特允所請後不許一例陳乞
欽此
　　　請復妃封
𢎞治十三年十月岷府審理副陳安奏稱江陵王母董
氏岷王見其有子先年奏稱賜以夫人封號後因繼妃
莊氏妬忌殘毁奏䝉朝廷將莊氏董氏俱各革去封號
今乞將董氏賜復等因該本部議得董氏係奉欽依革
去封號難以乞封其陳安尹性合行提問依律議擬奉
孝宗皇帝聖㫖是欽此
𢎞治十八年十二月周王為嫡母楊氏請封王妃該本
部行准刑部查報周世子妃楊氏先犯輕出府有愧典
禮奏奉孝宗皇帝聖㫖楊氏革去冠服欽此等因前來
本部議得楊氏所犯情輕覆題奉孝宗皇帝聖㫖楊氏
准封王妃欽此
正徳四年五月岷王奏稱嫡母岷簡王繼妃莊氏先年
為因宫壼欠順革去妃號懇乞賜復該本部覆題奉武
宗皇帝聖㫖既有先帝成命革去封號冠服年已久了
罷欽此
又該本部議得婦人之道以順為正今各府宫眷但有
嫉妬亂倫争競越禮欽奉革去封號如岷王繼妃莊氏
者不許夤緣請復該府官員如有擅為奏乞如陳安等
者聴本部叅究治罪
　　　請妃進封
嘉靖三十三年八月楚王英㷿奏父愍王薨逝嫡母吳
氏先封楚世子妃乞要請封王妃該本部看得世子已
封親王其妃例應進封今吳氏年久具奏已經駁查囘
報前來相應進封為楚愍王妃奉聖㫖是欽此
　　　請封妃父
𢎞治十二年九月周府曲江王奏妃父嚴璋係河南開
封府祥符縣致仕知縣例該授以兵馬副指揮職事合
行吏部查例定奪詮註衙門該本部查得嚴璋先任直
𨽻揚州府泰興縣知縣成化十六年冊報革職為民檢
照諸司職掌内諸職官員受贓不許申請封贈叅照各
該官吏不明白查勘朦朧結報合當查究但遇赦宥俱
各犯在革前合究問覆題奉孝宗皇帝聖㫖曲江王妃
既婚配已久嚴璋准授兵馬副指揮職事原選勘官員
本當究問但犯在赦前都饒這遭今後各王府選婚務
要查勘明白不許朦朧奏請欽此
正徳三年十二月鄭府東垣王奏稱先選顧氏為婚不
幸病故奏䝉追封為東垣王妃妃父顧鑑例該授以兵
馬職事該本部查得顧氏係追封王妃難以定奪覆題
奉武宗皇帝聖㫖東垣王妃係是追封比與生前推恩
事例不同顧鑑不准授職今後似這等的都照此例行
欽此
　　　革爵子女請封(准封例/例)　(不准封例/)　(降封附/)
𢎞治十六年定郡王已革王爵將軍中尉已革官職或
降為庶人者其降革已後所生子女不許請封
正德四年奏准革爵庻人子女係革後所生違例請封
者本部查叅立案其革前所生例應封者各王府亦要
偹查先年犯罪輕重降革縁由具實奏聞取自上裁
嘉靖五年准庻人發髙牆者其未革爵前所生年未長
成子女係無罪之人俱存留在府居住責令相應親屬
照管候年長成照例偹查伊父犯罪縁由奏請
　　　准封例
正徳八年令庻人犯罪深重者其未革爵前所生子女
雖准請封仍减祿米三分之一
嘉靖十年十月石城端隠王庻第三子鎮國將軍宸潣
夫人賀氏奏夫原封輔國將軍因受逆濠難害革職後
夫辯明已䝉追封鎮國將軍所有庻第七男栱柄乞要
照例賜封該本部看得宸潣先雖詿誤革職後方勘明
追封宸潣嫡男栱楉栱梃等又經題准授封栱柄似應
同例但栱柄係宸潣先封輔國將軍所生合無止照輔
國將軍之子封為奉國將軍等因奉聖㫖是栱柄准封
奉國將軍欽此
嘉靖二十九年二月慶成王奏有革爵輔國將軍表栟
庻第七子知□係革前所生乞要請封該本部查得表
栟原犯窩藏強盗刼財殺人等罪題奉聖㫖既未革前
所生准與封欽此
　　　不准封例
𢎞治十八年四月南渭榮順王長子夫人胡氏奏夫膺
䥯先年縁事起送鳯陽去訖乞要將未革爵前所生之
女比例代府濟源郡主事例請封等因該本部查照庻
人子女例給表裏首飾猪羊銀兩自行婚配况膺䥯送
去鳯陽髙牆居住此與見在本府居住者大有不同難
以准擬覆題奉孝宗皇帝聖㫖是欽此
正德三年六月蜀府華陽王奏鎮國將軍申䤧革職後
所生女乞要比例賜封等因本部覆題奉武宗皇帝聖
㫖申䤧二女既係革職後生例不該封難准所奏今後
各王府郡王將軍革爵的都照此例行不許妄來奏擾
欽此
正德四年正月魯王奏樂陵王府庻人當洅未革爵前
所生長男健槐乞要請封該本部覆題奉武宗皇帝聖
㫖當洅原犯慘酷殺人重罪健槐不准授封欽此
正德四年該本部議得庻人子女請封雖有定制但其
先年犯罪輕重不一故胡氏及健槐之請斷自宸衷固
無容議今後革爵庻人子女但有違例請封如申䤧及
胡氏者合無本部徑自查叅立案其該封之人各該王
府務查先年犯罪輕重降革縁由具實奏聞取自上裁
不許朦朧冒請等因奉武宗皇帝聖㫖是欽此
嘉靖二十四年九月代王奏有革爵鎮國將軍俊檴庶
第五子充􁰍係革爵前所生乞要賜封該本部查得俊
檴原犯毆母致死持刀戕父支解徐氏田氏二命刴去
李氏王氏手指凌虐夫人之死威逼張廷貴之亡等項
情罪覆題奉聖㫖俊檴原犯歐母致死等罪深重充􁰍
不准封欽此
　　　降封例
嘉靖三十年六月楚府犯罪自盡崇陽王顯休嫡第一
子英□乞要襲封王爵該本部尚書徐某具題奉聖㫖
英□應否襲封你毎們還㑹同三法司詳議來欽此隨
該㑹議得顯休所犯係毆殺小功之兄奉㫖勅令自盡
其罪在十惡之科英□照舊襲封則反薄於降革之例
似為過輕然隨革為庻人則又同于國除之條反為過
重似應降封鎮國將軍以後子孫仍照例遞降至中尉
而止奉聖㫖是你毎既㑹議明白英□准降封鎮國將
軍欽此
嘉靖三十一年七月楚王英㷿類奏有崇陽王府革職
奉國將軍榮湑嫡第四子顯欖又庻第五子顯□伊父
榮湑因與崇陽王顯休等同行毆傷顯桍得罪已經具
奏行各該衙門問結題請後於嘉靖二十八年八月初
三日奉㫖送發髙牆今顯欖顯□俱係未革前所生年
已長成例請封選婚等因奉聖㫖該部知道欽此欽遵
該本部議照顯欖顯□雖係未革前所生但其父榮湑先
年所犯係幇助顯休毆殺伊姪將軍顯桍送發髙牆事
闗倫理比之他犯降革者不同且顯休未犯罪前所生
子英□已奉聖㫖不准封襲王爵降為鎮國將軍所據
顯欖顯□似難照常與封等因覆題奉聖㫖顯欖顯□
都著降為輔國中尉欽此
　
　
　
　
　
　
　
　
　
　
　
　
　
　
　禮部志稿卷七十四
欽定四庫全書
　禮部志稿卷七十五
　　　　　　　　　　　　明　俞汝楫　編
　宗藩備考
　　藩爵
　　　初定庶長子請名例
宣德元年戊午慶成王濟炫奏正妃唐氏已薨無子有
庶長子今年十九請授以長子名稱上以祖訓未有定
例命行在禮部集大臣議于是少師吏部尚書蹇義等
議郡王之子稽之祖訓無長子之文今慶成王既無嫡
子将來庶長當嗣宜先與一品官服帶俟襲爵之日行
冊命之禮從之
　　　輔國将軍不准進封郡王
天順七年十二月楚府江夏王孟炬奏岳陽恭僖王無
嗣惟母弟鎮國将軍季□嫡長子均鍠見封輔國将軍
為岳陽悼惠王嫡長孫乞令嗣封以奉恭僖王之祀禮
部言稽考近制惟親王無嗣有以郡王進封者郡王無
嗣有以鎮國將軍進封者無輔國將軍進封郡王例事
遂止
　　　儆飭謀奪封襲
成化十七年乙未降𠡠切責真寧王邃垿削禄米三之
一仍罪其府教授先是慶懐王薨弟岐陽王邃塀襲爵
邃垿以其父秩熒乃慶靖王長子奏乞查勘處置于是
懐王母妃孟氏奏邃垿紊亂宗派謀奪爵等情事下禮
部言靖王子康王秩煃雖云第四係嫡出真寧荘惠王
秩熒雖居長乃庶生當時一日同受封爵及各子承襲
已定正統四年荘惠王奏奪封襲英宗睿皇帝已嘗降
𠡠切責乞遣𠡠諭王宜遵祖宗定規永保禄位上是其
言既而邃垿復奏前事禮部乞行所司轉行該府教授
啟王遵奉先次𠡠諭毋再陳奏覬覦非分詔如所議行
之未至而邃垿又奏岐陽冒作伯父不無背義于是禮
部言自康王論之則岐陽王以子繼父自懐王論之則
岐陽王以弟繼兄揆之于義皆無不可奏入上以康王傳
序已定而真寧王累次奏擾故有是命其教授不行諫
止命巡按御史逮問
　　　世孫長孫給冠服
成化十七年安化王秩炵奏臣曾孫台濎台溍年及成
人乞如例授職及賜冠服事下禮部議謂親王長孫舊
無授封事例近奉詔書内開親王有長孫者授以世孫
給一品冠服郡王有長孫者授以長孫給二品官服今
安化王曾孫台溍既該封為奉國将軍其長曾孫台濎
宜如世孫長孫事例降等定與冠服通行各王以為定
式從之
　　　庶長子生母封例
成化二十一年封徽王見沛庶長子祐檯生母劉氏為
夫人給與誥命故事王府庶子必十嵗受封後始封生
母為夫人例不給誥命冠服時祐檯甫五嵗未封王奏
乞封其生母及賜誥命冠服禮部查例以請上重違王
奏特與封夫人誥命冠服已之
　　　輔國将軍乞襲封王爵
𢎞治三年楚府輔國将軍均鍠奏言臣祖岳陽悼惠王
三子長季境襲爵薨無子次季墀臣父也與叔季坡俱
封鎮國将軍卒僉謂臣以序以嫡以長皆當襲爵因檢
寧府石城樂安二王及韓府樂平王故事以請下禮部
尚書耿裕等議謂均鍠自天順成化間奏乞襲封者累
矣顧以輔國将軍無進封王爵例故英宗皇帝憲宗皇
帝輙寝其奏今日臣下知守法而己未敢輕議于是上
命㑹官再議且令備查永樂以來事例以聞裕等又議
謂臣等歴考舊章在永樂時各王分封未久尚未有封
輔國将軍者其後宗室蕃衍始有輔國将軍之封然郡
王薨逝亦未有自輔國将軍進封者至成化十一年以
來遼府豪㙷始以輔國将軍襲封長陽王其後寧府石
城王宸浮樂安王宸湔韓府樂平王㣲錏亦各因以輔
國将軍襲封臣等伏覩皇明祖訓親王之子皆封郡王
郡王次子授鎮國将軍孫授輔國将軍曾孫授奉國将
軍𤣥孫以下遞授鎮國輔國奉國中尉聖祖之意正以
親疎近逺降殺封爵誠萬世不易之令典也故臣等議
謂若遵祖訓則輔國将軍不可以襲封郡王若援近例
則長陽王以子而繼父石城等王以孫而繼祖其義猶
為有據今均鍠則實欲以姪而繼伯爾亦安得援各王
之例以為比哉況今宗室益蕃百爾請求事多窒礙連
章累牘難以奉行伏乞聖明特賜裁處惟上合祖訓下
愜人心著為定制永可遵行萬世幸甚上曰此事體重
大爾等仍㑹多官詳體祖訓聖意議處以聞禮部復集
議謂均鍠奏襲之事原不載于祖訓之内其所援例又
頗不同終非臣下所敢擅擬上曰均鍠以姪繼伯與石
城等王不同其已之今後請封類此者只從此例
　　　蜀府宫人請封
𢎞治四年蜀定王次妃王氏因其子蜀王申鑿繼妃王
氏卒具奏為宫人何氏請封繼妃或次妃下禮部議謂
祖宗舊例各王府繼妃止許封一人今蜀府繼妃梁氏
已卒何氏不得再封又王氏封次妃時其子蜀王已襲
爵母以子貴理當宜然何氏乃宫人且無子亦不得援
王氏例議上從之命封何氏為夫人不為例
　　　罪詣闕請封
𢎞治四年晉府慶成王府革職鎮國将軍竒澗之子表
樈等詣闕請封禮部言革職将軍子女無授封例且故
違祖訓擅自來京請如例應付遣回仍𠡠晉王及慶成
王約束之并逮問其輔導等官及本處守成官軍并所
過闗津之失察者從之
　　　遼府革爵後所封
𢎞治四年上以荆王見潚既革爵命禮部檢遼庶人革
爵後事例以聞禮部因按遼王貴烚降為庶人後朝廷
特封其弟貴煖為遼王以請上曰見潚并其子祐柄等
已降為庶人荆靖王次嫡孫都梁王祐襇宜進封荆王
以奉國祀
　　　郡王二次傳庶
𢎞治十四年秦府郃陽温穆王無嫡子庶子七人俱封
鎮國将軍王既薨庶長子誠泓襲封誠泓薨無嗣庶弟
二子誠汾乞襲封命未下而卒誠汾長子輔國将軍秉
橘亦乞襲封上不允命温穆庶弟三子誠澮襲封而進
封其夫人馮氏為王妃将授冊誠澮又卒諡曰悼安至
是其嫡長子輔國将軍秉檄奏乞襲封下所司議禮部
㑹官議謂自温穆薨逝之後已經二次傳庶今難再及
悼安生雖未受冊封然誠命以下諡典復加則其名號
已正矣如今子襲父封則於事體為宜而争端亦可息
從之
　　　趙府非例襲封
𢎞治十五年趙王祐採襲封初各王府親王薨逝其子
孫有俟終服制乃奏請襲封者亦有服制未終奏請襲
封者至于趙王見灂薨左長史李實等奏請令王庶長
子清流王祐採襲封王爵禮科給事中徐仁上疏論之
以為不可禮部覆奏亦請如仁所言令清流王待服制
将終始奏請襲封仍行各王府自後親王郡王請封者
俱准此禮行有㫖祐採即襲封趙王
　　　庶子不再傳襲
𢎞治十五年壬午初秦府保安王誠潢無嗣其次弟昭
和王誠渌襲封亦無嗣鎮國将軍誠漖第五弟也既奉
命掌理府事復請襲封命禮部議處尚書張昇等議謂
祖訓有云親王未有嫡子其庶子止為郡王郡王子孫
止授以本等官職今誠潢誠渌係保安荘簡王嫡庶所
生已經二次傳襲難以再及誠漖上命㑹多官議處并
查郡王襲封事例明白以聞昇等兩集文武大臣㑹議
終以為郡王襲封載在祖訓未有庶子襲封之文先年
雖間有庶子傳襲者然俱止襲封一次與祖訓之意不
合況誠漖乃庶第五子未可援例請止今以本等官職
奉保安王宗祀從之
　　　将軍不得乞封生母
𢎞治十年寧府樂安昭定王之子鎮國将軍覲鋌乞封
生母王氏為夫人援文武職官及懐仁王子鎮國将軍
仕塠封生母之例以請禮部議謂諸司職掌凡諸子應
封父母嫡母在所生之母不得封嫡母亡得並封若所
生之母未封贈不得先封其妻此文武職官封贈之典
自與宗室制度不同我朝宗室之制郡王出府止封一
妃鎮國将軍輔國将軍各止封一夫人奉國将軍止封
一淑人鎮國中尉止封一恭人輔國中尉止封一宜人
奉國中尉封一安人别無妾媵受封之典祖宗親睦九
族逺超前代何獨推封一事反厚于職官而薄于宗室
是必有深意存焉非臣下所敢議也惟是親王之妾生
子已封郡王者親王乞恩奏請例封夫人然猶不給冠
服間有特恩給賜亦不為例其郡王請封妾媵雖懐仁
王曾有之然出于一時特恩至于鎮國将軍乞封生母
未有得請者葢此例一開則天下王府鎮國将軍以下
凡有生母者孰不援例陳乞今日既得誥封他日将求
冠服生時見授封號沒後便應祭葬希求太濫勞費益
多且人之欲孝其親心雖無窮而分則有限何必強求
分外之恩開冐濫之路而後為孝哉上曰既例不應封
已之
　　　議覆藩封二事
𢎞治十年禮部題覆部院衙門應詔陳言内二欵一議
授封除親王嫡長子嫡次子庶子親王所生女及郡王
嫡長子長孫俱照祖訓及憲宗皇帝詔書事例年及十
嵗即與請封其餘子孫止該誥封鎮國等将軍及中尉
者及各郡王及将軍及中尉所生女俱照天順四年英
宗皇帝聖㫖事例俟年一十五嵗方與請封後即與行
造冠服及給與禄米房屋等項擇選婚配日惜名器凡
𢎞治年以來傳奉乞恩官員許吏部通查具奏黜革
一定冊封欲依先年事例每年一次遣官赴各王府冊
封每次于八月内造完于九月内遣官不許遲違其行
移造辦務依日月先後不許任意遲速
　　　請封祖母
正德元年代王奏進請封祖母夫人王氏為代惠王次
妃禮部覆議著令但有子為生母請封而無孫為祖母
請者詔特許之
　　　郡王例外襲封
正德元年准秦府保安王府鎮國将軍誠漖襲封為王
誠漖保安荘簡王之庶第五子也初荘簡王嫡長子榮
穆王誠潢襲爵薨無嗣庶第三子昭和王誠淥繼襲昭
和王薨無嗣誠漖攝府事乞襲禮部言祖訓不載郡王
庶子襲封且保安傳庶已再不可復許孝宗皇帝是廷
議寝封至是母妃陳氏復請上命多官集議尚書張昇
等執奏如前詔特許之
　　　乞追復父爵
正德三年復蜀府故庶人申鍷華陽王爵申鍷在憲廟
時與鎮國将軍申䤧訐奏各褫爵職至是其子濱泟襲
封援代府武邑王聰􁥆例乞追贈諡其父母禮部議宜
勿與覆奉㫖㑹議于是㑹禮部尚書許進等上議奏謂
祖宗以義訓宗室故凡有縱欲敗度者必革爵以示懲
列聖以孝治天下故凡有為親祈恩者亦原情而加宥
申鍷與聰􁥆事不同科贈諡誠不宜與但賓泟之請情
有可惻葢以身為郡王而父無封爵春秋祭奠稱謂無
據宜原情酌禮量與封爵便于廟享庶幾君恩國法可
並行而不悖矣上復申鍷爵而已其諡
　　　郡王庶不得承襲議
正德五年禮部㑹府部等衙門議朝廷宗支各有爵職
其品第之髙卑視支派之疏戚故襲封之典載于祖訓
惟親王之子不分嫡庶郡王言嫡而不言庶者祖宗立
法之意固有在也其後郡王無嫡者亦得襲封至于兄
終弟及係出一時特恩宗室之中援此為例故凡族屬
疎逺者妄圗承襲累煩廷議以致逆瑾得以假借納賂
變成法示私恩而秉舉秉檄誠漖例不該襲皆許襲封
至于敗倫傷化革爵如鍾鍑者亦復原爵今已奉㫖改
正後各藩襲封親王郡王俱以嫡繼無嫡以庶如果無
庶許應奉祀者以本職奉祀其諸弟姪不得逺引祖父
先爵為詞及不許親屬撥置徑行奏請如有仍前朦朧
奏擾者奏詞宜格不行賫奏人治罪内外輔導官叅奏
究治庶宗派明而法制定矣議上詔以封爵重事自今
郡王無庶子許次及者以原職奉祀不許弟姪冐請封
襲有朦朧奏擾者内外輔導官治罪保安王誠漖永興
王秉櫸皆應查革但有成命姑仍舊封以後子孫并已
故郃陽王秉檄子孫悉如議鍾鍑斁傷倫理情罪深重
仍革爵降為庶人
　　　革正鄒平府襲封
正德六年魯府鄒平恭懿王陽鎕妃張氏薨無嗣妾周
氏生二子當潩當淎未幾復納丁氏為内助生當涼王
愛之奏封為嫡長子復奏封丁氏為繼妃禮部不知其
妄遂得受封者二十餘年至是當潩與當涼争襲封魯
王及鎮巡官具實以聞下禮部議尚書費宏謂當潩宜
襲并請改革當涼長子及丁氏繼妃封號有㫖復令㑹
多官詳議宏乃㑹公侯駙馬伯府部大臣議曰舊例宗
室正妃已故有嫡庶子者止許選娶内助不授繼妃之
封今丁氏為内助不授繼妃之封今丁氏為内助與周
氏無嫡妾之分則當潩與當涼皆為庶子當以長㓜為
序以妾為妻丁氏之封既已誤于始以少陵長當涼之
封不宜再誤于今請從禮部議庶人倫正國法明而宗
室無紛争之弊矣議上乃以當潩襲封鄒平王而革當
涼長子封號丁氏業已封妃已之
　　　進封者不得追封父
正德六年十一月鄭王祐襗奏臣先以郡王進封為王
乞追封故父東垣端惠王為親王并請入廟嵗祀禮部
議鄭王進位葢以上紹康王之封東垣雖親有不得而
子之禮乃不允
　　　旁支進襲者勿請加封
正德八年初交城榮惠王薨無嗣姪表㭄襲爵得追封
本生父竒滽為王至是管府事鎮國将軍竒洢請加封
竒滽之女太平郡君為縣主下禮部議尚書劉春言加
封事例施于世次應襲王爵而未得者若世次不應襲
其子雖進襲王爵惟以繼嗣為不得加封至于子女尤
所勿論所以正統緒定名分也交城王表㭄以姪繼伯
追封其父已為過分乃又欲加封其女不可許且請申
諭各王府今後有旁支進襲王爵者不得奏請加封父
母及其父母所生之子女違者坐罪輔導官上是之命
著為例
　　　旁支繼爵請追封
正德九年八月先是鄭康王祐枔薨無嗣其從弟祐擇
襲封為鄭王嘗為其父奏請追封入廟凡三上疏禮部
屢覆以旁支入繼親王不得顧其私親詔如議至是復
以為請下禮部議以鄭王懇疏雖出于孝然非以禮事
其親者執議如初詔曰既于禮有悖其已之
　　　頒示宗室加封進禄例
嘉靖五年禮部尚書桂蕚等言各王府進封襲封王爵
者以後子女照今封號遞加其追封者所生子女封號
加否不一難以遵行今查得𢎞治中樂安王宸湔襲封
郡王追封其父覲鎰為樂安温隠王母夫人黄氏請加
封本部議准加封為妃不遣官冊其餘子女原從從鎮
國将軍所生俱不准追封以後各王府悉照此例施行
今陳乞紛紜詔㫖數易莫知遵守臣請以覲鎰事著為
令報可示頒命諸王知之
　　　飭引弊事具奏
嘉靖十六年先是唐王宇温以文城王襲爵得追封父
恭靖王為唐恭王已而復請加封其弟鎮國将軍為郡
王妹縣主為郡主下禮部議部臣言追封親王子女祖
訓條章無加封例第正德中周晉二府嘗請得之故王
以近例請耳上以加封非祖宗舊制不許仍飭禮部自
今陳乞者皆不得濫引弊事依違具奏
　　　冊服等儀順齎
嘉靖二十二年禮部言每嵗封王妃冊服冠帔即令使
臣齎賜玉榖等圭往往以成造後期待其奏請㑹闗非
禮部以後冊封王妃玉器諸儀得與冊服同賜以全禮
制從之
　　　飭冊封使臣
嘉靖二十二年禮部言國家冊封宗藩所以惇叙九族
乃正使武臣多從人役需索驛傳既久遲迴不發以要
厚餽王府苦之今宜𠡠戒請使臣各奉法将命上曰冊
封大禮禮部命官各宜仰體朝廷親親至意遵守禮法
約束從人所過不得騷擾驛傳事畢還報不得遷延違
者聽巡按御史舉奏
　　　申明郡王得改封長子
嘉靖二十三年禮部言郡王之請封長子猶親王之請
封世子均之欲正名分以俟承襲也親王與妃年五十
未有嫡子得立庶子子為世子載在祖訓在郡王自可
例推若郡王長子不改封非一視宗親預為正名之意
也且庶子已封将軍者例有嵗禄既改封長子則禄米
住支是在宗藩非有規圗利益之私也誠恐繼襲之分
未定而争奪之禍由起耳自今乞聽郡王之請亦得改
封詔如嘉靖元年例准改封著為令
　　　冊封遣官禁限
嘉靖二十四年禮部覆御史吳相議冊封宗藩遣官務
求端重老成者如侯伯數缺即于國戚都指揮内簡用
侍衛團營侯伯不得圗差各爵在任空閒曾奉差一次
者必隔二三年然後再差其隨從止帶一人如有騷擾
濫受者聽長史及有司申呈巡按御史叅奏罰治詔可
　　　公舉冊封使
嘉靖二十八年禮部疏言冊封之典嵗一舉行而持節
行禮首以勳臣充之所以專命使重藩封也近嵗慣習
營差之輩與夫新襲封爵少不更事者類皆以此為殖
貨之門奉使而出恣肆驛騷需索餽遺致損國體請以
後冊封之期本部移文中府等府掌印官㑹同公舉其
鑚求需索及連年奉使三次以上者不得濫與如帶俸
勳爵不敷即與僉書叅用違者聽部科糾奏報可
　　　庶輩封爵歸長
嘉靖二十八年以秦府永夀恭和王秉欓庶長孫懐墡
襲封永夀王初恭和王正妃湯氏無子宫人張氏生第
一子惟燿内助邵氏生惟燱内助因進封為妃惟燿封
鎮國将軍先恭和卒有子曰懐墡號王長孫王薨懐墡
主䘮王妃邵氏因奏臣進封為妃惟燱封鎮國将軍惟
燱固嫡子也惟燿校尉女所生較尉女選配有禁惟燿
不當封援吳江例為請懐㷽亦援鄒平例奏争前後十
年不決已而秦王懐埢覆奏懐墡恭和長孫今攝府事
惟燱雖稱妃出然牒明開庶生且邵氏已生子方封俱
下九卿議言郡王妃卒但有庶子止得選娶内助所生
亦為庶子此累朝定制惟燿之生既在邵氏入府之前
邵氏封妃出一時特恩則惟燿惟燱俱當稱庶俱庶則
當歸長秦王等言是疏上上曰懐墡既稱長當封准承
襲以後郡王王妃故後不得封繼妃著為令
　　　奏停夤緣封例
嘉靖四十年禮部言王世子已故追封王爵者其次嫡
庶子止封鎮國将軍不得有王封此𢎞治間例也至武
廟時則有晉世子竒源之子表槏表掬者俱夤緣封郡
王自是遂成兩例奏請紛紜行止靡一請酌示所宜著
之令甲以便遵守上命照𢎞治間例行
　　　定冊封不等遣官
嘉靖四十三年禮部覆議御史顔鯨奏請自今冊封親
王妃擬勳戚中老成端謹者一人為正使以翰林院坊
局六科尚寳及卿寺五品以上官副之世子郡王及各
妃則以翰林坊局六科尚寳及卿寺五品以上官為正
使以部寺屬官中書行人等官副之其致祭親王改差
五品以上官或本部司官仍如舊例以四月初旬傳制
遣官冊封正副使一體定限違者叅究著為例奏可
嘉靖四十四年三月詔更定冊封遣使除親王正使仍
用勳爵外其世子郡王正使止用翰林坊局六科尚
寳司官副使止用行人行人不足則以中書充之若差
多人少就近併差不得槩用各卿寺及部屬官其致祭
親王亦止用尚寳司等官部寺各屬毋有所與時冊封
新例多用文臣充使各衙門争欲得之禮部以其人求
自便恐妨職守乃建議更止從之
　　　肅府請承襲
隆慶二年肅定王妃吳氏奏以孫肅懐王無嗣請令定
王姪管府事輔國将軍縉􁪠承襲王爵仍賜給丁土以
供祭膳禮部覆言宗藩封爵莫重于親王往者縉􁪠請
封先帝神斷謂越世無相繼之理成命昭然孰敢違越
宜令縉􁪠安分守職毋得輙假王妃名再三凟請上曰
皇考神斷倫理明正縉􁪠不准繼襲但将該府衛所
等項一切裁革同于犯罪國除恐非先帝意且惇睦之
道不如此其再議以請于是禮部又言縉􁪠既為将軍
則與親王體統自别衛所所以衛親王也不容僣踰肅
王及世子金寳非将軍所宜用自當奏繳或量摘衛丁
以資耕牧田土之用而王妃所受金冊容其身終繳則
朝廷惇睦之仁裁制之義庶幾乎兩盡從之
　　　肅王例外襲封
隆慶四年命肅府奉國将軍縉􁪠襲封為王仍支輔國
将軍禄先是縉􁪠以屢請襲封不許乃令延長王真滰
等代奏以為親太宗統不當絶其封爵遞降品秩益卑
内不足以鈐束宗支而外無以鎮邊方杜畨夷窺伺惟
上幸許襲封以昭興滅繼絶之仁事下禮部覆言宗藩
襲封莫重于親王萬世遵守莫嚴于君命縉􁪠以懐王
從父例不得繼襲此先帝獨斷皇上親裁成命赫然孰
敢違越而縉􁪠復使延長等王列名陳請是條例不足
慿而明㫖不足信也其謂親王統不當絶則髙皇帝之
子潭趙湘安郢五王憲宗皇帝之子岐雍夀汝涇五王
皆以無嗣國除當時未嘗繼統豈非為天下後世長久
之慮哉惟陛下念祖宗之深意修先帝之明法堅賜宸
斷杜其請求以定經制上以極邊重地必須用王鎮䕶
特令縉􁪠襲封為王于是禮部執奏宗藩條例一書乃
廷臣集議先帝臨決勒成令典以抑冐濫萬世不可易
之成憲也縉􁪠奏請襲封自先帝及皇上皆報罷此萬
世當守之明㫖也以故本部奉行宗藩帖服而縉􁪠蔑
成憲玩明㫖肆然凟奏若復聽之則宗室效尤人人欲
行其私事事欲更其制豈聖世所宜有哉且肅府始封
甘州今徙蘭州在内地不得稱極邊即選擇諸郡王賢
者使理府事自足鎮䕶不必變更條例皇上即欲聽許
宜下廷臣雜議之使朝廷大信可全宗藩大分不越然
後可上曰已有㫖不必阻撓既以禮部請封縉􁪠為郡
王他宗藩如縉􁪠者率以此令從事上不許竟封為肅
王都給事中周詩等御史劉良弼等争之皆不聽葢太
監陳洪入其賄故力主之部議不能奪也
　　　旁支不許襲爵
隆慶三年新定各王府旁支不許襲封之例于是秦府
隆德王敬鎔襄府安福王載堯俱以先世冒封法當革
職禮部以為請得㫖敬鎔載堯伊父既以前承繼並准
襲封
　　藩給
　　　請給冠服
正統十四年令親王有長孫者授以世孫給一品冠服
郡王有長孫者授以長孫給二品官服
　　　親王冠服
𢎞治十四年四月徽王奏稱原賜冕服并服衮龍袍服
等件年久不堪穿用該本部覆題奉孝宗皇帝聖㫖准
與王冕弁服各一套衮龍袍服罷欽此
正德四年該本部議得王府奏討冠服等項除郡王無
例難准外其在親王必須有關禮制不可缺用者方許
具奏不許例外請乞煩凟聖聴等因奉武宗皇帝聖㫖
是欽此
嘉靖十二年十二月衡王祐楎奏稱先賜衮冕皮弁冠
服經今年久顔色脫落不堪服用乞要製造該本部查
例具題奉聖㫖准他欽此
嘉靖十六年九月伊王奏稱先年䝉賜章服經今年久
破綻服用不堪乞照衡王事例賜給該本部查例具題
奉聖㫖准給欽此
　　　郡王冠服
正德二年十一月唐王奏三城王啟稱欽賜制服經歴
年久短窄不堪着用乞要易賜該本部查無事例覆題
奉武宗皇帝聖㫖既無例罷欽此
嘉靖三十四年九月唐王奏稱新野王先已病故今䝉
遣官冊封乞将冊服𠡠令原遣官員遵照成命賜給該
府収受該本部查照魯府新蔡王妃事例覆題奉聖㫖
是既有成命冊服准給與欽此
嘉靖三十六年二月靖江王奏稱原䝉頒賜冕服及皮
弁等服多年日就破綻不堪服着乞要賜給該本部查
例具題奉聖㫖准換給欽此
　　　王妃册封
嘉靖二十九年三月魯王奏繳新蔡王妃孫氏册服等
件前來該本部看得新蔡王妃孫氏既已先期病故原
領冊服等件理合造繳但魯王奏稱成命在先乞要討
此册服以先後世本部查無事例難以擅擬覆題奉聖
㫖既有成命册服准給與欽此
　　　世孫冠服
𢎞治十三年二月晉王奏世子世孫俱逝有世曾孫知
烊欲令代臣管理習學緣無翼善冠服該本部議得知
烊年雖㓜弱係應襲王爵合行請𠡠令其代為行禮習
學所據給賜翼善冠服查無事例覆題奉孝宗皇帝聖
㫖是知烊准給與世子冠服欽此
正德二年十二月魯王奏稱先因足疾奏令世子當漎
代為行禮今當漎病故乞要比例将世孫健栻賜以世
子冠服代為行禮該本部查得晉府世曾孫知烊事例
係出特恩覆題奉武宗皇帝聖㫖是健栻准給與世子
冠服欽此
嘉靖十三年九月周王奏稱世子勤熄病故遺有世孫
朝堈未有翼善冠服乞要比照魯世孫賜給等因詼本
部覆題奉聖㫖准照例與他欽此
嘉靖二十八年十二月趙王奏稱庶長子載培封獲嘉
王病故遺有長孫翊錙荷䝉聖恩封為趙世孫未有翼
善冠服乞要比照周世孫賜給該本部查照前例覆題
奉聖㫖是欽此
　　　郡王冠服
𢎞治十三年四月蜀王奏稱曾祖姑名山郡主嫁儀賓
盧旭後孀居四十五年夀躋九十為世所稀先䝉朝廷
頒賜冠服穿戴年久乞要再賜榮身本部查無事例題
奉孝宗皇帝聖㫖准給與冠服不為例欽此
　　　奏討内史
皇明祖訓親王府
　　承奉司　承奉正正六品　承奉副從六品
　　典寳所　典寳正正六品　典寳副從六品
　　典膳所　典膳正正六品　典膳副從六品
　　典服所　典服正正六品　典服副從六品
　　各門官　門　正正六品　門　副從六品
　　(以上俱内官其有員缺則以次第陞不得超越/)
　　　内使十名
　　司冠一名　司衣一名　司珮一名
　　司履一名　司樂一名　司弓矢二名
　　(以上俱内使其有奏討本部行司禮監照缺給𤼵/)
天順八年六月晉王鍾鉉保陞承奉副張㤗等二十員
為承奉正等官預定其職以聞上以書戒王曰得奏欲
以承奉副等官張泰等二十員陞授承奉正等職既已
定擬職名復何奏請且陞除王府内官出自朝廷若遇
員缺只宜具實并開相應者奏知以慿陞補王乃擅自
定職泛濫陞除是何理也此必下人撥置今皆不准亦
不究問特書戒王王宜自省今後行事當遵祖宗法度
毋得任情妄為庶可保全令名王其戒之慎之
𢎞治九年兵部尚書馬文昇題稱乞𠡠各王府缺少内
官内使者明白具奏若干員司禮監擇其老成讀書者
具奏照缺給賜前去以後有缺具奏除補合用衣服飲
食等項本照例闗給其郡王府每府給與内使二名專
管宫闈事務及闗防門禁藩王有過專罪輔導官郡王
有過專罪内使教授等因奉孝宗皇帝聖㫖是該衙門
知道欽此
嘉靖三十二年九月浄身男子江寧等奏乞收用該本
部議将年力稍壯男子侯景等送南海子收管候各王
府奏討查撥等因奉聖㫖是欽此
嘉靖三十六年三月内唐王奏承休王宇淵乞討内使
四名鎮國将軍宇洋乞討内使二名該本部尚書吳(闕/)
等議照親郡王撥給内使将以充宫闈門禁之役國家
自有定制不容僣請伏覩皇明祖訓其裁定親王内使
如司冠司衣司珮司履司樂司弓矢之屬総數不過十
名並不及于郡王至𢎞治九年兵部尚書馬文昇題議
郡王各給内使二名于是郡王始得乞請若夫将軍中
尉累朝並無撥給事例止因嘉靖十五年該净身男子
顧昇等奏乞收用本部憫念其情槩行題覆自後襲為
常例然出一時權宜實非祖宗定制方今宗室蕃衍以
天下王府将軍計之不下二千餘位紛紜乞請日益煩
𤨏且将軍乞請不已必繼之以中尉南海子寄養有限
異日何以應之今據承休王宇淵乞請内使合照前例
行司禮監查撥二名前去該府供役其衛輝王府鎮國
将軍宇洋所請祖訓不載似難一槩准給合行河南布
政司轉行該府長史司啟王知㑹行令宇洋恪遵祖訓
不得再行奏擾以後本部惟遵祖訓及𢎞治九年事例
題覆凡親王乞請内使若原額缺人量撥四名郡王乞
請内使查係未經撥給量撥二名其将軍中尉如有濫
請者将該府長史教授承奉等官叅奏究治仍通行各
王府俱要一體遵奉祖訓明例不許朦朧濫請有乖國
體等因奉聖㫖是欽此
嘉靖三十七年本部纂修儀司職掌照得親郡王奏討
内使者不一而足以其額外濫乞重違祖訓司禮監奉
㫖檢發未嘗查照缺之有無此皆出朝廷一時特恩不
可為例者今並不録
　　　保陞内官
成化二年七月慶王奏保内使白環等該本部查照皇明
祖訓額設王府内官員數題覆奉憲宗皇帝聖㫖祖訓
原定王府官員止是一正一副子孫正當遵守這保的
只依正額除補其餘的罷今後不許額外濫保通行各
王府知道欽此
𢎞治十二年十二月吉王奏保内官李獻等乞陞典寳
正等職事該本部查得近該吉王奏保承奉等官陳碧
等陞用題奉孝宗皇帝聖㫖准王奏承奉副陳碧轉承
奉正典寳正王保承奉副典寳副吳顯典寳正典膳副
吉爽典膳正門副楊付門正寫書與王欽此今該府典
寳正等官俱各方纔保陞見在不缺係是額外濫保有
礙祖訓及奉有憲宗皇帝聖㫖難以施行及查得各王
府奏保内使冠帶俱議明開何年月日撥賜人數本部
查看年深方敢覆奏今陳林張廉俱不明白開奏亦難
議等因題奉孝宗皇帝聖㫖陳碧等既轉陞了李獻等
罷欽此
正德三年令各王府内使不係欽撥者不准乞恩保陞
妄奏者罪坐長史教授
正德三年六月崇王奏典寳副梁洪轉陞承奉正職事
本部覆題奉武宗皇帝聖㫖各府祖訓額設舊例承奉
正副二員今崇王見有濫保承奉正副七員又行保舉
梁洪顯是這厮求謀撥置本當究治但念親親且饒這
遭欽此本月十七日該禮科給事中潘鐸等題稱徽府
奏保内官髙成等奔競陞職等因奉武宗皇帝聖㫖你
此說的是王府設官自有定制今徽府䑃朧奏保官員
過額數多有違祖訓成規承奉長史不行諫阻髙成等
夤緣撥置懐事多端本當查究裁革但念親親且饒這
遭如又似這等必罪不饒今後待有缺方許承奉長史
啟王保舉禮部還行與各王府知道該衙門知道欽此
正德三年八月永和王奏稱内使郭彪到府年久乞要
賜給内典膳職名等因本部查無事例覆題奉武宗皇
帝聖㫖既無例罷欽此
正德四年該本部議准王府承奉等官并郡王内使俱
有定額其員缺并數少者許乞陞補不許額外濫保及
擅立内典膳職名希圗保陞違者罪坐營求之人及輔
導等官奉武宗皇帝聖㫖是欽此
正德四年七月瀋王奏永平王府内使黄珍胡綱管理
䘮儀誠可嘉奨乞賜㡌戴本部查得胡綱撥去年淺等
因覆題奉武宗皇帝聖㫖黄珍胡綱都不准該府奏保
内使如何說管理䘮儀誠可嘉奨恁意裏還行長史司
啟王知道欽此
正德四年九月鎮守河南太監廖堂題本部議得𢎞治
九年奏行事例天下各親王府額設承奉正副各一員
以理一國之政其郡王府各有内使二名專理宫闈及
闗防門禁親王有過專罪承奉長史郡王有過專罪内
使教授今奏前因本部合行各處鎮巡各官通查各親
郡王府承奉内使如有僣言是非者具實奏聞區處覆
題奉武宗皇帝聖㫖是欽此
嘉靖三十四年五月蜀王奏稱本府承奉正陶宣周琦
典寳典膳典服門正副等官張輔等啟各老疾事故員
缺乞要将谷睿頂補承奉正陶宣寗文頂補承奉正周
琦司誠頂轉陞承奉副谷睿谷茂頂補典寳正司誠瓛
頂補典寳副張輔潘澄頂補典膳正石瑜周文慶頂補
典膳副馮榮吳成頂補典服正谷茂谷逵頂補典服副
江蘭杜廷鑑李嚴金良褒崇頂補門正韋忠等員缺劉
成胡驤司義潘源頂補門副方英等員缺各一節為照
谷睿等既該親王具奏員缺明白合無照缺轉補等因
奉聖㫖准王奏谷睿等各照缺陞補寫書與王欽此
嘉靖三十五年十一月周王奏稱典寶正武進員缺乞
要将典寳副栁昇陞補典寳副員缺将典膳正尚昇陞
補典膳正員缺将典膳副劉逵陞補典膳副員缺将典
服正李還陞補典膳正員缺将典服副申玉陞補典服
副員缺将内官賈朝陞補各一節既該親王具奏員缺
明白似應陞補内查賈朝係内官奏内不開入府年月
似難陞補其餘員缺俱次第相應等因奉聖㫖栁昇等
都照缺陞補寫書與王欽此
嘉靖三十七年本部纂職掌議照宦竪之流其欲無厭
親郡王昵于褻近易為請乞自非朝廷為之裁抑則其
求無已觀之訓典昭然可見邇年法久懈弛額外濫保
之奏越次乞陞之請無日無之茍漫不查究而槩為題
覆将來之弊有不可勝言者宜思所以限之
　　　内使冠服
嘉靖八年二月該本部議照冠帶乃朝廷名器使不分
可否一槩給賜誠恐名器過濫合無斟酌立為定例今
後但有奏討内使冠帶者俱各限以到府年分親王内
使須至十年之上郡王内使須歴十二年之上方許具
奏等因奉聖㫖是冠帶朝廷名器年淺的難以濫授今
後只照這例行欽此
嘉靖三十三年五月德王奏内使張岳張宗海趙宜安
馬德鄭昇焦臣戴賓俞朋張撥常敬戚朝耿斌王順穆
臣蔡仲孫保楊保胡鳳紀綱韓楨馬守道韓用劉朝許
茂楊朝劉良張祥張忠門成劉永俱于嘉靖二十四年
欽撥到府乞給官帶榮身該禮科叅本部議照親王内
使請給冠帶止限以到府年分原無定擬名數今據張
岳等供事十年雖與前例相合然一請三十名委為過
多似應酌處合無先将張岳等二十二名給與冠帶其
劉朝等八名仍候該府另奏賜給等因奉聖㫖准王奏
張岳等二十二名各給與冠帶其劉朝等罷寫書與王
欽此
嘉靖三十七年本部纂職掌議照内使請乞冠帶陞官
其到府年分淺深是否欽撥人數先年事例俱本部查
明題覆法禁昭然邇年漫委司禮監掌行不加稽覈雖
為簡便恐非祖宗法制且于朝廷名器太濫今不敢録
以為例
　　　内使復姓
嘉靖二十八年三月肅王奏将承奉副辛朝改復本姓
劉朝内官劉寳改復本姓楊寳該本部覆題奉聖㫖是
欽此
嘉靖二十九年七月内秦王奏據承奉副趙賢等啟稱
賢自㓜浄身父母俱故賢等無依賢隨定興縣民劉順
家改名劉賢王覲改為郭安周欽改名陳欽馬隆改名
劉隆李朝改名閆朝強大用改名周大用馬端改名房
端胡智改名李名俱為義子恩養成人嘉靖六年𠡠撥
到府乞賜改正該本都照得劉賢等八員名乞要更正
姓名既該親王具奏相應題請合行司禮監将劉賢等
各查照更正施行等因奉聖㫖是欽此
嘉靖三十四年二汝王奏稱承奉副趙全因父卓強母
趙氏俱各早故隨舅氏撫養成人乞要改復原姓卓全
該部看得趙全既該親王具奏前來似應隨從合行司
禮監将趙全改為卓全及行該府啟王知㑹施行等因
奉聖㫖是欽此
　　　内使養親
𢎞治十三年七月夀王奏據典寳副趙良啟稱有父趙
恕母任氏見今在京年皆八十乞要比例養親等因本
部查無在外王府奏放承奉典寳等官養親事例今夀
王所援衡王汝王各奏准承奉典寳等官覃海等養病
係是未曾出府之時俱難比照等因奉孝宗皇帝聖㫖
趙良不准回京欽此
　　　收買子女
𢎞治五年五月内吉王奏前事本部查得天下各王府
如果宫内缺人使用例該先行奏奉欽依方纔自備財
禮于情願之家兩平收買不許過多今吉王未曽具奏
輙便收買子女數多叅題奉孝宗皇帝聖㫖你每說的
是但這起子女王既用價收買今又自行認罪還准留
十嵗以下的三十口與王使喚欽此
𢎞治十一年七月内准王奏要收買㓜女本部查得該
府先曾奏准收買二十人去後覆題奉孝宗皇帝聖㫖
既曾買收二十人了罷欽此
𢎞治十六年五月内徽王奏稱缺少多人使用乞准自
備價銀收買等因本部備查先該徽王奏買多人三次
奉聖㫖罷欽此今奏稱前因覆題奉孝宗皇帝聖㫖且
罷欽此
正德三年五月内衡王奏稱府中缺少使喚乞要自行
用價收買子女等因覆題奉武宗皇帝聖㫖王既奏缺
人使用准買十五人係是府中用的還着鎮守太監看
驗十二三嵗的着承奉長史也要眼同看可的方用欽此
正德四年該本部議各王府奏買子女但收買一次以
後必須年久事故數多委果缺少使用方許再行乞恩
仍行鎮巡輔導等官保勘奏請兩平收買其名數取自上裁
嘉靖三十一年四月内吉王奏嘉靖十六年臣父吉定
王奏乞遴選淑女已䝉聖恩准選五人後臣父因疾不
果選用至今缺人應用欲行照例收買二三十口以充
應用該本部照得吉定王既經奏奉欽依收買女子五
名因疾未及收買薨逝今吉王乏人使用合令遵照先
奉欽定數目收買充役等因奉聖㫖是欽此
　　　庶人赴京請給
正統十一年九月遼庶人貴烚長子擅離其先塋欲赴
京自訴遼府及防守荆州衛官以聞上命湖廣三司及
巡按御史體之至是御史蒋誠等官言長子自以其男
女年及成人居第狹隘貧無以卒日欲陳訴乞恩
　　　郡主乞粧奩
成化十八年十月德王見潾為其郡主乞粧奩上曰郡
主婚配例止給與冠服儀仗今王奏乞粧奩朕念親親
之恩非惜此小費也但今宗支蕃衍内府營造供應之
物日不暇給若復開此例各王将比照陳請何辭以郤
之府庫財物所入有限又将何取以應之乎其已之
　　　造王府遵祖制
𢎞治八年十月禮部尚書倪岳等言永樂宣德間造各
王府規制儉約近來務極宏麗傷財害民乞整内官監
今後凡造王府悉遵永樂宣德間式様畫圗務從儉約
以恤民困上曰既永樂宣德間王府規制皆祖宗所定
誠宜遵奉所司其備查以聞
　　　酌議庶人口粮
嘉靖三十二年禮部㑹議王府庶人口粮如成化十三
年例則過多如嘉靖四年等例則過少今當視中尉嵗
米減三之一嵗給米七十石妻妾子女及使女皆衣食
其中不必計口更給庶人口粮既定則擅婚者減庶人
三之一得五十石傳生者減庶人之半得三十五石増
損適中矣至于妾媵之數宜如律年四十以上無子者
乃聽娶妾有子則否議者又謂限其妾媵不若限其子
女竊以為限其人數又不若限其口粮今宜備查現在
庶人傳生等食粮名數自今為始除子女未出㓜者從
父及女将出嫁者給家資從夫養贍外其子應請口粮
者查其父生子多寡三子以上者無論長子衆子並與
半給若止一子二子供與合給傳世以後半給者如故
全給者仍查其父生子多寡定擬如前庶幾下有一定
之制上無難繼之恩通行各王府著為例此後有違例
妄請者坐之報可
　　　議處藩録
嘉靖四十年十月監察御史林潤言今天下之事極弊
而可大慮者莫甚于宗藩然莫有一定不易之策懼拂
宗室之心而重違祖訓也顧時有所必變勢有所必通
國初支庶不繁定制因畧今麟趾螽斯其麗不億視昔
時數百倍矣臣觀嘉靖初議者言洪武中河南開封惟
一周府今郡王已增三十九府将軍至五百餘中尉儀
賓不可勝計舉一府而天下可知也今距嘉靖初又四
十餘年矣所増之數又可推也故天下財賦嵗供京師
粮四百萬石而各處王府禄米凡八百五十三萬石不
啻倍之即如山西存留米一百五十二萬石而禄米三
百一十二萬石河南存留米八十四萬三千石而禄米
一百九十二萬石是二省之粮借令全輸不足供禄米
之半況吏禄軍餉皆出其中乎故自郡王以上猶得厚
享将軍以下至不能自存饑寒困辱勢所必至常呼號
道路聚而詬有司守土之臣不惟懼辱且懼生變故官
司困于難供宗藩病于不給天下無可增賦之理而宗
室蕃衍無休時是可不為寒心哉今議者或言當今天
下親王皆如國初遼韓伊岷肅諸王之制禄皆二千石
或郡王而下定中半折支如京朝官例儀賓而下如外
有司例或云親王袒免而下則從庶人之例月支米三石
或云不宜遽削于今日而惟定制于方來或云定子女
之數以杜詐冐或云開應舉之途弛商賈之禁言人人
殊臣以為宜令大臣科道集議于朝仍頒諭諸王示以
勢窮弊極不得不通之意令户部㑹計賦額以十年為
准大約兵荒蠲免存留費用幾何王府增封幾何禄米
及諸費幾何令宗藩曉然知賦入有限費出不經共陳
善後之䇿然後通集衆論斷自宸衷以垂萬世不易之
規疏下禮部議覆從之
　
　
　
　
　
　
　
　
　
　
　禮部志稿卷七十五
欽定四庫全書
　禮部志稿卷七十六
　　　　　　　　　　　　　明　俞汝楫　編
　宗藩備考
　　藩婚
　　　選擇婚配
宣德元年四月安東屯衛指揮僉事姜通奏為其子裕
聘朔州衛指揮使周忠女為配今已二年近為平陽王
選妃不得成婚上謂行在禮部尚書胡濙曰婚姻人道
之始風教所闗昔唐太宗聘鄭仁基女為充華聞其已許
陸氏遂罷之亦是重禮教忠女宜歸姜氏令平陽王别
選妃
𢎞治七年十月本部議得各王府選婚之日除本處仕
官人員果有相應子女聽其選婚若外處流移軍民人
等來歴不明財賂交通假以附籍為名者不許選擇其
餘不分官員軍民良家子女務要家道清白年貌相應
雖是重結王親倫理不失原選長史教授等官照例保
結明白申送布政司督同該衙門官吏知証人等重甘
結状繳部本部再行彼處按察司坐委堂上官一員覈
勘無礙具結至日以慿奏請婚配等因奉孝宗皇帝聖
㫖是欽此
𢎞治十年四月山西布政司呈稱張禄先年為事問發
充軍伊女張金菊定與本州民人賀瀛為配後奉禮部
勘合又将張金菊選與山隂王長子為婚續該山隂王
奏乞宥罪本部看得張金菊先定與賀瀛為婚既已查
勘明白其山隂王長子成鍪合聽另選原委選婚官應
行題問題奉孝宗皇帝聖㫖是山隂王既認罪罷欽此
𢎞治十三年二月内楚王奏鎮國将軍榮過選婚境内
年命不對看得辰州府沅陵縣已故僉事李轍長女年
命相合已行聘禮續奉禮部勘合止許本境選配臣思
看定之時實在例前該本部查得鎮國将軍榮過于𢎞
治三年授封其本境選婚事例正係本年奏行原奏未
曾選婚今却揑稱聘定李轍長女叅照該府長史教授
俱合有罪相應革退仍行另選題覆奉孝宗皇帝聖㫖
是長史等官本當究問且都饒這遭欽此
𢎞治十六年十二月内遼府光澤王奏乞選婚該本部
議得王府選婚止許于本境内府衛州縣官員軍民良
家子女選配題奉孝宗皇帝聖㫖今後各王府子女不
許于本府軍技之家選配欽此
𢎞治十七年七月内楚王奏稱相隣州縣三百里之内
者即同本境不拘禁限本部查得見行事例凡王府子
女選婚止許于本境内府州縣官員軍民良家子女内
選配楚王所奏于例有礙覆題奉孝宗皇帝聖㫖准議
欽此
正德三年十二月内慶成王奏奉國将軍表桗選到永
和王府典仗所餘丁田林長女為婚因父䘮未娶近奉
軍校不許與王府結親事例思得表桗選婚在前乞要
行令保勘等因本部覆題奉武宗皇帝聖㫖王府子女
明有禁例不許于本府軍校之家選配如何不遵但在
例前姑不查究田林女不准選用着另行揀選今後有
這等妄選的該部查出退了仍将被選之家編發極邊
衛分充軍定不輕宥欽此
正德三年十二月内瀋王奏稱各府子女選婚欲令承
奉僉押該本部查無事例覆題奉武宗皇帝聖㫖是既
查無事例係本府自行斟酌欽此
正德四年七月内魯府鎮國将軍當滇奏乞申明律意
禁止貪財以正人倫事本部議得各王府長史教授等
官凡各王府将軍果有已結未完聚姑舅失序為婚等
項即便具啟改王今後選婚之日務在長史教授照例
㑹同布按二司官員通行軍衛有司衙門及里隣親族
知証人等保勘明白送赴巡按御史從公面審及多方
訪察果無前項違碍俱有批允方許具結前來以慿奏
請若倫理失序有乖律例或以本府軍校揑作别府州
縣籍貫外處流移軍匠人等揑作該里寄籍帶管父祖
重刑之人揑作家道清白等項即便革退另選仍将經
該官吏并保勘人等照例以枉法論罪營求撥置之人
問發邊逺充軍遇赦不宥干礙輔導及布按二司官員
叅奏定奪若有扶同隠匿情弊事發責有所歸本部節
題奉武宗皇帝聖㫖是欽此
正德四年十二月該本部議得各王府選婚務待子女
年足十五以上奏行本境内府衛州縣官員軍民及䕶
衛官員之家選擇如果家道清白人物俊秀年嵗相應
及不係服屬失序于例無礙者繳報本部奏准婚配如
有做官寄籍不係本土人氏及縁事革遣本府軍校及
逺方流移軍匠人等朦朧冐選者革退另選仍将被選
及營求撥置之人編發極邊衛分永逺充軍經該官吏
并保勘人等以枉法論罪及照各府厨役亦係軍校之
屬今後但有厨役之家子女與王府結親者悉照例問
擬題奉武宗皇帝聖㫖是欽此
嘉靖三十二年三月内襄垣王奏稱本府子女婚配選
擇過嚴以致嫁娶失時怨曠年久該本部議行山西巡
按嚴督蒲州縣所掌印官員作速選娶不許隠匿仍啟
王戒諭各宗室毋得貪富棄貧以致失時難娶及照民
間避匿子女不願與王府結婚者一則以仕官不得選
除京職一則以宗室于結婚之後往往恣意求索致或
盡奪家産故民間相戒以不婚王府為幸而不以連姻
帝室為榮也合無通行有王府去處今後宗室虐害婚
姻之家及吞騙資産者許呈告撫按具啟親郡王叅奏
前來先将撥置之人問擬充軍宗室聽本部㑹同法司
酌量事情輕重奏請奉聖㫖是欽此
　　　勒抑婚期
𢎞治十七年令各王府結勘選婚文移所司遷延半年
之上延悞婚期者聽王府舉奏治罪
正德十一年奏准各王府子女年應請封選婚者長史
教授即啟王覈查一年二次類奏若過期一年之上者
輔導等官以違制論其請封選婚勘合到布政司有掯
勒遲滯者巡按官查究旗舍軍民枷號二個月發邊衛
永逺充軍儀賓職官從重發落干礙宗室奏請定奪守
巡官年終将請封選婚己未完結報稱布政司呈部稽
考守巡官催督欠嚴叅究治罪
正德十二年定各王府子女婚姻止令布政司結勘奏
請不必轉行核實以致遲悞
嘉靖十二年詔宗室子女有年二十嵗以上未曾婚配
者許各該撫按長史輔導等官限三月以裏保送前來
以慿禮部覆請
嘉靖三十四年九月該都察院右副都御史王忬叅博
野王府管理府事奉國将軍廷墧掯勒宗儀阻滯婚䘮
不與轉啟及典仗蘇浩索財過送等因奉聖㫖是蘇浩
着巡撫衙門提問發落廷墧等各罰住禄米三個月欽此
　　　擅自成婚
𢎞治十六年九月内西河王奏稱選配馬氏未經奏請
就吉成婚乞恩宥罪該本部叅題奉孝宗皇帝聖㫖是
西河王既認罪罷欽此隨該西河王奏稱馬氏取到官
吏里隣保結申訖所有冊命冠服未曽請給該本部覆
題奉聖㫖是欽此
正德四年該本部議得西河王所犯雖經寛宥然請命
而行禮法所先今後各王府如有不奉明㫖擅自成婚
者聽本部叅奏輔導等官及主嫁之人治以重罪奉武
宗皇帝聖㫖是欽此
嘉靖二年令王府子女有不遵禁例擅自成婚者俱革
退另選
嘉靖十三年五月内晉王奏稱寧化王府鎮國中尉表
柔繼選藺氏就結成婚乞要賜封該本部議得表柔選
到藺氏自合奏請授封方可成婚却乃不遵舊例擅自
成婚輔導等官及主嫁之人俱各有罪奉聖㫖表柔繼
選到藺氏如何不候奏請授封輙自成婚該府輔導官
員并主嫁之人都着該巡按官查提究問了來說欽此
續該晉王奏稱藺氏未䝉賜封乞要照例賜給該本部
議得表柔擅婚藺氏已該本部查叅輔導官員并主嫁之人
問擬發落其藺氏係是繼選應否請封恭人臣等難擅
擬奉聖㫖藺氏既擅自成婚又係繼選不准封欽此
嘉靖三十年七月内鄭府鎮國将軍祐椗選到黄氏祐
梪選到髙氏各已成婚乞要請封該本部看得祐椗等
配黄氏等俱各未經請封輙便就吉成婚于例有違合
照藺氏事例不准請封奉聖㫖是欽此
　　　同姓為婚
嘉靖三十一年四月内該慶府夀陽王第一妾朱氏庶
生第二女乞要請封該本部查得同姓為婚題議不准
授封照依庶人子女事例給與婚嫁朱氏免離異長史
教授媒証人等巡按御史提問奉聖㫖是欽此
　　　繼室内助(請封繼室附選取内助/管理家事)
天順四年令宗室奏請繼室無後者方許奏准
𢎞治間定凡王府前妃有出聽王自備財禮于本境内
選取一人以為内助不授繼妃之封凡親郡王妃并鎮
國将軍夫人以下病故者若無出許選繼室有出許選
内助事例
正德四年奏准凡王妃以下病故不欲選娶繼室内助
者許于宫人内擇其來歴清白持身端謹者奏請管理
家事不許溺于私愛濫請名目
　　　請封繼室
𢎞治四年正月韓王奏稱有妃郭氏病故缺人管理内
事欲将宫人張氏比照蜀府宫人何氏𠡠賜管理家道
事例量賜名目該本部查得𢎞治三年三月内蜀和王
稱繼妃梁氏病故要将宫人何氏比照先祖蜀和王繼
妃事例頒賜冊命冠服俾為繼室本部為照梁氏已封
繼妃各王妃並無兩次冊封繼妃事例覆題奉孝宗皇
帝聖㫖是還冩𠡠與蜀王准何氏管理家事欽此緣何
氏出自一時特恩不係常例覆題奉聖㫖准冩𠡠與王
著張氏管理家事欽此
𢎞治十三年三月瀋王奏稱鎮國将軍詮鋐選配夫人
屈氏無子用到侍女王氏有孕屈氏憎嫌不容在府生
産母妃宋氏慮恐妒害王氏性命密令内使靳通等将
王氏送與屈氏母宿氏家優養生子一人後屈氏病故
奏選繼室牛氏請封其王氏所生之子因循不曽奏報
乞要請名該本部行山西布政司咨呈勘過王氏所生
之子無礙結状前來看得王氏既生有子詮鋐自合明
白開奏止娶一人以為内助不授繼室之封却又不合
隠匿生子情由朦朧将牛氏冐請封號該府長史教授
不行查報俱合有罪雖䝉赦宥所據牛氏亦合改正革
去封號覆題奉孝宗皇帝聖㫖既檢舉准改正牛氏革
去封號長史等都饒這遭詮鋐罷欽此
正德四年該本部議得瀋府鎮國将軍詮鋐侍女王氏
既生有子却乃不行奏報冐将牛氏請封繼室其間隠
情固難遙度除已往外今後如有不遵禮法如詮鋐者
許該府親郡王及輔導指實奏聞區處毋致生育不明
閨門貽玷奉武宗皇帝聖㫖是欽此
正徳四年七月魯府鎮國将軍當須奏為墧欺罔正名
分定襲爵以省儲用事本部議得各王府正妃夫人生
有子女病故以後各王府将軍如有将自娶内助之人
揑作繼室及将所生子女稱為繼出者不拘己未請封
通行叅奏定奪今後各王府造到玉牒并嵗報文冊凡
繼出子女名下開係伊母某氏何年奏准選娶何年奏
准授封不許朦朧影射如有此弊聽從本府親王并本
處鎮巡等官指實叅奏輔導官員照例降調逺方重者
從重問擬其内助擅用正妃冠服出入拜謁者聽親王
嚴加禁治以正宫闈如有恃頑不悛者奏聞區處等因
題奉武宗皇帝聖㫖是宗祀倫理係是重事當須所言
深為有理正妃夫人病故已有庶生長子不許将自娶
之人所生揑稱繼出紊亂倫序亦不許僣用正妃冠服
各府各項事情俱要造冊具結明白奏繳經該官吏并
輔導官員扶同隠匿的都重治不饒恁部裡通行各處
鎮巡等官查勘各府有無别項情弊奏來定奪該科記
着欽此
　　　選取内助
嘉靖三年正月内秦王奏保安王府鎮國将軍秉椆先
娶楊氏為夫人無出再娶劉氏為繼夫人亦故並無嫡
庶子女乞要再選該本部查無兩次繼選事例題准聽
令秉椆自備財禮選娶内助不授繼夫人之封奉聖㫖
是欽此
嘉靖二十八年題准宗室年五十以上子女長成者止
許於妾媵内奏乞管理不得請選内助
嘉靖二十九年七月内榮王奏稱永春王厚烈妃丘氏
病故並無嫡子奏乞繼選該本部查得嘉靖二十八年
十二月内節奏聖㫖今後郡王正妃故後勿再准封繼
妃著為令欽此欽遵今該前因今照近奉明㫖勿再准
封繼妃止依選娶内助事例聽令于本境良家女内選
娶一人以為内助以後凡有奏請者俱照此例施行奉
聖㫖是欽此
　　　管理家事
嘉靖二十八年五月内瀋王奏輔國将軍勛□年五十
六嵗夫人病故有子一人孫四人再娶少艷玷累藩封
該本部議得今後将軍等未有子嗣而夫人等病故者
許不拘年嵗照例奏選繼室年五十以下及子女㓜小
者許照例奏選内助或于原奏娶妾媵内奏乞管理若
年五十以上子女年已長成如勛□者止許照例奏乞
管理不得更請内助其請繼室并内助管理等項奏内
俱要明開本身年嵗若干子女長㓜位數及妾媵原經
奏選年月本部查明無礙方與題覆違者聽本部叅究
等因奉聖㫖是欽此
　　　妾媵限制
𢎞治間定凡郡王除正妃外妾媵不過四人鎮國輔國
将軍除夫人奉國将軍除淑人外妾媵各不過三人鎮
國中尉除恭人輔國中尉除宜人奉國中尉除安人妾
媵不過二人生子之日先行開具姓名奏報以慿請名
請封庶無僣差若濫收過數輔導官隠匿不奏者叅提
究問奏請降調邊方
𢎞治七年奏准親王府選用多人務奏奉明文定有名
數方許于本府軍校之家選用不許強買民間子女郡
王将軍使女俱照奏准事例若擅買子女及名數過多
或令外人入府者許鎮巡官叅奏長史教授降調逺方
𢎞治九年三月准都察院咨稱寧府鍾陵王違例濫收
妾媵嫉妒不和将有子之妾非法責打鎖禁致死㓜男
以致宫人帶刑逃出醜聲外彰有違祖訓具題節奉孝
宗皇帝聖㫖鍾陵王濫收妾媵致令嫉妬不和将㓜男
饑死及致宫人帶刑逃走醜聲外彰本當重治姑從輕
革去禄米三分之一冩𠡠切責欽此
正德四年令各王府如有未娶正室而先收侍女生育
男女者聽本府輔導官具實奏聞區處所生子女不許
請封請名又奏准凡長女已為王妃又将次女進與為
妾者罪坐所進之人
正徳四年該本部議准王府妾媵名數已經奏有禁例
而鍾陵王濫收之弊深足為戒今後如有仍前縱欲敗
度及輔導等官不行舉奏者許鎮巡等官指實具奏悉
照前例區處永為定例奉武宗皇帝聖㫖是欽此
嘉靖二年令郡王将軍中尉妾媵子女俱每年造冊繳
部查對如有額外濫收者輔導等官即行舉奏減革禄
米所生子女不許請封若輔導等官徇情隠匿者鎮巡
等官舉奏照例降調邊方
嘉靖六年五月内周府汝陽王府鎮國将軍安洛多收
妾媵本部議得郡王将軍中尉選娶妾媵務從所在府
州縣官吏里隣親戚保結明白果係例内應娶之數先
行奏報本部知㑹方許禮娶入府若不係例内所司扶
同保勘奏保或雖係例内故不經官保奏徑自收留入
府者必是樂女娼婦並許輔導官舉奏如輔導等官徇
情隠匿許鎮巡官指名舉奏查照節年題准事例減革
禄米其所生子女即同花生不許請名請封輔導等官
罷黜等因奉聖㫖你每說的是各處郡王将軍中尉收
用妾媵已有定數禁例甚明安洛等仍前不遵已往的
且都不究便行各處鎮巡等官輔行各王府長史教授
啟王知㑹今後選娶妾媵務從所在官司里老隣佑人
等查勘明白果係内應娶之數先行奏報方許禮娶入
府有不遵的輔導等官舉奏若徇情不舉聽鎮巡官叅
奏罷黜例外所生子女不許請名請封欽此
嘉靖二十三年六月禮科給事中周采題稱王府奏選
妾媵不明開嫡嗣有無奏報子女不著母妾來歴冐濫
多端禁例有違乞要再加詳議及定議親郡王妾媵之
數著為令甲該本部議得各該王府今後凡選娶妾媵
俱要預行奏請其奏内必明開年已若干有無嫡子及
例内應娶之數方與行文彼處官司并各輔導官員重
加查勘如果所奏是實方許選娶仍将選娶過某處某
人之女為苐幾妾備細緣由取具一應不致扶同欺隠
結状繳報本部每嵗造冊送部查對如該府造報稽遲
以後奏到庶生子女俱不許請給名封若有例外濫收
者聽本部叅題革退所生子女不許造入玉牒冊内該
府輔導保勘等官一併論罪罷黜其庶生子女應該奏
請名封者奏内俱要明開委係何年月日禮娶何處何
人之女為第幾妾所生不許朦朧将妾媵所生冐作嫡
出樂婦姦生冐作庶出以致紊亂宗支乖違國典如再
不行遵守聽本部并該科照前從重叅究所據欲要定
擬親郡王妾媵名數除郡王妾媵已有定制外其親王
妾媵應否定限人數本部未敢擅議伏乞聖明裁定奉
聖㫖准議欽此
嘉靖二十五年九月禮科都給事中李給題稱宗室不
經奏選妾媵所生子女多由踵襲因循今若一概不准
請封難遏紛紜之奏該本部議得郡王将軍中尉妾媵
以有定數如查有例外濫收宫人多人名目及自嘉靖
二十三年以前雖未經奏請若係例内應娶之數如果
節年造報冊内來歴明白所生子女照例請封共有入
府雖在二十三年以前而人數却在例外及自二十三
年申明以後雖人數不係例外而入府未經奏報者所
生子女俱照例不准請封止依庶人事例給與婚嫁之
資如有既係私娶又在例外者所生子女不許造入玉
牒永為定例仍将違例宗室奏請減革禄米輔導官從
重究治奉聖㫖是欽此
嘉靖三十一年七月禮科給事中王鳴臣題該本部議
得郡王将軍中尉娶妾各以四十三為期誠為清源救
弊之意合無今後郡王選婚之後年二十五嵗嫡妃無
出者許其奏娶妾二人候至三十無出方許具奏娶足
四妾将軍中尉選婚之後年三十嵗嫡配無出者許具
奏各先娶妾一人候至三十五嵗無出方許具奏照例
将軍娶足三妾中尉娶足二妾其所娶妾媵病故者必
其嫡庶皆未有出方許奏請選補如已有出不得槩引
額數務求補足至于濫收及越境選配禁例具存俱應
再行申明如或故違本部查出将該府長史教授等官
從重叅奏罷黜郡王将軍中尉奏請革罰撥置人等究
治發遣等因奉聖㫖准議欽此
　　　妾媵禁例
正德四年該本部議得王府婚禮俱奉成命選娶然後
另奏請封無有未娶正室而先收侍女生育男女之禮
除已往不究外合無本部通行各王府嚴加禁約但有
前項所為聽慿輔導官員具實奏聞區處所生子女不
得請封請名永為定例若輔導官員朦朧不舉者事發
治以重罪奉武宗皇帝聖㫖是欽此
嘉靖二十九年六月襄垣王奏稱長子聰瀺夫人病故
子女無人看育㑹已故儀賓張繼恩女嫁夫翟霽出外
十年有餘貧難無倚慿伊舅姑主議歸宗改嫁禮娶為
妾生子二人俱已授封乞要比照仕㚀事例認罪首正
該本部看得聡瀺所娶張氏既係有夫婦女又係姑舅
之親于法本不當娶但既首正合無俯從寛宥奉聖㫖
聡瀺本當究治既認罪首正饒他欽此
嘉靖三十二年九月該刑部咨稱韓府襄陵王府奉國
将軍旭柱收妾陶氏係長安縣流移民人陶春妺冐作
平凉縣人劉氏係邠州失記名姓劉人女冐作縣民劉
千里之女及行該縣申結並無陶梅劉千里姓名陶氏
所生子融㸁劉氏所生女并所生子融□應否請封食
禄查例奏請定奪該本部看得宗室越境選婚禁例甚
嚴旭柱違例收買流移民女為妾又敢揑報戸籍已經
刑部題奉欽依去禄米三分之二似難再究其劉氏陶
氏成婚年久似應免革及查冐籍選婚事例止罪營求
撥置保勘人員所生子女未經議擬題請今據融㸁等
欲照不良婦女所生削去玉牒屬籍則似非其倫欲照
例内妾媵所生仍准請授官職則違例冐籍之人無以
懲戒合無比照擅婚事例将旭柱庶第一子融㸁革去
濫請中尉官職給與庶人婚資口粮三分之二其誥命
冠服房屋從人等項盡行追奪并行各該衙門查照施
行其庶第二子融□并庶第一女以後止許照擅婚子
女請給口粮婚嫁之資不許朦朧請授官封等因奉聖
㫖是欽此
　　　庶人婚嫁
天順四年奏准宗室降為庶人者其子女婚嫁有司每
人與四表裏首飾銀二十兩猪四口羊四隻自今婚配
正德二年六月守備鳳陽太監倪文題稱各墻庶人所
生子女乞要婚配本部查得𢎞治十八年詔書内一欵
宗室降為庶人者各賜米十石絹十疋其子女各米五
石布五疋年及婚配者所司具名以聞照例選婚量助
婚嫁之資欽此又查得見行事例宗室庶人婚嫁有司
每人辦與四表裏首飾銀二十兩猪四口羊四隻自行
婚配合無遵奉詔書内事例准復止照見行事例覆題
奉武宗皇帝聖㫖還依詔書例行欽此
正德二年三月魯王奏稱庶人當洅次子健樟乞要選
婚本部備查覆題奉武宗皇帝聖㫖是只照見行事例
行欽此
正德四年該本部議得庶人婚嫁悉遵見行事例近該
本部題奉欽依又有特從詔書量為資助者臣等竊恐
有司不能仰承聖意多寡不齊適足為弊今後合無例
照見行事例闗給庶使事體歸一而恩澤均沾奉武宗
皇帝聖㫖是欽此
　　　儀賓婚配
𢎞治十六年令各王府子女不許于本府軍校之家選配
成化二十年六月禮部送雲丘王鍾鋋長女平陶縣主
欲選古并郡君儀賓殷輅姪繡為儀賓所司以縣主與
郡君同輩行尊卑失序禮難成婚詔令改選而王復累
章陳乞不已上曰婚姻禮之大節謹始正家之道莫先
于此王既為女擇配其可不論尊卑顧禮義而強欲曲
成乎有司已當辨奏猶不知改悔是益違祖訓而不畏
清議也可乎其依前㫖改選勿仍執迷
正德三年十二月慶成王奏姪奉國将軍表桗先聘典
仗所餘丁田林女以祖䘮未婚至是服闋疏請上曰王
府子女禁于本府軍校之家選配奈何違之其别行選
配後有違者禮部查出停婚被選之家戍邊衛不貸
嘉靖五年令各王府選婚有失倫序者不許保結起送
嘉靖十六年題准宗室郡君等擇配有不係本土人民
擅自成婚者止准給冠帶榮身
　　　定儀賓品秩
宣徳三年十二月初寧王權言儀賓品秩未有定制上
命禮部考定其儀禮部奏洪武禮制云郡主儀賓秩從
二品縣主儀賓秩從三品郡君儀賓從四品縣君儀賓
從五品鄉君儀賓從六品若遇行禮宜序于同等官員
之左上曰禮不踰等儀賓雖親當守定分此為定制其
頒行遵守
　　　附籍選婚
嘉靖六年五月襄王奏鎮寧王女洧川縣主選到附籍
襄陽縣致仕典史陳預男陳珠為配該本部查得不係
本土人氏駁回革退另選隨該鎮寧王具奏乞恩本部
覆題奉聖㫖陳珠准令成婚欽此
嘉靖十六年九月南渭王奏義烏郡君選到零陵縣主
簿秦嘉祥長男秦賢為配擅自成婚該本部查得秦賢
不係本土人氏但已成婚似難革退合無止給冠帶榮
身奉聖㫖依擬欽此
嘉靖三十一年三月楚府通城王庶第五女平恩縣主
選到崇陽王府典膳廷嚮長男林舜潮為配該本部查
得林舜潮原籍浙江人不係本土人氏駁回革退另選
隨該本王比照附籍㐮府儀賓陳珠等乞恩前來本部
覆題奉聖㫖林舜潮姑准完婚欽此
　　　續婚
𢎞治十四年七月魯王奏稱嫡第三女宜夀郡主選到
濟寧州張弨為配郡主未配病故有嫡第五女儀封郡
主長成選無相應子弟欲将弨改配該本部查無違礙
欲照例将張弨改配儀封郡主奉孝宗皇帝聖㫖是欽此
嘉靖三十四年十二月内榮王秦稱寧逺縣主選到儀
儐宋思未婚縣主病故乞要将碧湘縣主與宋思續親
該本部議将宋思照例准令續親改給誥命奉聖㫖是
　　　再選
𢎞治十七年三月鄭王奏稱革爵盟津王見□長女選
到子弟李良未婚病故乞要再選該本部議得合無聽
其再選其助嫁之資例不重給奉孝宗皇帝聖㫖是欽此
嘉靖十九年七月蜀王奏芒部郡君儀賓徐進冠帶回
府未婚病故乞要另選該本部查例題奉聖㫖是欽此
　　　謝恩
嘉靖六年五月該本部議得王府選取子弟婚畢謝恩
許于三年以裏舉行如過三年者照例治罪等因奉聖
㫖依擬行欽此
　　　教養儀賓
𢎞治二年二月本部題據趙府等府起送儀賓趙文等
到京冠帶看得數内李庠秦鶴年貌㓜小合送本府讀
書三年待其長成另行具奏等因奉孝宗皇帝聖㫖是
今後王府選擇儀賓務要年及十有五嵗以上人物長
成俊秀的方許具奏成婚若将㓜小不堪之人朦朧選
奏長史教授等官都重罪不饒欽此
𢎞治十六年該聽選官鄭善桓奏本部議准各王府姻
親人等擅求圗書手本票帖内囑托公事許所在官司
先将差去人役拘執仍備将所齎圗書手本票帖内囑
托事情指實奏聞區處其長史教授等官不能諫阻者
一體叅究問罪本部合行各王府申明禁約其揀選儀
賓之時不許将人物鄙陋禮貌粗疎者一槩起送其舊
授儀賓二十五嵗以下并新授儀賓本府長史教授俱
要照前例通送本處提學官撥𤼵儒學讀書習禮不時
考驗年至三十方止其出入王府務在禮制當行不許
放縱無度致生前弊俱許鎮巡等官指名叅奏等因覆
題奉孝宗皇帝聖㫖是欽此
正徳四年九月鎮守河南太監廖堂奏前事本部議得
見行事例凡各王府郡縣主君鄉君儀賓務選家道清
白保結到部看係無礙方與題准冠帶回還成婚又查
得𢎞治十五年該徽王奏為預教儀賓成全禮儀壯觀
王國事本部查照侯伯事例通行天下王府将新舊儀
賓年二十五以下俱送本處儒學讀書習禮聽提學官
長史教授考驗題奉孝宗皇帝聖㫖是欽此
正德四年該本部議得儀賓習書習禮一節所司視為
故事多不舉行合無再行申明嚴加禁約敢有違者聽
鎮巡等官指實叅奏區處等因奉武宗皇帝聖㫖是欽此
嘉靖三十四年六月崇王奏稱嫡第二女已封南陽郡
主見年一十四嵗預乞選婚以便教養儀賓讀書習禮成材之
後照例成婚今崇王奏乞預先教養合行本布政司照例揀
選候年嵗日足具奏冠帶成婚等因奉聖㫖是欽此
　　　釋放宫眷
𢎞治八年四月内南渭榮順王第二子鎮國将軍膺鉙
奏父原管長兄庶人膺鑼家眷人口在府居住禄米停
止宫人數多奏乞疎放被府親湖海等撥置存留該本
部議行彼處鎮守太監劉雅㑹同膺鉙查勘所遺宫人
無出者量為疎放若是仍前占恡先将撥置之人徑自
拿問覆題奉孝宗皇帝聖㫖是欽此
𢎞治九年四月巡按湖廣御史田奫題稱各王府如遇
襲爵之初承奉等官即便㑹同本處鎮守内官将多餘
侍從之人具數啟王知㑹照例釋其郡王将軍以下見
今數多者亦聽照例施行以後悉照奏准名數存留該
本部查照覆題奉孝宗皇帝聖㫖准擬欽此
正德三年三月守備鳳陽太監黄凖題據髙墻庶人鍾
鈵病故遺妾胡迎春宫人陳重陽欲照戸部題准事例
釋放該本部議行太監黄凖照例查拘胡迎春陳重陽
父母親屬領出嫁遣若無父母親屬量為處置疎放勿
令失所奉武宗皇帝聖㫖是欽此
正德四年六月内岷王奏祖岷順王遺下宫人周氏等
四人俱有出乞要疎放該本部查議覆題奉武宗皇帝
聖㫖周氏等係岷順王原近幸人數難以釋放仍留存
府養贍欽此
正德四年該本部議得今後各王府襲爵之初其先王
侍從宫人除有出者仍留存府養贍其餘無出者照例
釋放各将軍以下并庶人病故其宫人無出者亦照太
監黄凖奏事例俱令原籍親屬領出嫁遣違者許鎮巡
等官指實叅奏若訪有撥置之人徑自拏問從重議擬
奉武宗皇帝聖㫖是欽此
　　　王親迴避
凡有與王府結親官員不分軍民職官但在一城居住
者俱各改調或令致仕閒住
正統十四年十二月内肅王奏庶長男洵陽王選到甘
州中䕶衛指揮樊俊女為婚合請改調奉英宗皇帝聖
㫖還查洪武永樂年間官員與王府結親應否改調的
例來說欽此本部隨行南京該部查無改調事例覆題
奉英宗皇帝聖㫖既無䕶衛官與王府結親改調的例
樊俊不必調今後只依這例行欽此
𢎞治十五年八月内吏部尚書馬文昇奏稱親姪璡次
子天禄已聘民人張樞女為婚近徽王預要将馬天禄
選佐㓜女儀賓時令璡入承奉司習禮臣查得見行事
例凡任京官其同户人有做王府儀賓者不分族屬逺
近俱改調外任臣叨任外臣合當迴避乞令致仕等因
奉孝宗皇帝聖㫖卿以耆德舊臣方膺重任屢乞退休
已有㫖不允不必固辭馬天禄已定婚了充選儀賓該
部知道欽此
正德四年九月内吏部咨准都察院咨據山東道理刑
進士田蘭呈照本職係直𨽻保定府清苑縣人由進士
簡選理刑先有族伯父任平凉府知府田賜伊女田氏
選作褒城王妃苐田福久因寄籍在彼伊男田疇近年
又作本府儀賓田蘭應該迴避等因題奉武宗皇帝聖
㫖田賜田疇俱不係本土人氏因做官寄籍累結王親顯
是交通王府依法本當重刑姑從輕不究田蘭係王府親
如何求進着回籍為民今後在外的官不許與王府結親永
為定例見今如有王府占親的即當自陳如若不自陳退的
有人首告訪查得出必重罪不饒該衙門便行文曉諭各
衙門知道欽此移咨到部續又行該吏部文選清吏司手本
回稱查審得進士田蘭自髙曾祖父以來俱分門另住知
府田賜居官寄籍結親之時田蘭尚未生育伏乞聖明
矜宥将田蘭量除在外職事等因題奉聖㫖准擬欽此
　　　勘辯樂籍
𢎞治八年六月内晉王奏稱世子竒源宫人馬氏生有
一子其馬氏曾祖馬得喬原係民籍至伊祖馬王瞽目
唱詞報生樂戸其父馬亮又經告明改正等因本部駁
行山西布政司查勘保結相同合行分豁覆題奉孝
宗皇帝聖㫖是欽此
正德元年十二月内晉府寧化王府輔國将軍鍾鎎奏
生子妾張氏祖張俊原在富樂院地方居住伊男張璽
遷居在鄉乞要改正該本部行據山西布政司勘過張
俊止在富樂院前居住張氏不係娼優等因前來覆題
奉武宗皇帝聖㫖是欽此
正德四年該本部議得馬氏雖經查勘無礙然以天潢
支派而求婚于唱詞微賤之家誠為不當張氏雖已保
勘明白然富樂院乃淫賤之處在彼隣住亦涉嫌疑今
後各王府選擇婚配如馬氏張氏者不許濫選違者罪
在輔導官員奉武宗皇帝聖㫖是欽此
嘉靖二十五年四月内晉王奏河東榮安王第四子表
㮁生母劉氏原籍榆次縣民劉瓉妺因父劉剛早亡賣
與榮安王為宫人後生表檯表㮁比有樂女劉氏止生
一女授封縣主正德年間奉例通查被鎮守太監朱秀
将表檯表㮁混造樂女册内不得請封乞要查勘明白
改正隨該山西撫按官㑹勘結稱表檯表㮁生母劉氏
委係榆次縣民人劉剛女先年河東榮安王納為宫人
比因先娶樂工劉貴女劉氏入府所生一女封為崇明
縣主伊恃寵嫉妒譖撥榮安王将表檯表㮁生母劉氏
不肯明開籍貫混報宫妾劉氏所生已經節次駁勘無
異似稱實明等因前來該本部看得河東榮安王妾劉
氏委係民人劉剛之女不係樂籍則劉氏所生之子表
檯表㮁似應照例封為鎮國将軍奉聖㫖表檯表㮁既
查勘明白准照例與封欽此
　　　戒飭交通結親
正統十年南京守備豐城侯李賢言寧王第四子盤炷
已擇南京孝陵衛指揮使葛覃女為妃嫡長孫奠塔已
擇濟川衛指揮使郭謙女為妃既而寧王又奏第十六
女靖安縣主選覃之子旿為儀賓荘惠王世子磐􁩲第
三女髙安縣主選謙之子𤦺為儀賓然寧王先奏擇儀
賓上命于南昌府衛官員軍民之家擇之今乃不于南
昌而于南京盖由覃等以王妃親故私與王府交通結
親請治其罪上命覃謙各陳結親之故覃謙奏先各與
妻送王妃往寧府成婚旿與琦俱隨送䝉王問其年與
縣主相等皆許以婚輙從之罪不容逃上命禮部審其
情至是尚書濙等言婚事雖出于王之自許覃謙亦宜
奏請今乃恣意妄行于理未當請南京都察院究治仍
行寧府長史司啟王知之上曰覃謙既認罪姑宥之俱
令支俸隨操不管衛事其婚禮成則止今後各王府奏
事禮部務勘酌行之
　　　酌持服成婚
正德十三年楚王季埱奏弟大冶王季堧擇武昌䕶衛
指揮同知翟政妺為妃婚姻在邇不意叔崇陽王孟煒
薨逝季堧應持服未敢成婚上命禮部定議言王于崇
陽王當服期年緣崇陽王未薨逝之先君命已下節冊
至日合令妃翟氏拜受候服滿成婚從之
　　　慶成府擅擇女婚
景泰元年禮部奏故事各王府選婚須先請命于朝今
慶成王羮埥有女四人未嘗奏請擅擇婚姻然後奏聞
其府中教授職居輔導不能諫止請令巡按監察御史
究治其罪從之
　　　不成婚儀賓
景泰元年禮部奏楚府麻城縣主選福建泉州知事李
讓子旵為儀賓未成婚而縣主卒旵宜罷官為民仍将
原給誥命送吏部焚燬冠服鞍馬等物送内府收貯從之
　　　違例婚姻追奪
成化六年革晉府輔國将軍竒潡夫人李氏封號及恒
隂郡君儀賓黄璽職先是慶成王奏弟鎮國将軍鍾鑄
選太原衛餘丁李茂女為男竒潡夫人係厮養之家輔
國将軍鍾□選永和昭定王女興縣縣主儀賓王慶弟
璽為妺恒隂郡君儀賓有失倫序事下禮部議其違
例婚姻宜加追奪從之
　　　選婚在坐事前
成化十年十月慶王邃□奏先選郡牧千户所副千户
沈宏女為弟豐林王邃㙂配後宏坐事立功其婚禮不
敢擅舉事下禮部覆奏選婚在坐事之前宜如例封沈
氏為豐林王妃從之
　　　罪宗子婚
成王十四年四月禮部言代府鎮國将軍仕埭已坐罪
降為庶人其子輔國将軍成鑿先奏允娶劉氏為配今
其誥命冠服未敢擅議上命與之
　　　選婚未及期
成化十六年秦王公錫奏永夀王府輔國将軍公鐼女
㑹寧縣君選民人胥欽為配乞授儀賓職事禮部奏舊
例王府子女必年十五方許選婚今㑹寧縣君年甫十
二未經奏請輙擅選婚乞降勅戒諭秦王永夀王及公
鐼今後宜遵成憲仍行所司逮問長史教授等官如律從之
　　　禁親屬為婚
成化十八年詔禁諸王府不得以親屬為婚姻巡撫河
南郡御史孫洪奏伏讀律文凡外姻有服尊屬卑㓜不
得共為婚姻今王府婚姻多混雜不分遂使尊卑失序
有乖倫理乞自親王妃以至中尉夫人及郡主以下儀
賓皆宜擇良善之家并服屬無碍者為之禮部㑹官議
以為當上曰婚姻人道之始禮之大者不可不謹矧藩
府為朝廷親屬宜為朕禮遵行以先天下著為令
　　　給庶人婚資
𢎞治二年庚子命守祖庶人子女年及婚嫁者准遼庶
人子女例人給表裏四疋首飾銀二十兩猪羊各四隻
行禮從禮部覆宿州知州萬本所奏也
　　　奪繼室冒封
𢎞治十三年舊例宗室之䘮妻者若侍妾已有子其繼
娶者不得受封瀋府鎮國将軍詮鋐夫人屈氏卒隠妾
所生子冐請繼室牛氏封號冠服至是始自檢舉乞改
正禮部請并治本府長史等官罪上命革牛氏封號准
其子改正填註玉牒詮鋐及長史等官俱宥之
　　　覈庶生詐稱嫡
嘉靖二十二年初胙城王府故輔國将軍安滔嘗娶樂
婦生子女及妾班氏所生皆詐稱嫡出至是淑人張氏
具奏發其事都給事中周采言近例宗室妾媵将軍不
過三人中尉不過二人今一切廢格而諸王府奏選妾
媵不言嫡嗣有無奏報子女不言母妾來歴冐濫滋甚
宜詳議條例著為令甲于是禮部覆請令各王府自奏
請娶妾皆明著年齒幾何有無嫡子及妾必例得選娶
所司核實奏報乃許之諸凡庶生子女應請名封者皆
明著年月生日及誰氏女第幾妾所生不得以庶冐嫡
以奸生冐庶出違者究論如法詔允行之
　　　申阻抑選婚禁
嘉靖二十八年禮部言王府宗室選配類奏保勘具有
成規今徽府太康等王岷府唐年等王業已選婚矣而
或保勘不至或不為奏聞中間必有阻遏需求之弊自
今各王府請皆以嵗終行撫按官通查犯者悉如法親
郡王故為遷延輔導官不能匡正者罪之報可
　　　妾媵請封禁限
嘉靖三十三年十二月崇王載境為叔懐安王厚熑故
内助周氏請封援襄府棗陽王妃單氏例禮部議親王
妾媵有出者得稱夫人此定制其後親王生母得請封
次妃郡王将軍生母遂得請封夫人夤緣倖恩實從此
始如單氏子為将軍而得請封為妃踰制甚矣今周氏
生二女亦遂援此以圗僥倖及今不節後将無紀請自
後親王之妾有子者許請封夫人其子已襲封親王而
嫡妃不存者許請封為次妃郡王而嫡妃不存者許請
封為夫人仍請𠡠知㑹不給誥命冠服及裁減身後祭
𦵏此外毋得濫請春可
　　　議便請婚
嘉靖十一年九月内禮部題查得見行事例凡宗室将
軍中尉一應子女俱候十五嵗選婚其有年嵗不同或
庶出生母入府來歴不明通行駁勘所據前例遵行已
久但近來各府長史司多違法守任意遷延或有使用
不敷營求未及則子女年嵗過例方與類請乞恩其奏
内來文又多年月不同母氏錯誤至于應婚夫人姓氏
或本到無結結至無本互相背馳延緩以致查駁之間
動經年嵗遂使聖明渥澤欝而不流宗室至親怨曠失
所題奉欽依今後行各王府長史司啟王知㑹今後将
軍中尉子女年嵗已及即與具奏請婚若奏内來文或
年嵗少差母氏未的本部一面駁行查勘一面聽令選
擇應婚子女一併開具奏請夫人奏結不齊候至三月
以上者俱聴本部查考得出奏将該府長史司等官究
問
　　　庻人婚資
隆慶元年禮部言宗室庶人請給婚資必待各府勘奏
本部覆議然後給與惟南京庶人生子南京吏部保勘
登冊待及婚娶之年乃為查奏照各處事例給與表裏
猪羊及首飾銀二十兩往時一婚折銀八十兩之例原
非成憲當改正從之
　　藩𦙍
　　　擅婚子女
嘉靖二十八年三月晉王奏寧化王府鎮國中尉表柔
繼娶藺氏所生第二女例該請封該本部查得藺氏既
經擅婚革封其子女似難照常請封惟復照依革爵庶人
所生子女事例量給婚嫁之資不許請乞封號以後各
王府但有違例擅婚者俱照此例施行等因奉聖㫖是
欽此
嘉靖三十二年十二月周王奏鎮國中尉睦□擅婚髙
氏所生男女請給名糧該本部查得戸部議准事例宗
室擅婚所生子女不許請封止許請名比照庶人給與
口糧五十石女止給婚資及睦□長男及三女勘係擅
婚所生是實合照例将長男行移請名所據口糧并三
女婚資查照近題事例闗給等因奉聖㫖是欽此
　　　　濫妾子女
嘉靖二十五年九月遼王奏有長垣王寵泑陪從女瑣
氏庶生第六女鎮國中尉寵添陪從女王氏庶生第四
男各要請給封名該本部叅題奉聖㫖是寵泑寵添子
女既屬違例止許請名以後不經奏請濫娶妾媵并増
立陪從宫人多人名目所生子女還都照例不許一槩請封欽此
嘉靖二十七年八月慶成王奏輔國将軍竒□夫人早
故遇有已故王仲芳□妻髙氏娶為繼室所生一子彼
時稱妾黄氏所生具奏請名表朶今已成長乞要請封
選婚該本部看得竒□繼妻髙氏生子表朶雖經請名
但髙氏既係故民□妻竒□輙敢濫收始而朦朧奏報
繼又擅稱繼室俱屬故違合無比照庶人子女事例量
給婚配之資奉聖㫖是欽此
嘉靖二十九年五月楚府武岡王奏鎮國中尉顯桄第
三妾張氏庶生第六子奉國中尉華素隨嫁侍女王氏
庶生第一子俱乞請名該本部看得顯光庶第六子係
額外第三妾所生華素係隨嫁侍女即陪從之人俱屬
違例合照前㫖止請名以後不許朦朧奏請封號等因
奉聖㫖是欽此
嘉靖二十九年九月慶成王奏有奉國将軍表椇第二
妾田氏庶生第五男乞要請名該本部查得玉牒冊内
田氏係第四妾看得表椇庶第五男既係額外四妾所
生今却揑作二妾顯是教授等官徇私受賄朦朧作弊
合将表椇庶第五男止准賜名以後不許朦朧奏請封
號教授等官行提審究等因奉聖㫖是欽此
嘉靖二十九年十月周王奏有輔國将軍安洢第三妾
許氏庶生第七男第二妾馮氏庶生第八男各要請名
該本部查得安洢第七男係第五妾許氏第八男係第
四妾馮氏各庶生今却将許氏揑作三妾馮氏揑作二
妾具奏前來顯是輔導等官徇私受賄朦朧欺蔽合将
安洢庶第七男庶第八男止許賜名不許朦朧奏請封
號輔導等官轉行查究等因奉聖㫖是欽此
　　　花生子女
正德四年奏准宗室姦收樂女并不良之婦所生子女
并選配夫人等及儀賓已授封者爵職封號禄米盡行
革去未授名封者不許冐請樂工人等俱𤼵邊衛永逺
充軍其女婦盡數逐出輔導官不行諫阻及所司朦朧
保勘者鎮巡官查奏處治
正德四年三月周王奏稱第七弟係樂女所生乞要比
照安汎等事例請給名封等因本部叅題節奉武宗皇
帝聖㫖是宗支重事這樂女所生之子有玷祖訓尚不
自恥如何冐濫來請名封號着做庶人安汎等已封的
係夤縁朦朧奏請都革了輔導等官不能以理諫阻着
巡按御史提問明白奏來處治各府有樂女所生的着
禮部通查來看欽此隨該本部議得天下宗支繁衍本
部無從備查合行都察院通行有王府去處各鎮巡等
官嚴督承奉長史教授從公查勘宗室之中但有收用
樂女并不良婦人所生子女不分己未請名授封選婚
通查明白備造文冊繳部以便查考其已授封者查明
之日另行奏請定自今各王府請名等項除嫡生外但
係庶生子女俱待鎮巡等官查勘明白㑹造文冊至日
再查宗人府玉牒冊内相同方為覆題以俟聖明裁處
永為定例倘有遺漏及朦朧奏報聴本部叅究治以重
罪覆題奉武宗皇帝聖㫖你每說的是着各鎮巡等官
嚴督各府承奉長史教授将收用樂女并非良家婦女
所生子女己未請名授封選婚的通查明白造冊繳部
奏來定奪今後請名等項但係庶生子女俱待鎮巡等
官查勘明白㑹奏造冊至日恁部裡再查宗人府玉牒
冊内相同方許覆奏今後有似這等的革了爵禄欽此
正德五年十一月内該本部㑹議得各王府收用樂婦
生有子女乞請封號等因奉武宗皇帝聖㫖封爵重事
卿等既㑹議停當已請封號爵職七十人俱免革已請
名未授封的都照晉代等府例查革不許請封還給與
冠帶有司量給婚嫁之資例前所生的也照例行今後
各王府務要遵守祖訓敢有仍前收買樂女姦宿樂婦
并不良婦女及将所生子朦朧奏請名封的輔導等官治
罪不饒庶生子女俱依前例覆勘明白方許類奏開報欽此
正德八年十月内該本部議得各王府收用樂婦女并
不良婦女所生子女雖有例前例後之分其為不遵祖
訓一也今例後所生者已奉欽依不許奏請名封例前
授封者成命已定朝廷寛恩姑不查革今其後嗣雖非
樂婦女并不良婦女所生揆其源流終出不正合無比
照例前所生事例止許請名不許請封仍給與冠帶婚
嫁之資其再世以後者俱照前例施行等因奉武宗皇
帝聖㫖是都照例前所生子女例行欽此
嘉靖八年八月内該本部議得天下各王府凡係樂婦
所生子女婚嫁比照庶人事例量給一半於布政司照
數闗給等因奉聖㫖是欽此
嘉靖二十二年六月該周府永寧王府安治等奏為月
糧被革乞要照舊賜給本部議得安治係花生傳生子
孫支流蕃衍宜限其子女定給口糧合無備查見在庶
人傳生等項名數除子女未出㓜者從父養育女将出
嫁者給與婚資從夫自贍外其子已出㓜成婚應請口
糧查其多寡二子以上則不分長子衆子各與減半支
給若止一子二子俱給與口糧全分傳世以後原係減
半即照原題支給原係全結者仍查其父子多寡照前
定擬奉聖㫖是欽此
嘉靖二十七年題准今後樂女并不良婦女所生子女
不拘年嵗不得朦朧開報比例奏討名糧冠帶等項如
違聴本部及該科從重㕘究治罪其見娶婦女無出者
即令退黜不許容留永為定例
嘉靖二十七年三月該巡按湖廣御史勘得庶人譽梡
譽槲係伊祖膺䥯奸收不良婦女所生子孫先經勘明
奉有欽依照例給與冠帶婚嫁之資却乃故違明㫖不
即領受及犯人林千違例撥置法應重遣該本部查得
譽梡譽槲正與本部近題事例相合合無将譽梡譽槲
冠帶婚資并行革奪聴其自行婚配所生子孫悉照近
例施行奉聖㫖是欽此
　　　寄養子女
𢎞治十七年六月山隂王長子成鏊奏稱輔國将軍成
鑱父鎮國将軍仕圯與夫人侯氏俱故遺下第二妹原
係伯父山隂王已故宫人孫氏所生之女因伯妃李氏
不睦不容存養将本女抱與侯氏撫養不合報作侯氏嫡
生第二女有此差錯乞要改正等因該本部查得郡王女
例封縣主鎮國将軍女例封郡君名位不同嵗支禄米多寡
懸異今欲奏請改正事屬可疑況經年逺合無以冊為慿後
該請封止擬郡君封號等因奉孝宗皇帝聖㫖是欽此
正德四年該本部議得今後親郡王将軍以下子女如
有伯叔自㓜抱養已經造冊奏報者止據冊受封不許
以改正為由濫請封號奉武宗皇帝聖㫖是欽此
　　　　宗室繼嗣
正德四年議照郡王将軍而下薨故無嗣者止許以昭
穆相應之人承祀不許奏乞繼嗣名目
天順二年五月晉王奏弟太谷王妃無出不期患病沉重倘有不
測乞将親兄河東王嫡第二子賜與繼嗣等因本部查
無事例覆題奉武宗皇帝聖㫖既查無此等事例罷欽此
天順八年四月廣昌安僖王生母劉氏奏稱孫男鍾□
見年十四嵗乞賜封爵等因本部查得先該廣昌王奏
稱無子已将雲丘王第二子為嗣并賜名鍾䥏去後今
廣昌安僖王生母劉氏奏要賜以封爵照得鍾□係過
繼之子查無襲封王爵舊例覆奉英宗皇帝聖㫖既無
舊例罷欽此
𢎞治九年五月瀋王奏稱清源王嫡長次子俱故無子
遺第五子鎮國将軍詮鏴先年過繼與黎城荘惠王為
後乞要歸宗為嗣等因覆題奉孝宗皇帝聖㫖詮鏴准
歸本宗為嗣待生有次子仍繼承黎城王宗祀欽此
𢎞治十八年四月瀋王奏稱清源王詮鏴生有子三人
理該第三子勛洺奉祀黎城王宗祀乞要請𠡠管理等
因本部題奉孝宗皇帝聖㫖是欽此
正德三年十二月晉府寧河王奏鎮國将軍鍾□年老
乏嗣欲将伊兄鎮國将軍鍾鋩第六子竒漢為嗣本部
覆題表武宗皇帝聖㫖是這繼嗣祖訓未載難同仕宦
常人之家況鍾□年未及五六十罷欽此
正德四年十二月内該本部議得近該遼府承繼應山
王宗祀輔國将軍寵波乞襲祖爵本部題奉欽依止以
本職奉祀永為定例今後各王府郡王将軍而下薨故
無嗣者止許以昭穆相應之人承祀不許違例奏乞繼
嗣名目他日得以夤緣請封冐濫爵職違者坐罪輔導
官員奉武宗皇帝聖㫖郡王将軍病故無嗣其宗支止
許奏請奉祀不許夤緣請封并繼嗣名目欽此
嘉靖二十年九月内該韓王奏稱隴西王旭林先年五
十五嵗乏嗣承繼乞要将伊嫡生第二子謨墊過府與
隴西王承繼本部尚書嚴嵩議照郡王乏嗣薨故方許
昭穆相應之人承祀不許奏乞繼嗣名目著例遵行已
久今隴西王旭林年未六十無故請人之子為後韓王
不察輙以第二子過繼于人且倫序不應違例請乞顯
有他日夤緣冐爵之圖揆之國典事屬有違叅照韓府
長史并隴西王府教授各職輔導不能諫阻以致妄行
奏擾合候命下本部移咨都察院轉行巡按陜西監察
御史将各輔導官員行提到官問擬如律以警将來奉
聖㫖是欽此
嘉靖二十九年十二月崇王奏稱瑞安王載埴病故無
嗣乞将伊弟輔國将軍載垉准襲祖爵以繼宗祀該本
部看得瑞安荘惠王載埴既病故無嗣其嫡第四弟輔
國将軍載垉據例難以准襲只應以本職奉祀既經河
南布政司查勘倫序相應合行該府長史司具啟崇王
知㑹行令載垉照例以本等官職奉祀管理府事以後
不許朦朧再請襲封等因奉聖㫖是欽此
嘉靖三十四年二月秦王奏稱汧陽王秉榛病故乏嗣乞
要将奉國将軍惟□主䘮奉祀管理府事該本部查得
汧陽王秉榛與奉國将軍惟□倫序昭穆與榛相同及
查有前例合行該府啟王知㑹行令惟□照例以本等
職事主䘮奉祀管理府事不許朦朧奏請封爵等因奉
聖㫖是欽此
嘉靖三十六年本部纂職掌議照宗室繼嗣前項訓例
昭然邇年以來郡王将軍援引𢎞治年間鍾釡事例奏
乞繼嗣本部既為覆行但鍾釡例已久逺堂稿無從稽
查且于祖訓不許請乞繼嗣名目似有違碍今並不録
　
　
　
　
　
　
　
　
　
　
　
　
　
　禮部志稿卷七十六
欽定四庫全書
　禮部志稿卷七十七
　　　　　　　　　　　　明　俞汝楫　編
　宗藩備考
　　藩禮
　　　國内禮儀
洪武十九年十二月内本部奉太祖髙皇帝聖㫖今後
親王所在去處凡遇正旦冬至千秋節日只許本國在
城軍民官員慶賀在外府州縣衞所及守邉衞門不許
慶賀遇有事務許首領官承差人等具本啟聞並不許
差遣將官有妨公務任禮部行文書去與長史都司知
道欽此
洪武二十五年二月内河南按察司呈本部㑹官議得
長史縁係按察司故牒衙門左右係五品衙門官員本
司僉事方面正三品衙門五品官凡遇公座公宴序坐
左右長史班次于按察司僉事之次若親王一時有令
㫖賜坐不在此例奏奉太祖髙皇帝聖㫖是按察司僉
事是方面官員不拘常例也着入殿坐于長史之上欽
此
洪武二十八年九月内本部官於右順門欽奉太祖髙
皇帝聖㫖靖江王庻子稱王子𤼵放的言語稱裔㫖一
應官員人等恭見并時節慶賀都行四拜禮常見行一
拜禮都不叩頭欽此
成化三年二月内廵按江西監察御史趙敔奏稱京官
出使公差朔望日應否同三司等官至王府門外候見
及查無敕至王府并王府進表祭祀随同行禮王府東
西四門應否下馬等因本部照得前項禮儀舊制俱無
該載今議得京官公差出使在外道經王府例該報名
見辭如遇朔望三司等官俱至府候見公差出使人員
亦各詣府随班行禮若王府進表祭祀儀王府應行禮
儀出使公差官員無所干預不必随同行禮王府門首
官員人等禮當下馬亦宜逺引而行不許逼近横絶等
因具題奉憲宗皇帝聖㫖是欽此
𢎞治十七年七月内楚王奏稱文武官員陪祀社稷等
壇止輪左貳慶賀表箋止委首領封王節至則不用朝
服以迎見王宴畢或只為長揖以退伏乞申明戒𠡠其
稱呼不稱臣于禮固是然須别有稱謂等因本部查得
節該廵撫四川右副都御史鍾蕃奏為嚴禮法以塞訟
源事内開朝見親王應否稱臣等因本部查得節該題
准事例親王到國除本府官屬照例稱臣其餘文武官
員慶賀禮儀止具職名原不稱臣係是聖祖欽定禮儀
似亦有據其陪禮慶賀迎節見王等項悉遵禮制等因
覆題奉孝宗皇帝聖㫖是欽此
正徳三年七月内榮王奏稱分封之國伏望特㫖姑容
承奉長史出入三司中門等因本部先年㑹官議得昔
我太祖髙皇帝初設左右王傅其秩二品後来改設長
史司降為五品當時欽定行移體式明白著長史司具
呈牒呈三司之制公聚禮儀又明開王府官屬各照品
級俱在朝官之次近年親王長史雖蒙特㫖陞支四品
俸然依舊五品衙門今後長史司遇有王命止該行移
三司施行若有公事不得已相接為長史者自當安分
從謙為三司者亦量宜優待等因題奉武宗皇帝聖㫖
是既議㑹已定只照舊例行欽此
嘉靖元年五月内靖江王奏更改禮儀事該本部查得
𢎞治十一年三月内該廵撫四川右副都御史鍾蕃奏
為申嚴禮法以塞訟源事本部議題查得皇明祖訓内
開凡朝臣奉使至王府或因使經過見王並行四拜禮
其王所居城内布政司都指揮使司并衛府州縣雜職
官皆于朔望日至王府門候見此係朝見親王禮儀其
朝見郡王舊無定禮又查得見行事例郡王各城居住
者有事逕奏其餘一城居住者有事具啟親王類奏合
無郡王與親王一城居住者統于所尊不必朝見其各
城另住郡王一體朝見又查得諸司職掌内載凡朝見
稽首頓首五拜乃臣下見君上之禮稽首四拜者百官
見東宫親王之禮合無除王府官屬照例稱臣外其餘
文武官員見王止稱本官職銜朝見及慶賀之時行四
拜禮不叩頭朔望随班行禮之時行一拜叩頭禮等因
具題奉孝宗皇帝聖㫖准議欽此今靖江王又稱各該
官員慶賀行八拜禮自其髙祖之國以来相傳舉行仍
要照依㑹典欽定拜禮欲令各官遵守臣等竊惟祖宗
制禮先後因革意義攸存恭詳㑹典所載八拜禮儀係
洪武十八年所定其後祖訓職掌俱無開載百五十年
間各王府慶賀傳有舊規不開講議至𢎞治十一年該
廵撫四川都御史鍾蕃具奏該本部具奏題准前項禮
儀益為明白又奉有孝宗皇帝欽依文武官員朝見并
慶賀行四拜禮朔望行一拜叩頭禮合候命下本部類
行廣西布政司轉行該府長史司啟王知㑹仍照先朝
舊規凡遇慶賀除王府屬官外其餘文武官員俱常服
行四拜禮儀奉聖㫖是王府慶賀行禮祖訓及諸司職
掌開載甚明又有𢎞治年間奏准儀節遵行已久靖江
王府如何妄行奏擾且不查究你部裏還通行申明與
各處王府知道欽此
　　　同城禮儀
正徳三年五月内府襄垣恭簡王第五子管理府事鎮
國將軍仕坏奏稱宗支繁衍凡有迎接詔𠡠并賀聖節
千秋正旦等節乞比慶成永和二府事例與山隂王府
各自拜賀得以盡報本之私且息不睦之訟等因本部
議得合無照依永和慶成二府事例備行該府教授且
啟山隂王并仕坏知㑹凡遇迎接詔𠡠俱在山隂一府
行禮其聖節千秋正旦等節本府行禮等因覆題奉武
宗皇帝聖㫖是准本府行禮欽此
嘉靖二十六年二月襄垣山隂二府奏爭禮儀該本部
尚書徐某議照禮歸至當情欲相安為之收渙合離俾
可即窮通變此篤倫睦族之大端也二王之爭禮也在
山隂則欲從始封之長㓜而一定不移在襄垣則欲論
一時之尊卑而逓相更易偏執已私各雄其説無端肆
毁為禮成仇彼此奏辯已皆不下百十餘次節經本部
行駁勘報前因大抵爵同則論倫爵殊則論爵二府沿
革可放而見也但以歷年勘合之文觀之則襄垣王随
山隂王者禮之始也其既屬之襄垣王以山隂王未封
也又既也柝而為二以襄垣王得請也是雖歴世屢更
而意若主于山隂此山隂所以執此以求勝也及考之
慶成永和宣寧隰川四府習舊從尊並無爭異則其與
二府也事體既屬相同儀節見有可據此襄垣所以執
此以必爭者也蓋畫一之規實無典章開載而好勝之
説卒難定其是非但禮既至于可爭則勢固難于強合
意既生于所忌則法必宜乎從權今據勘官所擬雖彼
此先後之間詞若含糊而分屬另行之説意亦有在况
二府怨詈既出搆結已深若仍聚處一府終必别生事
端致傷骨肉誠有如勘官所云者為今之計固欲永㧞
禍本豈為暫息爭端而已除表箋慶賀救䕶等項已經
各另行禮無容再議外合無已從凡遇頒降詔𠡠到于
代府從本府謄黄二通齎至蒲州分送二王府各自迎
接到府開讀并令蒲州製造龍亭一様二座待取用之
時各送兩府俾無先後其蒲州并守禦干户所合屬官
吏聴其調停𣲖為兩班分投赴府随班行禮其餘一應
禮儀未經議及者俱照此例行仍乞明㫖特𠡠二府永
為遵守用全懿親不得挾私逞忿意圖專權再行爭奪
庻交際以寡既足以杜釁孽之端彼此各全其尊于尊
尊長長亦兩無所失矣若慶成永和宣寧隰川輪逓從
尊情既相安行之亦久即照四府之舊不必轉相視效
致起紛更及照州所官雖兩班随拜然正佐之分終不
能免少有差别爭猶未已合無不拘年月定以次数令
本州掌印官輪流前往毎府一次不致輕重其間惟復
聖明别賜裁㫁等因題奉聖㫖這兩府禮儀着照慶成
等府輪逓從尊行著為定式不許紛爭致擾欽此
　　　王國相賀儀
𢎞治十二年八月内徳王奏照得臣初之國魯府差典
寳正張貴前来看賀今衡王之國臣欲差官前去行禮
𢎞治十五年二月内鄭王奏稱汝王分封到府與臣地
界相連欲行遣官看賀等因本部查無事例覆題節奉
孝宗皇帝聖㫖罷欽此
　　　代行禮儀
𢎞治十二年八月内岷王奏稱原患痰氣等疾不時舉
發乞命庻長子江陵王彦汰代行禮儀管理府中諸事
該本部議得父在子攝國事多有起釁致尤不可輕易
今岷王不係沉錮之疾合令照舊管理其一應禮儀暫
令彦汰代行題奉孝宗皇帝聖㫖是欽此
𢎞治十四年十二月内肅王奏稱近患暗風病症乞將
世子真淤暫理府事代為行禮該本部議令世子真淤
代為行禮題奉孝宗皇帝聖㫖欽此
𢎞治十六年九月内徽王奏稱舊疾牽纒國事合令世
子祐擡代行該本部議得徽王年方強壯既稱舊疾舉
發合無俯順其情凡一應禮儀暫令世子代行候王病
可之日照舊舉行題奉孝宗皇帝聖㫖是欽此
正徳四年該本部議得凡親王父病而子孫代為行禮
乃職分之所當然但父在子不得自專其于府中諸務
不許擅自管理若王果患篤癈之疾先須具實奏聞本
部行勘明白請自上裁奉武宗皇帝聖㫖是欽此
嘉靖二十五年三月内靈丘王聰滆奉臣先因有疾不
能行禮已經奏令長子俊格代行禮儀暫理府事今俊
格病故臣年七十二嵗老病日甚難以動履所有府事
禮儀乞命長孫充禩代行該本部議得先年靈丘王奏
稱老疾查勘是實准令長子俊格暫代行事今俊格病
故合令長孫充禩代行禮儀暫理府事候王病痊之日
照舊舉行題奉聖㫖是欽此
嘉靖三十一年二月内靈丘王聰滆奏臣年老先蒙命
臣長孫充禩代行禮儀不幸病故乞令曾孫廷址代行
該本部議得靈丘王年齒益髙病勢益篤府事委行代
理况查有俊滆前例合令曾長孫廷址代為行禮題奉
聖㫖是欽此
　　　行禮次序
景㤗六年四月岷王奏稱長子音垽為岷世子臣弟徽
煝為江川王嵗遇萬夀節等及家庭往来行禮縁無儀
注伏乞欽定等因本部看得以宗子法言之則以長嫡
為重以家人禮言之則以尊卑為先凡遇節令行公禮
則當依宗子法重在世子家庭往来行私禮則當依家
人禮尊歸伯叔及查得宣徳十年十一月該秦王奏弟
永興王志樸来啟凡遇聖節等項禮儀俱係各郡王本
府自行皆不曾来秦府行禮伏覩祖訓及儀注内亦無
率領各郡王行禮伏乞仍令各郡王于各府行禮等因
奏奉宣宗皇帝聖㫖只依洪武永樂年間例行禮部便
行文書與長史司知道欽此欽遵今岷王奏稱前因合
無照依前例行禮覆奏奉景宗皇帝聖㫖是欽此
𢎞治四年五月宣寧王長子成鉆奏稱臣父存日凡遇
萬夀節等俱為班首行禮今臣父既歿惟伯父鎮國將
軍仕堁最長合為班首等因本部議得成鉆已封長子
係應襲王爵之人凡拜牌祝賛合令成鉆為班首題奉
孝宗皇帝聖㫖是欽此
弘治五年二月寧府鎮國將軍覲鋋奏稱忝居宗室與
諸郡王皆為一氣之親其間兄弟孫姪有為郡王者有
為將軍者各守爵職毎遇拜賀聖節并節令俱無尊卑
之列先来者儘佔上立乞要頒降禮儀毋令攙越該本
部議得合無通行各王府長史司啟請郡王將軍知㑹
凡遇拜賀聖節等項各照爵職崇卑立班行禮覆題奉
孝宗皇帝聖㫖是欽此
正徳四年十一月該靈丘王奏稱長子俊格荷蒙聖恩
封為長子凡遇萬壽等節行禮其間有鎮輔奉國將軍
係叔祖及諸叔難以行禮等因該本部議得郡王長子
序立禮儀祖訓不曽開載為長子者豈可列于叔祖諸
叔之前但俊格既受長子之封則凡行公禮當依案長
之法位次列在靈丘王之後與兄弟一行而立但俊格
獨居中道等因覆題奉武宗皇帝聖㫖是欽此
　　　表奏遵式
永樂八年八月内晉府進賀平邊表文中間畧無稱述
平邊事實本部官具奏奉太宗皇帝聖㫖洪武年間這
等撰寫表文侮慢不敬的都拿来重罪了見有太祖皇
帝號令申明在外這厮們如今都不怕又這般無禮都
察院出批錦衣衞差人去將撰寫的人與那長史紀善
都拿来問欽此
嘉靖十六年九月鄭王奏本四本本内稱弟不稱臣又
不稱聖號俱稱皇兄字様又進到表文二通俱各稱弟
鄭王厚烷不稱臣俱稱皇兄陛下不稱聖號該本部恭
照君臣之分同于天地國家定制宗室懿親雖係伯叔
尊行亦必䖍恭寅畏稽首稱臣執禮惟謹所以嚴大分
遏僭踰尊陛下森然毫髮不可違者也今恭看得鄭王
奏進慶賀謝恩四疏及進賀表文乃輙用家人之禮俱
各稱弟不行稱臣又俱稱皇兄不稱聖號是徒知親愛
之私情罔識君臣之大分顯是該府長史等官不諳典
制有失輔導以致王于有過之地事屬有違法當查究
合候命下移咨都察院轉行廵按河南監察御史將該
府輔導提問如律仍行長史司啟王知㑹及通行天下
各王府今後奏進章䟽表文務要恪循典制不許妄意
稱謂有乖禮法庻恩義並舉皇度惟貞而宗室各知所
儆矣等因奉聖㫖卿等説的是該府長史等官本當都
查提問罪的且饒這遭各罰俸三個月便通行天下王
府一體遵守欽此
嘉靖三年七月代王奏襄垣王成鍨朦朧奏准將御名
敕書徑賜該府等因奉聖㫖禮部知道本内御名字義
著查恭来説欽此欽遵該本部查得洪武正韻御字註
曰天子所止謂之御前書曰御書服曰御服皆取統御
四海之義賜字註曰上予下曰賜由此觀之則御之為
字非臣下所得稱而凡上之所予皆當稱賜也今宗室
請名于上上以名而降敕焉此于義當稱賜名勅書而
代王奏内乃用御名字様事屬違錯恭看得該府長史
承奉孤陋寡聞不學寡術平時乏匡輔之才臨文昧敬
慎之道以致代王有此過舉相應究治合候命下移咨
都察院轉行廵按御史將長史承奉查提到官問擬應
得罪名徑自奏請發落以儆將来等因奉聖㫖是欽此
　　　恭詳奏事
正綂九年令各郡王奏事俱先令長史司啟親王知㑹
恭詳可否然後出批付令奏聞惟機宻事不在此例
𢎞治五年奏准各王府但有一城居住者凡婚䘮等事
毎年春秋二季總啟大府類奏
𢎞治十三年申定各郡王并將軍中尉凡有奏請先令
長史司具啟親王知㑹恭詳可否若應該具奏者然後
給批差人齎奏如違該衙門將齎奏人員并教授一體
恭究其所奏事件仍行長史司具啟親王查勘明白具
奏方纔施行若機宻重事或與親王事有干渉及郡王
分封不在一城居住者許令徑自具奏如無前項事件
驀越来奏者所司備查前例上請區處若已經恭奏勘
問未結重復奏擾即將奏詞立案不行
𢎞治十六年奏准儀賓應奏事情合照郡王將軍中尉
事例令長史司具啟親王恭詳代奏
正徳元年奏准各王府選中子弟止許給與本身批文
聴帶一二人自備盤費来京不許有司應付廩給脚力
亦不許差帶旗校攪擾
正徳四年九月鎮守河南太監廖堂題該本部議得各
王府有奏請事件毎因一事輙差一人前来齎進應付
廩給馬匹口粮脚力以致供應浩繁民生困窘今後除
有機宻重事等項及請封王爵外其餘請名等項聴該
府長史司并郡王相離窵逺例該另奏俱于一年春秋
兩季類奏其餘謝恩等項亦各于毎年春首類謝覆題
節奉武宗皇帝聖㫖是廖堂所言有理王府人員不係
批差的不許在京潛住營求的事違了的治罪不饒欽
此
正徳四年九月鄭府繁昌王韓府褒城王秦府輔國將
軍誠灍各違例徑奏請乞本部查恭覆題奉武宗皇帝
聖㫖是這各郡王將軍不經本府驀越奏事有違舊例該
府教授着廵按御史提問了来説欽此
正徳四年該本部議得各王府齎進表箋及奏事謝恩
等項合應并禁約事件節經奉有欽依但恐行之日久
不無怠忽本部合行兵部轉行各該驛逓衙門查騐各
王府差委人員如有違例到彼需索廪給脚力者不許
應付仍將需索之人申送本處廵按御史從重問擬其
各府所差人員除闗領外其餘俱要嚴立程限如儀賓
進表事例刻期囬還如有在途延緩及在京潜住營求
幹事者本部照例恭究等因奉武宗皇帝聖㫖是欽此
正徳八年題准各王府除機宻及與親王干渉外其餘
事情郡王將軍而下悉令長史教授具啟親王并另住
郡王恭詳明白差人類奏或本無機宻本無干渉而揑
稱機宻干渉及以假建言為報復之舉者奏詞立案仍
將差来人役送問其長史教授遇有各爵應奏事件即
與具啟親王郡王案季類奏不得阻抑
正徳十四年令各王府差人赴京奏事并慶賀進貢者
事完即囬該管官吏并緝事衙門催起程如有延捱不
行者具奏治罪
　　　賞賜使臣
永樂八年十月内該本部奉太祖髙皇帝聖㫖各王府
糧有數的他支費也大朝廷差使人員及經過到府的
都要王毎賞賜王那得許多錢糧答應他若與他的便
説王好若不與他的便説王不好若是朝廷有分曉的
不聴他説便拿問罪使他的奸計不得行全親親的意
多少好處若是朝廷無分曉的聴他説便離間了骨肉
正中他的奸計好生不便當恁禮部便寫啟本各王知
道今後朝廷一應差使人員及經過見的官員一應人
等或與他酒醉飯飽便罷或不與他也罷不要賞他物
件欽此欽遵正徳四年該本部議得前件已經遵奉去
訖但恐行之年久人心怠玩合再申明今後一應差人
王府官員人等若有需索財物者許廵按御史并按察
司指實恭究照依欽奉太宗皇帝聖㫖𤼵落庻法令昭
明而貪墨知戒奉武宗皇帝聖㫖是欽此
　　　親王朝覲
𢎞治七年十月内節該崇王奏稱皇上嗣登寳位太皇
太后甲子一周欲行到京慶賀節該本部㑹官議皇明
祖訓雖有親王朝覲之制但自洪熈宣徳以来鮮行此
禮英宗皇帝在位年久畧舉行之以故襄王亦曽来朝
今經年逺烏可一旦驀然創始等因覆題奉孝宗皇帝
聖㫖是寫書免王来朝欽此正徳四年十二月該本部
議得崇王事例已經本部反覆議處有前項欽依去訖
自後各王府親郡王但有奏乞請親自謝恩慶賀等項
者俱各遵照前例寫書免来永為定例
　　　推廣宗室初制
宣徳元年定宗室將軍中尉郡王縣主郡君縣君鄉君
儀賓品級冠服儀式先上謂行在禮部尚書胡濙等曰
皇明祖訓凡郡王次子及孫稱鎮國輔國奉國將軍中
尉皆定與禄米未有品秩其女及孫之壻皆稱儀賓亦
未定品秩今支庻日繁宜有定分其冠服儀從可准禄
米為差爾與諸尚書學士定議以聞至是濙與尚書蹇
義夏原吉大學士楊士竒楊濙等㑹議太宗文皇帝時
靖江王衆子當授輔國將軍准其禄米定為從二品今
倣此例鎮國將軍嵗禄米一千石為從一品輔國將軍
八百石為從二品奉國將軍六百石為從三品鎮國中
尉四百石為從四品輔國中尉三百石為從五品奉國
中尉二百石為從六品其妻各依夫品級受封若諸儀
賓視此當逓減一等郡主儀賓從二品縣主儀賓從三
品郡君儀賓從四品縣君儀賓從五品鄉君儀賓從六
品其冠服儀仗各依禮制榜冊内所載又永樂中封藍
田縣主造五翟冠以此為凖若郡君縣君當用四翟冠
鄉君用三翟冠若其封爵婚禮則皇明祖訓已有成法
凡王世子及郡王納妃郡王嫡長襲封者當先上聞朝
廷遣人行冊命之禮命後王國自鎮國將軍縣主以下
婚禮但頒誥命冠服其儀仗粧奩諸物皆王府自辦從
之
　　　禁詣王府者受饋
宣徳八年四月監察御史王紹等劾奏應城伯孫傑往
蜀府行禮受文綺白金工部主事張曽為瀋府治墳受
鞍馬金帛又聞比者朝臣以嘉禮詣王府者皆受餽遺
當明正典刑以勵亷恥上曰御史言是昔皇祖嘗言凡
朝臣以事至王府者惟酒食待之不以財貨若與之出
于王意猶可豈當需索逺近頗聞有尚寳司丞至楚府
王已厚與鈔幣又逼求白金形之詞色王執禮終不與
此禮部不擇人而遣也然朕聞此語于一人更俟詳察
而後罪之今御史所奏者姑宥其罪凡所受皆追入官
禮部仍移文各王府長史司使啟王今後朝廷凡遣人
至勿與財物
　　　定公禮私禮
景㤗六年岷王徽煣奏蒙封長子音垽為岷世子臣弟
徽煝為江川王凡遇節令及家庭行禮班次不定乞降
儀注命下禮部議之尚書胡濙奏以宗子法言之則以
長嫡為重以家人禮言之則以尊卑為先凡遇節令行
公禮則當依宗子法重在世子家庭行私禮則當依家
人禮尊歸叔伯從之
　　　崇王請朝太皇太后
𢎞治二年三月詔免崇王見澤来朝王自以之國年久
欲援襄王例来朝太皇太后禮部言王國地方災傷宜
慎守封疆未可輕動恐貽他患上曰王朕至親欲許朝
見太后因得叙親親之誼卿等既以地方藩屏為重義
難獨違其貽書止之
　　　庻長子代行禮
𢎞治十四年瀋王㓜學自以年老有疾請凡遇祭祀社
稷山川暫令本府長史攝行祀事禮部議不可請如寧
府例令王庻長子西陽王銓鈺代行禮從之
　　　祭墓送𦵏先奏聞
𢎞治十年禮部題䟽舊例各王府郡王以下凡欲出城
祭墓送葬之類俱先期奏請得㫖乃行蜀府自獻王以
来毎遇親䘮親王郡王俱自行送葬不經奏請至四川
守臣奏之蜀王亦自以本府相承故事為解乞命今後
各王出城仍照例先期以聞
　　　兩府同行禮
正徳三年代府襄垣王管理府事鎮國將軍仕坏奏臣
父恭簡王與山隂康惠王俱為郡王令兩府宗支繁衍
凡遇迎接詔勅及慶賀萬壽正旦等禮俱赴山隂府同
行非便乞如慶成永和王例各于本府行禮庻盡報本
之私亦息不睦之訟禮部議覆迎接詔勅仍赴山隂王
府行禮其諸令節宜如仕坏所請從之
　　　淮安王廟祀稱號
正徳八年康王世子見濓蚤卒無子康王老請以次子
清江王見殿攝府事逮康王薨見濓尋卒其長子祐棨
襲為淮王已而見濓得追封淮安王其妃王氏為王妃
時制冊稱安王為祐棨伯父故其常祭祀號安王稱王
伯清江王稱王考且所居王氏仍世子府宫而本生母
趙氏入居永壽宫輔導官謂其非宜言于王王奏其生
在安王卒後未嘗為嗣欲加重其私親事下禮部移西
江守臣令輔導官勘覆乃謂安王伯父之稱本諸制詞
惟稱清江王為王考于義未恊按禮諸侯之子為天子
後者稱于所後之天子而不得稱于所生之諸侯别子
之子為諸侯後者稱于所後之諸侯而不得稱于所生
之别子其不為人後者子為天子而父非天子則必追
尊之詔已播于天下乃可稱其父為天子子為諸侯而
父非諸侯則必追封之請已允于天子乃敢稱其父為
諸侯今之親王即古諸侯也今之郡王即古别子也親
王所主祭之王考則諸侯之稱廟也淮王既不後于其
伯則非為人後者欲乞以清江王追封入廟與安王同
為三世之穆似兩得之但今未得請王乃以親王之爵
主祭郡王之廟祀號為王考是即子為諸侯而父非諸
侯請未允于天子而輙稱其父為諸侯矣又生母趙氏
未得進封遽稱國母先居永壽官此則其非據者于是
禮部尚書劉春謂安王雖未封而卒今已追封為王祐
棨雖生子安王卒後今既入繼親王則實承安王後矣
皆朝廷之命非無所承也乃更欲追封其本生之父則
安王封謚之命將安委乎徒欲顧其私親而不知繼嗣
之重事體殊戾况安王既追封入廟為三世之穆清江
王又欲進封則一代二穆豈禮哉祝號稱呼不可以制
冊為據惟當以所後為稱其清江王祀事宜令次子祐
楑主之惟王無預焉所居官則安王妃遷入永壽宫清
江王妃退居清江府斯禮典法令皆得矣詔以其援據
甚明從之
　　　藩府奏事禁限
嘉靖元年禮部上言各王府郡王將軍有事必啟親王
代奏除機宻重事及請封王爵外其春秋類奏之時長
史司止許批差一人齎進不許一事輙差一人在京潜
住營求幹事本府仍將類奏事件總造印信書冊二本
一開具郡王等所奏事件送禮科收貯一造具各郡王
奏本封數及批文數目差人數名送鴻臚寺收候但有
王府差来人役挾帶空本在京填寫者緝事衙門即訪
察擒拿追究用印之人從重治罪得㫖允行
　　　奏進稱謂乖違
嘉靖十六年禮部尚書嚴嵩言鄭王厚烷奏進慶賀謝
恩四疏俱稱弟不稱臣稱皇兄臣惟君臣之分等于天
地故國家制宗室懿親雖伯叔尊行亦必䖍恭寅畏稽
首稱臣執禮惟謹所以嚴大分遏僣踰堂陛森然不可
違越者也今鄭王乃輙用家人之禮罔識君臣之分皆
該府長史等官不諳典制有失輔導法宜恭究仍通行
天下王府奏進章疏表文務恪循典制毋妄意稱謂以
乖禮法庻恩義兼舉皇度惟貞而宗室各有所儆矣上
曰然長史等官本宜究治姑奪俸三月仍通行遵守
　　　有司謄黄差悞
嘉靖元年九月禮部題該岷王彦汰奏為民牧慢欺朝
廷擅改詔㫖塗抹帝號大不敬事奏劾寳慶府知府楊
淳塗抹詔㫖等因該本部看得岷王所奏知府楊淳若
果如所言不為無罪但恐因詔書一到該行王府及所
屬非止一處倉卒謄黄慮恐稽遲致使字様潦草傍註
添改情有可原查得寳慶府與岷府地方甚近凡公私
事務相于有司近日訐奏楊淳事情見該都察院奏行
湖廣鎮廵等官勘問未結法當廽避不宜摭拾小過上
凟宸聰况該府頻年以来收留無賴生事害人府縣歛
手地方嗟怨先年妄奏欲行視學習射該本部查無舊
例已經立案今又肆無忌憚動輙奏言恭照内外輔導
等官不能以禮諌阻乃復從諛成事合當究治及照岷
王聴信本府下人致生多事細摘有司小失煩凟天威
似應請勅戒諭令其自新以保禄位等因題奉聖㫖是
楊淳謄黄差誤顯是不謹見因别事勘問待問結之日
一併来説岷王摭拾小過動輙具奏輔導等官不能以
理諫阻也當查究都饒這遭你部還各行文書與他毎
知道欽此
　　　藩王奬勵
嘉靖十一年十月為修省陳言事該本部題今後各王
府如有節孝及卓異行跡親郡王或撫按官查奏前来
本部俱照例請勅奬諭仍通行天下王府今後不許奏
請建立牌坊奉聖㫖都依擬行欽此
嘉靖十五年詔書内一欵各䖏親郡王如有謹身修行
樂善好禮孝親敬長敦宗睦族足以勵世者許彼䖏撫
按官具實奏聞奬勵嘉靖三十年三月該撫大同右僉
都御史何思奏稱代王捐禄米銀五千兩以濟挑選官
軍之用乞要奬勵本部覆題奉聖㫖王助銀軍給忠義
可嘉着寫𠡠奬諭禮部知道欽此
嘉靖三十四年十二月廵撫山西右副都御史王崇奏
稱慶成王表欒仁孝和睦朴實寡言讀書好禮謹守憲
度壽登八十乞要旌表本部查照節年恩詔及慶成王
竒湞事例覆題奉聖㫖是欽此
嘉靖三十五年十月該廵撫山西右副都御史王崇奏
稱隰川王府輔國將軍成錢篤盡忠誠三廬孝節為善
尚賢禱雨屢應乞要旌表本部查照嘉靖十一年題准
事例覆題准與旌表奉聖㫖是欽此
　　　藩王存問
嘉靖九年詔書内一欵親郡王年七十以上者寫書并
賜羊酒幣帛存問以待之
嘉靖三十一年三月該唐王宇温奏稱郾城王彌鈱年
已八十齒徳兼全乞要存問本部查照前例覆題奉
聖旨着差官賫勅褒諭欽此
嘉靖三十三年三月該府湯隂王彌鍔奏稱唐王宇温
年及七十順體康健素行端慤乞要存問本部查照舊
例覆題奉聖㫖是欽此
　　　王妃存問
嘉靖三十八年六月周王在鋌奏稱髙祖母太妃李氏
見年九十孀居六十餘載教育四世乞要存問本部覆
議雖查無存問王妃事例然禮以義起相應題請差官
一員齎􁀐一道前去仍行河南布政司備辦幣帛羊酒
及門存問以彰昭代惇睦親藩之盛以後年非九十不
係親王祖母不許一槩陳乞等因奉聖㫖是准寫􁀐存
問欽此
　　　慶賀進表文
嘉靖三十四年十一月該樂昌王充燻奏討表式本部
覆照得親王與郡王一城居住例不進賀今樂昌王充
燻既係改遷别郡慶賀表文例應拜進所據行移式様
亦應頒降合候命下本部將王府表箋式様抄寫備行
該府遵照拜進奉聖㫖是欽此
　　　覈王府進貢馬匹
嘉靖十一年九月内禮部題照得天下各王府凡遇聖
旦冬至正旦并謝恩慶賀例有馬匹進貢本部先准御
馬監奏為進貢馬匹不堪廐養等事題奉欽依務要到
部辨看毛齒看中方行送監驗收已經遵行三四年矣
但王府享上之誠雖同而其逺近貧富不一加以差来
人役多係積年或領價到京旋買或領馬中途變易事
完囬府又稱雜費百計侵尅中間有不堪驗退者未免
行移責備該府是利歸奸人罪坐宗親甚非事體題奉
欽依行移各王府長史司啟王知㑹今後應進馬匹須
用印烙鈐記仍將毛齒尺寸備造清冊一本長史司印
封送部以憑比對看騐即與轉送該監收受毋得留難
勒掯十分求全以拂朝廷親親之情如或馬匹毛齒參
差與原造清冊不同即是差来人役作弊定行究治
　　　命婦朝王妃
洪武十一年命禮部定親王之國命婦朝見王妃儀議
曰按古禮婦人迎送不出門今王妃随王之國命婦不
必郊迎惟具服詣宫行朝見禮其正旦朝賀則命婦一
人為班首陞殿稱賀云夫人某氏等茲遇履端之節敬
詣王妃殿下稱賀其命婦禮服俱依定製從之
　　　王府救日月食
洪武十一年奏相府奏稱王府救䕶日月薄蝕之禮禮
部議曰周禮鼓人救日月則詔王鼓春秋傳曰非日月
之𤯝則不鼓書月辰勿集于房瞽奏鼓自古日月之災
自天子至于庶人皆不遑寧䖏則親王亦當救䕶但王
府崇嚴之地百官㑹集而鼓于理未宜今據凡遇日月
食親王止于靈臺行禮不鼓其大小官員則鼓于布政
按察二司從之
　　　定將軍品級禮儀
永樂元年上命禮部㑹議靖江府輔國將軍品級禮儀本
部官同太子太師曹國公李景隆順昌伯王佐吏部尚書
蹇義等檢㑹祖訓錄内靖江王别子授鎮國將軍三品孫
輔國將軍四品曽孫奉國將軍五品𤣥孫鎮國中尉六
品五世孫輔國中尉七品六世以下世受奉國中尉八
品皇朝祖訓内郡王子孫不開品級鎮國將軍嵗用米
一千石輔國將軍八百石奉國將軍六百石鎮國中尉
四百石輔國中尉三百石奉國中尉二百石今考祖訓
録内開輔國將軍四品事例在前皇明祖訓内開嵗用
禄米八百石事例在後若依禄米合依從二品為允及
洪武二十九年十二月集議將軍與駙馬儀賔公侯相
見將軍居左駙馬等居右皆再拜與文武一品至三品
官相見將軍居中各官拜將軍答拜與四品以下官相
見各官拜將軍受遇將軍于道駙馬儀賓公侯讓左並
行一品至三品引馬側立四品以下下馬内廷出入由
左門凡𫝊其言者稱鎮國將軍裔㫖稱呼之曰官人今
宜俱依舊制但内廷出入宜從右門其袍服花様除龍
鳯文外随宜製用從之
　　　奏事必知㑹恭詳
天順三年代府長史司左長史李滋言本府郡王俱在
大同一城居住近来各郡王奏事止令長史司出批所
奏事情並不經本司看騐中間有奏一事而夾奏二三
事者稍有不從輙將實封赴本司既不敢開視又不敢
稽留只得遣人齎進臣係輔導之職不敢緘黙乞勅本
府未之封國郡王奏事務令長史司知㑹恭詳事有不
當行者得以勸諫則法正事簡庻不累及事下禮部定
議言近者各郡王奏事中間有乞請封號而不開年嵗
者有求討多物而不思事例有無者有已䝉恩賜及奉
聖斷而又重復奏請者甚至鎮國將軍以下亦有不繇
郡王而徑令家人校尉齎本詣京者非惟煩凟聖聴抑
且事不歸一請再行各王府長史司轉行各郡王府教
授啟王知之今後郡王以下凡有奏請務遵前例先令
長史啟親王知之恭詳事體可否應奏請㫖然後長史
司給批付所遣人賫本具奏如有機宻事情許徑自奏
請不在此例從之
　　　宗室儀從
嘉靖三十一年三月欽差廵撫江西都御史翁某咨稱
鎮輔奉將軍中尉毎年季支禄糧各有品級而儀從一
概坐派中間事有可疑查得𢎞治五年八月例鎮國將
軍一品嵗給儀從二十名輔國將軍二品嵗撥儀從十
六名奉國將軍三品嵗撥儀從十二名鎮國中尉四品
嵗撥儀從十名輔國中尉五品嵗撥儀從八名奉國中
尉六品嵗撥儀從六名今照儀從不分品級毎位二十
名雖與大明㑹典開載相同但與前例有碍本司亦無
卷案可查今欲遵奉案騐將各宗室儀從俱自二十五
年為止二十六年以後咨部查明至日施行等因該本
部尚書徐題看得宗室受封將軍中尉各有品級禄糧
房俱有等差前項儀從多寡數目于𢎞治五年刑部之
議准𢎞治八年刑部議申明本自詳備其曰將軍以下
撥儀從二十名㑹典原載在𢎞治年之前夫事例以後
定者為凖則儀從之撥給固當准𢎞治八年之新例而
不當復泥㑹典之舊文此本部節年文移所以俱稱照
品撥給而各省胥守以為定規也獨江西一省在宗室
則妄引以求多在有司則狥情而濫撥又因徒夫不足
徵派州縣違例擾民本應查究但事往人衆合無將已
往者姑從寛宥將来者嚴行究革臣等恭侯命下備咨
都察院轉行彼䖏廵撫衙門通行布政按察二司知㑹
今後務要照依𢎞治五年八年刑部議准事例及本部
原因照品撥發事例施行毋得市好宗室重困民生如
違聴撫按衙門指名恭劾等因奉聖㫖是欽此
洪武十一年九月禮部議王國所屬諸司正至慶賀之
禮未有定制禮有等威尊無二上進箋非宜其令王所
臨䖏躬賀在外諸司則遣佐貳官一人往
秋七月秦相府請王府救䕶日月薄蝕之禮禮部議日
月之災自天子至庻人皆不遑寧處親王當救䕶但于
露臺行禮不鼓
洪武十九年十二月詔親王建國䖏在城官慶賀在外
官不賀亦不遣官
洪武二十九年十二月命議鎮國將軍與駙馬公侯文
武官相見禮鎮國將軍居左駙馬儀賓公侯居右並行
兩拜三品以上官見之亦兩拜鎮國將軍答拜若遇于
道向右讓道而行内廷出入由左門稱呼曰官人言語
曰裔㫖從之
宣徳三年十二月定儀賓班次先是寧王權言慶賀拜
表儀賓未有定制上命在禮部考定儀郡主儀賓秩從
二品縣主儀賓秩從三品郡君儀賓從四品縣君儀賓
從五品鄉君儀賓從六品宜序于同品官之左上曰禮
不踰等儀賓雖親當守定分此為定制
景㤗六年定凡王世子及將軍行禮其宗子法重在世
子家庭家人禮尊在伯叔
𢎞治十七年令王府慶賀禮毎節止一舉其扇鮓之類
勿進如多使人勿與𫝊
正徳十三年令各府庻人勿貢五月定出使官朝見諸
王禮先是寜王宸濠驕恣按撫三司或具朝服如臣禮
御史范輅廵按江西因言洪武間王府官屬亦稱官其
後乃稱臣州縣文武及出使官凡遇慶賀俱稱官四拜
出使官則便服臣以為尊無二上凡不稱臣皆不宜具
朝服以嚴大防寧王亦奏出使官如持節制使賫照行
人之類總兵廵按官久在地方難以為比禮部議持兩
端以請詔仍集議再上謂洪武未頒行祖訓便服行禮
總兵撫按奉有制􁀐行事便宜服上令如祖訓累朝故
事行仍以書諭宸濠
嘉靖元年五月靖江王經扶言故事本府正至初度各
官慶賀朝服八拜今各官常服四拜乞坐罪下禮部議
㑹典所載八拜洪武十八年新定其後祖訓職掌俱不
載𢎞治十一年四川廵撫都御史鍾蕃具奏部覆文武
官朝見慶賀四拜朔望一拜三叩首近廣西布政司恭
議梁億等具奏部覆已奉武宗皇帝聖㫖文武官俱常
四拜上曰靖江為何妄奏其申諭各王
嘉靖六年令郡王攝府事者詔赦至有司抄黄送郡王
自率宗行禮
隆慶元年令親王朝覲久不行今後勿奏
　　　京官出使王府
成化二年禮部奏廵按江西監察御史趙敔請定京官
出使公差王府禮儀舊例不載今議得京官公差出使
在外道經王府例該報名見辭如遇朔望三司等官俱
至府候見公差出使人員亦合詣府随班行禮若勅書
止賜王府中間恐有宻切及王府進表祭祀係王府應
行禮儀出使人員無所干預不必随同行禮其王府前
門官員人等禮當下馬其經過東西後門雖無例下馬
亦宜逺引而行不許逼近横絶從之
　　　酌省遣官行
成化二年户部等衙門官議漕運總兵及各䖏廵撫等
官所言事宜條奏一王府婚䘮大事毎嵗朝廷三五次
遣官行禮館穀贈遺未免浩費請自今親王郡王并妃
如舊差在京内外官行禮其將軍縣主以下應差京官
者以命布政司官應差内官者以命本府承奉從之
　　　王孫違例進表箋
成化五年十月己未靖江王孫規裕遣官奉表箋賀皇
太后聖誕及冬至節禮部言故事親王世子未襲王爵
表箋必先奏請今規裕未奏而進宜正長史不能輔導
之罪詔貸之
　　　給肅府管理府事關防
嘉靖四十四年命肅府輔國將軍縉􁪠以本爵奉祀攝
府事縉􁪠鎮國將軍弼柿子也弼柿父肅靖王靖王薨
子弼桄嗣為定王定王薨世子縉烱卒子紳堵以世孫
嗣自為懷王懷王薨無子縉􁪠乃親定王姪而懷王叔
也服屬為近至是定王妃吳氏上書請命縉􁪠嗣王事
下禮部覆㩀條例親王無後者必親弟親姪始得嗣而
縉􁪠以叔嗣侄與親例不合若不為立嗣則無罪而國
除肅之先王乏享矣可否請上裁上謂越世無相繼之
理止命縉􁪠以本爵奉祀攝府事仍令上先世所藏冊
寳改鑄肅府管理府事關防予之革長史以下官
　　藩祀
　　　定王國祀制
洪武四年命中書省定王國宗廟及社稷壇壝之制禮
部尚書陶凱等議于王國宫垣内左立宗廟右為社稷
廟中為殿五間東西為側階後為寢殿五間前為門三
間社稷之制古者王爵不以封止有諸候社稷之制漢
皇子始封為王得受茅土而社稷之制無聞其他封公
侯者無土而社以木後世因之以州縣比古諸侯故其
制皆方二丈五尺唐制州縣社稷壇方二丈五尺髙三
尺五寸四出陛三等門北東西三面各一為屋各三間
毎間二十四㦸其南無屋宋制州縣社稷壇率如唐制
而唐不及者五寸其社主用石如鍾形長二尺五寸方
一尺剡其上培其下半今定親王社稷壇方三丈五尺
髙三尺五寸四出陛兩壇相去亦三丈五尺堤四圍廣
二十丈壇居壝内稍南居三分之一壝墻髙五尺各置
靈星門外垣東北西門置屋列十二㦸南門無屋社主
用石長二尺五寸濶一尺五寸剡其上埋其半已上丈
尺並無營造尺上不同于大社下有異于州縣之制從
之
　　　定王國合祀之神
洪武二十三年命禮部翰林院考定王國合祀山川諸
神上曰王國有嶽鎮海凟者即以嶽為正次海次鎮次
凟風雲雷雨之神又次之于是禮部為圖以進使頒之
諸國復命東海燕齊皆祭東嶽東鎮齊魯皆祭西海秦
蜀皆祭晉祭北海
　　　喪禮不祭社稷山川
宣徳五年七月行在禮部言瀋府長史司呈本國見有
喪禮稽于經有喪者不祭社稷山川等神宜令停祭從
之
　　　定官給祭物數
正統二年初襄陵王奏安惠王墳園守墳典伏王隆遇
清明節本府祭畢輙私歛校尉銀鈔重辦祭祀上命禮
部定議禮物給官錢支買至是禮部奏請毎嵗六祭毎
祭羊豕各一香四兩燭十二對帛一段菓五品酒二瓶
永為定例從之
　　　周王請乞親母同廟祀
正統五年書復周王有爝曰所言欲加親母胡夫人位
號同于宗廟祀享又言欲迎憲王貞烈鞏妃祀于宗廟
東一室南向即下禮官議今禮部舉春秋考仲子之宫
及僖公成風事謂胡夫人宜仍舊號祀于别室又舉春
秋𫝊諸侯不再娶于禮無二嫡謂鞏妃定祔于定王夫
人之室禮官所言皆有經據朕不能違雖叔祖孝思無
窮然孔子有言祭之以禮惟叔祖諒之
　　　嬪妃郡主祔廟議
景㤗二年禮部奏代王仕壥言祖考嬪妤所生子女皆
封郡主郡主見有亡没嬪妤及郡主未知可入祀宗廟
否乞賜明訓臣等議嬪妤之子既封郡王其郡王自立
小宗奉祀嬪妤當祔具廟郡主已配儀賓其儀賓自立
本姓家廟郡主當祔其廟俱難入祀宗廟從之
　　　出城祭瑩
成化十八年三月湯隂王祁鏋裕川王祁鋹南樂王祁
鉷各奏欲因時序出城祭先塋禮部以三王兄弟豈宜
同日逺出請止令湯隂王祭一往祭可
　　　寢園修祀
成化二十二年九月襄王祁鏞奏梁郢二王宣徳正統
間薨逝無嗣其寢園惟奉祠及軍校人守之乞命本府
長史司帶領庻得以時修其祀事上曰二府奉祀及軍
校皆祖宗設立與長史無預不可從
　　　徽王請祭中岳
𢎞治二年六月徽王見沛奏欲照徳王例往祭中岳嵩山
之神上曰王藩屏為重且中岳不在封内未可輕動因
貽書止之
　　　復爵追封入家廟
𢎞治十六年代王俊杖以其父武邑懷隱王嘗以罪革
爵没後復爵賜謚祭葬今禮應入家廟奏乞改賜親王
謚號禮部奏㫖㑹官議處以聞上曰既查有事例武邑
王准追封為代王入廟謚曰思
　　　庻支以長次奉祀
正徳二年禮部言秦府永興王誠瀾薨無嗣秦王以二
支從子秉櫸為嗣其三從支子秉楶奏言秉櫸庻出以
嫡出宜為䘮主謹按二牒二祖皆庻支例以長次為序
秉楶雖三支嫡長不當加于二支秉櫸之上妄爭圖嗣
失序非禮其教授輔導失職宜究治上曰可教授其勿
問既而秉楶又以其祖母奏欲奉祀凟擾不已禮部請
究治教授罪許之仍命多官議奉祀事僉謂名分素定
難變詔已之
　　　宗室遣官祭生母
正徳三年六月益王奏乞毎嵗自遣官詣金山口祭掃
生母徳妃張氏墓禮部議非舊制上曰遣官祭母王之
誠孝矣但朝廷嵗時自有祭祀其已之還以書復王
　　　郡王奉祀親王
嘉靖五年禮部言弋陽王拱樻得祭其祖寧獻惠二王
夫二王親王也宜祭以親王之禮但今以郡王奉祀似
難全與凡樂舞齋郎之類當半給之報可
　　　定王府祧廟制
嘉靖七年代府管事府㤗順王充燿奏稱臣考懿王當
祔廟而代自始封簡王至思王已盈五廟之數請定祧
廟之制下禮部議尚書李時言親王祧祔之禮㑹典未
載臣等竊謂當推太廟祧祔之禮而降殺之今代府之
廟當以始封簡王居中百世不遷次戾王隱王惠王思
王為五世今懿王入祔則戾王當以親盡而祧但諸侯
無祧廟戾王神主宜祧祔入簡王之室置櫝藏之隱王
惠王思王以次上遷而懿王神主升祔于第五廟毎嵗
暮則出祧主行合祭之禮庻于禮制隆殺得宜詔如議
　　　議毁廟奉祀
嘉靖三十三年禮部言寧府宸濠既以反誅其太宗宗
廟已毁之廟不當復建此所謂禮之變而當議取者也
始本部議請獻惠二廟毎一易世欽定一郡王奉祀盖
即有之廟而定祭祀之禮將以息覬覦爭競之私耳今
諸宗室各執一説紛紜奏擾在樂安則曰惠王小宗之
首在建安則曰獻惠有服之孫在弋陽長子多焜則執
父管理故事一定不移雖言各有據然皆不知毁廟無
復建之理而郡王有不可踰之分蓋私而不能斷之以
義者也臣等竊謂獻惠二王墳所各有享殿而樂安弋
陽建安諸府各有家廟乞令毎遇嵗時正旦清明中元
霜降冬至等節各府同差儀賓一員詣享殿致祭其祭
品即輪流供辦而祝文序列諸王之名庻祭既不黷而
追逺之孝可伸惟獻王則毎嵗立春用古者祭先祖之
義各府各設位于家廟致祭而以始封郡王配食其祭
儀俱從生者制度不得僣用親王禮樂庻情既得盡而
分亦不踰其原設齋郎鋪排屠户厨役及添撥校尉諸
人盡行裁革毎年有司于均徭内加徵銀一百五十兩
三府教授分領囘府以供祭費其樂供十二户毎府分
管四户以給私祭遇有迎詔勅進表箋及冠婚諸務則
十二户通行供事毋致逃竄永無撥補其禮生有司臨
期撥用事畢即囘毋得占恡得㫖允行
　
　
　
　
　
　
　
　
　
　
　
　禮部志稿卷七十七
欽定四庫全書
　禮部志稿卷七十八
　　　　　　　　　　　　明　俞汝楫　編
　宗藩備考
　　藩䘏
　　　為晉王妃䘮服
洪武九年晉王妃謝氏薨命禮部翰林院議䘮服之制
翰林侍講學士宋濓等議曰按唐制皇帝為皇妃等舉
哀臨䘮素服舉哀畢則常服宋制皇帝為皇親舉哀素
紗幞頭白羅衫黒銀帶今恭酌唐宋之制皇帝及中宫
服大功諸妃皆服小功南昌王妃服大功東宫親王宫
主皆服小功晉王服齊衰期靖江王服小功王妃服緦
麻輟朝三日既成服皇帝素服入䘮次十五舉哀百官
奉慰皇帝出次釋服服常服制曰可命著為令
　　　除行人諭祭例
景㤗二年行人司行人陳浩奏舊規親王妃并郡王妃
薨逝禮部奏中官致祭行人主行䘮葬禮儀各王府儀
賓殁亦遣行人諭祭今公務叢冗差遣不敷矧邊務警
急驛𫝊供億艱難乞勅今後親王郡王妃薨逝及儀賓
卒者止遣中官并所在官司遣官致祭俱不必遣行人
　　　王府墳塋合葬
天順元年掌欽天監事禮部右侍郎湯序奏言自親王
以下及文武大臣之家例當有司營葬者往往夫婦異
葬各造墳瑩享堂不惟勞民傷財抑且有乖禮度今後
宜令夫婦同墳瑩享堂庻便于民且合乎禮事下禮部
議從之
　　　妃墳立石
成化五年秦王公錫以妃王氏薨奏欲于墳前立石鎸
録諭祭文并妃封冊以昭恩命禮部覆議宜令王自備
工料鐫刻且戒不得生事擾人從之
　　　宗室卹典齎送
成化五年禮部奏天下宗室本支蕃衍毎有䘮禮所用
謚寳冊銘石器俱下工部委所司製造累月不成比成
遣官賫送或已不及葬期虛縻工料有孤恩典今右僉
都御史李流言各王府䘮具絡繹遣官道路供億甚為
煩費欲并與掌行䘮禮等官順賫事體為便宜從定擬
凡親王郡王謚寳冊仍下工部所司促辦付掌行䘮禮
等官賫去其明器宜令工部具列器式下所在有司就
彼製造給用庻事易就緒人不煩擾詔可
　　　王府不得用殉
成化十年遼王豪墭奏嫡長子恩滿病故其繼配馮氏
妾曹氏俱無所出宜令殉葬上曰先帝上賓顧命毋令
後宫殉葬可以為萬世法况王府前此未嘗有用殉者
今遼王葬子乃欲以其婦殉之何其戾耶禮部即移文
所司啟王勿用殉葬遷其婦于别室使無失所
　　　未冊封世子祭葬
成化十年遼王豪墭奏嫡長子恩滿先封世孫已授一
品冠服臣襲王爵之後奏允進封世子命未及下而故
乞如世子例葬祭事下禮部覆奏上曰既未受冊封其
祭葬禮儀從一品例仍令工部遣官塋葬
　　　䘮葬三事議
成化十二年四川按察司彭韶言三事一親王郡王薨
逝皆遣官致祭縁各府事殷使臣絡繹人夫勞擾自後
惟親王如舊其郡王初䘮遣官一祭餘祭並遣本處官
為便一凡王國母妃之䘮俱遣内官致祭今宗婦衆多
各布政司有鎮守太監處宜遣就彼行禮一凡王國瑩
葬例該夫婦同穴遇有䘮葬不分先後一體兼造其初
造之時工費浩大或兆位未安所以遣官監修選擇今
後遇有開壙葬者乞免差官惟令本處官司提調及隂
陽學擇日事下禮部議擬覆奏上曰王妃祭禮如舊遣
官餘悉如議行之
　　　禁王府䘮葬多索
成化十四年廵撫湖廣左副都御史劉敷奏王府䘮禮
禮部所定祭品已有常數而王府聴羣小言輙于常數
外巧取費用不貲且不示葬期以致所遣人員久侯費
民供給而因之違限得罪乞勅該部移文所司自後祭
品毋多科增設而有司亦不許阿順奉承從之
　　　唐府非例請祭
𢎞治元年先是唐世子彌鍗言近以皇上登極覃恩臣
曾祖定王祖憲王俱蒙遣官賜祭惟曾伯祖靖王不與
敢以為請命禮部看詳以聞尚書周洪謨等䖏議謂靖
王永樂二十一年襲封至宣徳元年九月薨逝其妃髙
氏未及合婚後三年卒雖得追封合葬然自正統至成
化初五十餘年俱未嘗遣祭况唐憲王在位日久亦未
嘗有所請奏近日之祭本部盖援據舊例今不敢輙復
更易從之
　　　庻人復爵不與祭
𢎞治二年先是上登極後遣官分祭各府先王晉王知
鮮因援例為其父定王乞祭禮部覆奏謂定王初縁事
降庻人薨後復爵故先朝恩典皆闕且晉王襲封已久
前此未嘗有請况舊例具在似難輙更從之
　　　王謚覈實
𢎞治十五年唐王彌鍗奏朝廷于親籓生封以爵殁加
以謚親親之恩既深且厚但其間有為惡未敗者擬列
上陳多獲美謚是使善者怠惡者肆也今後王府請謚
宜劾寔跡庻彰旌善殫惡之心禮部議謂王所言宜從
今後親王請行撫按二司等官覈勘郡王則行本府親
王及承奉長史等官覈勘善惡賢否據實奏陳然後賜
謚使名與寔副唐王生長富貴所見及此誠可嘉尚請
降勅諭奬仍行天下各王府俾咸知勉勵從之
　　　追封世子為王
正徳元年追封淮安懿世子見濓為淮安王先是世子
薨無嗣其姪祐棨繼封淮王請以世子入家廟奉祀禮
部議世子無王爵宜建别室祀享上言復議因言孝宗
時嘗追封周王之父周世子為王今安懿應封而絶姪
襲其爵宜以周王故事追封入廟故有是命
　　　議請謚徑省
嘉靖十一年九月内禮部題臣等看得各王府親郡王
薨故必有謚號以表其行舊制俱于乞恩祭葬之時即
賜以謚𢎞治年間唐王奏准凡親王薨逝行撫按分廵
等官郡王病故行本府親王及承奉長史等官各覈勘
善惡事蹟至日度其賢否方賜以謚至今通行遵守但
各王乞恩祭葬到部方與行文各該衙門覈奏事蹟囘
報至日題請謚號填寫銘旌前去始得安葬且如四川
蜀府廣西靖江王府俱路途窵逺文移往返動經逾年
差去掌行䘮葬禮儀行人在彼守候葬畢方得囘還以
致往往乞恩寛限且有司供應之繁本差躭延之久未
免耗費財力多生嗟怨矧各王府親郡王朱棺暴露動
經嵗年亦足以上干和氣深為不便題奉欽依今後但
遇各王府親郡王薨故本府一面乞討祭葬一面行移
各該衙門覈勘平生行實不必候本部行文徑自具結
呈部以憑具題請謚
　　藩學
　　　王府教官制
洪武三年詔定諸王府教官職名禮部奏宋太宗朝凡
教皇姪皇孫並以教授為名今擬諸王府各置一教授
一員秩正八品以十二月為滿從之
洪武十七年六月置親王博士禮部取唐宋王太子與
師傅相見禮以進博士西序東向四拜王東序西向再
拜其常見博士肅揖王答揖若講授時王中坐博士侍
坐于右從之
　　　教養儀賓
𢎞治十五年徽王見沛奏各王府儀賓選既不精教又
無法至有邪滛放僻靡所不為者今後乞將年三十以
下者送本䖏儒學讀書習禮以成厥徳禮部覆奏宜從
王所請凡儀賓二十五以下者不分新舊悉送本府州
儒學讀書本學教官同長史司逐月考騐提調學校官
按季考較勤惰量加賞罰候年三十以上考其學業有
進行止無虧方令停免從之
　　　宗學延師儒
隆慶四年賜廣濟王定㸁書院名遵訓從王請也山西
撫按官靳學顔等請如禮部議命晉府藩府及慶成永
和安寧隰川陽曲西河交城靈丘山隂襄垣懷仁等王
府各建立宗學延請師儒教督宗室子弟從之
　　藩便宜
　　　覆宣大宗室二議
嘉靖三十八年癸亥禮部覆總督宣大都御史張松疏
議宗室二事其一時婚姻以免怨曠言大同去山西㑹
城五百餘里兼之烽警王府選婚舊例必經由布政司
保勘然後保勘為之題請往返遷延官吏抑勒貧宗有
白首而不得嫁娶者今當為之配䖏除親郡王名封外
自鎮國將軍以下子女婚封勘結起文止令廵撫衙門
掛號儀賓保勘亦止由司府文結徑啟代王轉奏不必
復由各郡王府及布政司若子女有過十五未得婚封
者許撫按官時加研訪行長史司啟王速為具奏其一
議遷移以便居䖏言本鎮宻邇塞垣城郭狹隘各宗在
野䖏不就有司約東易與為非宜如先年襄垣等分封
故事移數府于代遼尉渾等州以絶禍本但事體重大
必當行代王詳議上請使官民兩利恩義並立然後可
以服宗室之心疏入報可
　　　飭題覆壅滯
嘉靖四十四年禮科給事中辛自修言各王府名封婚
禮等項禮部久不題覆以致貧苦怨曠徳意壅閼乞限
一月以内悉為查題其行查未到者下廵按御史刻期
勘報所不應得者亦明開其故類行掲示毋得再行奏
擾各廵按御史凡遇名封婚禮郡王以上特疏具題將
軍中尉以下按季類題部臣于題疏至日即照單題類
奏事例具覆言若廵按御史題本踰期不至及查勘與
王府不同者許禮部類恭若本部留難不覆及封典踰
期者亦許臣等奏報可
　　　請覃恩䘏宗藩
隆慶元年禮部覆給事中曹當勉奏宗子藩姪莫非王
室懿親皇上即位覃恩當施由近始凡慰問勸奬及賑
恤貧乏諸事請下有司覈寔本部議行至于名封婚禮
各府所奏動以千數而本部必待覈寔乃為題覆是以
日壅月積廢閣甚多臣等議得為選擇婚配在于民間
誠宜慎重其名封本府既以保勘及宗人府本部冊籍
詳看無異宜即題請其内外衙門需求許本宗奏陳及
令五城緝事衙門訪治從之
　　　便宗藩八事
隆慶四年廵撫廣西兵部右侍郎殷正茂以靖江王府
多事上議宗藩急務請寛名封之請酌逓減之制復朝
恭之儀篤親睦之情明房長之義飭宗學之規伸拘禁
之法開舉首之條凡八事禮部覆奏多采用之
　　　請令宗室教養入制科
𢎞治十六年禮部覆南京光禄寺卿楊峻所陳恤宗室
以廣聖恩事謂峻欲如宋朝宗室仕宦科目故事凡將
軍中尉之子許充生員報名于各伴讀教授䖏授以五
經教以文字長史司提督考較量給廪膳校餘供養成
材于本䖏科貢一體鄉試㑹試中進士者除授宗支無
礙府分長史等官副榜者除授審理等官食粮應貢中
者除工作雜職等官所言亦自有見但教授審理以下
官視奉國中尉品職既卑俸禄亦薄且非聖祖立法初
意請如舊從之
　　藩雜例
　　　管理府事
𢎞治十八年十二月晉王奏寧化王鍾鈵縁事革爵將
伊嫡長男竒□奏准掌管府事今竒□病故伊男年方
三嵗乞將竒□同母弟竒津給賜冠帶暫管府事侯竒
□男長成之日照舊歸還該本部題奉孝宗皇帝聖㫖
是竒津准給與冠帶暫管府事欽此正徳四年奏准郡
王患病及薨逝其子㓜子有以親支暫管府事者本部
請勅着令用心撫養毋致失所候其長成仍囘本府不
許干預一應事務
嘉靖七年十二月魯王奏稱襲爵年㓜一應禮儀不能
自行乞留叔東甌王賛輔該本部議得魯王襲爵年㓜
東甌王宜暫時往来賛輔凡有奏請事件只許恭詳可
否不必署名一應禮儀悉令指引代行其錢粮等項不
得干預待王稍知事體即便逥避不得久謀占戀等因
奉聖㫖是魯王年㓜所奏情詞懇切准暫令東甌王不
妨府事往来賛輔國政一應錢糧不許干預待王稍長
即便具奏廻避寫勅與東甌王欽此
嘉靖二十二年本部題准郡王惟管理府事者請勅其
餘不許凟奏奉聖㫖是欽此
嘉靖二十二年二月樂安王王妃陳氏奏長子拱攞服
制未滿乞先請勅管理府事本部覆題奉聖㫖郡王同
城居住應否請勅管理還查例明白来説欽此查得事
例親郡王病故其子應襲本爵者請勅管理服滿請封
但未開有同城另城之分今樂安王府與弋陽王府同
居一城應否賜給伏乞聖裁奉聖㫖前例謂郡王管理
府事者請勅其各郡王數多不許凟請著為令欽此
嘉靖二十四年十一月該刑部咨楚王顯榕暴薨英燿
弑逆合命禮部查舉宗室一位暫攝國事行該宗人府
查報武岡王顯槐係楚端王庻第三子及楚王顯榕見
有庻第三子英㷿見年五嵗該本部議照英㷿年方五
嵗未可承襲所據府事例該親支管理撫養雖先經題
稱不拘倫序行令通城王暫攝乃一時應變之權今據
武岡王稱係端王次三子又該宗人府囘報無異是在
該府既親且尊而居内御衆為勢甚便合行請勅一道
給付武岡王授以攝國之權責以保孤之義管理府事
鈐束宗室仍行心撫養㓜子待其年長成立仍自囘府
不許干預一應事務所據通城王亦合囘府聴其約束
奉聖㫖是顯槐着暫管府事寫勅與他欽此
嘉靖三十年該都察院右副都御史王忬題稱博野王
府管理府事奉國將軍廷墧掯勒婚期已經恭題罰住
禄米其宗儀婚䘮應否查照昌化襄垣二府事例徑啟
代王咨部查議該本部議照昌化王絶嗣宗支未經請
勅襄垣王分封蒲州宗支留住大同所以各徑啟代王
今博野王絶嗣廷墧以倫序已經請勅管理府事比與
二府事例不同但今廷墧不能敦睦宗親索財阻滯既
經都察院恭題罰治外所據各宗儀一應婚䘮事宜合
行該府啟王暫令博野王府各宗儀徑自具啟轉奏及
戒飭廷墧以後果能悔咎自新和睦宗儀啟王與其轉
奏本部題請照舊管理轉啟等因奉聖㫖是欽此
嘉靖三十一年六月山西撫按官許倫等題稱隰川王
俊栢始因殘害宗支繼復抗違㫖限恭奉欽依革去府
事另舉賢能今推舉得輔國將軍俊樚賢能素著倫序
相當應該代理府事合行請勅給付俊樚管理該本部
覆題奉聖㫖是欽此
嘉靖三十一年十二月河南撫按官謝存儒等㑹題議
得鄭王厚烷送發髙墻缺人管理府事所據世子載堉
倫序相應賢能可取及簡王十支之孫廬江王祐㭿倫
序稍疎賢能亦可欲乞奏請一人管理該本部尚書歐
陽徳議得朝廷睦親之恩以明倫為重而世及之義以
與子為先故親王有罪自非謀反大逆必不遂因其父
而并廢其子世子既封自非不才無道必不遽棄其人
而復議其他今據撫按官所議鄭世子載堉于其父本
無干連而世務又頗諳習在聖心或未忍遽廢廬江王
祐㭿賢能雖亦可取而倫序則亦稍疎于輿情或未必
盡歸先該本部備查氓庻人罪廢則府事以世子譽榮
管理慶庻人罪廢則府事以鞏昌王寘銂代理然管理
者終自有其國而代理者國終歸于人事體既異則已
之所以自持與人之所以代之亦自不同故慶府後以
互相攻訐竟歸其世子鼒櫍管理而後已人情事勢亦
自可見今撫按官保奏雖以載堉祐㭿並舉而恭詳語
意皆歸重于載堉似亦有監于此所據鄭王府事伏乞
欽定一人代理恭候命下請勅一道令其修舉事務鈐
束宗儀奉聖㫖載堉雖與厚烷無干乃係父子不許管
理府事着祐㭿管寫勅與他敢有爭辨奏凟者罪之欽
此
嘉靖三十一年管理府事弋陽王拱樻薨逝該將軍多
焋訐奏長子多焜過惡乞要擇賢管理宸□等奏保多
焜賢能乞要仍與接管本部備行江西撫按官勘囘該
本部議得弋陽建安樂安石城爵位則皆比肩倫序則
非嫡長况宸濠以謀反伏誅其國已除其實已毁其爵
永不應襲其府已不復存則管理府事名目相應革去
合無比照交城等事例將建安樂安弋陽三府有郡王者
聴其管束宗儀奏請事件其冠帶石城王未經復爵遽
難比照郡王行事并瑞昌等府合照支屬逺近分附三
府其建安分管鍾陵一府樂安分管石城瑞昌二府弋
陽分管宜春臨川二府一應名封附府轉奏拜表慶賀
随府行禮其三府迎接詔勅則輪逓從尊大宗廟祀則
每一易世奏請欽定一王奉祀各該宗儀悉照分管郡
王鈐束其先鑄管理府事弋陽王印行令繳進各府仍
照原降印信行事等因奉聖㫖是這事情你們既議擬
停當着各府分管不許再来奏擾欽此
嘉靖三十六年正月内該廵撫河南都察院右副都御
史潘聲㑹同廵按御史孫昭題稱推舉徽府郡王管理
府事首稱始封莊王之後第五子封建徳王其孫厚􁝓
誠篤安静最賢其次則簡王之後次子封新昌王厚燇
亦賢及恭王第三子封太康王載垙係庻人載埨親弟
賢否未著俱應推舉合無于内慎選一位請勅管理府
事等因奉聖㫖該部知道欽此欽遵該本部尚書吳議
照先年寧府削封府事則以弋陽王栱樻管理鄭府罪
廢府事則以廬江王祐㭿管理是皆擇其賢能尤著倫
序相應者以為總攝盖管理重慎貴在得人故必先論
其素行而後及其倫序今太康王載垙庻人載埨之親
弟倫序雖應而賢否則稱未著新昌王厚燇係簡王之
子雖稱頗賢而輿論猶未盡歸所據建徳王厚􁝓委係
始封親王之孫而稽其素行則撫按交稱其安静誠篤
賢能既足以服人而其序又不至于相紊况查與寧府
事例相同恭候命下行令翰林院請勅前去令其管理
府事鈐束宗儀凡該府自始封以下各郡王府請名請
封選婚奏報等項俱與依時類奏以仰副朝廷敦睦盛
典凡遇聖旦正旦冬至等節統率各府郡王并宗儀人
等在于本府行禮及迎接詔勅赦書俱有司衙門謄黄
差官齎送本府率同各郡王將軍官員人等查照儀注
開請奉聖㫖是着厚􁝓管理府事欽此
　　　鈐束宗支
𢎞治十七年議准各王府儀賓戚屬如自恃尊屬以王
㓜冲不服鈐束肆惰縱欲任意非為敗倫傷化聴王指
實具奏廵撫等官照例㑹本奏聞區䖏其教授等官不
行勸止及軍民旂校無籍之徒并樂工人等哄誘撥置
生事者事發重治
𢎞治十七年五月鎮守河南太監劉瑯題稱先因周惠
王久疾不能䖏國治事以致家法廢弛即今周王年㓜
各府郡王又皆尊軰乞要請勅周王徑自鈐束該本部
覆題奉孝宗皇帝聖㫖是寫勅與周王着好生省諭鈐
束欽此
正徳三年八月靖江王奏稱本宗支繁衍荷蒙先帝各
立房長懲勸守法奈何近年臣疾子㓜累被宗親規䑴
等兇惡欺侮乞要比照秦府等府事例請勅一道與臣
并長子嚴加鈐束該本部查得先該靖江王奏為宗支
無籍恣肆為非欺滅宗藩擁衆出城等事已經行勘未
報今奏前因合行催促勘報審其應否請勅另行具請
覆題奉武宗皇帝聖㫖是靖江王所奏規䑴等違法事
情著鎮廵等官上𦂳從公㑹勘明白奏来䖏治還寫勅
與王令長子嚴鈐束欽此
正徳四年該本部議得王國之政論禮則當統于所守
據爵則當統于所尊豈可越禮犯分縱欲非為今後親
郡王患病或年雖尚㓜其合府郡王將軍以下悉該聴
其鈐束有事必啟而行違者許該府指實恭奏奉武宗
皇帝聖㫖是欽此
嘉靖二十四年四月該本部議得今後各府儀賓務要
照將軍等例五日一赴府畫押如或不到許即時差人
查究下落其有無故而推托者即拘伊親鄰里體訪勘
明聴親王量加罰治若累次抗違不到備由恭奏前来
以憑題請䖏治若因搆訟方在縁事者本部轉行該衙
門將俸糧按月扣留在官作正支銷其各府但有守孀
宗女本府𣲖撥内使一名看守門户不容恣行出入如
有不聴約束者即拘伊親并看守人役量加責治等因
奉聖㫖依擬行欽此
嘉靖三十年九月内韓王奏宗室衆多俱不守法乞要
請勅鈐束該本部具題奉聖㫖欽此
嘉靖三十一年二月靈丘王聰滆奏稱年老乞令曾長
孫廷址代理府事鈐束宗室該本部看得靈丘王年七
十七嵗委應代理但宗儀繁衍廷址年少行卑若非仰
仗天語之重委難鈐束相應請勅題奉聖㫖是欽此
嘉靖三十四年二月樂安王奏恭輔國將軍拱楀儀賓
毛潮故違勅命不赴慶賀畫押不到又拱楀抗違欽依
赴戒飭乞要罰治懲究該本部看得樂安王既奉有勅
命各宗儀自合遵守乃敢故違拱楀先因奉疏差寫職
銜已奉欽依戒飭乃敢抗違儀賓毛潮朝賀不赴畫押
不到禮法俱廢相應究治乞將將軍栱楀罰去禄米三
分之二儀賓毛潮轉行廵按提問發落俸糧照例截日
扣留在官作正支銷題奉聖㫖栱楀罰住俸米三分之
二毛潮着廵按御史提問𤼵落欽此
　　　遷改府第(移居入藩府例/)
天順四年四月欽奉勅諭山西布政司按察司代府郡
王數多城中窄隘况今禄米等項百姓運送艱難欲于
腹裏蒲州澤州各造府第二䖏以遷王居以便民力欽
此
天順五年二月内節該欽奉英宗皇帝致書代王將大
同城内山隂王襄垣王遷居蒲州隰川王遷居澤州欽
此
成化元年二月岷世子奏稱故祖岷莊王于洪熈元年
蒙仁宗皇帝命往武岡州暫住思得城池淺隘又兼各
郡王府逼近一䖏乞賜長沙腹裏地方一所等因本部
查得先年節該岷王奏稱武岡地方連年苖賊生發乞
遷雲南舊居人稱湖廣一道豐稔人民安業要往衡州
居住等因俱奉英宗皇帝聖㫖是欽此
𢎞治四年十月興王奏稱臣聞衛輝府地形瘠窪逓年
黄河水溢乞照崇古等王更改所封地方事例將湖廣
安陸州撥賜與臣况本州舊有梁王等王府基易為改
造本部查得安陸州亦係先經㑹官計議相應地方與
安王府相去不逺等因覆題奉孝宗皇帝聖㫖安陸既
你們㑹議相應地方准王奏起蓋王府欽此
𢎞治十五年六月户科給事中王益題竊見大同一城
郡王府將軍儀賓等府殆佔其半而軍民房舎遂無所
容且聞其糧儲亦㡬于盡給王府俸禄而無以養贍軍
士宜擇近地各州以䖏郡王而其將軍儀賓之為親屬
者俱從而遷焉茍縣可以建府亦陞為州使其品秩稍
髙不至于動遭陵轢等因該本部奏行廵撫大同都御
史劉宇等勘得大同一府所屬四州七縣城郭窄小無
可陞州縣分惟本城南闗地勢寛大等因本部議得合
將各該府第暫免遷移待後年豐嵗稔邉情寧息再行
議䖏題奉孝宗皇帝聖㫖是欽此
嘉靖十七年六月内代府樂昌王奏乞遷移蔚州等因
該本部覆議行令撫按查勘随該撫按題稱蔚代二州
准令一䖏安置無礙縁由續據勘覆上請奉聖㫖代州
係代王始封爵邑准遷朔州今後不許相援為例以致
分擾地方欽此欽遵備行翰林院請勅准令遷改續該
禮科都給事中丁湛題稱乞収囘成命勿准改遷本部
覆題行令撫按等官將樂昌王停止改遷奉聖㫖是准
令議行欽此
嘉靖二十一年九月衡王奏弟髙唐王齊東王年長乞
要將先涇王沂州府第分給居住本部查無事例相應
查照原行蓋造等因題奉聖㫖初封郡王無出居别境
事例只照先年原行蓋造欽此
嘉靖三十二年十二月廵撫大同都御史侯等㑹議得
大同鎮城地方逼窄宗室繁衍禄米不繼婚配難求今
奉欽依查議量移一二府于本省地方誠為便益但聴
其自備脚力不許擾民若非情願改遷亦難擅動今樂
昌王府願改蔚州棗強王府願改朔州且量封位多寡
正與地方廣狹相當今侯鉞奏請等因該本部尚書歐
陽徳議得朝廷議分徙宗室于寛鄉計慮甚逺而宗室
之願徙者或未免規圖便利人各有心若非區畫詳悉
安敢遽議遷移今樂昌王一遷九十七位雖稱搬移營
建自備諸費不勞民力但府第及各將軍等官堂宅基
址蔚州城内曽否相應有空地九十區若官為取給勢
必不能若自行價買中間或礙民居官舎應否聴其擇
取另行撥住改建又營建之際各管事人員収買諸種
物件應否差何項官員監臨鈐束禁革奸弊搬移之日
脚力雖各自備自大同至蔚州三百餘里宫眷人等晝
夜行止作何頓宿防䕶各宗儀九十七位即今應否一
時同遷或且先遷郡王及將軍等三五位其餘待此諸
位安居之後随年豐稔陸續遷移本部前奏行令撫按
官恭酌人情事勢區處停當止要一一明白奉㫖之後
不得别生事端致有室礙今據廵撫都御史侯鉞所奏
一切事宜未詳盡等因奉聖㫖是欽此
嘉靖三十三年九月内廵撫大同都御史侯鉞廵按直
隸監察御史毛鵬各題議代府昌樂王遷封該本部議
照代府宗支衆多大同鎮城窄隘量遷一二郡府以寛
民力先該本部㑹同成國公朱希忠等議擬又該給事
中徐綱廵撫都御史侯鉞廵按御史毛鵬各題行撫按
逐一恭酌議䖏務要事勢人情不相妨礙勘䖏停當奏
請定奪去後今該撫按題稱遷移朔州沿途防範與營
建府第不勞官民該府力能自辦初則樂昌王先移閤
府將軍中尉次第舉行或數位同一府視諸大同移寛
一分等因俱各擬議明白具題前来相應議䖏合候命
下移咨都察院轉行大同撫按衙門知㑹行移該府長
史司具啟代王知㑹果係年榖豐稔宜于遷移許令樂
昌王并將軍中尉各自備工價差人前去朔州地方兩
平置買相應基址營建府第務要安静節約不得過為
勞擾侈靡完日具奏樂昌王先移將軍中尉儀賓以次
啟行各宗室不得聴信棍徒撥置強買人屋侵佔地址
擾害軍民如違許該州官將置撥之人申呈撫按衙門
挐究𤼵遣教授罷斥干礙宗室者奏請䖏治等因奉聖
㫖准議行欽此
　　　移居入藩府
正徳二年七月鄭府管理府事東垣王奏稱蒙勅管理
府事乞要移居鄭府等因本部覆題奉武宗皇帝聖㫖
東垣王既聴繼親藩准移入鄭府居住欽此
　　　進繳冊印
正徳四年閏九月内該本部題先該石城王宸浮等俱
縁事降革其印冊已經送繳近該應山王絶嗣其嫡孫
寵波乞襲祖爵臨潼王進封秦王將伯鎮國將軍誠潤
補襲郡王題奉欽依俱以本職奉祀欽遵去後合無本
部行移天下有王府去䖏鎮廵等官通查如有絶嗣進
封等項無人該繼本爵如應山臨潼王者即將原給印
信進繳縁事降革如石城王宸浮等者通將印冊冠服
等件進繳奉武宗皇帝聖㫖是欽此
正徳四年題准以後凡郡王故絶遺有冊印該親王差
官奏繳到部本部具手本轉送印綬監交收
　　　郡王迎養
成化二年十月涇陽王奏父王薨逝臣親母張氏見年
六十三嵗久患風病乞要請母過府供侍湯藥等因本
部查得先該趙府臨漳王奏生母王氏年邁風疾乞令
出府侍養奉武宗皇帝聖㫖准令出府就養欽此事例
相同等因覆題奉聖㫖准照例欽此
𢎞治五年三月寧府管攝府事上髙王奏據弟建安王
啟父靖王薨逝安葬已畢欲照宜春等王事例迎母吳
氏随住孝養本部查得正統十四年五月内該寧靖王
為世孫時奏稱祖考宫人有子在外居住者合從迎養
題奉英宗皇帝聖㫖准他奏欽此欽遵等因覆題奉孝
宗皇帝聖㫖既有例准他奏欽此
𢎞治七年七月内岐王奏請生母邵氏之國侍養等因
奉孝宗皇帝聖㫖王欲請母妃之國就養孝心固可嘉
但祖宗舊制不敢有違欽此
𢎞治十二年十一月鄭王奏叔丹陽王乞要請毋于氏
過府奉養等因覆題奉孝宗皇帝聖㫖准王請母就養
欽此
正徳四年該本部議得親王之國無迎養生母之禮故
岐王之請情雖懇切而祖宗之制不可違其餘各王府
宗支病故侍妾除無子者例該移居别室有子在外居
住者各從其子迎養中間若有生子數多者亦止許一
子迎養節奉武宗皇帝聖㫖是都准議行欽此
　　　儀賓迎養
天順八年十月唐府儀賓張鳯奏稱原籍陜西西安府
同州澄城縣人先于正統年間選為上蔡郡主儀嬪不
幸郡主早逝乞將父張進搬取前来随住等因本部查
得天順二年五月内該府新城郡主儀賓李巘奏因郡
主病故乞囘侍養等因題奉英宗皇帝聖㫖李巘既做
儀賓難准囘家許令伊母就養欽此合無照例准令張
鳯搬取父来侍養覆題奉憲宗皇帝聖㫖是欽此
　　　初定殁者建坊例
嘉靖四十三年詔有司為襄垣王府陵川縣君建坊賜
名貞節初儀賓裴禹卿地震壓死縣君自經事聞下禮
部議旌表例不許請坊而許請勅盖為生者設也若死
者雖有勅孰受之且庻民家節烈俱得表揚况出天潢
不加旌異何以風示羣宗自今宜存者給勅殁者建坊
從之
　　　諭止立碑
正統二年靖江王佐敬奏欲為悼僖王立碑以彰懿行
命禮部稽查洪武永樂間例皆無親王及郡王立碑以
書諭止之
　　　永豐府買女子
天順元年庚午禮部奏永豐王祁鉞言缺女子使用欲
于本䖏饒州守禦千户所軍旗之家收買數家然本所
不係王府相干衙門難以准買宜令自備財禮于淮府
儀衛司并羣牧千户所軍校之家情願者買用從之
　　　宗室預造生墳
天順三年四月襄陵王冲秌奏臣母故䝉賜營葬今將
工完訖臣年已衰老乞勅有司即以原修造工料為臣
及妃預為生墳則事易成功臣没世之時免重勞民力
上曰郡王預造生墳舊制所無不允
　　　旌表宗室
成化十年二月安昌王膺鋪父岷王得風疾侍湯藥晨
夕不懈岷王嘉之奏乞旌表禮部以無例聞上特賜書
奬諭曰國家以孝為治凡臣庻孝行卓異者必旌表之
以風教天下以圖成大順况于宗室有能敦行可無奬
諭用勸將来耶
六月韓王偕灊奏曽叔祖襄陵王範址性至孝嘗刲股
剪鬚以療母疾今年已七十有五毎祭掃猶躬自負土
培毋墳哀慟誠切古所謂終身慕父母者盖王有之乞
加奬諭以為宗室子孫之勸上特移書奬諭之
　　　屯軍子粒
永樂八年十一月内伊王奏前事本部欽奉太宗皇帝
聖㫖古者寓兵于農則兵食有餘最是良法如今各䕶
衛旗軍屯種子粒以備嵗用因伊王之國未久以此還
免他䕶軍士屯種子粒一年豈是常例今伊王不想軍
人屯種是他本等好勾當又不得罪怎麽来謝恩不知
那長史在那裏管甚麽事錦衣衛差人去把那長史都
拿將来欽此
　　　賜書奬孝
成化十年安昌王膺鋪父岷王音垽得風疾膺鋪侍養
湯藥晨夕不離岷王嘉之乞如例旌表事下部覆奏親
藩旌表舊未有例上特賜書奬諭之
　　　世子郡王出逰
成化十二年正月壬子襄王瞻墡奏英廟時曽蒙賜勅
許與世子諸郡王秋冬出郭逰覽嵗或四五度後世子
郡王偶以䘮事出郭遂為廵撫都御史王恕所奏復奉
㫖令世子郡王必奏而後出但出逰事小數奏非便請
仍如舊勅事下禮部議以王至親尊為屬則可餘請從
後㫖詔世子郡王嵗以春秋出逰各一度即日囘
　　　出城詣墳行禮
成化十二年乙夘代王成鍊奏臣曽祖簡王墳正統年
毁于兵近修造將完欲于七月望日率諸王將軍等詣
墳行落成禮事下禮部言無舊例上重王尊祖之意許
同郡王出城其餘不許
　　　不允出城祭墓
成化十四年禮部言往嵗代王成鍊奏欲率郡王將軍
出城祭墓有㫖許親王郡王一行而王與妃等偕行已
賜勅切責今秦王又奏欲于清明中元毎嵗二祭辰出
未入以盡尊祖敬宗之義未敢定擬得㫖親王出城祭
墓祖訓初無是典王何以再三凟奏不允
　　　責問不為轉奏
成化十九年十一月遼府寜福鄉君詣京奏兄豪㙷既
封為長陽王已該進封為縣主遼王因懐宿憾不為轉
奏有㫖寧福鄉君擅離本府遼王不為阻其下勅切責
之鄉君遣人送囘其所奏事所司看詳以聞禮部覆奏
鄉君例當追封遼王挾私不為轉奏而長史等官亦不
為啟勸鄉君出城府衛官及守門官軍皆不諫止又不
具聞俱宜令所司執問從之
　　　飭妄奏請封
成化二十年八月己卯朔革山隂王仕堸禄米及輔國
將軍成鑿等封職降勅切責之先是代王成鍊與仕堸
成鑿以庻人仕㙺仕埭子女妄奏請封已封成鍊成鎕
為鎮國將軍成鍜成鈁為輔國將軍第八女為延安縣
主第二妹為遂溪郡君至是禮部以初失于覺察檢舉
待罪上命革山隂王禄米一半停止代王禄米一年成
鑿等及儀賓俱革去封職禮部堂上官停俸一月該司
官吏下錦衣衛鞫之
　　　襄垣府將軍有事自奏
成化二十二年命襄垣王府鎮國將軍有事得自具奏
先自襄垣恭簡王自代府分封山西蒲州有事自奏不
經代府比因襄垣王仕㙺等為事發鳯陽守祖墳鎮國
將軍仕壞等居蒲遇有事啟王代轉奏往復留難仕壞
以聞事下禮部覆奏故有是命
　　　世子悔過復爵
成化二十二年江川王音墊奏岷府自順王薨逝世子
膺鉟縁事藩邦無復綱紀蒙命安昌王膺鋪暫主祭祀
未㡬病故臣見膺鉟自革冠帶至今四年悔悟自新畧
無過犯乞賜恩宥復其冠帶統率臣僚俾得奉守藩國
下禮部覆奏江川王及岷府長史教授等官自成化二
十一年至二十二年已十疏乞復岷王世子今江川王
所奏情詞迫切請聖裁上以膺鉟既悔自新命復世子
管理國事體降勅諭之
　　　秦王奏行二事
𢎞治四年秦王誠泳陳言二事一保愛宗支謂各王府
婚娶䘮葬宜遵令祖訓禁止奢侈如用度不敷止于本
府宗室借貸不許責悉以傷恩義一教養儀賓謂各王
府儀賓既選中宜送本䖏儒學讀書習禮成婚後不許
因循廢業禮部覆奏從之
　　　庻生驗同玉牒
正徳三年周王為其悼王庻生子請名封且言出官人
李氏乞如汝陽王孫安汎等例禮部議李為樂女于例
有妨詔以宗支事重周王不宜冐請令革所生子為庻
人并革安汎等封仍勅禮部通查各王府樂女所生子
女及禁與僧道剌麻往来于是禮部因言各府王玉牒
不載所生毋自考究無由乞自今許鎮廵與輔導官查
係樂女及非良家女所生不分己未請名授封選婚俱
造冊送部係庻生者俱候鎮廵移文再行宗人府驗同
玉牒方為覆請名封著為令從之
　　　魯府奏除積弊三事
正徳三年魯國鎮國將軍當湞秦除王府積弊三事
一親王世子郡王長子授封以後薨故及為事降革其
嫡次長庻子比例請繼封爵其無嫡次庻子者或以弟
繼兄以姪繼伯叔既有成命停原給禄米候冊封之日
方與所應得之禄正妃夫人生有子女病故無人撫養
例得自娶一人以為内助不受繼妃之封其有僣用正
妃冠服及所生子女稱謂繼出請封者聴鎮廵等官叅
奏嚴禁則糧儲省而名分定矣
一同姓及姑舅之親為婚律有明禁今後王府結婚若
倫理失序有乖律例或以本府軍校妄作别府州縣衛
籍貫外䖏流移軍人匠等妄作該里寄收帶管或父祖
重刑之人妄作家道清白即便革退另選仍將該經管
吏并保勘人等依律問治營求撥置之人發遣戍邉則
人心警懼而宗室不致有玷矣
一郡王奏討厨役嵗夫虛月宜行所在官司查勘如有
䕶衛儀衛司者通行僉役軍厨將民厨退囘原籍當差
無軍可撥者以民籍補之如有軍可撥而占留民厨及
科擾累民者宜禁治之仍先罪其輔導官則事不煩而
民力亦少蘓矣禮部議覆俱從之仍令鎮廵等官查勘
各王府有無前項情弊奏聞區䖏
　　　樂舞生禮生巾服
正徳三年禮部議覆濟寧州致仕訓導張紹奏各王府
樂舞生禮生濫將民丁僉補且僣用儒巾宜通行天下
王府務遵原額樂舞生先于有牒無犯道士禮生于附
近相應人户選補不足則各以黜退生員補之不許踰
額祭祀時許用禮服餘日仍初服不許輙用儒巾如富
民額外營充依律問擬長史等官縱容不舉聴各廵按
御史叅究從之
　　　裁官藩官
嘉靖四十四年禮部言隰州安定南渭陽曲四王皆薨無
後其以將軍攝祀者㩀例不得置復典膳教授等官第
與親王别城而居諸奏請保勘事必輔用導官主之宜
留教授及印勿革其與親王同城而無後者止令長史
典薄兼攝勿得援此為例報可
　　　宗室旌孝特典
嘉靖六年十二月靈丘王聰滆疏上鎮國將軍成䥩孝
行禮部以聞上諭輔臣曰今日朕聞各衙門奏牘見禮部
一䟽為乞恩旌表孝行事朕閲之再三甚為嘆賛成䥩
天性如此不但下民難之而朕亦不能生盡其養亡又
盡其哀深可旌表但該部意謂宗支與庻民不同今後
不請立牌坊只照例賜勅奬諭朕復思之宗支既與庻
民不同若止賜勅為奬似反不及士民也在牌坊委不
可立朕欲定為制今後有孝行實跡等項應旌表者許
親王奏来若係親王則令撫按官奏来仍令勘明寫勅
遣官賫持往諭并賜以銀叚羊酒庻得揚其善行以風
動諸親卿等議看可否如可朕欲親撰勅文仍賴卿調
潤行如今年終日多事務便囘具帖子来于是大學士
楊一清等請節降㫖𫝊行報可
　　　改定恩詔宗室二條
嘉靖七年七月以章聖皇太后加上尊號頒詔天下輔
臣擬上推恩條例上覽之曰聖母尊上號稱已有累朝
舊制頒降推恩之條但我宗親不得異於臣民亦非睦
族親親之意今欲除詔内載有闗於宗室者其親王各
寫書并加以金帛示朕敦睦之意王府結親者其子弟
仕宦不許選京職此豈親親睦族之意且今詩禮故家
衣冠世族俱不敢與王府結親恐為子孫之累故各䖏
王府夫人儀賓市井白丁田野愚夫一例濫選家教不
端守身不律非惟不能導引宗室為善反縱其為非干
犯憲典比例祖訓大明集禮大明律令俱無開載不知
是何年臣下建白准行然成化年間已前多不拘至𢎞
治十三年各衙門纂修問刑條例載入其間遂為定例
不敢復犯甚非帝王正大公平之體其議更之輔臣楊
一清等因復擬加恩宗室二條請増入末一條之前上
親為改定一宗室節年因事减革住支禄米者除敗倫
傷化打死人命重情其餘詔書到日全革者准支一半
减去一分二分者俱仍舊全支以資養贍一近年事例
官員軍民之家有女為王妃夫人子為儀賓者其子弟
仕官俱不選任京職似非帝王親親睦族之道吏禮二
部便㑹查前例果係祖宗典章該載照舊遵行若係先
年臣下因事建白准行者具奏革去以存公平正大之
體
　　　擬宗室减禄降封
嘉靖九年六月禮部覆豐林王台瀚所奏據宗室四事
一崇輔導二興學校三定子女四均人役上以定子女
一事所擬未一令再議餘三事悉依擬已禮部復條為
三目以上上疑未决乃自為書賜諸王欲將朝廷皇子
自第二子皆封郡王親王第二子皆封鎮國將軍餘各
减一等書成未發以示大學士張璁璁言諸王封爵原
有定制恐一旦减降有失親睦之道以臣愚計莫若量
减禄而不降封郡王以下凡全支俸米者照依京官事
例米鈔或四六或中半折支其見有米鈔兼支者亦量
為逓减以示撙節上以其事重俟從容自䖏不果行
　　　變通宗室奏訴例
嘉靖二十六年六月内禮部題該鄭王厚烷奏為議䖏
宗室奏訴事宜以盡下情以廣聖恩事據長史司啟稱
近該禮科都給事中李綸等題切惟國家之制宗室不
許出城凡有應奏事情皆啟親王代奏其有不遵典制
越關赴京者又經節有明例或送發髙墻或降為庻人
或罰住禄米仍將所奏事情立案不行夫何數月以来
赴京陳乞者踵而至即其違例赴愬事體固多難從然
未經審勘可否未分一概立案恐終無以厭服其心也
仍乞勅令該部叅詳所奏事情如有可行及曽具啟親
王赴告廵按御史屢遭阻抑不與代奏者不惟不罪而
且准其所奏并將輔導官員廵按御史一併叅究若其
奏不可行及曽具啟親王赴告廵按御史已經據理㫁
遣乃猶不自修省復行陳凟者不惟不准而且併議其
罪靡自姑息等因具啟到府臣等看得給事中李綸之
題深為有見但其中隱弊實難盡觀且以各宗室赴京
路費以錢身勞以力其事有得已豈肯自取苦責皆由
親王及管理府事郡王千方規利沮泥不行故有十嵗
未名終身未嫁娶者告不勝其力奏不敢與之角于我
聖祖及皇上惇睦九族使萬物各得其所之意大相矛
盾矣使各宗室有苦無告深為可憫誠所謂不平之鳴
也及其赴京復䝉譴責雖朝廷必欲例嚴而告者均不
獲申也且如臣府自臣始祖靖王及臣父懿王相𫝊皆
以惇睦宗親為首事臣雖至愚固不能繼述先志亦不
敢棄抑舊法但各府始祖必有一定親睦之規嗣世子
孫或有驕㤗所養利欲所熏其不變舊法盖鮮矣一變
舊法則利害日生而于舊法不可望其復矣宗子之家
益隆支子之家愈窮其欲得所難矣雖請冠婚䘮葬請
封請名之事無一事非利不可行也且又宗室犯罪祖
宗建制雖有大過亦不加刑但明賞罰而已皇上嗣統
非不率由至于各府有付箠者有加慘酷者其不怨者
未能無以臣愚見伏望聖上先勅各府開陳祖宗以来
及皇上惇睦宗親之道令其各要體守毋得仍前妄為
及其違犯不必叅究輔導禁約下人就將所統親王或
郡王量罰禄米示以懲創等因抄呈到部查得嘉靖十
一二十二五等年節該科道等官建白該本部覆議題
奉欽依俱節次通行欽遵去後今該前因為照我國家
懋建親郡王或有是心則親誼既洽寃抑不生尊卑大
小或正其所法懸于上而人自不犯豈非聖世之瑞哉
伏乞天語特加褒奬仍令本部將鄭王奏詞通行天下
各王府令長史司具啟親郡王知㑹以示風勵但所據
論罰係干親郡王臣等未敢擅擬合無今後各府將軍
以下但有越闗来京奏事者除不係廹切事情照例
立案叅究外其或事干婚封等項曽經啟王果被抑
勒不勝窮蹙之甚者亦除坐本府越闗之罪及輔導等
官照例查叅外仍將被抑縁由具寔上聞請自宸斷其
將軍中尉管理府事者聴本部徑自叅奏使責有所歸
庻足以昭陵轢之戒而潜消將来驀越之風矣奉聖㫖
這宗室越關越愬者禁例已詳比以遷發太重又慮有
情非得已毎從寛處却往往玩法不悛今後這等的著
廵按御史勒限具奏干碍親郡王朝廷一體究治爾
部裏還將各行勘未報的查催限三箇月裏囘報䖏
分仍通行各王府知悉欽此
　　　革爵府事管理
嘉靖三十年初命江西建安樂安弋陽三王府分管各
宗室建安以鍾陵一府附之樂安以石城瑞昌二府附
之弋陽以臨川宜春二府附之凡事轉奏行慶賀等禮
輪次從尊仍更賜弋陽王印革去管理舊名先是宸濠
國除以府事暫令郡王管理而不冠某府二字于上至
是各宗遂起爭心訐奏弋陽王長子多焜不宜世襲管
理禮部因援山西交城襄垣慶成等府例請從之
　　　便關領冠服
嘉靖十一年九月内禮部題照各王府將軍以下應得
冠服等件已該本部議䖏題准嘉靖六年正月以後授
封者令各該布政司給錢造辦外嘉靖五年十二月以
前授封未曽闗領者其器物非一監局所造闗領非一
時可齊是以各府往返差人勞費日甚差来人役守候
日久有將闗文領出金銀彩段等項恣意花費無從查
考遂使朝廷有成造之費而該府無受惠之寔相應議
䖏題奉欽依通行各該布政司轉行長史教授啟王將
領過錢粮數目給散過名位造冊奏繳以憑查考但節
年工部行造物件係是内府各監局造辦本部查催仍
乞勅各監局查照該部原行一一造辦給領如有延緩
查出一體叅究
　　　旌表不開建坊例
嘉靖十一年九月内禮部題照得王府孝行等事舊
止應得請勅奬勵𢎞治十八年十二月内該魯府奏鎮
國將軍陽銖陽□孝行可嘉欲自備工料各建坊門乞
賜刻名荷蒙特恩賜允自此始開旌表之端親王將軍
妃與夫人遂往往援引前例請乞不已竊惟朝廷與民
庻之家凡有節孝等行賜之旌表所以表其宅里以致
特異于齊民之意至于天下王府則皆朱垣㦸門有不
俟于旌表而後異者朝廷降勅奬勵盖以親親之懿特
形天語之表非宗室孰克當此故累朝以来宗藩善行
止是寫勅奬勵不立坊碑所以崇重宗室辨别貴賤立
法最有意義且天潢之裔孰非懿徳若使有所表異分
别既殊則淑慝互見亦非敦睦之意况今藩日蕃衍樂
善無窮若不㫁之于今竊恐將来無有紀極合行議䖏
題奉欽依今後各王府如有節孝等事及卓異情形
親郡王或撫按官查奏前事本部俱照舊例請勅奬諭
仍通行天下王府今後不許奏立坊碑
　　　自首冒爵
隆慶二年秦府永興王惟□自言王父奉國將軍秉□
以榮惠王誠瀾堂侄得襲王爵僣冐至今乞改正行上
曰惟□能據法自首以本爵禄終身著為例今後有冐
封匿爵不以聞者聴撫按叅治
　　　御史代宗室奏
隆慶四年十二月禮科右給事中戢汝止言宗室之請
名封選婚宜改屬廵按御史代為具奏則可免王府需
索之弊而婚禮不至愆期上謂祖制不可更報罷
　　　恤録言事宗室
隆慶元年正月復鄭王厚烷爵管理國事如舊仍嵗加
禄米一百石釋䣕陵王府鎮國中尉勤熨及其子朝㙕
歸本府有司存恤先嘉靖間厚烷以建言時政忤㫖盟
津王長子祐橏因搆之王遂奪爵勤熨朝㙕亦以赴闕
言事俱發髙墻禁錮至是禮部奉詔書請寛釋優䖏故
有是命
　　　宗室旌孝特典
嘉靖六年十二月靈丘王聰滆䟽上鎮國將軍成䥩孝
行禮部以聞上諭輔臣曰今日朕閲各衙門奏牘見禮
部一疏為乞恩旌表孝行事朕閲之再三甚為嘆異成
䥩天性如此不但下民難之而朕亦不能生盡其養亡
又盡其哀深可旌表但該禮部謂宗支與庻民不同今
後不許請立牌坊只照例賜勅奬諭朕復思之宗支與
庻民不同若止賜勅為奬反不及士民也在牌坊委不
可立朕欲定為制今後有孝行實跡等項應旌表者許
親王奏来若係親王則令撫按官奏来仍行勘明寫勅
遣官賫持往諭并賜以銀叚羊酒庻得揚其善行以風
動諸親卿等議看可否如可朕欲親撰勅文仍賴卿調
潤行如今年終日多事務便囘具帖子来於是大學士
楊一清等請降㫖𫝊行報可
　　　改定恩詔宗室二條
嘉靖七年七月以章聖皇太后加上尊號頒詔天下輔
臣擬上推恩條例上覽之曰聖母尊上稱號已有累朝
舊制頒降推恩之條但我宗親不得異于臣民非睦族
親親之意今後除詔内載有關于宗支者其親王各寫
書并加以金帛示朕敦睦之意王府結親者其子弟仕
宦不許選任京職此豈親親睦族之道且今詩書故家
衣冠世族俱不敢于王府結親恐為子孫之累故各䖏
王府夫人儀賓市井白丁田野愚夫一例濫選家教不
端守身不律非惟不能導引宗室為善反縱其為非干
犯憲典此例祖訓大明集禮大明律令俱無開載不知
是何年臣下建白准行然成化年間已前多不拘至𢎞
治十三年各衙門纂修問行條例開載入其間遂為定
例不敢復犯甚非帝王正大公平之體其議更之輔臣
楊一清等因復擬加恩宗室二條請増入末一條之前
上親為改定一宗室節年因事减革住支禄米者除敗
倫傷化打死人命重情其餘詔書到日全革者准支一
半减去一分二分者俱照舊全支以資養贍一近年事
例官員軍民之家有女為王妃夫人子為儀賓者其子
弟仕官不許選任京職似非帝王親親睦族之道吏禮
二部便㑹查前例果係祖宗典章該載照舊遵行若係
先年臣下因事建白准行者俱奏革去以存公平正大
之體
　　　檢詳宗室條例
正徳四年十二月禮部奉㫖檢詳累朝政令凡渉王府
者條例上請
一舊制各王府生女子三日即具奏其奏報冊嵗一上
　玉牒冊三嵗一上近多違期及不開庻生子女所出
　者于其請名請封選婚日治長史等官罪
一親王嫡長以下郡王嫡長子孫俱年十嵗即請封其
　餘子孫十五方請内府監局成造冊印諸物當以奏
　之先後為序各府關領人役有歸或後期及詭稱使
　費者謫戍邉方各王府儀賓例賜鞍馬守候之難飼
　養之費得不償失自今惟親郡王儀賓照例關領餘
　皆革之
一祖訓止著嫡長襲封之文其後有以庻弟襲封如保
　安王者以嫡侄襲封如交城王者以庻堂侄襲封者
　如永興王者俱出特恩近應山王絶嗣嫡侄請繼伯
　王爵臨潼王進封秦王庻伯請補侄王爵者惟命以
　鎮國輔國本職奉祀以著為令自今郡王殁無嗣及
　進封親王有如應山臨潼者其宗支止許奏請奉祀
一各府以罪革爵重者不復輕者革未㡬復之自今有
　罪重者不許引輕例冐請
一親王郡王病及薨其子㓜則以親支暫理府事請勅
　諭暫理者善撫㓜子無令失所候其長即囘本府不
　得復預諸事
一王與正妃年五十無嫡子始立庻長子為王世子郡
　王年老正妃已殁無出乞封庻子為長子者請自上
　裁
一各王府將軍而下薨故無逝者止許以昭穆相應者
　承祀不得違例奏乞繼嗣名
一親王朝覲雖祖訓英廟之時亦嘗一舉然久已不行
　以故比者崇王請朝貽書免之今後凡親王郡王請
　身自入朝者並免著為令
一凡是親王之國無迎養生母之禮近岐王有請雖懇
　切而祖宗之制不可違其餘各府宗支殁侍妾無子
　者例移居别宫有子䖏外者各從其子迎養若生
　子多者亦止就一人
一近例親郡王妃并將軍夫人没而無出者許選繼室
　有出者止選内助自今妃夫人沒不欲娶繼室内助
　者許于宫中人擇其可者奏請管理事務不許溺愛
　濫請
一各府宫眷有嫉妬亂倫爭競越禮詔革封號者不許
　妄請復本府官有為之請者本部劾治
一先是瀋府鎮國將軍銓鋐侍女既娠為嫡所妬出寓
　他出生有子匿不以聞嫡没又選繼室請封事覺乃
　削今後有此類許親郡王及輔導官奏聞區䖏毋致
　生育不明閨門有玷
一凡王府婚禮奏選有制若未娶正室而侍女先有生
　育者輔導官舉奏區䖏所生子女不得請名請封著
　為令輔導官匿不以聞坐之
一各王府襲封之初其先王宫人有出者留府贍養無
　出者放之將軍以下并庻人没者其宫人無出亦令
　歸其親屬嫁遣違者鎮廵官具實奏叅有撥置阻撓
　者重治之
一各府奉承等官悉聴祖訓載有額設名數郡王内使
　二名亦奏准之例員缺則保陞數少則撥置不許額
　外濫保及擅立内典膳名色以圖保陞已著為令今
　後有違者坐罪營求之人及輔導官
一先是革爵庻人鍾□嘗進琴詔不納降勅切責自今
　有庻人越分進貢者本部奏叅區䖏
一各王府進獻王物本出尊親之誠今後若進筍進扇
　之類宜令本府自備脚力免驛逓應付以蘇民困
一永樂中有上㫖凡使人至王府止欵以飲食不得賞
　物合宜申明凡使人至王府有需索財物許廵按御
　史按察司叅究
一先是各王府有守節及貞烈者具奏旌表今王室繁
　衍宜通行昭示以為世勸
一天下王府有無籍之徒假以燒丹煉藥為名往来誑
　感者鎮廵預為禁約
一各府所遣人除關領者勿限餘嚴限遣歸如在途延
　緩及潛住于京有所營求者照例叅究
一王府凡遇疾病䘮葬修齋設醮一切禁革至于僧尼
　道士女冠巫祝之流尤宜痛絶勿容出入違者許撫
　按官擒治并追究引誘之人罪之
一寺觀廟宇徒耗民財無益于事自今各府不許修建
　并請額
　
　
　
　
　
　
　
　
　
　
　禮部志稿卷七十八
欽定四庫全書
　禮部志稿卷七十九
　　　　　　　　　　　　明　俞汝楫　編
　宗藩備考
　　藩鑑
　　　宗室過犯
皇明祖訓凡親王有過重者遣王親或内官宣召如三
次不至再遣流官同内官召之至京天子親諭以所作
之非果有實跡以在京諸王親及内官陪留十日其十
日之間五見天子然後發放雖有大罪亦不加刑重則
降為庶人輕則當因來朝靣諭其非或遣官諭以禍福
使之自新𢎞治九年令各王府長史紀善伴讀教授吏
部務訪有學行儒官除授若親王所行未善長史等官
從容諫正至再至三不聽事情重者密切具奏其郡王
所為不合禮度者教授勸正如其不聽具啓親王密切
戒勉如再不聽親王具奏事情輕者降勅切責若干宫
閫重事差内官王親前去體勘至日虚治親王有過專
罪輔導官郡王有過專治内使教授其親王府輔導官
務日請王講讀經史王子王孫亦要讀書習禮各府將
軍該府親郡王互相容隠不行禁治許鎮巡等官將所
為不法事會本具奏上請區處
𢎞治五年八月司禮監左少監髙鳳題先該都察院題
前事節該奉孝宗皇帝聖㫖是恩鑡恩錍等不遵祖訓
招集無籍兇徒恣肆為惡毒害良家便冩出差内官去
恩鑡等累犯不悛降庶人各連的親家口取送鳳陽居
住欽此外據恩錍告稱伊男寵潓已䝉請封輔國將軍
等因到部查得恩錍未降庶人之先寵潓已經奏請前
職因未出閣故隨文發遣等因覆題奉孝宗皇帝聖㫖
是寵潓既授封在前着太監黄觀差委的當人員送囬
湖廣該府居住欽此
𢎞治六年九月司禮監太監韋太傳奉孝宗皇帝聖㫖
荆王見瀟罪大惡極難奉國祀已降為庶人禮部便備
查遼庶人降革後一應事例來説欽此本部備查正統
四年節奉英宗皇帝聖㫖遼庶人貴烚㓕絶天理黷亂
人倫已遵祖訓降為庻人特封遼簡王第四子貴燰為
遼王以奉國祀欽此及查貴烚降革之時長子豪㙷年
方九歲天順元年四月節奉英宗皇帝聖㫖特封為輔
國將軍次子豪坨特封為奉國中尉等因覆題奉孝宗
皇帝聖㫖見潚并其子祐柄等已降為庶人荆靖王次
嫡孫都梁祐橺宜進封荆王以奉國祀恁禮部先行擇
日告知奉先殿冊寳待後差官授封頒給欽此
正徳十五年刑部擬議寧王宸濠謀叛大逆并領兵隨
行宗室拱栟等監國督守者拱樤等十四名武宗皇帝
駐蹕通州傳奉欽依勒令自盡焚棄身屍覲鍾等十三
名身属使令相應末减奉㫖降為庶人送鳳陽髙墻居
住削去世封玉牒革去一應官員人等家財籍没罷其
伊父寧王廟祭
嘉靖五年五月岷庶人彦泥該犯故違祖訓不忠不道
通苗刼財打死人命呪咀魘魅强搶良家子女奪占軍
民財産招匿憸邪奸滛内亂横行極惡擾害地方大傷
國體不服鈐束等因奉勅革去王爵降為庻人押發髙
墻居住續該都察院左都御史顔題稱彦泥李氏情罪
深重俱奉欽依送發髙墻其未封子女未審應否隨住
原給冊寳□仗服色應否追奪及查曽經㑹勘彦泥嚇
騙吏民財物累算三萬餘兩係入官之數及其他財物
應否聽其帶往髙墻自用等因奉聖㫖冊寳等項着追
奪多餘財不該給主入官的准帶去未封子女譽栐等
應否隨住禮部查處來説欽此該本部議得庶人彦泥
未封子女實為未革爵前所生年未長成俱係無罪之
人查得本部先年題准事例未經降革以前所生子女
俱該請封則譽栐等似應存留在府候其成婚之日岷
府照例備查先年犯罪輕重革降縁由具實奏聞取自
聖裁其押送鳳陽髙墻之後所生子女又有庶人事例
不許請封止是量給婚嫁之資而已合候命下本部仍
咨都察院轉行湖廣鎮巡等官將彦泥并李氏遵照勅
㫖押送髙墻居住其未封子女譽栐等存留在府居住
責令相應親屬照管仍乞天語明諭彦汰於彦泥等雖
為有怨扵譽栐等猶為至親須要恩養撫恤得所候年
嵗長成照例備查伊父犯罪縁由奏請奉聖㫖是譽栐
等着存留在府責令相應親屬照管務在得所欽此
嘉靖十六年奏准宗室有犯事情輕者照常奏請犯該
殺死平人及事情重大者從重奏請定奪投充撥置之
人查照見行事例問擬各該軍衛有司官員俱不許擅
撥青衣人夫城操人役跟用及私相交結徃來㑹飲因
而聽其囑托公事屈法害人其軍民人等若有投充撥
置生事害人夥聚毆打平人侵奪民利容留奸滛等弊
許地方隣佑諸人指實首告所在官司嚴訪挐照例問
遣長史司各教授仍密切訪察各宗室有無前項等情
年終各另類造手冊送撫按衙門稽察守巡官巡歴所
至亦要嚴加訪禁都察院通行各該宗室地方刋刻榜
文嚴加曉諭
嘉靖二十四年楚王顯榕暴薨法司查勘世子英燿殺
父縁由題奉聖㫖押送來京告廟斬首焚棄身屍欽此
嘉靖二十七年七月慶府𢎞農王台泙并本府鎮輔奉
國等將軍􁅓□奉乞将慶庶人台浤先復王爵等因奉
聖㫖朝廷封爵襲替自有典法台泙等輒敢市恩狥私
率衆凟奏禮部庶人台浤原犯事情併各奏通行參㸔
了來說欽此行准陜西道手本粘送犯人毛偉招案前
来内開慶王台浤阿事寘鐇助送金銀紵絲等物寘鐇
事寧奉有欽依台浤革䘵米三分之一併革去䕶衛不
許文武官結交往來及邪說之人在府出入致生奸弊
行令欽遵外又行准刑部陜西司手本粘送犯人李昕
等招案前來内開慶王台浤因巡撫都御史張濬等将
伊府中撥置人顧錦等挐問充軍又因奏討樂舞生并
原革䕶衛奏行張濬查例未與又因義官張通等各許
告本府事情將銀饋送鎮守太監李昕總兵官种勛希
圖解釋不從俱各嗔怪輙聽信指揮包錦等撥謀欲行
殺害三堂據寕夏鎮事發各㕘奏情由已該欽差太監
扶安都察院右副都御史王時中錦衣衛指揮僉事劉
宗武會勘眀白㕘奉聖㫖便會多官從長議擬來說欽
此隨該刑部㑹同多官議擬㕘處慶王台浤居尊横肆
臨下貪殘况地極邉陲人多鷙悍伏望皇上將慶王台
浤量加懲削以消其釁等因奉聖㫖你毎既議冝念地方
將慶王台浤重加懲削以消其釁又恐地極邉陲人多鷙
悍易於招呼則懲削之後必生怨望益難關防不可不
慮還再會多官上𦂳從長定議停當來說欽此隨該刑
部等衙門會議題奉聖㫖是你們既會議停當台浤革
去王爵降做庶人論法本當遷發安置姑從寛着本府
隨任養贍米每年給與三百石還寫勅戒諭責令改過
自新遵法守分不許交通外人稔惡為非欽此又於本
部案卷内查得嘉靖十一年十一月内該題准刑部咨
該欽差司禮監左監丞宋興題臣奉勅諭前去該府會
勘得嘉靖九年十一月内台浤聽信第三子􁅓檟將􁅓
櫍打罵不與飯吃􁅓櫍飢餓走出在官校尉王美引見
鞏昌王領引府内因要謀害台浤乗機揑作口號令􁅓
櫍記熟及具申各衙門訖等情及照台浤溺愛少子殘
辱長男情意乖離釁隙易作難以同處一府及􁅓櫍年
已長成欲定封代理府事以一國統等因奉聖㫖台浤
遷發并􁅓櫍冊封一應事情禮部會官從長計議奏請定
奪欽此本部議得本朝令典凢親王薨故必待世子服
制已終方行遣官冊立所以尊體統别嫌㣲也照得庶
人台浤雖經革爵迄今見存若預將伊子􁅓櫍冊立為
王典禮無稽名分未順似難遽議但稱台浤稔惡不悛謀
害冢子及稱寧夏係極邉重鎮迄要遷發以絶厲階合
無俯從所情将台浤遷至陜西省城居住長子􁅓櫍准
令封為世子管理府事等因節奉聖㫖這該府事情你
毎既會議停當台浤着司禮監差官照例遷置陜西省
城居住􁅓櫍准封世子還寫勅與他管理府事一應事
務要恪守禮法用盖父愆其餘多依擬行欽此又查得
嘉靖十五年閏十二月十二日詔書内一欵慶王台浤
因事遷居省城日久着令囬府冠帶閒住欽此俱經欽
遵外今該前因通查案呈到部為照庶人台浤始而黨
助逆藩既而謀殺撫鎮又殘害冢子迹其兇滛無道罪
貫已盈是以懲創之後輒因勘官所請業已立世子管
理府事待其終身承襲王爵而台浤復爵之意已絶其
後日之想矣豈有世子中逝因乏𦙍嗣又使罪廢之
人繼世而王之理合無将各奏為首台泙􁅓枋􁅓㮿􁅓
樲􁅓栐俱各量加罰治仍乞天語將台泙等并奏内附
名将軍􁅓□等通行切責及將庶人台浤一併戒諭務
要省愆安分勿再忘圖各該府教授等官不能諫正内
官張鉞齎捧各王等奏合行巡按御史通提到官問罪
再照慶世子薨逝絶嗣一應本府事務不可缺人管理
合行撫按官員會官推舉能賢素著倫序相應可俟承
襲者一位保奏前來照依世子􁅓櫍事例先行題請
勅令管理本府一應事務并鈐束一應宫眷旗校人等
仍候台浤身終之日另行具奏冊封奉聖㫖台浤犯罪
深重朝廷已從寛處不行守分却又要衆奏保忘圖復
爵且姑着令省改毋蹈國憲台泙等掠市私恩肆行瀆
擾本當重治姑從寛為首的台泙并􁅓枋􁅓櫍􁅓㮿􁅓
樲􁅓栐各罰住禄米三箇月其餘免究輔導官并張鉞
着巡按御史提了問管理府事依擬行撫按官即便查
舉倫序相應的具奏欽此
嘉靖二十八年崇陽王顯休同奉國將軍榮湑與已故
奉國將軍顯桍鬭毆以致顯桍身故伊男英□申奏三
法司臨省㑹勘叅照顯休位雖郡王尊卑有序但顯休
毆死小功之兄尤為重悪之首致命諸傷多出其鉄尺
之慘誠當重處其奉國將軍榮湑為緦麻之叔鎮國中
尉顯櫸顯蘽皆無服之兄同謀共毆均難寛縱奉聖㫖
顯休設謀毆死從兄背違祖訓罪惡深重你們既會議
明白着撫按該府官會同勒令自盡榮湑顯櫸顯蘽黨
惡敗倫姑從輕送髙墻禁住欽此
嘉靖二十八年晉府方山王府奉國將軍知□知□謀
殺小功兄知□刑部㕘題奉聖㫖知□知□同謀殺死
從兄肆行兇殘背違祖訓情犯深重你們既議擬明當
照例着撫按該府官㑹同勒令自盡欽此
嘉靖三十年三月巡按山西監察御史姚一元㕘該本
部㸔得秦府鎮國中尉秉槣先該秦王㕘其打攪倉塲
嚇騙財物貽害地方背違祖訓累行禁諭執迷不改乞
革職禄以為驕横者之戒今據都察院咨勘前情是實
相應重治合無將秉槣革去職秩以為重戒奉聖㫖秉
槣嚇騙財物貽害地方本當重處姑從輕着革去䘵米
一半再犯不饒欽此
嘉靖三十二年十月靈丘王㕘奏鎮國中尉充□等毆
死堂伯俊檞身居親䘮包奸樂婦開場賭博本部㕘題
轉行山西巡按監察御史將充□充蕉充熡拘禁究問
議擬去後嘉靖三十三年五月内該南京守備魏國公
題稱靈丘王府鎮國中尉充□私至南京已經送囬又
該靈丘王參奏充□充蕉充熡懼罪脫迯私出禁城乞
要議罪嘉靖三十三年七月二十一日靈丘王府鎮國
中尉充□越闗赴京奏擾該本部㕘照充□等先該靈
丘王具奏本部㕘題將充□等止住䘵米啓王拘禁聽
勘乃敢不遵明㫖輒復脫迯故違嚴例私至留都既該
南京守備差官送囬又復越闗赴京奏擾恣意逞兇欺
罔國法莫此為甚合無將充□充蕉充熡俱革為庶人
差官伴囬啓王拘禁仍行巡按御史作速查勘明白并
將充□越闗情罪一併㕘奏前來等因奉聖㫖是充□
充熡充蕉都着革為庶人欽此
嘉靖三十三年潞城王府革爵庻人俊㭓該犯拍棺罵
父持刀刺兄并奸盗重情該都察院㑹議㕘題奉聖㫖
俊㭓稔惡無忌罵父刺兄姦滛搶盗好生敗倫違法大
違祖訓便送發髙墻居住欽此
嘉靖三十五年六月本部題為逆黨豪軍撥置親王乞
恩急救生命事該錦衣衛題徽王被諸惡引誘欺蔽惡
延一省害遍小民等因節奉聖㫖徽王年不甚㓜這等
聽信撥置虐害小民豈敕戒之例乎禮部㑹同三法司
㸔議具奏欽此欽遵該本部尚書吳等㑹同刑部等衙
門尚書等官臣何鰲等㸔議徽王載埨心懐欺罔性恣
兇殘強奪衆民室女侵尅百姓資財及奉欽依挐解諸
犯却又縱容承奉不即解官使其女子尚存而占恡不
發則抗違明㫖之罪難逃設或别有隠謀而身屍無証
則致死人命之辜莫逭律以國章允宜重究伏乞將徽
王革去爵禄以警宗藩再照游朝等已經奉㫖處治外
但其間黨惡不止数人合行彼處撫按衙門將平昔在
府撥置引誘之人通行挐問仍將耿安并小迎各查究
有無致死根因從重問擬一併具奏奉聖㫖你毎說的
是載埨性恣兇殘大違祖訓負朕恩眷且姑革去禄米
三分之二着令省改小迎并各原奏人耿安着撫按官
查究下落作急具奏平昔在府撥置之人都着訪挐重
治欽此續該巡撫都御史潘恩巡按監察御史孫昭㑹
題徽王并本府人役違法情由奉聖㫖這奏内載埨所
犯事情禮部會同三法司㕘㸔了來說其餘各犯法司詳
議具奏欽此欽遵㑹同刑部等衙門尚書等官何鰲等
㕘㸔得徽王載埨恣肆無忌僣竊屢形如修盖萬嵗山
私剏行宫此豈藩服之所宜有杖殺本府庫官擅授親
倖冠服此豈臣下之敢專挾帶宫女擅至南京則是僣
萌窺視敢蹈無將之戒演武習船探聼京師則是包藏
異志漸稱不軌之謀凡若此類撥置或出於羣奸而造
意必由於主使專擅僣竊罪不容誅律以憲典冝不止
於革去爵禄免為庶人而已伏乞特賜宸斷寘之重典
以為藩王恣肆干紀者之戒奉㫖載埨稔惡恣肆包藏
異心大違祖訓情罪深重你們既㕘㸔明白着㑹同多
官議罪來說欽此欽遵臣等㑹同公侯駙馬伯五府各
部通政使司六科十三道等官㸔議淂載埨僣擬朝制
忘肆覬覦專擅威福潜懐悖二原情委蹈乎無將據法
難逃乎首惡若止罰及其身未足永垂鑒戒臣等查得
節年事例凢宗室有犯不法重情該彼處撫按官㑹勘
明白㕘奏前來㑹同三法司各堂上官議擬奏聞取自
上裁或送發髙墻或勒令自盡令照載埨罪状已明委
應重處伏乞特賜宸斷將載埨送發髙墻禁住仍削除
國害革其世封以泄神人之憤惟復别有定奪均乞聖
裁奉聖㫖載埨稔惡懐送僣擬窺視罪狀已明本當處
以重典姑革了爵降做庶人押發髙墻好生禁錮削除
世封冊寳章服財産籍沒違造諸屋亭等項盡行毁撤
仍告宗廟冩書與各王府知悉欽此
嘉靖三十五年十一月該司禮監太監王臻題稱會同
河南撫按題稱庻人載埨本宫眷屬除正犯沈氏併親
倖宫人金氏等先被庻人逼令自縊身死其見在宫眷
郝王璜等俱押送赴京及查府内别居尚有簡王妃張
氏生有子新昌王厚燇等稱年七十五嵗係庻人祖母
恭王現在妾耿氏生有子載塛陳氏生有子載□叚氏
生有子載□俱係庶人庶母已薨五城王未封妃張氏
係庶人親嫂其庶人已封長子安陽王翊錡次子萬善
王翊鈁未封第三子翊鉞第四子翊鏼未請名第五子
第六子第七子并未婚女三人各未出府原未開載難
以處分伏乞勅下該部備加議擬其强搶良女或令結
親完聚仍令押送赴京等因奉聖㫖該部㸔了來說欽
此臣等為庶人載埨兇殘成性生死不悛先逼縊其妻
妾乃復狠扵自盡所有遺下别居祖母簡王妃張氏有
子厚燇封新昌王庶母恭王妾耿氏有子載塛封徳平
王陳氏有子載□段氏有子載□俱合行聽其母子相
依隨住其載□載□俱未封母子俱合暫依徳平王居
住待封爵之日另行分處其親嫂已故五城王未封妃
張氏合隨庶姑耿氏依住再照載埨已奉㫖削除世封
所生已封第一子安陽王翊錡第二子萬善王翊鈁應
革封號追奪冊印儀仗冠服并未封三子翊鉞四子翊
鏼未名五子六子七子俱為庶人及未婚女三人俱行
原差左少監王臻押送省城撥給房屋安挿仍請勅一
道賫赴周王鈐束以後不許混請婚封及照宫眷郝玉
璜等俱無所出并强搶良女小長女等查無押𤼵赴京
事例合照先年南渭王府庶人膺䥯家眷人口踈放事
例着令有司給親完聚所據新昌王等府并宗儀人等
頗多合行查照原題事理推舉賢能郡王一位前來請
勅管理府事通候命下移咨都察院轉行河南撫按官
并原差左少監王臻遵奉施行奉聖㫖郝玉璜等原事
府内的收京民間強入的還家欽此嘉靖三十六年二
月十五日禮科抄出巡撫河南都御史潘恩題稱追奪
庶人載埨冊寳章服藉没金銀珠玉寳石器皿首飾紵
絲紗羅絹布衣物等項俱封完固選委開封府同知李
充善等解領進□等因奉聖㫖該部知道欽此該本部
覆題候命下移文原差左少監王臻照數送赴内府該
庫交收等因奉聖㫖是欽此
嘉靖三十五年代王參奏鎮國中尉俊□夤夜偷盗財
物該本部參題有玷宗藩奉聖㫖是俊□着為庶人欽
此
　　　儀賔過犯
𢎞治十七年十一月寧王奏據瑞昌恭僖王孫女吉水
郡君啓夫吳元壽縁事革職為民乞要比例復職等因
本部查議得吳元壽朦朧支俸犯該行止有虧題孝宗
皇帝聖㫖吳元壽准復職欽此
𢎞治十八年十二月寜王奏據湓城郡君啓稱臣夫儀
賔顧官祥因臣弟庶人宸浮宸潤不和訐奏節奉欽依
杖罪納米還職該刑部㕘係撥置王府題奉欽依打四
十革為民乞要比照吳元壽事例復職等因本部題奉
孝宗皇帝聖㫖顧官祥准復職欽此
正徳三年四月荆府都昌惠靖王次女石陽縣主奏夫
張勲先該犯不孝貪滛謀故親弟等事革職閒住乞要
比照顧官祥等事例復職等因本部復題奉武宗皇帝
聖㫖張勲情犯比衆不同不准復職再來奏擾不饒欽
此正徳四年該本部議得張勲放逸為非法難輕貸今
後但有犯該張勲等情罪輒敢夤縁比例請乞復職者
聽本部㕘奏治罪庶人人知所警矣等因奉武宗皇帝
聖㫖是欽此
　　　宗藩訐奏
嘉靖十七年二月内該建安王覲鋉奏稱弋陽王拱樻
以旁支郡王賄理府事該本部尚書嚴嵩議得拱樻官
理府事先年本部題奉欽依不以親踈倫序為言以宸
濠前後有無相干行勘節經江西鎮巡等衙門會勘本
部會同五府九卿等官議得建安王樂安王前後相干
終有嫌疑弋陽王拱樻素行在人别無訾議及與宸濠
前後無干題奉欽依着管理府事今經一十六年成命
有歸宗親所服覲鋉何乃復有此議若不戒飭將來釁
端無已伏望皇上將覲鋉拱樻天語嚴加戒飭各宜安
靜毋得輕信撥置妄生事端致傷國體再照王府奏事
人役潜住京師内外探聽事機不由王意輒用空印黄
本自冩封進因此奏凟委為積弊雖經本部具題禁革
日久人心玩肆罔知懲戒伏乞特勅緝事衙門嚴加緝
訪如有此等人役潜住京城即時挐送法司從重問擬
則奸人畏法而宗室爭競之風可息矣奉聖㫖你們説
的是拱樻管理府事已有成命主祭原未准行覲鋉如
何畧次妄奏大肆妄言本當查究且饒這遭其餘依擬
欽此
嘉靖二十九年五月鄭府盟津恭懿王長子冠帶管理
府事祐橲奏鄭王厚烷極悪䟦扈之行四十條奉聖㫖
這所奏事情禮部會同都察院㕘㸔了來說欽此該本
部尚書徐階等㑹同都察院左副都御史屠僑左副都
御史梁尚德查得先年但遇王府事情重大者俱勅差
司禮監太監駙馬法司錦衣衛堂上官各一員勘問囬
奏今該前因臣等㕘㸔得祐橏開奏鄭王厚烷前項事
情如曰咒詛曰􁋸訕則干犯乗輿曰煽惑人心曰講演
兵機則闗係宗社曰廣置私黨則違延攪交結之禁曰
貪滛酷虐則昧謹守藩輔之理曰䧟害宗枝則不但張
聲勢而䧟害良善曰凌辱有司曰致死人命則敢作非
為而不守法皆祖訓所謂重過所謂大罪而在朝廷不
容以親貸者也但事在彼中未絰勘問一面之詞遽難
施行合無照例請勅差司禮監太監駙馬法司并錦衣
衛堂上官各一員前去該府㑹同撫按官查提奏内有
名人犯并一應干審人員將所奏事情逐一勘問明實
具由奏請定奪則罪狀白而國憲伸宸斷彰而衆心服
矣奉聖㫖是依擬差官前去㑹同撫按官查勘明實具
奏欽此本年十月續該欽差太監賈堪等題稱查勘得
鄭王厚烷禮應稱臣者而不稱臣任情驕悖事應請命者
而不請命恣意擅專既已身叢衆惡有何體國之誠乃
故掇拾蕪辭假為忠告之獻及照盟津恭懿王長子冠
帶管理府事祐橏文飾父過而妄意圖王遲報母喪而
私加封號開條訐奏事故多有所因挟憤増情辭不免
於過實等因奉聖㫖三法司㸔議來說欽此欽遵隨該
三法司會㸔得鄭王厚烷過犯昭彰大違祖訓再照盟
津恭懿王長子冠帶管理府事祐橏稔惡㤑終通乞聖
明裁處奉聖㫖這事情既經勘問明白厚烷悖逆肆惡
滛放驕傲既不稱臣暗有不臣之志百凢擅已畜不軌
之謀掇拾朕躬親親何在三次辯䟽全無引咎欺慢自
尊崇信妖術奪占人妻無禮不道大背違於祖訓本當
重處姑降做庶人送發髙墻收管其奏討退灘地土追
奪還官私剏亭館店房等項都着拆毁祐橏擅稱長子
名號僣繋玉帶債逼小民滛惡昭彰但舉發逆䝉姑着
冠帶不許管理府事及又占恡人犯好生抗違還行與
撫按官嚴提究問厚烱祐橯姑革禄米三分之一其各
犯監候處决發遣發落并各項事理多依擬欽此
嘉靖三十年正月襄垣王成鍨奉本府輔國將軍成銳
係滛樂花生越闗等事又該襄垣王府輔國將軍成銳
等奏為强藩違訓蒸滛内亂該本部㸔得襄垣王成鍨
與本府輔國將軍成銳等屢相訐奏彼則指成銳為花
生此則指成鍨多内亂詞各一偏情多瞹眛難以輕信
所奏抄詞節經本部立案外今成鋭乃復聽信王周等
撥置夥衆出城赴京奏擾委於前項嚴㫖有違相應㕘
究合無遵照前㫖將成鋭等送發髙墻居住聦瀑等量
行降罰奉聖㫖成鍨屢次訐奏故違眀㫖好生玩法姑
革了職送發髙墻居住聰瀑降為庶人聰濩等各罸住
俸未一年其餘依擬欽此
嘉靖三十一年六月准刑部咨該韓府襄陵王融焚等
各連名令旭楦越闗訐奏韓王融燧廣地據險打死人
命不孝違法貪滛等事及該韓王題恭襄陵王融焚將
軍旭梓等不服鈐束結黨斂財營求遷移敗倫傷化刼
財殺人雕刻假印誹䧟親王懇乞禁戒等事俱在彼中
遽難定擬合行彼處撫按將奏内一干人証通提到官
勘問明白另行奏處其旭楦旭棕旭□越闗奏擾合咨
禮部㕘題定奪該本部㕘㸔得韓府襄陵王鎮國中尉
尉旭楦旭棕旭□縱與韓王有干止合差人具奏乃敢
故違訓例越闗奏擾本應重究但訐奏事情既經刑部
行勘所據越闗合無暫賜寛假伴送囬府轉發勘問一
併參奏處治等因奉聖㫖是欽此嘉靖三十二年四月
准刑部咨該内官監太監張朝會同陜西巡撫都御史
賈應春等會勘韓王訐奏縁由該本部尚書何鰲議稱
襄陵王府鎮國中尉旭楦謀滛妻弟永室之婚倡議越
闗誣訐親王欲從重併論奉國將軍旭棕鎮國中尉旭
□朋比扛幇抗違勅㫖誹䧟親王俱應重處及鎮輔奏
國将軍中尉偕澳等二百六十四位依違附和黨惡興
詞亦應量行戒飭其襄陵王融焚首謀搆訟蔑視親王
國體所闗似應酌處韓王融燧受人投獻地土并勒要
財物致使婚配愆期人心嗟怨罪本難辭但其占種官
民地土既久議令給主還官已足示罰伏乞聖慈憫其
懿親過未已甚特賜天語叮嚀俾各省改本部移咨禮
部請勅省諭韓王洗心滌慮正已率人務期舉動得宜
羣心歸服勿蹈往轍自啓釁端再乞勅切責襄陵王併
戒諭諸宗室各務謹守法度拱聽鈐束母懐私忿盡改
前非襄陵王仍再加减革以警將來等因奉聖㫖這事
情既勘問明白旭棢旭楦革了爵送發髙墻居住旭棕
旭□旭楠降為庶人融焌等偕澳等各罰住禄未三分
融焚本當治罪姑革住禄米三分之二韓王着改過守
法管束宗室還冩勅省諭欽此
嘉靖三十一年九月紹興王厚爀訐奏淮王將母繼妃
周氏不得祔𦵏於父莊王之墓嘉靖三十二年三月淮
王厚燾奏辯繼妃周氏安𦵏俱出紹興王厚爀自行卜
地今乃聽信撥置誣奏親兄俱行查勘去後隨該巡按
江西御史蕭端䝉奏稱紹興王母妃周氏不得祔𦵏於
荘王之墓係是淮王過信祖母妃傳氏之言别無撥置
離間該本部議照厚爀之訐奏淮王盖縁情切為母而
不知事由於祖妃厚燾之聽周氏别𦵏止因命由祖母
而不知有違於明㫖今該御史蕭端䝉勘稱莊王墳右
尚有隙地可以啓遷祔𦵏别無撥置離間之情𠫭之情
理委為詳盡合將繼妃周氏行令改遷祔𦵏於淮莊王
墓右長史等官問擬應得罪名照例發落仍乞天語戒
諭淮王紹興王各冝捐棄小忿以全大義等因奉聖㫖
是周氏着改遷祔𦵏厚燾厚爀各要親睦不得再行爭
擾欽此
嘉靖三十一年十二月晉府寧化王府鎮國中尉表□
越闗奏稱晉王及寧化王悖逆祖訓僣踰横行等情該
本部𠫭㸔得表□所奏累数千言極其詆毁然中間多
非干已之事又無迫切不容已之情乃敢故違明禁越
關奏擾例當送發但未經行勘無以折服其心伏乞暫
賜寛宥差官送囬轉行巡按御史查勘等因奉聖㫖是
欽此嘉靖三十二年三月晉王𠫭奏寧化王府鎮國中
尉表□嚇騙官民不服鈐束違法多端本部議照中尉
表□所奏已經𠫭行巡按御史查勘今據晉王𠫭奏表
□兇惡肆逆敗倫傷化致死人命等情則其自知違法
先肆詆毁以塞親王之究詰情狀甚明而又再犯越闗
凟上擾民若不嚴加懲罰窃恐倣傚成風親王鈐束之令
不行而朝廷禁防之法浸弛所據表□晉王奏内所㕘
事情合行巡按御史查題勘問明實從重𠫭奏等因奉
聖㫖這事情巡按御史從公勘明具奏欽此嘉靖三十
二年十月巡按山西監察御史李一瀚題稱晉王與中
尉表□互奏情詞干連人衆事干宫閫乞差内官并法
司官各一員前去勘處該本部㸔得宗室訐奏必宫閫
大變人証俱存事有左騐者方得請差内臣又必犯在
大逆干連地方非撫按所能勘問者方得請差法司今
表□所奏尚氏私通承奉張堂之事理所必無晉王所
奏表□奸滛兄嫂之事則迹屬指奸俱不必查勘其餘
情節則俱非撫按所不能勘者但據稱表□手持利刄
挾制勘官抗違勅㫖毁罵親王占恡人犯不容問理則
表□之素行兇悖有非勘官遽能追究可知先將表□
革去官職安置嚴密處所委官防守吊提人卷隔别勘
問再照宗室之中亦有縱惡逞兇蔑棄法紀敗倫傷化
樂於誘引者一被親王鈐束遂至揑奏親王一被撫按
查究遂至揑奏撫按已而委官勘問乃復逆探問官意
向多方羅織挾持揺撼或親自出名或佐使他人掇拾
危言設計誣奏務令勘官畏縮牽制不敢追問前項刁
風實不可長今後凡各宗室有互相訐奏行勘未結而
輒誣奏勘官及將不干已事揑奏撫按者不論事情輕
重一槩立按不行仍將賫奏人員從重究問等因奉聖
㫖是欽此嘉靖三十三年五月續該巡按山西監察御
史黄季瑞題稱參㸔得寜化王府鎮國中尉表□欺毆
布政官員阻撓藩王鈐束已䝉部議送𤼵委於公論難
容鎮國中尉表柔㓕棄禮法恣意擅婚揆之祖訓内屬
有違及㸔得晉王新㙉誤聽羣小致怨宗親及知□知
瞅秩禄例該减革如䝉勅下該部再加詳議上請特定
奪等因奉聖㫖該部知道欽此欽遵本部議照表□鼓
煽宗室多立黨與欺歐職官阻撓鈐束是中尉之惡未
有如表□之甚者既該御史黄季瑞勘實㕘題委應送
發别難議擬及照表柔恣肆擅婚冐請封號亦應重罰
所生子女合照例革去封晉王新㙉誤聽羣小奉法過
嚴以致宗親懐忿别無重情相應戒諭再照左長史劉
繼祖守門内官邢大本典仗桑福書辦官張錦或縱容
吏書擅追紙價或妄聽人言激王啓釁俱屬有罪亦應
提究合候命下行移司禮監差官一員將表□押送髙
墻居住以為宗室恣肆玩法者之戒將表柔重加罰治
其長子知□次子知瞅革去封號查照擅婚事例給與
冠帶口粮仍乞天語叮嚀戒諭晉王鈐束宗室務盡敦
睦無聽羣小之言有乖親親之義本部仍咨都察院轉
行巡按山西御史將長史等官馮繼祖等嚴行提問照
例問罪發落等因奉聖㫖表□肆行兇悖違法多端既
經勘實着革了職送發髙墻居住表柔罰住禄米一年
知□知瞅革去封禄給與冠帶口粮晉王着敦守禮法
鈐束宗室馮繼祖等巡按御史提了問欽此
嘉靖三十二年十二月周府奉國将軍安淚先該周王
𠫭其持刀戕兄打死人命藏刀入府毁辱親王等情已
經𠫭題勘問去後續該巡按御史奏稱先將撥置犯人
問罪發落及𠫭安涙相應送發髙墻該本部𠫭㸔得安
涙滛人妻而捶死其夫配其女而調戯其母持刀害兄
脫褲罵殿并屢次揑奏親王罵辱問官抗違明㫖打死
二命是其毒若虎狼心同狗彘罪惡貫盈背違祖訓宗
室之中未有比倫合將安涙押送鳳陽髙墻居住以為
宗室不孝不悌欺肆玩法者戒奉聖㫖安涙情罪深重
背違祖訓着送發髙墻居住欽此
　　　儀賔訐奏
嘉靖三十一年三月楚府劉銳郭寘王邦用何彥清原
被儀賔汪若泉等奏依冐籍違例等項情弊今據湖廣
布政司勘稱劉銳郭寘王邦用各無違碍除劉銳已經
冠帶郭寘王邦用各賜冠帶外其何彥清不曽明開被
奏之後查勘果無冐籍情弊及汪若泉等前項訐奏失
實情由相應再行勘問已經備行欽遵去後今該巡按
湖廣御史胡宗憲題稱楚府儀賔汪若泉等揑奏子弟
劉銳郭寘王邦用何彦清違例冐籍王灂芄鄧文各附
㑹許争通屬有違法應㕘究該本部議照汪若泉等肆
譎行私王灂葛芄鄧文附㑹許奏委應懲究但勘無脅
財情弊又王邦用何彥清等冊内原因行欵不同以致
彼此疑搆事出有因合無將汪若泉重行革罰王灂等
量加罰治惟復俯賜矜宥移文啓王嚴行究責等因奉
聖㫖汪若泉併王灂等都着本部嚴加究責欽此
　　　越闗奏擾
成化十八年五月靈丘王府有將軍三人擅出平陽府
城於佛寺止宿言欲赴京奏事巡撫山東右副都御史
何喬新等以聞禮部覆議靈丘王既不鈐束又不舉奏
宜降勅切責本府教授及守城官亦宜治罪上曰宗室
擅出王府朝廷累有明禁將軍輩乃故犯之若諸府效
尤何可復制其本府教授及守城官令巡按御史究治
其罪以戒其餘欽此
𢎞治十八年令将郡縣主君等凡有奏請除干渉本府
與機密重情差人賫奏外其餘事照例具啓參詳但有
驀越來京本部奏差相應官伴送囬府嚴加管束所過
止許驛逓照闗應付不許需求有司供給帶來人役法
司提問設謀撥置之人及郡縣主君大男并該府教授
府州衛所正官守門巡捕及本境經過巡司人員一體
𠫭究治罪奏詞立案不行
𢎞治十八年十二月晋府慶成王南海郡君儀賔李實
以攬包銀粮獲罪郡君私入京擊鼓訟寃禮部遣中使
送囬仍勅王約束并治教授守城等官罪上以郡君出
城訴訟有乖禮法命㑹法司㑹議慶成王亦奏郡君及
将軍奇滔奇浙表桄表根表梗表槆諸不法於是禮部
會法司議請申明禁令凡越例私奏者俱寢其事上曰
將軍中尉及郡縣主君等多入京奏訴近已成風騷擾
道路貽辱室室其即移文各王府省諭禁約敢有仍前
故違者併治之
正徳十二年令宗室有事不啓王代奏私自赴京奏擾
及私赴省城陳訴者原詞立案不行仍將禄米量行减
革以示懲戒其冩本撥置之人俱治以重罪
嘉靖元年議准宗室有越闗來京奏擾者差官伴送囬
府驛遞止給口粮脚力不許需索轎馬奏詞立案不行
仍酌量輕重輕者勅親王切責量减禄米及從議處置
重者聽撫按官從實奏聞取自上裁痛加懲戒
嘉靖十一年十一月本部議淂郡王將軍中尉及郡縣
鄉君夫人等俱以宗室懿親徃徃越闗赴奏合行各該
有王府地方刋刻板榜禁諭宗室但有應奏事件照例
啓王轉奏無得違訓玩法擅離封域自取卑辱若不行
悔改仍蹈故轍者聴本部參題情輕者革去爵秩情重
者送發髙墻郡縣鄉君夫人等犯者将應得禄米减革
一半仍罪坐夫男照例題請削除爵秩奏詞立案不行
等因奉聖㫖是都依擬行欽此
嘉靖二十年二月靈丘王府鎮國中尉俊楇來京奏擾
該本部㕘題節奉聖㫖近來各宗室徃徃潜自來京好
生不遵祖訓已屢有嚴㫖令該府親王約束竟不守法
今後再有私自來京的不拘事情輕重即發送髙墻居
住决不輕貸欽此
嘉靖二十五年題准有引誘宗室同行潜往京城内外
探聴消息者行巡城御史密切訪挐究問及行經過地
方一併盤詰拘禁申奏處治
嘉靖二十五年七月秦府前輔國將軍秉柃奏為豪官
用勢結交當道䧟害職禄該本部㕘照庶人秉柃先年
罪犯深重發禁髙墻續遇寛恩釋放囬府顧乃仍蹈覆
轍越闗奏擾出故違法難輕貸合照前㫖将秉柃送發
髙墻居住惟復俯從寛宥差官伴囬奉聖㫖秉柃怙終
不悛着押發髙墻居住欽此
嘉靖二十五年十二月禮科都給事中李給題該本部
議得今後各王府如有因内外自相結搆及請乞婚封
禄粮等事合行該府長史教授啓王應處分者徑自處
分應奏聞者具實轉奏不得故意刁難或其長史教授
不與轉啓親郡王不與轉奏許差家人於守巡撫按等
衙門具告即與行勘輕則啓王議處重則㑹奏請㫖奏
内亦要明開曽否經長史教授守巡撫按等官告理抄
奏到部容本部酌量輕重行該省官員查勘仍具實作
速囬報本部題請究治其未經前項各官告明不理者
亦不得輕自具奏若宗室不先行啓王又不差人具告
又復故違法例私自越闗來京者顯是抗違明訓合遵
前㫖嚴加罰治送發髙墻等因奉聖㫖是都依擬行欽
此
嘉靖三十三年六月瀋府輔國中尉恬㶷越闗奏稱祖
母張氏年已七十貧無養贍乞要以禮優待并乞賞賜
該本部㸔得宗室有所陳乞合啓親王轉奏不許擅離
封域且淑人年老以禮優待中尉貧難别加賞賜節年
俱無事例恬㶷假以貧難之故敢揑無例之詞驀越赴
京凟肆奏擾若不嚴加究治誠恐倣傚成風合將恬㶷
送發髙墻居住以為玩法妄奏者之戒但稱祖母年老
情似有間惟復量賜革罰差官伴囬等因奉聖㫖恬㶷
姑罰住禄米半年欽此
嘉靖三十三年九月晉府奉國将軍表櫬越闗奏擾該
本部議得自今以後各宗室有越闗來京者已是悖違
祖訓不遵明㫖合先革為庶人差人伴囬然後将所奏
事情應行查者轉行巡按衙門查勘如果情出真切事
非得已曽啓親王轉奏而輔導官刁難曽具告守巡等
衙門而各衙門阻抑則罪當歸於刁難阻抑之人而出
城越闗之罪猶有可原合與題請叙復爵秩仍行沿途
巡按備查經過府州縣驛遞衙門若有需索折乾挾去
馬匹舖陳等情爵秩雖復禄米仍須减半以示懲戒如
或情非迫切事本得已既不啓王轉奏又不具告撫按
守巡輒便聽信撥置驀越赴京或犯有别項情罪應合
降革送發髙墻等項悉照節年題准事例施行及照表
襯所奏明是擅婚所生之子既不啓親王轉奏又不具
告撫按妄引事例冐請名封合将表襯革為庶人差官
伴囬等因奉聖㫖是表襯革為庶人欽此
嘉靖三十二年十一月南京魏國公徐鵬舉奏靖江王
府革禄奉國中尉經茜私赴南京欲照知灰事例差差
官送囬廣西識認該本部尚書歐陽徳議照國家之待
宗室極其優厚然各該宗室聴信撥置徃徃揑奏赴京
絡繹道路規利財物無所不為前此本部欲請送發髙
墻但念廣西七八千里之外差官取押往復騷擾民甚
不堪况鳳陽守臣又數告髙墻供給缺乏以此數次止
請革為庶人使圖省改不意其稔惡不悛以為朝廷之
法止於如此益加恣肆重為民毒今照廣西委係猺獞
出沒之地恐將來事出不測如代府充灼俊桐等之謀
投降趙府載墱等之謀從賊者難保必無合行南京兵
部将經茜查照知灰事例差人押送廣西并咨都察院
備行撫按衙門轉行該府輔導官啓王知㑹識認果是
經茜即查照本部題准出城赴京近例革為庶人仍遵
奉嘉靖十五年欽奉勅諭内事理將經茜經排經賮邦
□先行拘禁及行三司官㑹議於該省城内擇空閒寛
厰一處盖造閒宅一區其中多分院落多造房屋及一
應合用井竈家火四周繚以髙垣外設縂門嚴為扄鑰
啓王将經茜及經排經賮邦□移家安住其中王府差
委内官校尉有司差委的當官員防禁仍封閉宅門五
日一啓巡風人役晝夜守獲不許私自出入交通外人
日用飯食查照本部題准庶人口粮事例支給無令失
所若能悔罪省愆改過自新輔導官啓王及呈撫按衙
門備行守巡府縣官審問果能去惡從善事有証騐㑹
本奏請釋於此外如有不服鈐束或刼掠財物打搶平
民假借奏事越闗私行等項一應背違祖訓罪犯頗重
如經茜等所為者聴王及撫按官㕘題前來本部覆請
照經茜等事例送住閒宅都察院通行有王府去處撫
按官行各輔導官啓王一體欽遵㑹議盖造施行南京
守備衙門此後如有盤獲自稱王府名色來京者一面
具題一面送兵部差人伴押囬府交割并行該省撫按
官查明𠫭奏照例處治奉聖㫖是欽此
嘉靖三十二年十一月該本部尚書歐陽徳等題㸔得
往年差去伴送宗室多用軍職或辦事官員委的漫無
顧藉教誘生事因而慿藉需索凌虐騷擾辱官害民無
所不為委應議處合行南京兵部無得仍差軍職及辦
事等官須專委屬官一員送至前途府分交割守取囬
文前途府分逐府坐委佐貳官一員接送交割守取囬
文無致踈虞兼防侵害如有光棍跟隨作為家人名色
即行挐問呈詳發遣無得騷擾地方等因題奉聖㫖是
欽此
嘉靖三十三年四月趙府奉國將軍載墱令内助李氏
越闗奏夫被害縁由該本部㸔得載墱所犯事情已經
行勘自合聴候乃敢復令内助越闗奏辯相應罪坐夫
男但查載墱見係收禁聴勘人數李氏又係内助無有
禄米可减及其奏詞又經都察院併勘别難議擬合将
李氏查付公差内使伴囬等因奉聖㫖是欽此
　　　誣衊部臣
嘉靖十九年二月本部尚書嚴題為宗室不遵明㫖駕
揑虗情傾䧟大臣乞賜究治事先該嘉靖十八年十一
月魯府鄒平王長孫觀爁奏請襲封及輔國將軍徤柯
亦奏争襲等因本部備查節年㑹勘過案卷見得觀爁
應該承襲祖爵徤柯累次争襲奏擾請乞戒飭題奉聖
㫖是徤柯不許仍前奏擾欽此欽遵徤柯又令伊男觀
炩出名揑詞奏擾於都察院門首貼有觀炩奏詞一道
内開觀爁不該承襲王爵伊祖母丁氏原封繼妃已經
削奪要得復還封號重給金冊明圖爭襲又稱觀爁差
人向伊抱本人王朝卿說稱夏閣老受俺銀五千兩嚴
尚書二千兩劉郎中一千五百兩王該俺襲等語臣聞
此不勝驚異切惟觀爁承襲縁由本部都察院前後案
卷可查當潩事情先經親王勘報廷臣㑹議又經欽差
内臣法司及在外撫按三司重臣查勘明白朝廷冩書
與各王府知㑹又經題奉欽依觀爁封為長孫聴繼王
爵已定臣等據有成案方與覆題請封徤柯明知倫序
不得稱嫡承襲伊祖母原封削奪已久輒敗故違明㫖
妄肆奏擾汚及大臣今宗室此等事情甚多若一槩效
尤横加汚衊將來一應事務本部愈難定處欲避謗停
寢則以刁難而生怨欲據理題覆又以偏重而受誣事
皆掣肘動必招尤刁惡之風實不可長訪得該府已問
𤼵充軍當凉壻儀賔劉廷爵等一向潜住京師為其营
幹爭擾無已伏望勅下厰衛緝事衙門於五城地方緝
挐徤柯差來奏事人犯劉廷爵王朝卿及本内詐稱家
婆楊氏賫奏俱追挐到官究問要見何人主謀揑冩本
詞依律問擬發遣奉聖㫖是觀爁倫序應襲祖爵先朝
勘議明白處斷停當徤柯累次争襲又曽降勅戒諭乃
敢故違成命妄肆奏擾及又造揑虚詞誣衊大臣好生
不遵祖訓劉廷爵王朝卿楊氏及該府在京潜住营幹
的錦衣衛便差的當官校緝挐送都察院三法司務要
根究主使教誘之人追問明白來說欽此續該都察院
㑹同具題奉聖㫖這事情既㑹問明白徤柯故違祖訓
謀奪王爵揑詞奏擾煩凟累朝節經降勅戒諭及㑹官
奉㫖處斷恬不省改畏忌觀炩踵父所為信用羣小設
謀誣謗大臣都好生不遵朝廷法度徤柯本當重處姑
從寛革去禄米觀炩罰住俸米一年劉廷爵王朝卿撥
置宗室累犯不悛着押發極邉衛分永逺充軍其餘依
擬欽此
　　　凌逼撫臣
嘉靖二十一年正月巡撫河南右僉都御史魏有本題
稱本年十一月十五日節該周府永寧汝陽鎮平鄢陵
遂平内鄉等府鎮輔國中尉安淄睦□等二百餘位擁
聚布政司攔絶逼要加添禄銀不從又約五百餘位擁
入本院攘閙逼令批司取劄方散有傷政體乞要申勅
周王將安淄等嚴加切責戒諭本部議照王府宗室一
切應行事務例該長史教授移文轉達所司衙門酌處
而行𠫭照安淄等故違勅戒聚衆擁入巡撫衙門大肆
喧嚷凌逼風憲大臣又至藩司辱詈官僚迫脅行事若
不嚴加戒飭恐漸不可長將來官司何以展布相應議
處安淄睦□係首倡聚衆攘亂恭請皇上乾斷嚴行罰
治其餘五百餘位立候命下本部移咨都察院轉行河
南布政司備行該府長史司具啓周王知㑹通行嚴加
切責今後務要安分守法如有應行事情照例具啓移
文轉達不許擅自聚衆輕詣所司瀆亂及照該府教授
不能以理勸阻亦合有罪仍行巡按御史提問如律照
例發落等因奉聖㫖宗室擁衆凌逼撫臣所司好生不
守朝廷法度本當通行究治但罪重首倡安淄着革為
庶人其餘依擬行該府遵照勅㫖嚴加約束各府教授
都提了問欽此
　　　擁噪藩司
嘉靖二十一年五月河南巡撫都御史魏有本題稱儀
賔牛振羅江等慿恃宗婚輕蔑藩省主率郡縣主君喧
嚷司堂公座事出異常欲乞將首倡儀賔牛振羅江重
加懲治及周府承奉李進陳阮靳用長史劉元嗣依違
坐視亦乞切責本照㕘照儀賔牛振羅江等主率郡縣
主君混入藩司攘亂故違戒勅重傷國體據法通合𠫭
究其牛振羅江倡率為首情罪尤重及照長史劉元嗣
職專輔導承奉李進陳阮靳用各明知縣主君不合擅出
宫閫不行啓王禁止罪實難辭合候命下本部移咨都
察院轉行河南巡按監察御史將儀賔牛振羅江等及
長史劉元嗣各行提到官從重問擬照例奏請發落其
承奉李進陳阮靳用及郡縣主君本部仍行河南布政
司備行該府長史司具啓周王知㑹將李進等嚴加切
責郡縣主君各加戒飭以後不許再肆輕出以凟國典
等因奉聖㫖是欽此
　　　械辱知府
宣徳六年十一月伊王私怨河南府知府李驥以冬至
行禮來遲械繫於獄而屈辱之事聞上謂左都御史顧
佐等曰朝臣遇節於大廷行賀禮亦皆於昧爽之際未
嘗以四更此必王府䜛邪小人教王辱知府之計朕於王
府官每禮待之未嘗厲色盖以親親之故也縱令知府
有過王當以聞朕自有處置豈可輒加威福此皆長史
典儀承奉之過致書伊王宜謹守祖法勿信䜛枉下承
奉長史典議悉械送京師治之欽此
　　　正宗室强娶
成化三年四月襄垣王㙺等三子奪人妹為妾且稱為
次妃上降勅諭襄垣王曰王府娶婦自當奏請妻妾名
稱各有等第今王之子强娶人女為妾擅名次妃揆扵
禮法寧無礙乎此皆不能嚴束所致王其切責之令還
其女庶無後悔
　　　正宗室假子
成化十六年十月晉府故鎮國將軍鍾鏕無嗣謀收其
夫人張氏弟婦之有娠者入府生子以為已子方山王
鍾錠為扶同奏請賜名已而得封至是為人發其事且
及王近狎樂婦杖死無辜等罪命内外官勘報不誣上
降勅切責鍾錠曰髙皇帝封建藩屏政欲子孫相承永
享富貴柰何爾身居王位貪滛酷暴又甘與異姓為骨
肉得罪祖宗貽羞宗室廷議僉謂紊亂宗支難以輕宥
茲特革爾王爵禄米爾其怨天乎尤人乎尚其悔悟之
成化十四年十月韓府漢隂王徵鍉無子臨薨時其妃
父周恂教以托言宫中有將育者至期密取他姓子女
養宫中王母妃平氏亦與聞其事既請封為恂姻家所
發恂凌遲處死冐封男女及平氏周氏俱賜自盡追降徵
鍉為庶人上乃貽書各王府曰朕惟徵鍉乃韓憲王曽
孫憲王實太祖髙皇帝之子髙皇帝奄有天下封建諸
王藩屏國家以為千萬世不㧞之基豈意徵鍉祗因乏
嗣顧戀房闈私愛輕信外人邪謀致使其母暨妃下挹
汙池之流上溷天潢之派其得罪於祖宗豈小小哉身
雖淪亡咎難容貸已革其封爵削其謚號追廢為庶人
用彰朝廷大法用慰祖宗靈明以為將來警戒嗚呼莒
人滅鄫春秋所誅而徵鍉忍心害理一至於此祖宗以
來所未有也夫人聞之莫不忿怒况於朕乎况於宗室
乎尚恐合宗室親王未知其詳特命所司抄詞并書徧
告親藩尚其亮之
　　　正宗室襲封
成化元年二月廣昌安僖王美堅生母劉氏奏王生時
嘗以從兄雲丘王第二子鍾䥏為嗣今王薨逝無嗣請
以鍾䥏襲封王爵上曰過繼子封王無例鍾䥏仍准本
封為鎮國將軍承廣昌王祀
成化十五年閏十月衡山恭惠王妃陳氏乞以衡陽荘
和王次子鎮國將軍豪邽為繼嗣且欲進襲王爵上曰
祖宗舊制王爵至重前此未有以從子襲爵者朕何敢
專且豪邽既係衡山王姪同氣至親只以將軍承繼宗
祀管理府事何不可乎若從其請則是衡陽之子有二
王矣違祖訓而狥私情朕不為也其已之
成化十七年正月慶懐王薨弟岐陽王邃塀襲爵邃垿
以其父秩熒乃慶靖王長子奏乞查處扵是懐王母妃
孟氏奏邃垿紊亂宗派謀奪封爵事下禮部言靖王子
康王秩煃雖云第四係嫡出真寧莊惠王秩熒雖居長
乃庶生當時一日同受封爵及各子承襲已定正統四
年莊惠王奏奪封襲英宗睿王帝已嘗降勅切責乞遣
勅諭王宜遵祖宗定規永保禄位上是其言既而邃垿
復奏前事禮部乞下所司轉行該府敎授啓王遵奉先
勅母再覬覦非分詔如所議行未至而邃垿又奏岐陽
王冒伯作父不無背義於是禮部言自康王論之則岐
陽以子繼父自懐王論之則岐陽以弟繼兄揆之於義
皆無不可上以康王傳序已定而真寜王累次奏擾降
勅切責削禄米三分之一以教授不行諫止命巡按御
史逮問之
成化十七年六月晉王鍾鉉奏廣昌安僖王長孫奇澢
年已長成且故王原賜儀仗印冊尚在乞襲封王爵禮
部覆奏安僖王無子妃劉氏奏以兄子鍾䥏為嗣乞封
王爵以無例止封鍾䥏為鎮國將軍管王府事令其子
奇澢止應封輔國將軍上諭晉王曰承襲王爵宜遵祖
宗成憲母再煩擾廣昌王印其即遣人賫送來京欽此
　　　革爵争襲
正德八年九月魯府鄒平王陽鎕子當涼既革王爵猶
與當潩争襲奏訴不已復命司禮太監頼義刑部侍郎
黄珂錦衣指揮陸宣往勘還奏當潩當凉皆庻子而當
潩為長禮部尚書費宏等前議以當潩襲封革當涼封
號其事已明法已正矣而當涼争猶未已者由其父陽
鎕狥私溺愛為其母子請封魯王陽鑄亦依違為之代
奏而先任禮部尚書周洪謨倪岳等皆為所惑不能據
禮以折之皆使淂冐長云繼妃之封已二十餘年故當
涼得藉以為辭羣下包慶等利其復立實從㬰之請置
慶等於法逮問長史審理紀善以下魯王及洪謨岳等
已物故者惟上裁之詔曰當凉累䟽强辯有違祖訓當
重治姑從輕令以齊民巾服習禮滿三載以聞仍奪其
母原封金冊魯王既引咎舉正停禄兩月洪謨岳已故
者宥之長史審理紀善以下俱逮治謫慶等五人戍邉
欽此
　　　私收净身
𢎞治十七年三月晉王奏岢嵐州興縣净身民人郝縉
自成化十八年曽祖莊王取入宫中養用𢎞治六年父
兄俱䘮送入臣宫與臣作伴乞賜臣府役用該本部查
得净身人傅慶等一十八名先經題准發囬原籍衙門
收管造冊□部去後今郝縉係先年本府私收檢舉改
正奉有欽依各發原籍人數本部未敢擅便等因奉孝
宗皇帝聖㫖郝縉准留與王使用欽此
𢎞治十七年崇王奏要將本府私收净身人髙宣革退
但念累嵗微勞等因本部查照成化二十二年本部為
各王府非奉朝廷明文撥去擅收净身之人題奉憲宗
皇帝聖㫖都逐囬原籍收管不許投托在外王府容隱
潜住事發重罪不饒欽此欽遵等因覆題奉孝宗皇帝
聖㫖髙宣准與王使用今後有違例投托的各王府俱
不許容留欽此
正徳二年十月晉王奏河中王啓稱本府内外早晩隨
侍出入㸔守宫門等項查得臣祖晉莊王存日將净身
民石唆面賜臣父河中悼懷王撫養後遵例囬籍乞賜
臣㸔守宫門等因本部查無事例覆題奉武宗皇帝聖
㫖不准着山西鎮守等官提送來京欽此
正徳三年六月寧王奏宜春王奏稱内使唐仁胡潤在
府年深乞賜冠帶本部覆題奉武宗皇帝聖㫖唐仁胡
潤原係本府私收不准今後但不係欽撥去的乞恩保
陞都不准如有妄奏長史教授治罪不饒恁部裏還行
文去各王府知道欽此
正徳四年該本部議得歴年遵奉禁約私自净身之人
及投托王府事例已經反覆申明再四其郝縉高宣准
留該府使用係一時特恩乃敢更希保陞如唐仁胡潤
之徒法難輕貸今後如有王府收用私自净身之人聽
本處鎮巡等官奏聞區處其違例保陞者聽本部查參
治以重罪等因奉武宗皇帝聖㫖欽此
正徳十六年詔各處無名内使私自净身人等有托故
擅入王府因而撥置害人貽累宗室者撫按嚴加治罪
𢎞治五年八月秦王奏稱各王府將軍議賔官員軍民
人等私放錢債等因本部議行各王府如遇婚喪等項
事情有不得已者止扵本府宗室借貸無得加倍取利
若彼此親愛以債還亦不淂過三分其餘儀賔官員軍
民之家並不許似前貪利於債覆題奉孝宗皇帝聖㫖
准議欽此
𢎞治十六年十二月兵科給事中戴銑題稱各處親郡
王及将軍中尉等官今後務要恪遵祖訓無從匪彛其
軍民人等敢有私交王府因而借索錢物邀請遊宴一
切撥置誘導為非者許所在官司體訪挐問等因本部
議得准其所奏特降勅者省諭各府親王俾令戒諭違
者許教授等官極言諫阻如或不從具啓親王轉奏請
自上裁仍行各王府地方官貟軍民之家通行曉諭禁
約覆題奉孝宗皇帝聖㫖是欽此
正徳四年該本部議得結交王府及違例放債撥置為
非其害甚大所當深懲而痛絶之者也本部雖節行奏
准禁約去後中間恐有無籍之徒猶縱玩不悛合再申
明永為遵守等因奉武宗皇帝聖㫖是欽此
嘉靖三十二年十一月㸔得兵部咨稱巡按直𨽻監察
御史蔡朴題稱代府宗室驕縱不檢聴信撥置濫放錢
債非刑逼取致傷民命乞勅代王鈐束參究該本部議
照代府分封嵗次宗室繁衍其恪守祖訓樂善好禮乃
其自求多福却乃驕滛縱肆蔑棄禮法廣放私債收息
違例逼取無償輒用酷刑甚将有隙之家無故扳引准
折肆行致鬻男女慘毒不可勝言民命深為可惜而被
告法司復爾窩占拒捕法守不振士民含寃誠有御史
蔡朴之所奏者竊惟大同密爾强敵居民多占軍伍特
封親王於此地者盖欲其鈐束宗室國家建屏翰也宗
室之中不知自愛者親王當訓教而鈐束之教之不從
當據實而參究之必使其畏法守分乃於祖訓無違若
因强宗室肆拒逞刁揑奏之故遂并其當為防檢者一
槩寛縱萬一民不堪命因而别有踈虞其為國家之害
當何如哉所據御史蔡朴具題前因無非保愛宗室以
全國體之意委應議處合候命下行移翰林院請勅一
道賫赴代王令其戒諭各該郡王宗室儀賔今後務要
仰體聖心恪遵祖訓追訟既徃之愆以求自新之實如
有仍前濫放私債酷刑逼追准折子女扳引傍人等項
許被害之人具告按察使一面啓王從實𠫭奏處治不
得狥情故縱一靣呈撫按官咨呈都察院查究其撥置
之人都察院轉行彼處撫按衙門嚴加挐問照例發遣
各該宗室敢復有窩藏占恡即是抗違國法許撫按官
指名㕘究將本爵本職禄米停革俟罪人既得之後果與
宗室無干奏請闗支等因奉聖㫖是欽此
　　　蓄養異姓
正徳二年十月懐仁王奏臣祖先年買到小厮二名乳
養長成乞行山西布政司行令臣府隨侍出入該本部
查無事例覆題奉武宗皇帝聖㫖既無例罷欽此
正徳四年該本部議得宫閫之内豈容濫收外人乳養
恐後别生事端為惡非細合無行移各府長史啓王知
㑹嚴加禁約如違𠫭奏輔導官員從重治罪等因奉武
宗皇帝聖㫖是欽此
　　乞恩宥罪
𢎞治十八年四月内荆庶人祐柄奏稱早荷先朝洪恩
冊封世子後父所犯與臣並無干係乞要宥放蘄州㸔
守祖陵等因本部㸔得荆庶人祐柄先該刑部議稱阻格
勘官不肯更改雖是本於父命頗亦同惡相濟題奉欽
斷遷發武昌城内居住擅難議擬覆題奉孝宗皇帝聖
㫖罷欽此
嘉靖十七年十一月内該本部題為開讀事伏讀詔書
内一欵鳳陽髙墻庶人因父祖得罪遷發并遺下妻妾
人等久罹禁錮誠可矜憫着司禮監官一員禮部侍郎
一員前去議奏定奪欽此欽遵臣等查得左侍郎張璧
右侍郎蔡昻俱在任伏乞簡命一員其司禮監官該監
奏請欽命俱候命下行移翰林院各請勅前去㑹同鳳
陽太監王徳并撫按等官督同中都留守司及鳳陽府
衛官親詣將見在禁錮庶人遺下妻妾人等遵照恩詔
事理逐一查審分别輕重議奏定奪等因奉聖㫖是着
蔡昻去欽此
萬厯十八年九月内守備鳳陽等處太監王徳節奉勅
諭鳳陽守備撫按官今命内官監左承張奉等前去將
髙墻内人口共四十五名放出分送陜西等處各該王
府隨住有續生名口應分送者爾守備官同差去官逐
一查明照例分送其宸潜宸泬宸涖宸澐宸漣宸沂大
哥多燦拱柁等俱係逆黨親屬難以輕釋原来妻妾配
育子女候宸潜等九名身故之後爾等比照今例陸續
奏請釋放送囬庶幾情法兩盡爾等其欽承之故勅欽
此
嘉靖二十三年九月該守備鳳陽等處御用監太監張
信等遵勅具奏庶人宸潜已故乞要将遺下妻妾陳氏
男紹祖等釋放囬府居住等因該本部覆題奉聖㫖是
欽此
嘉靖二十七年四月内岷王奏稱鎮國將軍譽栐為父
彦泥久病將危自願棄禄米入髙墻事父身終乞要特
垂恤典釋彦泥生還或准令譽栐入墻事父以全子孝
等因該本部議照彦泥彥汰先年訐奏情由俱各罪惡
深重而彦汰止是革爵彦泥謫𤼵髙墻當時譴斤固已
不同其後彦汰奉詔復爵又出特恩今譽栐援此節行
奏擾雖為乞貰子情可矜而原情正法父過難宥投身
終事又無事例伏乞聖裁奉聖㫖彦泥所犯罪重難准
釋放欽此
嘉靖三十四年四月該守備鳳陽等處内侍官張奉等
遵勅具奏庶人宸漣已故乞要將遺下男大哥男婦劉
氏等釋放送囬府照例給與房屋柴米養瞻等因該本
部查照宸潜事例覆題奉聖㫖是欽此
嘉靖三十四年九月内該巡按直𨽻監察御史金淛陶
承學奏稱鳳陽一府我聖祖肇基之地外有皇陵之重
内無城郭可依髙墻五座散處其間前年師尚詔肆亂
既獲招有搶挾髙墻之謀合無勅下禮部刑部㑹議除
見在罪重正身不敢輕議外其餘情有可原者發囬本
處王府居住仍將各墻并入一二處以便防守等因奉
聖㫖兵部知道欽此備咨到部移咨都察院轉行彼處
撫按㑹同守備查勘三十六年三月内續准巡撫鳳陽
都御史陳儒咨稱所據各庶雖審口詞在官中間恐有
隠匿情遽難盡信必須移咨該部㑹同法司㕘酌應禁
應釋㑹議題請等因到部該本部尚書吳等㑹同刑部
尚書歐陽必進都察院左都御史周延除将守備撫按
會議知㸎等三十三起及刑部都察院查議聰漝旭楦
鼒材共三起情罪深重禁錮未久者不敢議擬釋放外
會議得見存庶人聰㵞聰湤觀燱秉柃英􁝘等四起俱
違例越闗禁錮年久情有可原已故庶人宇淙一起及
表檑聰沂俊檴惟熇惟燔顯蘽顯櫸成銳七起俱止越
闗刼財等事比與反逆者不同其遺下家屬俱合議處
釋放合行司禮監奉差内官請勅前去會同守備撫按
等官將各庶人并家屬等送囬原府居住仍咨都察院
轉行各省撫按啓王知㑹如遇聰湫等到彼照依髙墻
庶人事例給與房屋柴米養瞻其髙墻五座仍行鳳陽
撫按守備酌量可歸併者歸併不必拘定二處務要内
以全其倫理外以便于防守徑自題覆施行今将會議
過各庶人犯罪縁由開坐上請等因奉聖㫖是欽此
　　　戒飭狂病
𢎞治十二年二月鎮守廣西太監張瑄題稱靖江王染
病風邪任意晝夜出入恐有不虞等因本部㸔得靖江
王不能以正自持惑於異端致生心疾合無請勅前去
省諭覆題奉孝宗皇帝聖㫖是靖江王并本府内外官
員便冩勅去戒諭欽此
嘉靖三十二年十月荆王奏稱都昌王載塎悖戾𦍕狂
乞要議處該本部尚書歐陽徳題備查先奉欽依載塎
父死不顧婚利是圖事母不孝逼索嚢橐打死閽使抉
人眼目有違祖訓又稱本王殺人敗倫神天共憤不敢
顯言其過以傷親情則本王素行原是未易化誨之人
臣等切思王果風病則難諭之以禮非㢲言之所能入
若是𦍕狂則當制之以法使邪念不得自逞且前此解
慰省諭至再而及今悖戾愈甚又似非盡出風病今不
禁制誠恐後來禍出不測合行湖廣撫按衙門行令都
布按三司㑹同荆府承奉長史等官前去宣諭載塎無
再悖違祖訓𦍕狂自恣其第一子亦無得藉父風狂相
助為非就於本府内擇嚴密宫院一所安置本王令妃
妾宫人伴守外鎻宫門使不得放縱去内傷人器械使
不得逞兇其府第大門荆王府差内外官校闗閉䕶守
無得縱容奏内所稱買刀人等私自出入其一應䕶守
事宜及傳通内外言語接遞本王服膳俱要處置得宜
務令安便無致窘迫所貴足以制本王狂悖之行而亦
不失朝廷親睦之恩其該府教授官宜令加意輔導長
子飭躬勵行用盖父愆等因奉聖㫖是欽此
　　　宗女過犯
𢎞治十六年二月秦昭王庶長子惟焯奏稱鎮國中尉
秉根秉櫻各啓稱奉國將軍誠潯二女淳化鄉君新年
鄉君因父打罵畏避出府在於寡婦梁氏鄭氏家送入
伊兄秉根秉櫻二府潜住欲要選婚等因本部㸔得淳
化鄉君新年鄉君既年長成已授封號却因懼打罵私
自迯出及照誠潯不思慈愛訓誨致令迯出伊兄秉根
秉櫻不避嫌疑擅自收住合行秦府省令誠潯即將二
女娶囬然後照例具奏選婚覆題奉孝宗皇帝聖㫖是
欽此正徳四年該本部議得誠潯不思撫育打罵二女
為父固不慈矣然二女擅自迯出二兄徑行收住俱屬
非禮除已往外今後但有如前所為者本部行移彼處
鎮巡等官務要查究所由若本女自因别故懼父脫迯
者不許請封選婚有玷宗室等因奉武宗皇帝聖㫖是
欽此
𢎞治十八年十一月内准刑部咨開送晉府慶成王府
南海郡君親自赴京奏理縁由本部會同太子太保刑
部尚書閔珪等議得近來王府郡縣王君多有聽人撥
置赴京奏擾等因題奉聖㫖是近來将軍中尉及郡縣
主君等多有不遵禮法輒擅出郭來京騷擾路途貽玷
宗室便通行各王府好生省諭禁約敢有仍前故違的
一體依擬究治不饒欽此
嘉靖三十二年五月隰州王府管理府事輔國將軍俊
樚𠫭奏儀賔栁廷鳳宿娼賭博夤夜歌飲以致廣望縣
君被不知籍貫逰唱子弟王進賢王佩夤夜誘引去訖
要行移山西撫按通行各處地方挨訪得獲明正其罪
該本部㕘㸔得儀賔桞廷鳳縱肆酗滛帷薄不修以致
縣君相背被誘私奔大壊風化有玷宗藩既該管理府
事將軍俊樚㕘奏前來又該禮科𠫭稱前因委應重究
合無將栁廷鳳革去儀賔職事廣望縣君革去封號誥
命冠服俱行追奪候命下之日本部移咨都察院轉行
山西撫按衙門將奏内有名人犯查題到官嚴究根由
從重問擬及作速差人分投尋訪追獲囬府具由𠫭奏
以慿題請定奪及照俊樚叨膺管理之任不能約束宗
儀怠玩法職罪亦難辭伏乞天語叮嚀嚴行切責仍將
輔導等官行彼處巡按御史提問照例發落以為鈐束
不嚴之戒本部尚書歐陽徳等具題奉聖㫖是栁廷鳳
併縣君都革去封號追奪誥命冠服其餘人犯并輔導
官都着撫按官查題究問俊樚姑免究欽此
　
　
　
　
　禮部志稿卷七十九
欽定四庫全書
　禮部志稿卷八十
　　　　　　　　　　　　明　俞汝楫　編
　宗藩備考
　　藩約
　　　飭奉令㫖行事
𢎞治十二年十月内巡撫四川地方都察院右副都御
史鍾蕃據壽府長史司呈該本司兵房典吏黄文明啓
稱近被保寧府知府張翌辱打等因當奉令㫖知府張
翌累次綑打軍校以致逃去數多今又將本府吏典黄
文明痛打二十無辜監禁着長史司行文與都察院巡
按等官去敬遵擬合具呈施行等因到臣除已敬遵查
勘囬報另行外查得蜀府長史司自來並無此等文移
其壽府長史司呈到前項敬遵壽王令㫖文移縁臣愚
昧未審果於事體應否敬遵施行乞勅該衙門從長計
議等因本部議得合無行移巡撫四川都御史鍾蕃知
會今後巡撫巡按并都布按三司以下衙門遇有各長
史司行到一應敬遵令㫖事務其巡按巡撫三司等官
務要㑹同㸔詳計議應施行者即便施行不許故違若
事情重大該奏聞者作急會本奏聞請㫖其各長史司
官職掌導今後奉王令㫖行事務要停當如有窒礙難
行者亦當竭忠諫止不使王命有差貽􁋸於外如有懐
奸倚勢撥置親王輒以私情傳行令㫖於各衙門以致
驚擾有司軍民貽害地方者許巡撫巡按三司等官會
同𠫭奏治罪仍通行各王府及各巡撫巡按三司等衙
門一體知㑹施行等因覆題奉孝宗皇帝聖㫖是還
冩勅與壽王務遵祖訓行欽此
　　　禁方術誘惑
正徳四年該本部議得天下王府數多中間恐有無藉
之徒以燒丹煉藥等項為名往來誑惑以致壊事非細
合無通行鎮巡等官嚴加禁約如遇此等之人即便從
重問發無得姑容不便奉武宗皇帝聖㫖是欽此
　　　宗儀服飭
𢎞治九年四月巡按湖廣御史田淵奏本部㑹官議得
各王府儀賔有等出自寒微不知安分合行有王府去
處撫按官員通行禁約如有借用服色者各官指名𠫭
究革去冠帶戴平頭巾於本處儒學讀書習禮重者五
年輕者三年方始復職冠帶奉孝宗皇帝聖㫖是欽
此
𢎞治十六年十二月遼府光澤王奏本部議淂各王府
將軍中尉并夫人以下服色傘盖馬匹等項務要各照
原授官職封號品級服用不許張打銷金紅傘扛擡八
人硃紅漆轎穿用龍鳳衣服僣束紅帶宗室親迎之禮
止於府門之外城門之内設館不許擅自出郭等因覆
題奉孝宗皇帝聖㫖准擬欽此
嘉靖三十五年四月樂安王奏稱儀賔袁宗道張盖三
簷黄傘腰繫金鑲帶乞要㕘治該本部㸔得袁宗道縣君
儀賔職掌止應懸用花銀帶乃敢僣用鑲金帶又且張
盖三簷黄傘例有明禁法所當究合行巡按江西御史
將袁宗道行提到官照例革去冠帶戴平頭巾於本處
儒學習禮三年滿日果能循禮守分奏請定奪再照儀
章服色朝廷之大制所以辨等威而杜陵僣者也近來
豪貴驕奢恣行越禮而各省宗藩儀賔放縱尤甚恐不
止一袁宗道為然朝廷累有禁令相應申明合併行都
察院轉行各省有王府去處各該巡按監察御史出給
告示嚴行禁革本部仍照會各布政司轉行各輔導官
啓王知㑹一體戒諭以防其漸庶法制明而豪貴有所
儆矣等因奉聖㫖是袁宗道着巡按御史提問革去冠
帶戴平頭巾習禮欽此
　　禁約王府人員設騙
嘉靖十一年九月内禮部題訪得各王府差來内使儀
賔官校人等俱是積年光棍熟知􁠫騙闗節一蒙王府
差遣乞恩等項即便設計誆受金帛數多任意光銷使
用或有收置土産徃徃買賣填實表文箱扛分外需索
人夫接運以致累損驛傳及至到京先投積年窩户窺
探進止然後報名朝見或又私自潜徃京師動經年月
往往用計打㸃营求各王府不知本部合行事宜自有
公道一應公務自有事例期限非吏書人等所能預力
題奉欽依通行各處撫按衙門轉行各王府長史司啓
王知㑹今後但遇有公事奏理不得聴信差來人役多
賫金帛指稱來京使用打㸃亦不許本役私帶銀兩貨
物其批文務要定限月日逺近銷□到京之日徑報入
㑹同館安歇事完即囬但有潜住日久并在京各色人
役容令安歇通同作弊者許厰衛緝事衙門及五城兵
馬訪挐俱各指實𠫭送法司問以􁠫騙打㸃罪名仍行
都察院出榜禁約
　　　慶成子女查處
𢎞治四年巡撫山西都御史楊澄等以晉府慶成王子
女九十四人恐其中有收養異姓之弊且為鎮國將軍
奇□等増年冐支禄米乞下禮部議處并乞限各郡王
以下妾媵之數禮部查覆勘奏謂王子女俱王妃夫人
并宫人室女所生别無違碍其冐支禄米法宜追徵還
官上曰王子女既無違碍其置勿論冐支禄米不必追
徵准作以後年分該支之數法司原奏有不許濫收子
女事例仍行各王府知㑹自郡王以下妾媵多少之數
再會官定議以聞禮部覆會議覆奏謂郡王自正妃
外妾媵不得過四人各將軍不得過三人尉不過二人
從之着著為令
　　　親王之國管運
𢎞治八年吏科給事胡易奏徃者親王之國王府官屬
及軍校分為四運先後啓行經過府縣恣意需索多者
費至二三百金至於驛遞衙門應付之外亦皆餽遺六
七十兩又多買私鹽渡江假重親王令有司領賣不惟
民受艱苦抑為親王令徳之累今益王之國乞遣御史
二員管運敢有踵襲前弊者執奏區處禮部覆奏上命
御史不必遣就委䕶送太監及本府長史承奉嚴加禁
治不許仍前作弊
　　　約束宗室嫠女
𢎞治九年鎮守陜西太監劉瑯奏秦府㑹寧縣君自儀
賔胥欽死後為姦民楊鼎誘之出府往來鳳翔地方居
住今已送還本府然有玷宗室乞賜各王府凡郡主縣
君有孀居者除年老有子外但係年㓜無出者冝令聚
處一府撥老成内使并年長宫人守視不許擅自出入
致有他虞禮部覆奏宜如所請若有他虞罪坐守視之
人仍行彼處軍衛有司一體防範從之
　　　儀賔進表違例
𢎞治十六年遼王寵涭奏各王府儀賔進表多私有瀆
奏請於原批内量其水陸程限執囬本府查照有違限
一月之上者許長史司啓王㕘提問罪其應奏者不許
假托郡縣等主名因宜以各郡王并將軍中尉其奏例
除係机密重情與王親干渉外其餘並令長史司具啓
親王𠫭詳可否不當具奏者即寢不行仍諭各王府長
史司一體遵守禮部覆奏從之
　　　收買子女奏聞
𢎞治十一年十二月徽王見沛秦府中收買子女欲照
逺年事例不必奏聞煩凟禮部覆奏王府選用多人例
須奏聞是朝廷定制請降勅諭王命不必降勅惟移文
長史司啓王知之
先是有㫖命秦府鎮國將軍誠澮襲封郃陽王誠澮未
及受冊而卒禮部以祭𦵏禮儀為請上命照郡王事例
行
　　　頒宗室定式之始
嘉靖七年禮部言王府事例成憲具存而亡頼奸人乃
有假請托以紿物者使宗室有越分妄求之愆有無辜
妄費之怨所求遂則利歸羣小不遂則怨歸公朝請將
正徳四年本部題准累朝政令及改元以來事干宗室
擬議奏行可為定例者併查附録刻成一書頒行天下
王府知會凡有襲爵請封請名夫人儀賔故絶王爵乞
封妾媵等欲具奏乞恩者長史教授查例而行春秋兩
季遣官累奏不合例者即為諫阻仍前將碍例事情奏
擾則坐長史教授撥置之人其差人誆帶財物者俱聽
緝獲送囬照例發遣内府各監局應造冊封冠服儀物
如期亟辦毋令遲悮為奸人藉口詔如議行
　　　懲創越訴之由
嘉靖二十四年鄭王厚烷言各宗室赴京事實非得已
皆由親王多方規利沮泥不行故有十嵗未名終身未嫁
娶者棄徳不顧惟利是圖宗子之家益盛庶子之家愈
窮且宗室犯罪祖宗定制縱有大過亦不加刑至於各
府有箠楚慘酷者請先勅各一府體遵守無得妄為及
宗室有犯不必𠫭究輔導禁戒下人就將所統親王或
郡王量罰䘵米以示懲創下禮部議其如奏上曰宗室
越闗赴愬禁例已詳比以立法太重又應有情外得已
每從寛處乃往玩法不悛自今如此者巡按御史勒限
勘奏干碍親郡王朝廷一體究治禮部將各行勘來報
者查催限三月中具報仍通行各王府知之
　　　禁革二議
嘉靖二十四年部覆科道條陳宗藩各府親王凡遇宗
人其啓封婚等事如無違碍依期轉奏及禁奏事人役
指稱闗節久住京師一革吏弊各王府奏請名封多有
原詞差悮查對玉牒不同以致查駁文移徃返動經旬
月事非盡由本部宜勅令查對明白如違聽本部㕘究
則吏盡不得容隠而求索之弊可清矣
　　　嚴懲越闗撥置人役
嘉靖二十八年周瀋二府及靖江王府諸宗室將軍同
銑等越闗赴京十餘輩皆得重譴以去而來者不止禮
科都給事中楊思中等言此實無藉小人慫慂其中事
成則自為利觸禁伏法則不與其憂詿悮宗室為罪不
細自今宜窮治以警將來下禮部亦言國家之待宗室
名封婚禄給予如制優厚之若此有寃欲言則令親郡
王轉奏輔導官不得阻抑體念之若此而擅離封域則
有革爵髙墻之例所以禁制之如此今屢創不悛恬不
畏法由左右不得人而羣小漏網者衆也請申飭王府
各撫按諸司凡宗室奏訴事情啓王轉聞或遏抑不行
者得言撫按為之代奏有越闗奏擾者皆𠫭治如法其
撥置與俱來者所司逮捕以重論所過有司驛逓嚴加
稽察不得容隠詔悉如議
　　　酌行懲越闗法
嘉靖三十二年晉府方山王府奉國將軍表襯以越闗
革為庶人禮部議宗室来京無問事情輕重俱發髙墻
奏詞立案為法未免過嚴故不能盡法若酌量行勘具
奏論治行法漸至過寛而越闗日衆計其驛遞需索所
得倍於嵗䘵及勘又從末减是以無復畏憚請自今越
闗者先革為庶人然後行勘情有可原則為請復仍查
所需索革䘵示懲如無迫切事情不啓各王不告有司
輒聴撥置而來者盡法如例報可
　　　停越闗路給
嘉靖四十三年以宗室越闗者多詔禮部榜示各驛逓
今後凡遇宗室往來不得擅給口糧夫馬仍查本身之
外如有私帶姦徒聴所在官便宜收捕其各宗應發閒
宅禁住如未請名仍行該府嚴查真偽議處故事宗室
赴京者得縣次續食送宅者亦日給口粮既而貧宗陰
利其資越闗日衆姦民無頼者率許充未名王子甘投
閒宅希冐口粮至是懐仁王府充鮒及其所擕偽宗三
哥子事發故有是命
　　　禁約宗室奏請設騙
嘉靖二十五年九月内禮部題該給事中李綸等奏稱
朝廷親親王府為重惇叙九族聖王所先側聞各府宗
室凡遇請名請封該府辦事人役即假以見部使用為
由􁠫騙財物其請求之既得則以為打㸃之已驗其請
之不遂也則以為財力之未敷致使朝廷親親之典反
為奸猾射利之資雖經節有禁約然而效尤不止伏乞
勅下緝事衙門凡有王府人役挾帶財物潜住京師者
即係指稱打㸃之徒當時訪挐以彰國法又聞各處宗
室節因生育蕃滋䘵粮時或拖欠故間有貧乏不能自
給者而請名請封以至子女之婚配該府長史司官又
或厚索謝禮方肯報結又親王之府多有撥置生事之
人遇有宗室代奏事情亦必假以親王之意下索常禮
稍不如意百計留難以致子女之配婚失時宗室之困
抑無訴此非所以親九族而示萬民乞要禁革留難等
因本部查得嘉靖二十四年節該給事中等官查秉彛
等具奏該本部覆議題奉聖㫖准議欽此俱經通行禁
約去後今該前因相應申明覆奉欽依通行各該巡按
御史行令各該長史教授啓王知會今後各宗室具啓
封婚等事情各置立簿籍稽查如無違碍即與依期奏
請毋令使事歸下人致將具啓事情任意行止躭延嵗
月不與轉奏亦不得聴信羣小撥置將内外之事一槩
混行奏擾如有仍前故意留難不遵舊例者許被害宗
室差人徑赴該省撫按衙門告理將撥置人役指實具
奏以慿查㕘治罪及行五城將各府奏事已完人役嚴
行禁革不許久住京師地方歇家毋得容隠如違本部
體訪得出從重㕘究治罪仍聴緝事衙門指實一併訪
挐如此庶法例明而國體不致虚冐矣
　　　嚴懲宗室奏訴撥置
嘉靖二十九年六月内禮部題該給事中楊思中題為
申嚴禁例杜驀越以保安宗室事竊惟國家親親之制
恩典既渥防範亦密故宗室不得擅離封域一切應奏
事宜皆啓親郡王轉奏其有私自驀越來京者輕則降
革䘵爵重則發送髙墻而輔導守門及沿途經過人員
皆治罪焉以此為防無非欲其全尊大之體享安靜之
褔也奈何法雖嚴而犯者益衆即今數月之間來者已
十餘次自此以往將不可勝計矣豈其盡有隠欝而不
得伸者即宗室派衍天潢為國懿親使之有隠欝而不
伸者非情也若聽其奔走徃來溷䙝於道途庸衆之間
而損威傷重者非禮也查得嘉靖二十五年該禮部題
奉欽依議得宗室奏訴事宜如親郡王阻抑不與轉奏
許差人具告撫按衙門議處如撫按推避差人赴京陳
奏盖亦慮其刁難抑掯之弊而委曲立法宜乎無不伸
之情矣乃今不得遵守皆親赴闕門雖觸冒禁例而不
悔是豈無故哉臣等訪得無籍生事之徒投充跟用假
此以遂其騙詐之私在府則為之教唆起㓕在途則為
之伴送指引在京則為之探聴窺視事成則自以為功
有要其厚賄不成則亦索其盤費顧募之資宗室生長
富貴鮮經世故墮於術而不知則越闗踰境罔自愛惜
者有由然矣幸蒙皇上矜念本支特加曲宥所奏之事
亦多允行不然則情既不伸且䧟於罪非所以保安於
宗室萬全之地也查得王府撥置事例犯者問發邉衛
充軍若跟隨赴京之人誘引王使實與撥置同今止㕘
論其驀越及輔導等項人員之罪而不及其跟隨引誘
之人於法似有未盡有未盡之法則有未懲之姦宜來
者之未已也伏乞勅下禮部再申前議等因抄呈到
部查得正徳三年四月内該寧化王府革爵庶人鍾鈉
第六子奇浚私自來京奏討冠帶等因本部查例覆題
奉武宗皇帝聖㫖奇浚越訴來京便差的當人送囬寫
書與晉王嚴加管束所奏事情照例不行其設謀撥置
同來之人就着巡按御史用心追究務要得獲奏來處
治教授守門巡捕等項人役本都當查究且饒這遭今
後將軍中尉庶人有私逃來京的定發鳳陽髙墻内居
住恁還通行文書與各府長史知道欽此又查得嘉靖
十一等年節該本部議得郡王将軍中尉等俱以宗室
懿親不遵禮法徃徃越闗赴京陳奏覆奉欽依移咨都
察院通行各該有王府地方刋刻板榜禁諭各該宗室
但有應奏事情照例啓王轉奏毋得違訓玩法擅離封
域自取卑辱若不行悔改仍蹈故轍者聴本部㕘奏情
輕者革去爵秩情重者送發髙墻奏詞徑自查㕘立案
不行欽遵禁約去後今該前因為照我國家之於宗室
名封婚䘵請給有定期授予有定制所以優厚之者既
如此慮其情有不能通寃有不能白申親郡王但有虧
即與分理轉奏及不許輔導等官抑勒所以體念之者
又如此至擅離封域重則發處髙墻輕亦革去爵秩所
以禁制之者又如此為宗室者寧無感恩守訓知耻畏
罪之心哉然而違例越奏前後不已只今數月之間周
府輔國将軍同銑等瀋府奉國将軍𦙍楧等靖江王府
奉國中尉約耵等來者九十餘輩㕘治未畢而周府鎮
國中尉睦□庶長男山隂王府輔國将軍成鍬庶長男
等又已越闗而至此其故何也臣等再三尋訪委由無
藉之徒投充跟用撥置宗室紿以赴京親奏則事皆可
得宗室一時誤聴帶領同來偶遂所圖彼則指為己功
邀求賞勞或罹於罪彼則閧然而散不與其憂及或本
部㕘奉欽依差官奉囬該府彼則又跟隨撥置横索經
過驛逓衙門供億打發肆無忌憚計其所得宗室不過
十之二三而彼無不滿其欲者大抵宗室出城有利有
害惟此輩有利無害故無藉之徒一日不去則宗室越
奏之擾終不可得絶該科所論可謂切而中矣合将前
項節年題奉明㫖事例并加申明通行各王府及撫按
衙門知會如遇宗室一應奏訴事情照例啓王轉奏或
被故意刁難阻滯不行許家人赴撫按衙門從實具告
為其代奏議處如有不獲准理方許令人赴京抱奏各
該衙門查處情詞果有寃枉應辯䘵價應給即與施行
若未經啓告徑自驀越闗奏擾除照例㕘究奏詞一槩
立案不行外仍容本部及緝事衙門并巡視五城御史
密切體訪撥置同來之人并窩藏之家挐送法司照依
律例從重問遣及行各該撫按轉行各有司驛逓今後
遇該宗室伴送囬還但有批闗無名之人跟隨同行不
拘人數多寡即便挐送撫按衙門硯審來歴問發不許
容縱則宗室不惑於誑誘不䧟於罪愆朝廷優厚體念
之恩既全而禁制之法亦行矣再照前項無藉之徒不
獨宗室出城一被其撥置其於各府例不該行事亦用
前術􁠫挾錢物假充官旗名色賫本到京交通積年光
棍歇家任意費用及至囬府藉口打㸃揑數花銷財既
侵匿事復無證私槖充盈而各宗室之財力則隂受耗
蠧内外百司之名節則咸被玷累其為可惡視前所云
尤有甚者本部及緝事巡視衙門一體嚴訪挐問仍行
各布政司轉行長史司啓王各自查訪痛行黜逐奉聖
㫖是各宗室奏訴事情着照例啓王轉奏如有阻抑許
令赴撫按衙門告理代奏今後越闗來京將撥置同來
之人訪挐治罪其各府例不該行事務潜住打㸃人役
着緝事衙門嚴訪挐問重治欽此
　　　懲訐奏奸弊
嘉靖四十四年詔鴻臚寺自後各王府以訐愬等項私
事至者先将賫奏人役簿録在官俟命下之日查有奸
弊即拘送法司問奏其以進表公事至者事畢即勒限
出京不許潜留探伺時襄垣王成鍨薨以冐封事當革
襲其曽孫充煌狃嚴氏時事欲䑃朧襲之其宗室中有
鎮國中尉俊橇者有憾於充煌因訐奏故襄垣王府仕
㙺昔以罪廢五十年餘成鍨以孽支夤縁得之今死其
子孫當降還原爵如宗藩條例且訐充煌諸貪滛不法
事䟽下都察院充煌自其祖父時黠奴數輩絡驛占京
邸賄通禮部奸胥作弊以為常至是知俊橇疏行詐署
襄垣諸宗室名保充煌𠫭俊橇及山陰王俊柵以宗藩
條例查革冐封欵出俊柵所條議也䟽入報寢諸奴即
復為一䟽上之禮科都給事中辛自修言襄垣分封山
西蒲州去京師二千餘里茲二疏前後同詞而相距不
數日且署名乖錯中多竄改疑必潜匿京師奸人所為
請行山西巡按御史究并治其輔導官罪禮部覆如其
議因有是令
　外戚備考
　　外戚優典
　　　嫡長子食父䘵
洪武十二年禮部尚書朱夢炎言祖訓録已定公主郡
主縣主嵗賜䘵米之數其有適長子者今宜從其父之
品秩食䘵而不任事如駙馬從一品郡主之夫從二品
縣主之夫從三品其子當父之品䘵從之
　　　妃父䘮祭奠
正統十三年襄王瞻墡妃父指揮僉事李玉卒欲遣官
祭奠及郡王郡主各外戚家嵗時俱缺弔賀禮部尚書
胡濙請如韓王徃南京向山祭掃祖墳例允其所請上
覽奏責濙以祖塋比外戚尊卑親踈莫辨仍命稽考洪
武永樂間舊例以聞
　　　為后父立廟
𢎞治三年禮部覆奏户部會多官議孝穆皇太后宗親
在昔兵燹之餘人民奔竄嵗月悠逺徃事已無踪跡求
之恐愈久愈鑿况前日已誤信李文貴等濫授官爵今
日豈容再悞請如太祖髙皇帝即宿州為孝慈髙皇后
父徐王立廟事例為孝穆皇太后父母定擬封號立祠
於廣西附郭地方春秋遣布政司官致祭即以沒入李
文貴等賀縣田八十畝為奉祭之資似為得宜上曰孝
穆皇太后早棄朕躬朕每念及此戚然如割初謂宗親
尚可求訪故寧受百欺有所不惜今卿等既為嵗久無
從物色請加封立廟嵗時致祭以仰慰聖母在天之靈
是或一道矧皇祖亦有故事朕心雖不忍又奚能違其
悉准所議外戚限制
　　　王府不許乞外戚官帶
正統十三年沁源王佶㷆奏長子㓜琦已擇潞州民女
鮑氏生三嵗父友才卒係伯父友榮撫養乞賜冠帶上
不允命禮部通行各王府禁約今後為妃及夫人伯叔
兄弟求職違者罪之著為令
　
　
　
　
　
　禮部志稿卷八十
欽定四庫全書
　禮部志稿卷八十一
　　　　　　　　　　　　明　俞汝楫　編
　祀法備考
　　定郊廟祀法
　　　郊社宗廟議
洪武元年二月朔中書省臣李善長傅瓛翰林學士陶
安等進郊社宗廟議先是上𠡠禮官及翰林太常諸儒
臣曰自昔聖帝明王之有天下莫嚴于祭祀故當有事
内必致其誠敬外必偹其儀文所以交神明也朕誕膺
天命統一海宇首建郊社宗廟以崇祀事顧草創之初
典禮未備其将何以交神明致靈貺卿等其酌古今之
宜務在適中定議以聞至是善長等奏有國大祀曰圜
丘曰方丘曰宗廟曰社稷各具沿革以進　圜丘之說
曰天子之禮莫大于事天故有虞夏商皆郊天配祖其
來尚矣周官大司樂冬至日祀天于地上之圜丘大宗
伯以禋祀昊天上帝孝經曰郊祀后稷以配天宗祀文
王于明堂以配上帝皆所以重報本反始之事禮之見
於遺經者可攷也秦人燔書滅學仍西戎之俗立四時
以祀白青黄赤四帝漢髙祖因之又増北畤兼祀黒帝
至於武帝有雍五畤之祠又有渭陽五帝之祠又有甘
泉太乙之祠而昊天上帝之祭則未嘗舉行至元帝時
合祭天地光武祠太乙遵元始之制而先王之禮變易
盡矣魏晉以來郊丘之說互有不同宗鄭𤣥者以為天
有六名嵗凡九祭六天者北辰曜魄寳蒼帝威靈仰赤
帝赤煙怒黄帝舍樞紐白帝白拒招黒帝協光紀是也
九祭者冬至祭昊天上帝於圜丘立春立夏季夏立秋
立冬祭五帝於四郊王者各稟五帝之精而王天下謂
之感生帝于夏正之月祭于南郊四月龍見而雩総祭
五帝于南郊季秋大享于明堂是也宗王肅者則以天
體惟一安得有六二嵗二祭安得有九大抵多叅二家
之說行之而至唐為尤詳武德貞觀間用六天之義永
徽中從長孫無忌等議廢鄭𤣥議用王肅說乾封中復
從鄭𤣥議焉宋太祖乾徳元年冬至合祭天地於圜丘
神宗元豐中罷合祭哲宗紹聖徽宗政和間或分或合
髙宗南渡以後惟用合祭之禮元初用其國俗拜天于
日月山成宗大德六年建壇合祭天地五方帝九年始
立南郊專祀昊天上帝泰定中又合祭然皆不親郊文
宗至順以後親郊者凡四惟祀昊天上帝今當遵古制
分制天地于南北郊冬至則祀昊天上帝于圜丘以大
明夜明星辰太嵗從祀　方丘之說曰按三代祭地之
禮見于經傳者夏以五月商以六月周以夏至日禮之
于澤中方丘葢王者事天明事地察故冬至報天夏至
報地所以順隂陽之義也祭天於南郊之圜丘祭地於
北郊之方澤所以順隂陽之位也然先王親地有社存
焉禮曰享帝于郊祀社于國又曰郊所以明天道社所
以神地道又曰郊社所以祀上帝又曰明乎郊社之禮
或以社對帝或以社對郊則祭社乃所以親地也書曰
敢昭告于皇天后土則古者亦名地祇為后土也曰地
祇曰后土曰社皆祭地也此三代之正禮而釋經之正
說自鄭𤣥惑于緯書而謂夏至于方丘之上祭崐崘之
祇七月于泰沂之壇祭神州之祇析而二之後世宗焉
一嵗二祭自漢武用祠官寛舒議立后土祠于汾隂睢
上禮如祀天而後世又宗之于北郊之外仍祠后土元
始間王莽奏罷甘泉泰畤復長安南北郊以正月上辛
若丁天子親合祠天地于南郊而後世又因之多合祭
焉由漢歴唐千餘年間親祀北郊者惟魏文帝之大和
周武帝之建徳隋髙祖之開皇唐𤣥宗之開元四祭而
已宋元豐中議專祭北郊故政和中專祭者凡四南渡
以後則惟攝祀而已元皇慶間議夏至專祭地未及施
行今當以經為正擬以今嵗夏至日祀方丘以五嶽五
鎮四海四瀆從祀　宗廟之說曰傳謂萬物本乎天人
本乎祖故為之宗廟以享祖考而致其報本之意也徳
有厚薄故制有隆殺自天子至官司其制不同周制天
子七廟而商書伊尹曰七世之廟可以觀德則知天子
七廟自古有之不獨周為然也若夫太祖百世不遷三
昭三穆以世次比至親盡而遷焉此有天下之常禮也
若至周穆王時文王親盡當祧共王時武王親盡當祧
其以有功當宗故皆别立一廟而謂之文世室武世室
亦皆百世不遷漢髙承秦之弊未嘗立七廟至太上皇
崩始詔郡國立廟而皇祖以上無聞焉惠帝詔有司立
原廟又以沛宫為髙祖廟又於陵傍立寢園廟自後每
帝輙立一廟不序昭穆景帝尊髙祖為太祖文帝為太
宗宣帝又尊武帝為世宗皆世世不毁至元帝始罷郡
國廟及寝園廟光武中興于洛陽立髙廟祀髙祖及文
武宣元五帝天子親奉祀于長安故髙廟祀成哀平三
帝京兆尹侍祠又别立四親廟于南陽舂陵祀父南頓
君祖鉅鹿都尉曾祖欝林太守髙祖舂陵節侯皆嵗時
郡縣侍祠至明帝遺詔藏主于光烈皇后更衣别室後
帝相承皆藏主于世祖之廟由是同堂異室之制至于
元莫之能改唐髙祖追尊髙曾祖考立四廟于長安太
宗議立七廟虚太祖之室𤣥宗創制立九室祀八世文
宗開成中禮官以景帝受封于唐髙祖太宗創業受命
有功之主百代不遷親盡之主禮合祧遷至禘洽則合
食如常其後以敬文武三宗為一代故終唐之世常為
九世十一室宋自太祖追尊僖順翼宣四祖每遇禘則
以昭穆相對而虚東向之位神宗熙寧中奉僖祖為太
廟始祖至徽宗時增太廟為十室而不祧者五宗崇寧
中取王肅說謂二祧在七世之外乃建九廟髙宗南渡
祀九世至于寧宗始别建四祖殿而正太祖東向之位
元世祖中統三年初建宗廟于燕京以太祖居中為不
遷之祖至泰定中為七世十室今擬四代各為一廟廟
皆南向以四時孟月及嵗除凡五享孟春特祭于各廟
孟夏孟秋孟冬嵗除則各祭于髙祖廟　社稷之說曰
周制小宗伯掌建國之神位右社稷左宗廟社稷之祀
壇而不屋必受霜露風雨以達天地之氣凡起大事動
大衆必先告于社而後出其禮可謂重矣葢古者天子
社以祭五土之祇稷以祭五榖之神其制在中門之外
外門之内尊而親之與先祖等人非土不立非榖不食
以其同功均利以養人故祭社必及稷所以為天下祈
福報功之道也然天子有三社為羣姓而立者曰大社
其自為立者曰王社又有所謂勝國之社屋之不受天
陽國雖亡而存之以重神也後世天子之禮惟立大社
大稷以祀之社皆配以勾龍稷皆配以周棄漢因髙祖
除亡秦社稷立官大社大稷一嵗各再祀光武立大社
稷於洛陽在宗廟之右春秋二仲月及臘一嵗三祀唐
因隋制並建社稷于含光門之右仲春仲秋二時戊日
祭之𤣥宗升社稷為大祀仍以四時致祭宋制每嵗以
春秋二仲月及臘日祭之元世祖營社稷于和義門内
少南以春秋二仲月上戊日致祭今宜祀以春秋二仲
月上戊日從之
　　　社壇不屋
洪武元年十月壬子先是上嘗命中書省及翰林院官
議于社稷壇創屋以備風雨至是翰林學士陶安奏考
諸禮天子大社必受風雨霜露以達天地之氣若亡國
之社則屋之不受天陽也今于壇創屋非所宜若祭而
遇風雨則于齋宫望祭上是之
　　　奏躬祀去煩儀
洪武七年禮部奏凡大祀皇帝躬省牲其中祀小祀宜
命官省牲又舊儀凡皇帝躬祀入就位時太常司奏中
嚴外辦盥洗升壇飲福受胙各致贊詞又凡祀各設爵
洗位滌爵拭爵飲福受胙初升壇再拜及祭酒唱賜福
胙之類俱似煩凟悉宜刪去詔從之命著為式
　　　定祭祀日期
洪武七年命太常卿議祭祀日期于是定議風雷雲雨
境内山川嶽鎮海瀆皆以春秋仲月上旬擇日以祭歴
代帝王陵寝仲春上旬甲日祭城隍之神于山川後一
日祭社稷之神春秋二八月上戊日祭無祀鬼神春于
清明日秋以七月望日冬用十月一日書之於牌依時以
祭著為式其祭日遣官監察不敬失儀者罪之
　　　增修南郊壇壝
洪武二十一年増修南郊壇壝于大祀殿丹墀内叠石
為臺四東西相向以為日月星辰四壇又于内壝之外
亦東西相向叠石為臺凡二十各髙三丈有竒周以石
攔陟降為磴道臺之上硺石為山形鑿龕以置神位以
為五岳五鎮四海四瀆并風雲雷雨山川太嵗天下諸
神及歴代帝王之壇壇之後樹以松栢外壝東南鑿池
凡二十區冬月伐冰藏凌隂以供夏秋祭祀之用其歴
代帝王及太嵗風雲雷雨岳鎮海瀆山川月将城隍諸
神並停春秋祭每嵗八月中旬擇日祭之日月星辰既
已從祀其朝夕日月禜星之祭悉罷之仍命禮部更定
郊廟社稷諸祀禮儀著為常式
　　　堤河神位號
正統五年工部左侍郎李庸言固安堤通濟河皆已建
祠設像而祀典未秩稱謂無名請令禮官定議封號太
常嵗修時祀事下禮部議尚書胡濙等言洪武中以嶽
鎮海瀆封爵不經止稱為某嶽某瀆之神一洗相沿
之陋今固安通濟無緣復襲繆典至欲秩祀太常則永
樂中間濬濟寧通漕為萬世利其祠廟尚未有常祀今
崇報之典不應有加於彼請但於朔望今耆老土人供
奉香火其固安堤稱為瀘溝河之神通濟河稱為通濟
河之神於禮為當從之
　　定諸神祀法
　　　太常司奏用唐制
洪武元年十二月乙酉太常司奏周禮以禋祀昊天上帝
又以實柴祀日月星辰以槱燎祀司中司命風師雨師
天府若祭天祀司民司禄而獻民數榖數則受而藏之
漢髙祖命郡國立靈星祠唐制立秋後辰日祀靈星立
冬後亥日遣官祀司中司命司人司禄以少牢宋祀如
唐而于秋分日祀夀星今擬立秋後辰日祀靈星立冬
後亥日祀司中司命司人司禄如唐制為壇于城南上
從之
　　　訪求祀典
洪武元年三月丙子命中書省下郡縣訪求應祀神祗
名山大川聖帝明王忠臣烈士凡有功于國家及惠愛
在民者具實以聞著于祀典令有司嵗時致祭
　　　考羣神古制定祀
洪武元年十二月上以太嵗風雲雷雨及嶽鎮海瀆山
川城隍諸神止合祭于城南諸神享祀之所未有壇壝
專祀非隆敬神祗之道命禮官考古制以聞至是禮官
奏太嵗者十二辰之神按說文嵗字從步從戌木星一
嵗行一次歴十二辰而一周天若步然也自子至已為
陽自午至亥為隂所謂太嵗十二辰也隂陽家說又有
十二月将十二時所直之神若天乙天罡太乙功曹太
衝之類雖不經見歴代用之唐宋不載祀典元每有大
興作祭太嵗月將日直時直於太史院至若風師雨師
之祀則見于周官秦漢隋唐皆有祭天寳中又增雷師
于雨師之次因升風雨雷師為中祀宋元因之　又按
嶽鎮海瀆之祀虞舜以四仲月巡狩而祭四嶽東嶽曰
泰山四嶽之所宗也故又曰岱宗南嶽曰衡山西嶽曰
華山北嶽曰恒山而未言五嶽王制曰天子祭天下名
山大川五嶽四瀆始有五嶽之稱葢以中嶽嵩山並列
也又周官小宗伯兆四望于四郊鄭𤣥謂四望為五嶽
四鎮四瀆者江河淮濟也四鎮者東曰沂山西曰吳山
南曰㑹稽北曰醫無閭詩序又曰巡狩而祀四嶽河海
則又有四海之祭葢天子方望之事無所不通而嶽鎮
海瀆在諸侯封内諸侯亦各以其方祀之奏罷封建嶽
瀆皆領于祀官及漢復建諸侯則侯國各祀其封内山
川天子無預焉武帝時諸侯或分或廢五嶽皆在天子
之邦宣帝時嶽瀆始有使者持節侍祠之禮由魏及隋
嶽鎮海瀆皆即其地立祠命有司致祭唐宋之制有命
本界刺史縣令之祠有因郊祀而望祭之祠又有遣使
之祠元遣使祀嶽鎮海瀆分東西南北中為五道　其
天下山川之祀虞書曰望于山川徧于羣神周頌曰懐
柔百神周禮小宗伯兆山川丘陵墳衍各因其方王制
凡山川之小者其祭秩視伯男子劉向謂山川能生物
出雲雨施潤澤品類以百數故視伯子男其在諸侯封
内者諸侯又自祭之如楚祭睢漳晉祭惡池齊祭配林
是已秦罷封建則皆領于祀官焉由漢唐以及宋元嶽
鎮海瀆之外又有其餘山川之祀不獨嶽瀆也　城隍
之祀莫詳其始先儒謂既有社矣不應復有城隍故唐
李陽氷縉雲城隍記謂祀典無之惟吳越有之然成都
城隍祠太和中李徳裕所建張說有祭城隍文杜牧有
祭黄州城隍文則不獨吳越為然又蕪湖城隍建于吳
赤烏二年髙齊慕容儼梁武陵王祀城隍神皆書于史
又不獨唐而已宋以來其祀徧天下或錫廟額或頒封
爵至或遷就傅㑹各指一人以為神之姓名如鎮江慶
元寧國太平華亭蕪湖等郡邑皆以為紀信龍興贑袁
江吉建昌臨江南康皆以為灌嬰是矣張說祭荆州城
隍文曰致和産物助天育人張九齡祭洪州城隍文曰
城隍是保甿庶是依則前代崇祀之意有在也今國家
開創之初嘗以太嵗風雲雷雨嶽鎮海瀆及天下名山
京都城隍及天下城隍皆祀于城南享祀之所既非專
祀又屋而不壇非禮所宜考之唐制以立春後丑日祭
風師于城東北立夏後申日祭雨雷于城東南以今觀
之天地之生物動之以風潤之以雨發之以雷隂陽之
幾本一氣使然而各以時别祭甚失享祀本意至于海
嶽之神其氣亦流通暢達何有限隔今宜以太嵗風雲
雷雨諸天神合為一壇嶽鎮海瀆及天下山川城隍諸
地祇合為一壇春秋專祀上從之遂定以驚蟄秋分日
祭太嵗諸神以清明霜降日祀嶽瀆諸神壇據髙阜南
向四面垣圍壇髙二尺五寸方濶二丈五尺四出陛南
向陛五級東西北向陛三級　祀天神則太嵗風雲雷
雨五位並南向位皆用太牢一籩豆各八簠簋各二酒
尊三帛一樂用雅樂其儀先期一日皇帝服通天冠絳
紗袍詣壇省牲詣神厨視鼎鑊滌溉至日侵晨車駕至
大次皇帝服通天冠絳紗袍侍儀司奏外辨太常卿引
詣御位迎神協律郎舉麾奏中和之曲太常卿奏謹具
請行事再拜陪祭官皆再拜奠帛行初獻禮樂奏保和
之曲詣盥洗位晉圭盥帨出圭詣爵洗位滌爵詣酒尊
位酌醴齊詣風雲雷雨神位前上香奠帛樂奏安和之
曲祭酒奠爵俯伏再拜次詣五嶽五鎮四海四瀆神位
前並如上儀皇帝初獻第一壇将半分獻行禮詣盥洗
所盥帨詣爵所滌爵詣酒尊所酌酒詣各神位前奠帛
奠爵再拜皇帝初獻禮終詣讀祝位跪讀訖俯伏興再
拜復位行亞獻禮樂奏肅和之曲各壇掌祭官搢笏斟
酒于器太常奏再拜行終獻禮樂奏凝和之曲各壇掌
祭官搢笏斟酒于器太常卿奏再拜飲福受胙太常引
皇帝詣飲福受胙位再拜跪搢圭祭酒飲福酒受胙出
圭俯伏興再拜復位分獻官陪祭官皆再拜徹豆樂奏
夀和之曲掌祭官各徹豆送神樂奏預和之曲皇帝再
拜在位官皆再拜望燎樂奏熙和之曲太常卿奏請詣
望燎位讀祝官奉祝掌祭官奉牌位帛饌各詣燎壇燎
畢奏禮畢還大次其樂章迎神云吉日良辰祀典式陳
太嵗尊神雷雨風雲濯濯厥靈昭鑒我心以候以迎來
格來歆奠帛云靈旗戾止有赫其威一念潜通幽明弗
違有幣在篚物薄而㣲神兮安留尚其饗之初獻云神
兮我留有薦必受享祀之初奠兹醴酒晨光初升祥徵
應候何以侑觴樂陳雅奏亞獻云我祀維何奉兹犧牲
爰酌醴齊貳觴載升洋洋如在式燕以寧庶表微衷交
于神明終獻云執事有嚴品物斯祭黍稷非馨式将其
意薦兹酒醴成我常祀神其顧歆永言樂只徹豆云春
祈秋報率為我民我民之生賴于爾神惟神佑之康寧
是臻祭祀云畢神其樂欣送神云三獻禮終九成樂作
神人以和既燕且樂雲車風御靈光昭灼瞻望以思邈
彼寥廓望燎云俎豆既徹禮樂已終神之云還倐将焉
從以望以燎庶幾感通時和嵗豊惟神之功　祀地祇
則五嶽五鎮四海四瀆並列南向次鍾山江東兩淮兩
浙江西湖廣山東山西河南陜西北平福建廣東廣西
海南海北左右兩江山川之神并都各府城隍外夷山
川之神皆東西相望位皆用犢一羊一豕一籩豆各八
簠簋各二酒尊三帛一樂用雅樂其樂章迎神云吉日
良辰祀典式陳惟地之祇百靈繽紛嶽鎮海瀆山川城
隍内而中國外及四方濯濯厥靈昭鑒我心以候以迎
來格來歆奠帛以下並同太嵗諸神庚戌命都督孫遇
仙等一十八人祭天下嶽鎮海瀆之神人賜冠帶及衣
二襲白金十兩米十五石是日上服皮弁服御奉天殿
禮官以香及祝文進上躬署御名以香祝授使者百官
公服送至中書省使者就行香用黄金為合以貯之黄
綺旛二白金二十五兩以供市祭物牲用太牢幣各從
其方色其祝文　東嶽曰惟神磅礴英靈叅贊化育位
于東方為嶽之首及出膚寸之雲不崇朝而雨天下滋
于稼苗民賴以生功被于世歴代帝王咸敦祀典或躬
臨以奉祭或遣使以伸忱朕充膺天命肇造丕基禮宜
致祭今國治未周新附未撫或居以圗治或出而視師
是用命使以表朕衷惟神鑒焉　西嶽曰惟神氣應金
方靈鍾兊位奠于西極屹立巍巍長物養民功被于世
　南嶽曰惟神祝融諸峯奠彼南服崇髙峻極徳配離
明長物養民功被于世　北嶽曰惟神鎮并臨代峙立
朔方終始隂陽徳著悠久養民阜物功被寰中　中嶽
曰惟神嵩髙攸宅表此中區四嶽依宗羣山環拱養民
育物躬被寰中　東海曰惟神百川朝宗涵育深廣鍾
靈坎德潤衍震宗滋物養民功被于世　西海曰惟神
灝靈所鍾道里遼邈坎徳深廣潤衍兊方滋物養民功
被于世　南海曰惟神環兹粤壤物鉅靈鍾坎德深大
離明斯配潤物養民功被于世　北海曰惟神𤣥㝠攸
司遐逺莫即鍾靈坎德奠位隂方潤物養民功被于世
　江瀆曰惟神岷蜀發源浩𣺌萬里朝宗于海坎德靈
長潤物養民澤被于世　河瀆曰惟神發源崐崘亘絡中
土配精天漢坎徳靈長潤物養民澤被于世　淮瀆曰
惟神源深桐柏演迤楚甸出雲致雨潤物養民坎德靈
長澤被于世　濟瀆曰惟神沈浸覃懐功配三瀆流澄
蕩濁坎徳靈長潤物養民澤被于世　東鎮曰惟神鎮
彼瑯琊羣山所仰宣澤布氣育秀鍾靈生物養民功被
于世　西鎮曰惟神作鎮汧陽羣山所仰宣澤布氣育秀
鍾靈生物養民功被于世　南鎮曰惟神作鎮㑹稽羣
山所仰宣澤布氣育秀鍾靈阜物養民功被于世　北
鎮曰惟神鎮彼平營羣山所仰宣澤布氣育秀鍾靈阜
物養民功被于世　中嶽曰惟神鎮彼霍邑三晉所瞻
育秀暢靈奠兹中土生殖庶物功被寰宇餘文並同東
嶽祭畢命鑴于石仍賜守祠者白金十兩俾嚴奉無怠忽
　　　定中祀五神儀
洪武二年九月乙巳詔以司中司命司民司禄及夀星
五神為中祀每神祭用羊豕各一共用牛一命翰林院
撰祝文　司中曰惟皇上帝降衷于民神實司之均其
禀法予統臨天下之初肇修祀事重念興兵以來損傷
甚衆神其體天之命多産淳良以厚天下之俗　司命
曰乾道變化各正性命惟神正直司其善惡予統臨天
下之初肇修祀事神其順天之令賞善罰惡使下民知
所勸戒　司民曰上帝好生育此下民億兆之數神實
司之予統臨天下之初肇修祀事神其布天之德正直
是與　司禄曰天生百榖以養下人惟人之禄神實司
之予統臨天下之初肇修祀事神其奉天之道俾余年
榖豐登生人咸遂　夀星曰天有賞罰神實司之惟神
正直善良者必増以夀兇暴者必減其算故上帝任之
歴代之所崇祀予統臨天下之初考諸舊典敬修祀事
惟神無私以鑒以察以體上帝之命
　　　享先農合祀諸神
洪武三年正月甲子享先農合祀太嵗四季月将風雲
雷雨嶽鎮海瀆山川城隍旗纛諸神上初以太嵗風雲
雷雨皆天神以嶽鎮海瀆天下山川城隍皆地祇各為
壇專祀于國城之南然祭之時日與其品物各不同至
是復以風雷雲雨嶽鎮海瀆皆隂陽一氣流行無間者
遂合二壇而一之而増以四季月将旗纛諸神凡設壇
十有九太嵗春夏秋冬四季月将為第一次風雲雷雨
次五嶽次五鎮次四海次四瀆次京都鍾山次江東山
川次江西山川次湖廣山川次淮東淮西山川次浙東
浙西福建山川次廣東廣西海南海北山川次北平陜
西山川次左江右江山川次山東山西河南河北山川
次安南髙麗占城諸國山川次京都城隍次六纛大神
旗纛大将五方旗神戰船金皷銃礟弓弩飛鎗飛石陣
前陣後諸神各壇之祭皆上躬自行禮先祭禮官奏祝
文太嵗以下至四海凡五壇上稱臣者請親署名其鍾
山等神上稱余者請令禮官代署上曰朋友書牘往
來尚親題姓名況神明乎必皆親署及登壇太常司丞
任以忠以實對上曰人臣愛君以道朕之于神惟恐誠
敬未盡何敢憚勞汝當悉體朕意後勿復然
　　　頒社稷壇制
洪武元年己丑頒社稷壇制於天下郡邑壇俱設于城
西北右社左稷壇各方二丈五尺髙三尺四寸出陛三
級社以石為主其形如鍾長二尺五寸方一尺一寸剡
其上培其下之半在壇之南方壇周圍築墻四面各二
十五步祭用春秋二仲月上戊日各壇正配位各用籩
四豆四簠簋各二豋鉶各一俎二牲正配位共用羊豕
各一
　　　定神號
洪武三年詔定嶽鎮海瀆城隍諸神號詔曰自有元失
馭羣雄鼎沸土宇分裂聲教不同朕奮起布衣以安民
為念訓将練兵平定華夷大統以正永惟為治之道必
本於禮考諸祀典如五嶽五鎮四海四瀆之封起自唐
世崇名美號歴代有加朕思之則有不然夫嶽鎮海瀆
皆髙山廣水自天地開闢以至于今英靈之氣萃而為
神必皆受命于上帝幽微莫測豈國家封號之所可加
凟禮不經莫此為甚至如忠臣烈士雖可以加封號亦
惟當時為宜夫禮所以明神人正名分不可以僣差今
宜依古定制凡岳鎮海瀆並去其前代所封名號止以
山水本名稱其神郡縣城隍神號一體改正歴代忠臣
烈士亦依當時初封以為實號後世溢美之稱皆宜革
去惟孔子善明先王之要道為天下師以濟後世非有
功于一方一時者可比所有封爵宜仍其舊庶幾神人
之際名正言順于禮為當用稱朕以禮事神之意五嶽
稱東嶽泰山之神南嶽稱衡山之神中嶽嵩山之神西
嶽華山之神北嶽恒山之神五鎮稱東鎮沂山之神南
鎮㑹稽山之神中鎮霍山之神西鎮吳山之神北鎮醫
無閭山之神四海稱東海之神南海之神西海之神北
海之神四瀆稱東瀆大淮之神南瀆大江之神西瀆大
河之神北瀆大濟之神各處府州縣城隍稱某府某州
某縣城隍之神歴代忠臣烈士並依當時初封名爵稱
之天下神祠無功于民不應入祀典者即淫祀也有司
無得致祭於戲明則有禮樂幽則有鬼神其禮既同其
分當正故兹詔示咸使聞知是日上躬署祝文遣官詣
嶽鎮海瀆以更定神號告祭其東嶽祝文曰惟神磅礴
東海之西中國之東參穹靈秀生同天地形勢巍然古
昔帝王登之以觀滄海察地利以安生民故祀曰泰山
於敬則誠於禮則宜自唐始加神之封號歴代相因至
今曩者元君失馭海内鼎沸生民塗炭予起布衣承上
天后土之命百神隂佑削平暴亂正位稱尊職當奉天
地享鬼神以依時統一人民法當式古今寰宇既清特
脩祀儀因神有歴代之封號予詳之再三畏不敢效葢
神與穹壤同始靈鎮東方其來不知嵗月幾何神之所
以靈人莫能測其職必受命于上天后土為人君者何
敢預焉予懼不敢加號特以東嶽泰山名其名依時祀
神惟神鑒知餘四嶽五鎮四海四瀆祝文惟起語異餘
皆同仍遣祕書監直長夏祥鳳等頒革正神號詔于安
南占城髙麗
　　　雩祀建燎壇
嘉靖十一年禮部尚書夏言奏雩壇在泰元門外道里
迴逺車駕經由無駐蹕之所祭時設幕次雩壇既祀上
帝禮當升煙俗謂祈水不宜用火乃為坎瘞非禮臣等
以為雩祀焚帛宜用燎壇請于雩壇外壝之内神路左
方建燎壇一座靈星門外之左空地一區可設幕次詔
從其請遂名其壇門曰崇雩
　　　稱天地壇名
嘉靖十三年詔更圜丘名為天壇方澤名為地壇禮部
尚書夏言奏圜丘方澤本法象定名未可遽易第稱圜
丘壇省牲則于名義未協今後冬至大報啟蟄祈榖祀
天夏至祭地祝文宜仍稱圜丘方澤其省牲及一應公
務有事壇所稱天壇地壇從之
　　　罷革元君臣祀
嘉靖二十四年禮科右給事中陳棐言元世祖不宜祀
厯代帝王廟下禮部集廷臣議如棐奏上曰元末冦亂
又甚于五季者帝王廟并墓祭俱斥罷棐復言帝王廟
已撤前元之祀而廟在兩京者亦宜斥去之又請改南
京廟祀碑文并燬銷元君臣神主下禮部議覆俱報可
　　　㑹議郊社諸典
隆慶元年正月禮部遵詔㑹議郊社諸典禮及祔𦵏祔
享之制
一郊社之禮臣等謹議天地分祀昉于周禮圜丘方澤
之文自漢以來歴代分合不常諸儒議論不一我太祖
定鼎之初與一時儒臣斟酌考訂首建分祀之禮其後
因感齋居隂雨始改合祀至我皇考大行皇帝仍建四
郊如洪武初年之制葢太祖始分而後合皇考改合而
後分然皇考之更制即太祖之初制也今分祀已久似
難紛更宜照例南北二郊於冬夏至日恭請聖駕親詣
致祭仍奉太祖髙皇帝配其東郊以甲丙戊庚壬年西
郊以丑辰未戌聖駕親祭餘嵗遣官代行其太嵗仍于
嵗暮孟春遣官專祭至如天神地祇已從祀南北郊其
仲秋神祇壇之祀不宜復舉
一祈榖之禮臣等謹議禮稱元日祈榖于上帝其詳亦
不可考我國家先農之祭葢即祈榖之遺意自皇考俯
納言官之請肇舉此典夫既祭先農復云祈榖二祀并
行于仲春不無煩數且𤣥極寳殿當禁嚴之地而使百
官陪祀宵分出入事體深有未安臣等竊以為宜罷祈
榖之禮止于先農壇行事為當恭遇聖主登極則親祀
先農并行耕耤禮其餘每嵗仲春仍遣順天府官代行
庶合祖宗舊典
一大享之禮臣等謹議明堂大享雖稱古制而制度之
詳亦不可考見皇考肇舉此祀無非追崇睿宗以昭嚴
父配天之孝但自皇考視睿宗則睿宗為嚴父自皇上
視睿宗則睿宗為皇祖若以今日仍奉睿宗配帝似於
周人宗祀文王於明堂之義不甚協恐非所以安睿宗
之靈而安皇考之心也故臣等以為大享之禮可罷
一社稷之禮臣等謹議天子社以祭五土之神稷以祭
五榖之神名曰太社太稷而帝社稷之名則自古及祖
宗朝皆無之國初太社稷之建而遵古禮而皇考仍以
勾龍后稷配實合太祖初制無容别議至於帝社稷之
祭不無嫌於煩數臣等竊以為止宜照舊奉太社太稷
之祭其帝社帝稷宜罷勿舉
一陵葬廟祔之禮臣等謹議我國家自宣宗以前陵寢
合𦵏皆止一后至裕陵則二后同祔𦵏茂陵則三后同
祔𦵏若太廟祔享則惟一帝一后又后惟元配始得升
祔恭惟孝潔皇后為皇考大行皇帝元配禮應合𦵏永
陵祔享太廟先年神主回京時本部曽請祔享以其時
未有本室暫祔奉慈殿側以俟孝烈皇后雖曽正位中
宫然非元配今先已祔廟又奉孝潔皇后同祔則二后
並配非祖宗舊制若因孝烈皇后先祔而遂使孝潔皇
后不得升祔則舍元配而祔繼配亦非祖宗舊制況孝
潔皇后宜祔之禮皇考先年已有欽依近日復有遺命
臣等竊以為皇考大行皇帝升祔太廟之時宜請孝潔
皇后祔享而移奉孝烈皇后於别所仍於大行皇帝發
引之先遷奉孝潔皇后梓宫於永陵與聖母梓宫同日
祔𦵏孝烈皇后既以祔葬似當次列祔其孝潔皇后孝
烈皇后尊諡乞𠡠臣等撰擬議文奏進薦上冊寳庶幾
名分正而典禮全矣上曰禮官既㑹議允當其如議行之
　　　夏至祭方澤
隆慶元年四月始命夏至祭方澤以夘時行禮先是冬
至祀天孟秋享太廟春秋祭社稷先師孔子歴代帝王
俱用子時祭朝日壇以夘時祭夕月壇以酉時祭春孟
夏孟冬時享及祫祭太廟俱午時夏至祀地時未有定
至是太常寺以請遂定於夘時
　　祀儀物
　　　祭祀拜褥
洪武三年命製郊丘祭祀拜褥禮部奏郊丘之褥當用
席為表蒲為裏宗廟社稷先農山川之褥宜用紅文綺
為表紅木綿布為裏從之
　　　立神帛制敕局
洪武三年上命中書禮部立局造神帛誥𠡠仍定議其
制度于是省部議神帛織文曰禮神制幣誥織文曰大
明官誥勅織文曰大明敕命文武百官一品至五品誥
織用五色絲六品至九品𠡠用純白綾俱織某年月日
造及局官姓名既奏上命凡神帛織文郊祀上帝及配
享皆曰郊祀制帛太廟祖考曰奉先制帛親王配享曰
展親制帛社稷歴代帝王先師孔子及諸神祇皆曰禮
部制帛功臣曰報功制帛蒼白青黄赤黒之色各以其
宜誥故文臣字用玉箸篆武臣用栁葉篆誥織文曰奉
天誥命敕織文曰奉天勅命俱用升降龍紋左右盤繞
　　　定祭祀幣數
洪武三年禮部奏按古者禮神每神幣一故今郊祀天
地及嶽鎮海瀆等神皆如其數如五嶽則用幣五是也
至于太廟毎室奉安皇后二位神主當用幣二而止用
幣一恐于節文未稱各室宜増幣一庶為得宜且天地
山川等神幣帛既依古制天用蒼地用黄日用赤月用
白皆用本體之色而五嶽五鎮四海亦各隨其方色其
四瀆及天下諸水宜用黒色從之
　　　太廟欝鬯
洪武三年禮部尚書崔亮等奏周禮大宗伯以吉禮事
邦國之鬼神以肆獻祼享先王以灌欝鬯謂始迎尸求
神時也禮記郊特牲曰魂氣歸于天體魄歸于地故祭
有求諸隂陽之義殷人先求諸陽聲是也周人先求諸
隂灌是也祭統云祭之屬莫重于灌凡大祭有三始宗
廟以樂為致神始以灌為歆神始以腥為陳饌始按說
文祼祭也從示果聲酌鬯以灌地夏氏曰灌也謂以圭
瓚酌于爵以獻尸尸受酒而不飲因灌於地故謂之灌
也鬯說文曰鬯以秬穣欝金草芬芳攸服以降神也徐
氏曰秬黒黍也服服事也周人尚臭灌用欝鬯以秬黍
𢷬欝金草取汁而煮之和釀其氣芬香調鬯故謂之秬
陸佃云秬者百榖之華鬯者百草之英故先王主以合
鬯圭瓚禮書曰圭柄也瓚杓也徐氏曰瓚亦圭也圭狀
剡上邪銳之於其首為杓形謂之瓚於其柄為注水道
所以灌瓚之言進也以進于神今定擬宗廟之祭奠帛
之前宜舉用灌禮所用圭瓚宜依周制以玉為之瓚口
徑四寸深至圭二寸通長一尺二寸博二寸五分厚五
分鼻一寸作龍形流空五分瓚盤用金為之口徑九寸
深五分足徑七寸髙九分其欝金今擬用糯米代黒黍
為酒以欝金汁和之上可其奏遂命作太廟圭瓚
　　　儀行分獻
洪武七年上謂翰林學士承㫖詹同曰大祀既終獻方
行分獻禮于禮未當卿等其議之于是同與學士宋濂
議以上行初獻禮奠玉帛将畢即分獻官行初獻禮亞
獻終獻皆如之上從其議又謂古人祭用香燭皆所以
導達隂陽以接神明初無上香之禮遂命凡祀罷上香
　　　祭祀拜禮
洪武七年九月乙丑禮部太常司奏祭祀拜禮考之禮
記一獻三獻五獻七獻之文皆不再拜禮唐宋郊祀每
節行禮皆再拜然亞獻終獻天子不行禮而使臣下行
之今議大祀中祀自迎神至飲福送神宜各行再拜禮
上命節為十二拜始迎神四拜至飲福受胙復四拜又
至送神四拜而畢著為定議
洪武九年十月上謂太常卿唐鐸禮部尚書張籌翰林
學士承㫖宋濂等曰書稱禮煩則亂向者羣臣議以每
獻行再拜禮似於煩凟朕定迎神及飲福受胙送神各
四拜卿等以為何如鐸等奏曰禮貴誠一不尚繁文況
周旋起伏事久則勞勞則怠心生居敬行簡誠如聖諭
然大祀天地宗廟飲福受胙既行四拜則日月星辰社
稷一切中祀飲福受胙但宜行再拜禮庶有品節上然
之命著為令
　　　定牲幣之屬
洪武十一年上以凡祭祀大祀中祀用制帛外其小祀
又有用楮錢者其事出于近代甚為不經命禮部議之
禮部議曰按周禮大祀用玉帛次祀用牲幣小祀用牷
牲今議在京大祀中祀俱宜用幣在外王國及府州縣
祀典神祇亦如之其餘小祀只用牲醴
　　　印記牲牢
景泰三年命工部鑄造牲字牢字火烙各一㑹同禮部
官并監察御史印記各布政司解到大祀牛羊從太常
寺掌寺事禮部尚書蒋守約請也
　　　處積餘神帛
𢎞治十五年禮部議覆南京太常寺卿楊一清等所奏
謂自洪武以來本寺收貯積餘神帛凡九百八十餘段
内鮮明堪用者五百二十三段足充南京四年祭祀之
用請行南京司禮監暫免派徵造甚不堪者請用禮記
祭服幣則焚之祭器弊則埋之之義令所司焚化從之
　　　揀選大祀牲
𢎞治十五年禮部覆吏部馬文升議大祀牛犢舊例俱
取辦于直𨽻和州沿途有司止飼以榖草或九月十月
方抵京其各角有長至數寸者恐不足以副皇上敬天
之誠請行令南京禮部每年春初差官于和州所屬揀
選純色牛犢角如繭栗或一寸以下者飼以稻草到京
以八月初旬為期違者治罪
　　　祭犢徵折色
嘉靖十年河南南陽府黄騰奏嵗運祭祀牛犢日久道
逺人畜罷敝貽累貸償及浙江州縣凋瘵不能辦納欲
派鄰邑禮部言不特河南即真定保定永平河間等郡
皆須陸行以達京師今宜俱改收折色如數輸入至若
和州江浦等處水草便利舟航易達仍舊揀選牛犢四
十五隻亦足以供大祀餘則臨時買用其淅川縣均派
可否當下所司議處從之
　　　大祀設小次
嘉靖十一年禮部尚書夏言奏古者掌次之法天子祀帝
則張大次小次今大次則設矣而小次未備昨年大祀
中夜風雪臣等猶且僵立聖躬豈宜衝寒宜作黄氊
幄一具備小次之制以禦風寒上慰諭允行之
　　嚴祀事
　　　祭祀存心録
洪武三年三月己亥命禮官及諸儒臣編存心錄上以
祭祀為國大事念慮之間儆戒或怠則無以交神明乃
命禮官及諸儒臣編集郊社宗廟山川等儀及歴代帝
王祭祀感通祥異可為鑒戒者為書以進
　　　齋戒文
洪武二年翰林學士朱升等奉𠡠撰齋戒文曰凡祭祀
必先齋戒而後可以感動神明戒者禁止其外齋者整
齊其内沐浴更衣出宿外舍不飲酒不茹葷不問疾不
弔䘮不聴樂不理刑名此則戒也專一其心嚴畏謹慎
不思他事茍有所思即思所祭之神如在其上如在其
左右精白一誠無須㬰間此則齋也大祀齋戒七日前
四日為戒後三日為齋中祀齋戒五日前三日為戒後
二日為齋既進覽上曰凡祭祀天地社稷宗廟山川等
神是為天下生靈祈福宜下令百官一體齋戒若自有
所禱於天地百神不闗于民者恐百官齋戒不致專精
則不下令又謂省臣曰朕每祭享天地百神惟伸吾感
戴之意祈禱福祉以祐生民未嘗敢自邀恵也且齋戒
所以致誠誠之至與不至神之格與不格皆係于此故
朕每致齋不敢有一毫懈怠今定齋戒之期大祀以七
日中祀以五日不無太久大抵人心久則易怠怠心一
萌反為不敬可止于臨祭齋戒三日務致精專庶幾可
以感格神明矣太常著為令
　　　誓戒儀
禮部尚書崔亮奏按周禮太宰祀五帝則掌百官之誓
戒大神祇享先王亦如之唐制凡大祀齋戒皆前七日
集尚書省太尉誓曰某月日祀某神祇各揚其職不共
其事國有常刑宋南郊儀注前七日命太尉誓百官于
尚書省曰今年某月日皇帝有事于南郊各揚其職不
共其事國有常刑元制祀前五日百官于中書省受誓
戒今擬大祀前七日陪祀官詣中書省受戒誓曰皇帝
有事于某所百官其聴誓戒各揚其職不共其事國有
常刑制可
　　　飭牲房
洪武三年命禮部改作天地等壇牲房先是上以郊祭
之牲與羣祀之牲混養不足以别事天之敬乃因其舊
地改作而加繪飾中為三間以養郊祀牲左三間以養
后土牲右三間以養太廟稷牲餘屋以養山川百神之
牲凡大祀犧牲前一月大駕必躬視滌養繼命羣臣更
日往視嵗以為常
　　　鑄銅人識齋戒
洪武三年上諭禮部尚書陶凱曰經言鬼神無常享享
於克誠人謹方寸于此而能格神明于彼繇至誠也然
人心操舍無常必有所儆而後無所放耳乃命禮部鑄
銅人一髙尺有五寸手執簡書曰齋戒三日凡致齋期
則置朕前庶朕心有所警省而不敢放也
　　　考齋戒日期
洪武四年禮部奏按歴代祭祀齋戒日期不一黄帝受
圗籙齋七日夏禹受山神書齋三日周大祀七日戒三
日齋秦凡祭齋三日漢武帝祭太乙甘泉齋一日元帝
定齋律祭天地齋七日祭宗廟齋五日唐大祀齋七日
中祀齋五日小祀齋三日今擬親祭天地宗廟齋五日
祀日月星辰社稷山川風雲雷雨齋三日降香齋一日
　　　太子親王齋戒
洪武五年禮部尚書陶凱等奏考之歴代天子祭祀不
載太子陪祭之文宋真宗天禧三年郊祀皇太子于正
陽門習儀立于御座之西奏告太廟于屏外下馬步進
至郊壇即遥望壝外下馬又南郊鹵簿使主署言皇太
子從至郊宜用東宫儀仗詔不允其親王陪祀則與宰
相分班行禮今擬凡遇上親祀皇太子留宫中居守親
王戎服侍皇太子親王雖不陪祀宜一體齋戒請著
為令從之
　　　陪祀齋房及省牲冠服
洪武六年建陪祀官齋房于北郊齊宫之西南公侯十
五間百官十七間樂舞生二十三間復命禮部尚書牛
諒翰林承㫖詹同等議省牲所用冠服同等奏謹按玉
藻君皮弁以日視朝遂以食則皮弁似與今常服之服
同今中祀既以皮弁行禮則省牲宜用常服
　　　齋戒儀
洪武六年復命定祭祀齋戒禮儀凡祭天地正祭前五
日午後沐浴更衣處外室次日早百官于奉天門觀誓
戒牌次日告仁祖廟退處齋宫致齋三日行事享宗廟
正祭前四日午後沐浴更衣處外室次日為始致齊三
日行事祭社稷朝日夕月周天星辰太嵗風雲雷雨嶽
鎮海瀆山川等神正祭前三日午後沐浴更衣處外室
次日為始致齋二日行事凡傳制降香遣官代祀歴代
帝王并孔子等廟先一日沐浴更衣處外室次日遣官
　　　祭期適當聖節
宣德元年十二月上御左順門謂行在禮部尚書胡濙
曰明年二月祭先師太社還用上丁上戊日不可改初
有言是月上旬祭期適當萬夀聖節恐妨行禮請改用
中旬上曰此祖宗以來定禮今以為未便而輕改豈誠
敬事神之意至是申命焉
　　　大祀飭齋戒
宣德七年庚午以大祀南郊上御正朝文武羣臣受誓
戒禮畢上御齋宫命内官内使各謹齋戒如有飲酒食
葷及隨侍入壇而唾地者皆罪之令司禮監專糾察縦
容者同罪
　　嚴祀事
　　　隆祀南郊
宣徳八年正月車駕詣郊壇自祖宗以來皆朝百官後
乃行至是上先日諭禮官明旦早行不視朝既至南郊
躬詣神厨凡諸祭物一一閱視召太常寺官諭之曰祭
物固應精潔典祭之官皆以䖍誠為本宜秉寅清以率
百執事分毫無慢庶幾神明有歆享之樂晩御齋宫旗手
衛奏請暮夜如故事放煙火不從顧謂侍臣曰朕早來
不侍朝之故葢一心對越無暇他及今又暇觀煙火乎
是晩隂雲四合至夕雨雪行禮之際雲歛風静星月朗
霽天氣融和助祭執事咸中禮度上大恱
　　　建齋宫以親祭山川
天順二年上召内閣臣李賢問曰祭山川壇欲以勳臣
代之可乎賢曰有故須代但祖訓以為不可上曰理當
自祭苐夜出至彼無所止宿已命工部郊天地壇建一
齋宫矣賢曰須減殺其制可也上曰固然是後日未夕
時駕出至齋宫祭畢至明而回
　　　嚴飭百官誓戒
𢎞治十六年十二月吏科給事中許天錫奏皇上嗣大
厯服以來㳟默體道兢䖍事天每當郊祀之期殫致精
明之徳又恪遵成憲誓戒百官頃年以來文武官員自
受誓戒之後往往放慢惰行有齋戒之名無齋戒之實
溷凟精禋臣實懼之今王春在邇大禮将興乞𠡠禮部
嚴加禁約違者罪之仍行南京諸司一體遵守禮部覆
奏從之
　　　大祀親省牲
洪武二年上謂禮部尚書崔亮曰先賢有言見其生不
忍見其死聞其聲不忍食其肉此人情之常今祭祀省
牲于神壇甚邇揆之人心殊為未安于是亮奏考古省
牲之儀逺神壇二百步上喜曰必如是而後可也亮復
奏大祀之牲上宜躬省若中祀小祀請依舊典令太常
卿禮部官省牲上曰朕既齋戒以事神于省牲朕豈憚
勞耶于是凡親祀上皆躬省牲
　　　躬祀周天星辰
洪武四年五月上躬祀周天星辰正殿設十壇中設周
天星辰位中位用牛一羊一豕一太羮一和羮二餘九
壇各用羊一豕一和羮二每壇籩豆各十簠簋各二酒
盞各三十爵一共設酒尊三帛十共一篚俱白色祝一
前期齋如朝日儀前祭一日中書丞相常服詣省牲所
省牲祭日清晨皇帝服皮弁服就御位執事陪祀官各
就位典儀贊迎神協律郎舉麾樂奏凝和之曲執事官
斟酒於各壇第一行皇帝再拜陪祀官各皆再拜典儀
唱奠帛行初獻禮皇帝詣盥洗位搢圭盥手出圭詣酒
尊所司尊者舉羃酌泛齊司爵官以爵受酒捧帛官捧
帛以俟皇帝詣周天星辰位位前協律郎舉麾奏保和
之曲武功之舞皇帝跪搢圭奠帛獻爵出圭讀祝官取
祝跪讀訖皇帝俯伏興平身復位再拜典儀唱行亞獻
禮協律郎舉麾奏中和之曲文德之舞執事者斟酒於
各壇第二行樂止皇帝再拜典儀唱行終獻禮協律郎
舉麾奏肅和之曲文德之舞執事者斟酒於各壇第三
行樂止皇帝再拜典儀贊飲福受胙皇帝詣飲福位跪
搢圭執事者以福酒跪進皇帝受爵飲福酒以爵授執
事者光禄卿以胙跪進皇帝受胙以授左右出圭俯伏
興平身再拜陪祀官俱再拜復位典儀唱徹豆協律郎
舉麾奏雍和之曲樂止皇帝再拜陪祀官俱再拜讀祝
官捧祝掌祭官捧帛饌各詣燎位典儀唱望燎皇帝詣
望燎位各執事官捧帛祝饌置燎所舉火樂止太常寺
卿奏禮畢其祝文曰維神布列周天各司舍度光燭于
下人所瞻仰今季秋之時穹碧澄清萬象輝輝朕遵古
典躬伸祭祀神其鑒知其樂章迎神云星辰垂象布列
𤣥穹擇兹吉日祀禮是崇濯濯厥靈昭鑒我心謹候以
迎庶幾來歆奠帛云靈馭蒞止有赫其威一念潜通幽
明弗違有帛在筐物薄而微神其安留尚其享之初獻
云神兮既留品物斯薦奉祀之初醴酒斯奠仰惟靈耀
以享以歆何以侑觴樂奏八音亞獻云神既初享亞獻
再升以酌醴齊仰薦于神洋洋在上式燕以寧庶表微
衷交于神明終獻云神既再享終獻斯備不腆菲儀
式将其意薦兹酒醴成我常祀神其顧歆永言樂只徹
饌云祀事将畢神既歆止徹兹俎豆以成其禮惟神樂
欣無間始終樂音再作庶達微悰送神云三獻禮終九
成樂作神人以和既燕且樂雲車風馭靈光昭灼瞻望
以思邈彼寥廓望燎云神既享祀靈馭今還燎煙既升
神帛斯焚巍巍霄漢倐焉以適惓惓予懐瞻望弗及
　　　太子諸王祀纛
洪武七年正月詔太子率諸王詣閱武塲祭旗纛之神
為壇七各用羊豕一帛赤色行三獻禮是日皇太子及
諸王皆具儀衛執事者捧旗纛于馬上以序前行至壇
皇太子先行禮次諸王禮畢諸王詣皇太子行幕進胙
訖奉旗纛還宫
　　　親製樂章
洪武八年夏四月皇太子攝祭皇地祇于方丘天下山
川神祇俱更設豋一鉶二每位增設酒斚嶽鎮海瀆俱
十五天下山川神祇俱三十始用上親製樂章初圜丘
方澤樂章俱翰林學士朱升等所撰其文過深而詞藻
麗遂更製之其迎神曲云仰皇祇兮駕來川嶽從迎兮
威靈備開香煙繚繞兮神臨御街漸陞壇兮穆穆靄瑞
氣兮應結樓臺以微衷兮率職幸望聖恱兮心諧但允
臣兮固請願嘉烝民兮永懐奠玉帛云臣奉兮以筐玉
帛是進兮嵗奠以常百辟陪祀兮珮聲琅琅惟南薫兮
解愠暎燎炎兮煌煌進俎云庖人兮浄􁃖大烹牲兮氣
靄而芳以㣲衷兮獻上曰享兮曰康初獻曰初獻行兮
捧觴聖靈穆穆兮洋洋為烝民兮永昌鍳豐年兮耿光
亞獻云雜殽羞兮已張法前王兮典章臣固展兮情悃
用斟醴兮載觴終獻云爵三獻兮禮将終臣心眷戀兮
無窮恐殽羞兮未具将何報兮神功徹饌云俎豆徹兮
神熙鸞輿駕兮旋歸百神翼翼兮雲衣敬奉行兮弗敢
違送神云祥風興兮悠悠雲衢開兮民福留嵗樂烝民兮
大有想洋洋兮舉觴載酒望燎云殽羞玉帛兮瘞坎中遙瞻
隠隠兮龍旗從祀事成兮盡微衷感厚徳兮民福雍雍
　　　　十一月冬至祀
昊天上帝于圜丘星辰太嵗風雲雷雨嶽鎮海瀆天下
神祗俱更設豋一鉶二各位増設酒斚星辰天下神祗
各三十太嵗風雲雷雨嶽鎮海瀆各十五其樂章用上
所更製者迎神云仰惟兮昊穹臣率百職兮迓迎幸來
臨兮壇中上下䕶衛兮景從旌􁊇繚繞兮四維重恱聖
心兮民獲年豐奠玉帛云民依時兮用工感帝徳兮大
化成功臣将兮以奠望納兮微衷進俎云庖人兮列鼎
殽羞兮以成芳俎兮載獻願享兮以歆初獻云聖靈兮
皇皇穆嚴兮金床臣令樂舞兮景張酒行初獻兮捧觴
亞獻云載斟兮載将百辟陪祀兮具張感聖情兮無已
拜手稽首兮願享終獻云三獻兮樂舞揚肴羞具納兮
氣靄而芳光朗朗兮上方況日吉兮辰良徹饌云粗陳
菲薦兮神喜将感聖心兮何以忘民福留兮佳氣昻臣
拜手兮謝恩光送神云旌􁊇曄曄兮雲衢長龍車鳳輦
兮駕飛揚遙瞻冉冉兮去上方可見烝民兮永康望燎
云進羅列兮詣燎方炬焰發兮煌煌神變化兮物全于
上感至恩兮無量
　　　遣官祭旗纛
洪武九年二月遣官祭旗纛初旗纛與太嵗風雲雷雨
諸神合祭于城南是年正月既别建旗纛廟于山川壇
左遂定以上躬祀山川之日遣旗手衛官行禮其正祭
旗頭大将六纛大神五方旗神主宰戰船正神金皷角
銃砲之神弓弩飛鎗飛石之神陣前陣後神祇五昌等
衆凡七位共一壇其祭物與先農同帛七黒二白五其
祝文曰惟神欽天命而無私助揚威武有功國家兹當
仲春謹遵常典特以牲醴遣官致祭神其鑒知
　　　親禱山川諸神
嘉靖八年八月上諭禮部惟我太祖髙皇帝定嚴祭祀
之條于皇明祖訓内山川諸神之祭皆無遣代之者後
以出入不便命官行禮今灾變多端宜禱于神以祈轉
化今年秋祭山川諸神朕欲親往其為朕具儀該禮部
覆奏舊山川等祭例于中夜行禮聖駕先一日出郊宿
于齋壇祭畢復俟侵晨回鑾計越兩日方可畢事臣等
以為祭有大小禮有隆殺若祀山川禮儀與祭天無異
非所以明品秩而尊神靈宜比祀先農例先時齋戒至
五鼓駕出詣郊壇昧爽行禮百官陪從其侍衛儀從悉
依今春祈禱之儀上曰祭祀重事不可茍簡人君事天
若事親禮神猶敬長應行禮儀仍詳議以聞議上有先
期遣告太廟及是日迎神送神諸禮上曰廟告官不必
遣其迎神用兩拜禮送亦如之部復奏洪武十年太祖
髙皇帝祭山川諸神上親行中七壇禮餘壇以功臣分
祀及詳祀文内載月将城隍等神俱為一通則兩廡六
壇俱在祀内似可免分獻又近年遣官行禮亦無分獻
者乞聖裁報曰祝文如舊兩廡遵我太祖欽定典禮東
廡遣大學士翟鑾西廡遣吏部尚書方獻夫各行祀行
禮畢駕回作樂如例上復與輔臣楊一清等議所服欲
用皮弁一清等考之㑹典集禮中俱不載服制疑未敢
決既而見内閣所載存心録内載祭太嵗風雲雷雨嶽
鎮海瀆儀注皇帝俱皮弁行禮因上言太祖髙皇帝載
之存心録正與聖諭相合聖祖神孫一道非臣下所能
仰及宜下所司著之令甲使後世有所遵承制曰可
　　陪祀
　　　陪祀官報名
成化四年三月吏部左侍郎崔恭清明節陪祭獻陵裕
陵不于糾儀官處報名禮科給事中張賓劾其不恭上
宥之命禮部仍查舊例以聞既而禮部以正統十二年
監察御史萬節等奏准見行事例覆奏命如例行之
　　　立陪祀條約
成化十四年禮部尚書鄒幹等奏頃者有事山川文武
官失于陪祀幸䝉聖恩寛宥乞立為條約俾知遵守自
今應陪祀官有故不與者先期于本部委官處開報其
公侯駙馬伯都督及見任指揮故為推托者聴其首領
官状聞凡失儀并來遲者聴糾儀并禮官劾舉庶典祀
祗肅人知警懼奏上報可
　　　陪祀妄奏乞蟒衣
𢎞治十五年正月駙馬都尉崔元林岳廣寧伯劉佶南
寧伯毛良俱以有事大祀奏乞蟒衣禮部言凡蟒衣係
朝廷特賜今元等妄引事例奏擾俱宜究問得㫖姑宥之
　　　入覲官得陪祀
嘉靖十一年正月禮部奏往以正月之吉大祀天地入
覲臣僚四品以上皆得陪祭今大報之禮行于冬至而
祈榖之典舉于孟春諸臣當覲者見集闕下請令四品
以上皆得陪祀祈榖如昔年大報例從之
　　　定降臣陪祭
洪武三年詔禮部考定元降臣髙昌王岐王陪祭禮儀尚
書陶凱等言謹按唐諸蕃酋長在朝陪祭班于蕃客位宋
降王李煜劉鋹陪祭各依所授官職立班今岐王髙昌
王既未授名爵宜借三品法服隨班陪祭從之
　　　陪祀官齋戒
洪武四年太常司言郊祀圜丘考之周禮祭前十日習
射澤宫選可與祭者唐郊祀文武官九品以上並齋戒
陪祀除三省樞密院官侍從尚書親王室外自餘官内
有職掌及許赴陪位者齋戒陪祀今擬武官四品文官
五品以上並陪祀其餘老疾瘡疥及刑餘䘮過體氣者
不許與祭從之時方以十一月七日郊祀于是太常復
條奏行禮以第先祭六日百官沐浴宿官署翌日昧爽
朝衣詣奉天殿丹墀受誓戒畢丞相暨太常官詣城隍
發咨以大祀之期遍告于百神復詣各祠廟壇所行香
三日次日上詣仁祖廟告請配享禮畢仍還齋宫制可
　　　陪祀牙牌
洪武八年始製陪祀官入壇牙碑凡天子親祀則與祭
者佩以入其制有二圓者與祭官佩之方者執事人佩
之俱藏之内府遇祭則給畢則納之無者不得入壇
　　　考定陪祀官復命儀
正統六年鴻臚卿楊善奏孟春享太廟賜陪祀官胙應
臣等引奏謝恩其光禄寺卿柰亨不預報知法當究問
亨奏舊制大祀天地及祭太廟社稷看牲省牲官復命
俱在百官行禮之先今孟春享太廟楊善止容天地壇
看牲官于奉天殿復命俟百官行禮畢方令太廟省牲
官于奉天門復命事屬紊亂乞治其不敬罪上兩釋之
至是善復移文禮部亨不由業儒發身不諳祖宗制度
妄加訾議乞考定申明尚書胡濙等議奏自今看牲省
牲及遣祭旗纛等神凡遇聖駕陞殿俱于殿中復命若
遇奉天門視事亦於百官未行禮之先復命從之著為
令
　　　戒飭陪祀官怠忽
正統十二年戊午河南道監察御史萬節等奏國家以
祭祀為重祭祀以誠敬為先皇上比年以來每遇清明
躬謁陵寢中元冬至等特遣勳戚行禮各官陪祭奈各
衙門罔體皇上之心不以祀神為重有無故而不分官
陪祭者有託故而令他官代之者有至彼報名而復出
山口宿歇者有在彼宿歇而髙卧齋房不起者有邀集
同行伴侣在齋房酣飲者有不用本等衣冠而在班列
嬉笑者今冬至在邇乞𠡠禮部移文各衙門嚴加戒飭
如有仍前怠忽者聴監察御史及禮部鴻臚寺官指實
劾奏拿問治罪從之
　　　請令主事與陪祀
景泰二年禮科都給事中金達言為國之道祀典當先
任官之方正名是重我朝祀郊社宗廟文官五品以上
得陪祀邇年将年深主事署郎中以理政務而獨不得
陪祀今孟春時享及郊祀在邇乞令陪祀非惟臣下得
駿奔有事之榮誠足以廣皇上尊祖敬天之意事下禮
部議陪祀官宜遵舊制其署職年深者吏部查奏定奪
從之
　　　給事御史糾察陪祀
景泰三年禮部奏近該給事中孫珉言太宗仁宗宣宗
陵寝之所朝廷每遇令節特命貴戚大臣主祭文武官
員亦皆陪祀為臣子者正當齋明盛服以承祭祀可也
奈何近來陪祀官員多不敬謹或止附于近寺觀而不
赴齋宿者有之名雖齋宿而又肆行酣飲者有之或未
祭而遽然先回者有之或正祭而公然髙卧者有之其
武職之中或就攜坐卧之物而行禮或就著兩截之衣
而與祭或笑譁全無忌憚或跪拜畧不加心威儀放蕩
殊無可觀誠敬廢弛莫此為甚若此何以達精誠而致
明徳之馨香乎又何以昭列聖之靈貺而致感格乎往
者監察御史萬節奏行禁約人皆視為虚文即今中元
令節在邇𠡠該部嚴加禁約仍先令給事中御史各二
員糾察敢有仍前故違者指名奏聞其各該衙門陪祀
官員亦須各具姓名開報給事中御史點閘查究從之
　　　糾陪祀百官縱弛
天順四年禮科給事中御史等奏翰林院學士吕原等
或以文儒而起居禁密或由工藝而濫致顯榮為卿屬
者或矜以自髙任戎事者多肆而無忌邇者天順四年
正月初九日大祀天地初八日法駕臨郊百職肅雍周
道無啟行之擾四門清穆明堂輯至止之儀天意監觀
人心瞻仰豈期各官忘其戒謹安于故常馳騎直前至
天門而不下肩輿徑造臨御道而弗趨罔思聖明之具
臨不顧神靈之如在放縱者固其所也謹厚者亦復為
之是豈不知魯大夫循墻而走之恭蘧伯玉至闕而止
之義畏心既弛敬意何存宜将各官拿送法司明正其
罪以為祭祀不敬之戒監察御史郎勝等亦以為言上
曰爾等所言極當但祀禮既成悉姑容之再犯不宥舊
例駕未至壇百官出入西天小門者俱不下至是上益
嚴祀事預遣人直門伺察得原等十九人令禮科劾以
警衆仍令禮部張榜禁約自後凡過西天小門者必下
　　　查治陪祀怠慢
嘉靖十三年閏二月禮部尚書夏言祭先農之神是日
陪祀官不到者衆言因劾奏之上曰祀典重事嵗祭先
農皇祖定制非有所増諸臣無慢禮專恣逸縱每有臨
期托故不行陪祀法當查治今姑宥之再有怠慢者必
置于法本日陪祀官不到過多監禮官何漫不糾舉都
察院查覈以聞
　　　示陪祀官祭祀時
隆慶元年禮部言郊廟社稷諸祭太常寺先期具奏行
禮止奏日不奏時以故陪祀諸臣供事失期者衆請以
後並奏日時從之
　　遣祀
　　　遣祭儀
洪武二十六年定凡遣官祭祀皇帝具皮弁服升奉天
殿樂作百官朝服一拜稽首東西立引禮導獻官詣拜
位四拜傳制官丹陛東西向立曰有制百官皆跪宣制
祭孔子則曰某年月日祭先師孔子大成至聖文宣王
祭帝王則曰先聖歴代帝王命卿行禮贊俯伏前一日
沐浴更衣處於齋宫次日還宫
嘉靖間更定祭孔子制曰某年某月某日祭至聖先師
孔子每三年遣道士齎祝文香帛詣所在陵寝致祭制
曰某年某月某日祭先聖歴代帝王遣爾等齎捧祝文
香詣陵寢致祭命所在有司行禮
　　　登極遣祭
正統元年行在禮部尚書胡濙等奏今年七月朔例遣
道士齎香帛遍歴天下祭皇陵及歴代帝王陵寝嶽鎮
海瀆兹遇皇上登位改元例遣官祭告其遣道士祭禮
宜停止從之
　　　遣齎香帛分祭
成化十九年乙未遣樂舞生十八人齎香帛分祭嶽鎮
海瀆等神禮部言此乃皇上齋心事神以回天意非常
祭比宜給與新鈔一千貫令有司備祭品所祭諸神近
布政司者遣巡撫官或布政司掌印官在各州縣者遣本
府掌印官祭從之
　　　望祭省有司科歛
𢎞治十八年丁丑翰林院編脩畢濟川言祭禱名山精
誠感格無逺不至固不必遣人親詣其地也如龍虎山
武當山先朝嘗遣内臣往建醮筵有司並緣科歛動以
千計欺上罔下害不可言陛下崇正黜邪必無是舉萬
一託此以展孝敬但當遣官就近望祭則無勞民傷財
之患禮部覆奏從之
　　　齎香祝
成化元年三月遣太常寺樂舞生齎香祝付所在有司
祭歴代帝王及先師孔子陵墓故事三年一祭於八月
二十一日行禮故先期遣之
　　　遣祭官由門
𢎞治八年九月南京守備司禮監太監陳祖生奏魏國
公徐俌每承命孝陵至祭皆紅劵門并金門陵門之右
門入至殿内行禮事屬僣踰宜令改正俌上章辯以為
入必由紅劵門者所以重祖宗之祭尊皇上之命出由
傍小門所以守臣下之分循守故事幾及百年豈敢擅
易事下禮部議謂今長陵等陵及太廟每遣官致祭所
由之門并行禮殿内與孝陵事體大畧相同宜令俌
如舊行禮從之
　
　
　
　
　
　
　
　
　
　
　
　
　
　
　
　禮部志稿卷八十一
欽定四庫全書
　禮部志稿卷八十二
　　　　　　　　　　　　明　俞汝楫　編
　郊祀備考
　　郊祀
洪武二年上以每嵗祀天地社稷嶽鎮海瀆靈星諸神
皆設壇祭有定期然祭之日或為風雨所飄頓而升降
岀入之際奔走百執事之人冠服沾濕非惟不便於行
事又因以䙝神因諭禮官考求前代有于壇為殿屋蔽
風雨便於行事者至是禮部尚書崔亮奏考宋祥符九
年議南郊壇祀昊天上帝或值雨雪則就太尉齋㕔望
祭元經世大典載社稷壇壝外垣之内北垣之下亦嘗
建屋七間南望二壇以備風雨曰望祀堂請依此制于
圜丘方丘壇南皆建殿九間社稷壇北建殿七間為望
祭之所遇風雨則于此望祭焉上從之亮又奏靈星夀
星司中司命司民司禄諸神即周禮幽禜之祭也漢嘗
立靈星祠以祀之然星之祭所以壇而不屋者将以通
天地風雨霜露之氣也屋而祭之似乖于禮故唐宋不
用然諸壇既為殿屋則靈星諸祀亦為殿望祀為便上
曰風雨星辰之神其氣流通其神無所不在且祭壇有
屋所以棲神氣風雨便於行事何不可也靈星諸神其
准漢制于城南為壇屋以祭亮又奏太常議夀星于聖
夀日致祭同日祭司中司命司民司禄示與民同受其
福也八月望日則祀靈星皆遣官行禮以為常制從之
　　　郊前祭告百神
洪武二年二月禮部尚書崔亮奏按禮運曰禮行于郊
則百神受職沈括援唐制曰凡有事上帝則百神皆預
遣使祭告惟太廟則皇帝親行祭告今擬圜丘方澤大
祀前期上親告太廟仍遣使預告百神如祀圜丘則曰
某年月日皇帝有事于圜丘咨爾百神以相祀事方丘
亦如之仍増天下神祇壇于圜丘之東方澤之西其神
主皆題曰天下神祇詔從之
　　　郊祭用陶器
洪武二年八月丁􁁲禮部奏按禮記郊特牲曰郊之祭
也器用陶匏瓦器尚質故也周禮籩人凡祭祀供簠簋
之實疏曰外祀用瓦簋今祭祀用磁已合古意惟盤盂
之屬與古之簠簋豋豆制異今擬凡祭器用磁其式皆
倣古之簠簋豋豆惟籩以竹詔從之
　　　木輅祀天
吳元年丙午夏四月乙夘上閱古車制至周禮五輅曰
玉輅太侈何若止用木輅詹同對曰昔顔淵問為邦孔
子答以乘殷之輅即木輅是也孔子以其朴素渾堅質
而得中故取焉上曰以玉飾車考之古禮亦惟祀天用
之若常乘之車只宜用孔子所謂殷輅然祀天之際玉
輅或未備木輅亦未為不可叅政張昶對曰木輅戎輅
也不可以祀天上曰孔子萬世帝王之師其斟酌四代
禮樂實為萬世之法乘木輅何損於祭祀事在誠敬不
在儀文也昶頓首謝
　　　初定郊壇
吳元年秋七月癸丑圜丘方丘及社稷壇成圜丘在京
城東南正陽門外鍾山之陽倣漢制為壇二成第一成
廣七丈髙八尺一寸四出陛正南陛九級廣九尺五寸
東西北陛亦九級皆廣八尺一寸壇面及趾甃以琉璃
磚四面琉璃闌干環之第二成周圍壇面皆廣二丈五
尺髙八尺一寸正南陛九級廣一丈二尺五寸東西北
陛九級皆廣一丈一尺九寸五分壇南趾及闌干如上
成之制壝去壇一十五丈髙八尺一寸甃以磚四面為
靈星門南為門三中門廣一丈二尺五寸左門一丈一
尺五分右門九尺五寸東西北各為門一各廣九尺五
寸去壝一十五丈四面為靈星門南為門三中門廣一
丈九尺五寸左門一丈二尺五寸右門一丈一尺九寸
五分東西北為門各一各廣一丈一尺九寸五分四面
直門外各為甬道其廣皆如門為天庫五間在外墻北
靈星門外南向厨房五間西向庫五間南向宰牲房三
間天池二所俱在外墻東靈星門外東北隅牌樓二在
外墻靈星門外横甬道東西燎壇在内壝外東南丙地
髙九尺濶七尺開上南出戸方丘在太平門外鍾山之
北為壇二成第一成廣六丈髙六尺四出陛各廣一丈
八級第二成四面各廣二丈四尺髙六尺四出陛南面
陛廣一丈二尺八級東西北面陛各廣一丈八級壝去
壇一十五丈髙六尺四面為靈星門正南為門三中門
廣一丈二尺六寸左門一丈一尺四寸右門一丈六寸
東西北為門各一各廣一丈四寸周圍為外墻四面各
六十四丈皆為靈星門正南為門三中門廣一丈六尺
四寸左門一丈二尺四寸右門一丈二尺二寸東西北
為門各一各廣一丈二尺四寸庫五間在外墻北靈星
門外南向厨房五間宰牲房三間皆南向天池一所在
外墻西靈星門外西南隅瘞坎在内壝外壬地社稷壇
在京城之西南皆北向社東稷西各廣五丈髙五尺四
出陛每陛五級壇用五色土色各隨方上以黄土覆之
壇相去五丈壇南各栽松樹二壇同一壝壝方廣三十
丈髙五丈甃以磚四方有門各廣一丈東飾以青西飾
以白南飾以赤北飾以黒瘞坎在稷壇西南磚砌之廣
深各四尺周圍築壇開四門南為靈星門三北㦸門五
東西㦸門各三東西北門皆列二十四㦸神厨三間在
墻外西北方宰牲池在神厨西社主用石髙五尺闊二
尺上微銳立于壇上半在土中近南北向稷不用主
　　　定朝日夕月禮
洪武三年正月禮部奏定朝日夕月禮按周禮大宗伯
以實柴祀日月星辰玉人之事圭璧五寸以祀日月星辰
禮記曰王宫祭日也夜明祭月也祭日於壇祭月於坎
以别幽明以制上下考之古者祀日月其禮有六郊特
牲曰郊之祭大報天而主日配以月一也玉藻曰朝日於
東門之外祭義曰祭日於東郊祭月於西郊二也大宗
伯肆類於四郊兆日於東郊兆月於西郊三也月令孟
冬祈來年於天宗天宗日月之類四也覲禮拜日於東門
之外及祀方明禮日於南門之外禮月於北門之外五
也霜雪風雨之不時則禜日月六也說者謂因郊䄍而
祀之者非正祀也類禜而祀之與覲諸侯而禮之非常祀
也惟春分朝之於東門之外秋分夕之於西門之外者
祀之正與常者也葢天地至尊故用其始而祭以二至
日月次天地春分陽氣方永秋分隂氣向長故祭以二分
為得隂陽之義若其次則大次小次重帟重案其牲體
則實柴其服則𤣥冕𤣥端其圭之繅藉則大采小采禮
之之玉則一圭邸璧祀之之樂則奏黄鍾歌大吕舞雲門
凡見于周禮者如此秦祭八神六曰月主七曰日主雍
又有日月廟漢郊太乙朝日夕月改周法常以郊泰畤
質明出行宫東向揖日西向揖月又於殿下東西拜日
月宣帝于神山祠日萊山祠月魏明帝始朝日東郊夕
月西郊唐以二分日朝日夕月於國城東西宋以春分
朝日秋分夕月為大祀元于郊壇以日月從祀其二分
朝日夕月皇慶中議建立而不見施行今既以日月從
祀於郊壇制朝日壇宜築於城東門外髙八尺夕月壇
宜築於城西門外髙八尺俱方廣四丈兩壝壝各二十
五步燎壇方八尺髙一丈開上南出户方三尺神位以
松柏為之長二尺五寸濶五寸趺髙五寸朱漆金字朝
日以春分日夕月以秋分日星辰則祔祭于月壇從之
　　　圜丘從祀簡當
洪武三年上諭中書省叅政陳亮侯至善曰司天臺言
朔日以來日中有黒子其占多端朕觀存心録以為祭
天不慎所致今郊壇從祀禮文太簡宜命禮部太常司
詳議圜丘方丘増以十二月将旗纛之神于是禮部尚書
崔亮奏成周祭天惟祀帝與日月漢祭天有列星一千五
百十四位唐宋及元損益不同國朝前議圜丘從祀之
禮以漢唐為煩凟元止祀日月星辰太嵗為簡而當
　　　郊祀陳圗籍
洪武三年癸酉太常少卿陳昩奏按周禮孟冬祀司民
司禄而獻民數榖數則受而藏之葢民食皆命於天故
民數有拜受之禮今圜丘郊祀宜以户口錢糧之籍陳
於䑓下禮畢藏之内府以見拜受民數榖數于天之義
亦聖朝一代之制也於是上命中書省臣凡行郊祀禮
以天下戸口錢糧之籍陳於䑓下祭畢收入内庫藏之
其天下城池山川地理形勝亦皆圗以成書藏之内庫
以垂久逺
　　　朝日夕月祝文
洪武五年二月丁亥朝日儀與四年九月祭星辰同迎
神執事者不斟酒亞獻終獻各執事者以爵受酒奠於
神位之前其祝文曰混沌之初兩儀無象神光未著乃
穹壤既立神光運行照臨下土萬象昭明形影俱分四
時序而天地位民物䝉恩凡有國者咸脩祀事今年仲
春式遵古典謹以玉帛牲齊用伸祭告
　　　八月夕月儀
八月夕月儀與朝日同祝文曰維神鍾隂之精配陽之
德歴代相承祭以秋夕今兹時以秋分特備牲醴祭奠
伏惟神鑒
　　　増列郊壇從祀
洪武三年禮部奏大明夜明星辰太嵗既從祀於圜丘
而五嶽四海五鎮四瀆亦既從祀於方丘矣獨風雲雷
雨及天下山川不得以類從祀非通敬於神明者也宜
増列於圜丘方丘從祀之次上從之遂命于圜丘壇下
壝内増設壇從祭風雲雷雨之神於方丘壇下壝内増
設壇從祭天下山川之神其禮如太嵗嶽鎮
　　　夕月祀儀
洪武三年八月己夘夕月於西郊附祭周天星辰三獻
禮俱先詣夜明神位前次詣星辰神位前儀並同朝日
但夜明犢用白星辰犢用純帛俱白色其祝文　夜明
曰惟神太隂所鍾承光于日配陽之徳麗於穹碧維此
秋夕雲歛氣清仰瞻素輝神馭以升夜明有壇用申報
祭惟神鍳臨萬古不昧　星辰曰惟神羅列周天耿耿
其輝既瞻月馭衆象以微上之所躔不必有應爰遵古
典用伸報稱仲秋禮記設壇既崇神其歆格鑒此寸衷
其樂迎神奏凝和之曲徹豆奏夀和之曲送神奏豫和
之曲望燎奏熙和之曲其樂章迎神曰吉日良辰祀典
式陳太隂夜明以及星辰濯濯厥靈昭鍳我心以候以
迎來格來歆餘並同朝日
　　　别設星辰壇
洪武三年九月天夀聖節祭太廟上謂中書省臣曰日
月既皆設壇專祭而星辰乃祔祭於月壇非禮也宜别
設壇專祭周天星辰於是禮部議于城南諸神享祭壇
正南向増造屋九間朝日夕月祭周天星辰俱于是行
禮其朝日夕月仍以春秋分祭星辰則于天夀聖節前
三日致祭從之
　　　初祀圜丘
洪武元年十一月庚子冬至祀昊天上帝于圜丘正壇
第一成設上帝位南向玉用蒼璧帛用蒼色牲用蒼犢
籩豆簠簋視宗廟豋一實以太羮爵三壇上設大尊二
著尊犧尊山罍各一壇下設大尊一山罍二實以五齊
三酒祝一同玉帛設于壇西第二成設大明位在東星
辰位次之夜明位在西太嵗位次之位用純犢一幣各
一大明用赤夜明星辰太嵗皆用白籩豆各十籩視上
帝則減糗餌粉餈豆則減􁏙食糝食簠簋及豋同上帝
東西各設著尊二犧尊二實醴齊盎齊事酒(儀見職掌/)
　　　初祀方澤
洪武二年夏至祭皇地祇於方丘正壇第一成設皇地
祇位正中南向玉用黄琮幣用黄色第二成設五嶽位
在東四海位次之五鎮位在西四瀆位次之位用純犢
一五嶽五鎮帛各五四海四瀆帛各随其方色散齋之
日皇帝備法駕至天下神祇壇祭告其正祭儀物禮樂
並與圜丘同但改望燎為望瘞其望瘞儀與社稷同祝
文曰臣荷眷佑戡定區宇為億兆主今當夏至萬物咸
亨敬以玉帛犧齊粢盛庶品備兹禋瘞用伸昭告其樂
章迎神曲曰坤德博厚物資以生承天時行光大且
寧穆穆皇祇功化順成來御方丘嚴恭奉迎奠玉帛云
地有四維大琮以方土有正色制幣以黄敬存于中是
薦是将奠之几筵臨鍳洋洋進俎云奉時純牡其牡童
犢烹飪既嚴俎豆維肅升壇昭薦神光下燭眷佑邦家
報効惟篤初獻云午為盛陽隂徳初萌天地相遇品物
光榮吉日令辰明祀攸行進以醇醴展其潔清亞獻云
至廣無邊道全持載山嶽所憑海瀆咸賴民資水土既
安且泰酌酒掲䖍功徳維大終獻云庸𦕈之資有此疆
宇匪臣所能仰承祐助恩崇父母臣歡鼔舞八音宣揚
疊佑明醑徹豆云牲牷在俎籩豆有實臨之肹蠁匪惟
飲食登歌乃徹薦獻爰畢執事奉承一其嚴慄送神云
神化無方妙用難量其功顯融其祀悠長颷輪云旋龍
控鸞翔拜送稽首瞻禮餘光望瘞云牲醴制幣餕饌惟
馨瘞之於坎以達神靈奉神于隂典禮是程企而望之
厚壤寛平禮成駕還率百官詣太廟以牲齊告祭還御
奉天殿百官行慶成禮
　　　更定圜丘方澤從祀儀
洪武七年秋七月議増圜丘方丘從祀更定其儀並圜
丘壇第一成設昊天正位仁祖淳皇帝配位如舊第二
成東設大明位西設夜明位内壝之内東西各三壇星
辰二壇分設于東西星辰之次東則太嵗及五嶽壇西
則風雲雷雨及五鎮壇内壝之外東西各二壇東四海
壇西四瀆壇天下神祇二壇分設于海瀆之次正配位
共設酒尊六於壇西大明夜明位各設酒尊三星辰牛
一羊豕各三太嵗牛羊豕各一餘悉如舊儀風雲雷雨
帛四白色嶽鎮海瀆帛與二年夏至祭方丘同餘並
同太嵗壇天下神祇帛四白色牲用羊豕各五籩豆各
八籩視大明夜明則減白餅黑餅豆減脾析豚胉簠簋
三鉶三壝内東西各設酒尊三帛篚三壝外東西各設
酒尊三帛篚二每位爵各三　方丘壇第一成設皇地
祇正位仁祖配位設如圜丘第二成東設五嶽位西設
五鎮位内壝之内東西各二壇東四海壇西四瀆壇天
下山川壇二復分設于海瀆之次内壝之外東西各設
天下神祇壇一其陳設正配位如圜丘嶽鎮海瀆與二
年夏至同但嶽鎮各設酒尊三天下山川壇牛一羊豕
各三餘與嶽鎮海瀆同天下神祇與圜丘同壝内東西
各設酒尊三帛篚二壝外東西各設酒尊三帛篚一每
位爵各三前期皇帝齋三日前祀之四日百官於奉天
門觀視戒牌是日太常卿至天下神祇壇奠告中書丞
相詣京都城隍發咨次日皇帝詣仁祖廟請配享其樂
舞之制圜丘方丘樂各用編鐘十六編磬十六琴十瑟
四搏拊二敔一柷一塤六□六簫八横笛四笙八應鼓
一籥四鳳笙四協律郎一人服祭服手執麾幡樂生七
十三人舞武舞舞文舞各引舞二人執羽節武舞生六
十二人各執干戚文舞生六十二人各執羽籥其樂章
並與元年冬至二年夏至同
　　　改建合祀
洪武十年詔改建圜丘于南郊初圜丘在鍾山之陽方
丘在鍾山之隂上以分祭天地揆之人情有所未安至
是欲舉合祀之典乃命即圜丘舊址為壇而以屋覆之
名曰大祀殿𠡠太師韓國公李善長等董上丁亥冬至
始合天地于奉天殿祝文曰禮以義起貴乎情文兩盡
曩者建國之初遵依古制分祀天地於南北郊周旋九
年於心未安誠以人君者父母天地仰覆載生成之恩
一也及其嚴奉禋祀則有南北之異揆以人事人子事
親曷敢異處竊惟典禮其分祀者禮之文也其合祀者
禮之情也徒泥其文而情不安不可謂禮方改建祀殿
功未就緒今朝堂適成時當冬至合祀于殿庭自今以
春夏合祀于南郊永為定禮謹奉皇考仁祖淳皇帝配
惟上帝皇地祇鍳之
十一年大祀殿成殿十二楹中四楹飾以金餘施三采
正中作石臺設上帝皇祇神座于其上每嵗正月初旬
擇日合祭上具冕服行禮奉仁祖淳皇帝配享殿中殿
前為東西廡三十二楹正南為大祀門六楹節以步廊
與殿廡通殿後為庫六楹以貯神御之物名曰天庫皆
覆以黄琉璃瓦設厨庫於殿東少北設宰牲亭井於厨
東又少北皆以步廊甬道殿兩廡後繚以周墻至南為
石門三洞以達大祀門内謂之内壇外周垣九里三十
步石門南為甬道三中曰神道左曰御道右曰王道道
之兩傍稍低為從官之道齋宫在外垣内之西南東向
於是勑太常曰近命三公率工部役梓人於京城之南
創大祀殿以合祀皇天后土冬十月告功已成特命禮
部去前代之祭期以嵗正一祀古人祀天于南郊葢以
義起耳故曰南郊祀天以其陽生之月北郊祭地以其
隂生之月孰知至陽祭之於隂月至隂祭之於陽月於
理可疑且掃地而祭其來甚逺葢言祀地尚實而不尚
華後世執古而不變遂使天地之享反不及人之享亦
執古而不變則當汙尊而坏飲茹毛而飲血巢居而穴
處也以今言之世果可行乎斯不必然也今命太常每
嵗合祭天地於春首正三陽交泰之時人事之始也其
後大祀殿復易以青琉璃瓦云
　　　大祀殿禮成
洪武十二年正月己夘合祀天地於南郊大祀殿命魏
國公徐達及公侯等分獻日月星辰嶽鎮海瀆山川諸
神凡一十七壇正殿三壇昊天上帝皇地祇壇俱南向
仁祖配位壇西向丹墀之東為壇曰大明西向其西為
壇曰夜明東向兩廡為壇各六星辰之壇分設於東西
日月之次東則太嵗次五嶽次四海西則風雲雷雨次
五鎮次四瀆天下山川神祇為壇二分設于海瀆之次
各壇陳設仍舊儀但仁祖配位玉用蒼璧太嵗風雲雷
雨盞各十東西廡各共設酒尊三爵一十八于壇之南
前期皇帝致齋五日前祭二日太常司同光禄司官詣
壇省牲至日奠玉帛進俎三獻酒俱先詣上帝神位前
次詣皇地祇神位前次詣仁宗淳皇帝神位前餘悉仍
舊儀其祝文云嗣天子臣敢昭告于昊天上帝后土皇
地祇時維孟春三陽交泰敬率臣僚以玉帛犧牲粢盛
庶品恭祀于大祀殿備兹燎瘞皇考仁祖淳皇帝配神
禮畢詰旦駕還御奉天殿百官行慶成禮宴羣臣于奉
天殿是祭也自齋誓百官至将祭之夕天宇澄清升壇
星緯昭煥祥飈慶雲光彩輝煜上甚悦禮成勅中書省臣
胡惟庸等曰立綱陳紀治世馭民斯由上古之君立至
今相承而法則焉凡有國者必以祀事為先祀事之禮
起於古先聖王其周旋上下進退奠獻莫不有儀然儀
必貴誠而人心叵測至誠者少不至誠者多暫誠者或
有之若借禮設儀文飾太過使禮煩人倦而神厭享非
禮也故孔子曰禘自既灌而往者吾不欲觀之矣朕周
旋祀事十有一年見其儀太煩乃以義起更其儀式合
祀社稷既祀神乃觀今十二年春始合天地大祀而上
下恱若有□蠁答于朕心爾中書下翰林令儒臣紀其
事以彰上帝皇祇之昭格而錫黔黎之福朕與卿等尚
夙夜無怠以答神明之休佑焉
　　社稷祀
　　改建社稷壇
洪武十年命改建社稷壇先是上既改建太廟于雉門之左
而以社稷國初所建未盡合禮又以大社大稷分祭配祀皆
因前代之制欲更建之為一代之典遂命中書下禮部詳議
其制至是禮部尚書張籌奏曰臣等奉詔考社稷配祀合
祭分祭之制及社主之設謹按通典顓頊祀共工氏子勾龍
為后土后土為社烈山氏子柱為稷稷田正也髙辛唐虞夏皆
因之周棄亦為稷自商以來祀之此社稷之祀所由始也
商湯以旱而遷社以后稷代柱欲遷勾龍無可繼者故止
然王肅謂社祭勾龍稷祭后稷皆人鬼非地神而陳氏禮
書又謂社所以祭五土之祇稷所以祭五榖之神鄭康成
亦謂社為五土総神稷為原隰之神勾龍以有平水土之
功故配社祀之稷有播種之功故配稷祀之二說為不同
漢元始五年以夏禹配食官社后稷配食官稷唐宋及元
則又以勾龍配社周棄配稷葢本鄭氏之說此配社之法
緣於古昔初無一定之論也至于社稷分合之義書召誥言
社于新邑孔氏註曰社稷共牢又封人掌設王之社壝
註云不言稷者舉社則稷從之如是則當時社與稷固
已合而一之矣陳氏禮書曰稷非土無以生土非稷無
以見生生之效故祭社必及稷以其同功均利而養人
也而山堂考索則曰土爰稼穡其本一也社為九土之
尊稷為五榖之長稷生于土則社與稷固不岐而二之
矣又曰祭主乎誠而已誠茍不至分祭何益是則社稷
之祭合而一之於古自有有徴也至于壇位則考之周
制小宗伯掌建國之神位右社稷左宗廟起大事動大
衆必先告于社而後出其制在中門之外外門之内尊
而親之與先祖等漢建官大社大稷光武立大社稷于
洛陽在宗廟之右唐因隋制建于含光門之右大扺皆
本成周左祖右社之意社主之說周禮大司徒設其社
稷之壝而樹之主各以野之所宜木名其社小宗伯立
軍社鄭注之社主用石為之葢以石者土地所生最為
堅實故也論語哀公門社於宰我宰我對曰夏后氏以
松殷人以柏周人以栗朱子云觀古人意正以樹為主
如今人稱神樹之類又曰社有主而稷無主此不可曉
恐不可以己意增添唐神龍中議立社韋叔夏引鄭𤣥
議以為社主用石韓詩外傳云天子社主長五尺方二
尺剡其上以象物生方其下以象地體埋其半以象根
在土中而本末均也宋初祭社稷正配位用神位版大
社又以石為主其形如鐘長五尺方二尺剡其上培其
下半其中植槐是則木主石主前代葢兼用矣今擬社
稷合祭共為一壇皆設木主而丹漆之祭則設于壇上
祭畢收藏仍用石主埋壇之中如唐宋之制至于以勾
龍配社以棄配稷棄雖唐虞農官而勾龍共工氏之子
也祀之無義商湯欲遷之而未果漢嘗易以夏禹而夏
禹今以列祀帝王之次棄稷亦配享先農請罷勾龍與
棄配位謹奉仁祖淳皇帝配享大社大稷以成一代之
盛典以明祖社尊而親之之道上覽奏稱善遂命改作
社稷壇于午門之右其制社稷共為一壇壇成上廣五
尺下如上之數而加三尺崇五尺四尺陛築以五色土
色如其方而覆以黄土壇四面皆甃以甓石主崇五尺
埋壇之中微露其末外壝墻崇五尺東西十九丈二尺
五寸南北如之設靈星門於四面壝墻各飾以方色東
青西白南赤北黒外為周垣東西廣六十六丈七尺五
寸南北廣八十六丈六尺五寸垣皆飾以紅覆以黄璃
璃垣之北向設靈星門三門之外為祭殿以禦風雨凡
六楹深五丈九尺五寸連延十丈九尺五寸祭殿之北
為拜殿六楹深三丈九尺五寸連延十丈九尺五寸拜
殿之外復設靈星門三垣之東西南三向設靈星門各
一西靈星門之内近南為神厨六楹深二丈九尺五寸
連延七丈九尺五寸又其南為神庫六楹深廣如神厨
西靈星門之外為宰牲房四楹中為滌牲池一井一
冬十月朔新建社稷壇成先是禮部尚書張籌奏天地
社稷宗廟崇敬之禮一也故書稱成湯顧諟天之明命
以承上下神祇社稷宗廟罔不祇肅後世列為中祀失
所以崇祀之意至唐升為上祀國朝之初仍列中祀而
􁌏祭之期衣服或具通天冠絳紗袍或以皮弁行禮制
有未定今既考用古制右社稷左宗廟有事社稷則奉
仁祖皇帝配其禮重矣宜升為上祀具冕服以祭上是
之至是行奉安禮上冕服乘輅百官具祭服詣舊壇以
遷主告祭行獻禮畢執事起石主舁之具儀衛作樂百
官前導上乘輅至新壇執事奏安石主於壇上别設木
主於神位具牲醴庶品行奉安禮升為上祀奉仁祖淳
皇帝配
　　　祭大社稷儀物祝文
洪武十年二月戊子祭大社大稷前祭二日詣奉先殿
告仁祖淳皇帝配神祭日陳設太社在東太稷在西俱
北向仁祖淳皇帝在東西向太社太稷位各用犢一羊
一豕一豋一鉶二籩豆各十二簠簋各二玉用二圭有
邸帛一黒色仁祖配位同不同玉共設酒尊三於壇之
西北東向爵九玉帛篚二帛篚一祝文一祝文曰惟神
贊輔皇祇發生嘉榖粒我烝民萬世永頼時當仲春禮
嚴告祀謹以玉帛牲齊粢盛庶品備兹瘞祭以皇考仁
祖淳皇帝配神其樂章迎神云余惟土榖兮造化功為
民立命兮當報崇民歌且舞兮候迓迎想聖來兮祥風
生欽當稽首兮告年豐初獻云氤氲合兮物遂䝉民之
立命兮荷隂功余将玉帛兮獻㣲衷初斟醴薦兮民福
洪亞獻云余令樂舞兮再奉觴願神昭格兮君民康思
必穆穆兮靈洋洋感厚恩兮拜祥光終獻云干羽飛
旋兮酒三行香煙繚繞兮雲旌􁊇余今稽首兮忻且惶
神顔恱兮霞彩彰徹饌云初陳微禮兮神喜将琅然絲
竹兮樂舞揚願祥普降兮遐邇方烝民率土兮盡安康
送神云氤氲氤氲兮祥光張龍車鳳輦兮駕飛揚遙
瞻稽首兮去何方民福留兮時雨𤾉望瘞云奉餚羞兮
詣瘞方鳴鸞率舞兮聲鏗鏘思神納兮民福昻余今
稽首兮謝恩光
　　　定諸神祈報告祭禮
洪武六年禮部尚書牛諒奏定太嵗風雲雷雨嶽鎮海
瀆山川城隍諸神祈報告祭神位春秋祈報凡一十五
壇中太嵗風雲雷雨五嶽五鎮四海凡五壇東西各五
壇東則四瀆京畿山川春秋二季月将京都各府城隍
西則鍾山甘肅山川夏冬二季月将旗纛戰船等神若
有事告祭則設神位凡二十八壇中五壇與祈報同東
四瀆京畿湖廣山東河南北平廣西四川甘肅等處山
川夏冬二季月将京都城隍凡一十二壇西鍾山江西
浙江福建山西陜西廣東遼東山川春秋二季月将旗
纛戰船等神凡一十一壇若親祀則每壇牲用犢一羊
一豕一籩豆各十簠簋各二豋一鉶二酒盞三十帛太
嵗一風雲雷雨四鍾山一京畿山川四甘肅山川二春
夏秋冬四季月将各三京都各府城隍共二俱白色帛
嶽五鎮各五四海四各隨方色四瀆四黒色旗纛戰船
等神共七黒色二白色五共用酒尊一十三祝一其祝
文曰惟神主司民物參贊天地化機發育有功考于古
典歴代有春告之禮今當一嵗之初農事将興謹以牲
醴庶品用伸祭告所兾風雨以時年嵗豐稔民物咸遂
軍民皆安秋報曰今農事告成謹以牲帛醴齊粢盛庶
品用伸報祭餘同春祈又命樂章迎神篇曰吉日良辰
祀典式陳太嵗尊神雷雨風雲嶽鎮海瀆山川城隍内
而中國外及四方濯濯厥靈昭鍳我心以候以迎來格
來歆自奠帛以下則皆如舊文
　　　大社大稷祝文
洪武二年定大社大稷祝文大社曰惟神徳深造化贊
輔皇祇世物賴生所當告祀遵依古典行仲春禮謹以
牲幣醴齊粢盛庶品式陳瘞祭以后土勾龍氏配神作
主大稷曰惟神嘉種生成明粢惟首帝命率育立我烝
民謹以牲幣醴齊粢盛庶品式陳瘞祭以后稷配神作
主后土曰爰兹仲春遵依古典薦于大社惟神水土平
治永賴其功謹以牲幣醴齊粢盛庶品陳于表位作主
侑神后稷曰爰兹仲春遵依古典薦于大稷維神勤農
務本政成稼穡生民立命萬世之功謹以牲幣醴齊
粢盛庶品陳于表位作主侑神
　　　親祭大社稷
洪武九年上親祭大社大稷大社設正位在東配以后
土西向大稷設正位在西配以后稷東向太社大稷位
各用玉兩邸幣黒色牲用犢一羊一豕一籩豆各十籩
實以形鹽薧魚棗栗蓁菱芡鹿脯白餅黒餅豆實以
韮葅醯醢菁葅鹿醢芹葅兎醢笋葅魚醢脾析豚胉
簠簋各二實以黍稷稻粱鉶三實以和羮后土后稷位
並同但不用土大社壇正配位共設酒尊于壇東西向
實以汎齊盎齊祝二共設于壇西東向大稷壇正配位
共設酒尊三於壇西東向祝二共設於壇西向各壇爵
六同設于酒尊所先期皇帝散齋四日致齋三日陪祭
執事官同
　　　改正奉祖配社
嘉靖九年正月上諭禮部朕每以祭太社太稷奉我太
祖太宗配竊有疑焉夫天地至尊次則宗廟又次則社
稷此序尊殺之理也奉祖配天則正矣又奉祖配社豈
不失其序歟或謂以祖配社乃親親之道也此我皇祖
時禮官之失也又謂后土勾龍氏乃共工之子祭之無
義夫勾龍氏有水土之功故取之配社猶以后稷配稷
同也未嘗論其人況父不善而可惡及其子乎至如奉
祖配社尤為勿當屈其所尊義實不安宜如我皇祖髙
皇帝之制大社以后土勾龍氏配大稷以后稷氏配詳
議具奏禮部言祀事重典請集多官㑹議上曰尊祖配
天具載禮制並無奉祖配社之文卿等亦曰未聞其他
異論之徒不足為較苐宜求之人心可與否耳夫人心
未有不同不過是昔非今破亂吾事卿等既恐持論不
一其亟集廷臣議同者列名具疏異者自疏以聞於是
大學士張璁翟鑾等議皆與上意合上遂命先期擇日
躬告太廟及社稷禮卿時告后土勾龍氏及后稷氏壇
行禮其神牌即行成造具儀以聞
　
　
　
　
　
　
　
　
　
　
　
　
　
　
　
　禮部志稿卷八十二
欽定四庫全書
　禮部志稿卷八十三
　　　　　　　　　　　　明　俞汝楫　編
　宗廟備考
　　廟祀
　　　薦幔褥
正統十年十二月祭告七廟太皇太后皇考宣宗章皇
考曰比者畿内野蠶成繭以絲來獻此誠天地和氣所
致祖宗福佑所臻不敢自用謹用製成幔褥陳於神位
伏惟鑒知
　　　量增奉先品物
𢎞治三年八月南京太監陳祖生等奏請增奉先殿每
日供獻品物禮部覆議謂徳懿熙仁四廟品物定自太
祖高廟品物定自太宗豐儉適宜莫敢增損若謂朝廷
盡祀先之禮欲其豐盛雖竭天下之奉亦何所不可致
而其中牲口雜羞不過雞鵝糕餅其儉約如此蓋欲以
儉徳示聖子神孫俾萬世守之以為家法者今臣下豈
敢擅議增減但祖生料數少恐為廚役之累乞量為增
給上以為然令間日增鵝一鷄二
　　　建議宗廟推尊
正徳十年禮部右侍郎楊㢘言臣聞韓愈言宗廟常祭
甚衆合祭甚寡太祖所屈之祭至少所伸之祭至多朱
熹言合為一廟則所以尊其太祖者既褻而不嚴所以
事其親者又壓而不尊以二說觀之大抵謂天子宗廟
之禮一則不可合食於太廟之祭以尊其始祖一則不
可四時羣廟之祭以各伸其尊二者當錯綜於其間也
陳祥道云天子之禮春則犆祭夏秋冬則合享犆祭於
其廟合祭同享於太廟程頤云歲四祭三祭合食於祖
廟惟春則徧祭諸廟以二說觀之豈不以一於徧祭則
太繁一於合祭則未當而欲斟酌於繁簡至當之間乎
國家歲暮祫祭固合食於太廟之前殿四孟時祭復合
食於太廟之前殿祫祭則以徳祖正南向之位而懿祖
以下皆就東西之列時祭則亦以徳祖正南向之位而
仁祖以下皆就東西之列誠如上四家之說則天子之
禮歲暮祫祭為同堂異室之制當合祭於一堂堂如今
之太廟前殿是也夏秋冬亦同所不同者無祧主爾每
歲孟春犆祭為同堂異室之制者當合祭於一室今之
太廟後殿九室是也如此則始祖之祭既致其尊羣廟
之祭復申其尊所謂太祖雖有所屈亦有所伸至於復
孟春之犆祭仍三時之合享事理最為簡當儀節不至
繁多求之古禮蓋無不合以本廟言之太祖創業開基
化家為國太宗貽謀燕翼卜宅遷都祖功宗徳百世不
祧羣廟之中有此二廟則毎歲之祭一伸其尊此理之
所不容已者若推其極我太祖受天明命勘亂開
基勲業垂乎無窮聲教訖於四海自書傳所載以來求
其功高萬世未見有此近年臣下之議亦多謂太祖宜
於合祭正南向之位雖與程頤朱熹之論未合而往者
議祧懿祖之初固不之取然亦可見於本廟之中孟春
犆祭在太祖尤不可已也伏望下臣此奏俾文武臣僚
集議可否後斷自宸衷則陛下奉先思孝之心庶幾得
遂矣章下所司知之
　　　增七廟祠官
嘉靖十四年太宗昭穆七廟增設祠官召見尚書夏言
於平臺諭令不拘資格嚴加考選至是奏請將太常寺
官生盡送本部考選擇可任寺丞者疏名請命其次協
律贊理司樂等官第其等以上上可其奏令擇禮儀􁋯
熟聲音洪亮充之
　　　祭按厥明行事儀
嘉靖十四年上召大學士李時尚書夏言同到文華殿
議及宗廟祭祀上曰祭以厥明視事為敬其脫履入殿
恐古人禮意與今不同宜考議以聞於是言等上言按
儀禮凡祭厥明行事晏朝乃闋故祭之日雞人夜嘑旦
以嘂百官閽人設門燎蹕宫門廟門所以嚴有事也子
路為宰與祭厥明行事晏朝而退孔子曰誰謂由也而
不知禮是厥明行禮實所以致敬也故事四時之享秋
孟以中夜三孟以日中蚤宴非時誠宜厥明行事晏成
禮也古人席地而坐飲食用籩豆亦席地以設故侍坐
於長者履不上於堂入則脫履出則内履雖以致潔亦
便拜跪若今脫履上殿意者恐有履聲嫌於不恪然履
以飾足為禮脫履雖若致敬而足不為飾亦近於䙝請
自今宗廟祭祀俱用厥明行事太常寺先時陳設神宫
監先是洒掃所司設燎廟庭錦衣衞具儀衞如常皇上
不必脫舄陪祀等官俱用潔淨新履供事庶得合古宜
今之道也制可燎罷之
　　　請改獻帝廟祀
隆慶元年禮科左給事中王治上四事其一曰議宗廟
之禮以隆聖孝謂先帝追崇獻皇帝大備尊稱誠萬世
不刋之制至於入廟稱宗一事在今日猶有當議者葢
獻皇雖貴為天子之父實未嘗南面臨天下而今乃與
祖宗諸帝並列雖親為武宗之叔父然嘗北面武宗而
今設位於武宗之右揆之古典終為未合故先帝於獻
皇祔廟之後世廟之享猶不忘設是先帝之心亦自有
不安者臣以為獻皇祔太廟於萬歲後不免遞遷若專
祀世廟則億萬年不改惟陛下勅廷臣博考詳議務求
至當以妥獻皇之靈以光先帝大孝章下所司
　　太廟
　　　新茶薦宗廟
呉元年三月丁丑朔宣州貢新茶上命内夫人親煮薦
於宗廟
　　　初立祖廟
呉元年九月太廟成四祖各為廟徳祖居中懿祖居東
第一廟熙祖居西第一廟仁祖居東第二廟廟在宫城
東南皆南向每廟中奉神東西兩夾室兩廡三門門皆
設㦸二十四外為都宫正門之南别為齋次五間齋次
之西為饌次五間俱北向門之東為神廚五間西向其
南為宰牲池一南向
　　　製太廟祭器
洪武元年詔製太廟祭器上曰今之不可為古猶古之
不可為今禮順人情可以義起所貴斟酌得宜必有損
益近世泥古好用古籩豆之屬以祭其先生既不用死
而用之似亦無謂孔子曰事死如事生事亡如事存其
製宗廟器用服御皆如事生之儀於是造銀器以金塗
之酒壺盂􁐳每事皆八朱漆盤盌二百四十及楎椸枕
簟篋筍幃幔浴室皆具上謂侍臣曰朕念創業之艱難
日不暇食夜不安寢侍臣對曰陛下日覽萬幾不免有
勞聖慮上曰汝曹不知創業之初其功實難守成之後
其事尤難朕安敢懐晏安而忘艱難哉
　　　宗廟時享薦新
洪武元年定宗廟時享之禮翰林學士陶安侍講學士
朱升待制詹同等奏按禮古者禴祠烝嘗四時之祭三
祭皆合享於祖廟祭於各廟者惟春為然自漢而下廟
皆同堂異室則又四時皆合祭矣今四廟時享亦宜倣
近制合祭於第一廟庶適禮之中無煩瀆也上命春特
祭餘三時合祭是日太常又進宗廟月朔薦新禮正月
以韭薺生菜雞子鴨子二月以水芹蔞蒿臺菜子鵝三
月以茶笋鯉魚鮆魚四月以櫻桃梅杏鰣魚雉五月以
新麥黄瓜桃李來禽嫩雞六月以西瓜甜瓜蓮子冬瓜
七月以菱雪梨紅棗蒲萄八月以芡新米藕菱白薑鱖
魚九月以小紅豆柿橙蟹鯿魚十月以木瓜柑橘蘆菔
兔雁十一月以喬麥甘蔗天鵝鷀䳓鹿十二月以芥菜
菠菜白魚鯽魚上覽畢謂羣臣曰宗廟之祀所以隆孝
思也然祭之於後不若養之於先朕今不及矣嘗聞為
人子者願為人兄其意謂為兄侍膝下之日早於養之
日多也朕於子為人弟親存而幼不能以養及長富有
天下則親沒矣雖欲以天下養其可得乎因悲歎久之
命以月朔薦新儀物著之常典俾子孫世承之
　　　定太廟配享
洪武元年十二月丁未享太廟以功臣廖永安俞通海
張徳勝桑世傑耿再成胡大海趙徳勝配享設青布幃
六間於太廟庭中内設配享功臣位籩豆各二實以粟
牛脯葵葅鹿醢簠簋各二實以黍稷稻粱羊豕體各一
遣官分獻其分獻儀皇帝行亞獻禮將畢分獻官各詣
罍洗所盥手洗爵酌酒諸執事官皆酌酒於爵獻官進
詣功臣第一位前上香奠爵諸執事官各進爵於各神
位前讀祝官讀祝訖獻官復位其正祭祝文徳祖廟曰
時維孟春禮嚴特享謹以牲醴庶品恭詣徳祖之廟以
伸追慕之誠懿祖熙祖仁祖三廟文同配享祝文曰朕
以孟春嚴奉廟祀追念忠烈輔成開基爰用牲醴陳於
廟庭英靈如生尚其與享
　　　定太廟時享
洪武元年更定太廟時享春以清明夏以端午秋以七
月望日冬以冬至
　　　製藏廟冠服
洪武元年十二月製太廟四代帝后冠服成初上詔中
書省臣考古制製太廟四代帝后服事下太常議太常
奏按中庸云設其裳衣註謂先祖之遺衣服祭則設之
史記漢高帝陵寢衣冠月出遊高廟說者謂從高帝陵
寢出遊高廟皆前王存日衣冠然事亡如事存禮固可
以義起今太廟四代帝后尊號既上亦宜製為冠服藏
於廟以象生時所存遇時享則陳之仍各製一襲以焚
上可其奏遂命工部製帝服冕十二旒旒十二珠朱紘
玉簪導兩瑱冠以金飾卷武冠服十二章𤣥衣六章繪
日月星辰山龍華蟲纁裳六章繡宗彝藻火粉米黼黻
素紗中單黼領蔽膝從裳色繡龍火山三章革帶玉鈎
䚢玉佩五綵綬大帶素衣朱裏上緣以朱錦下緣以綠
錦朱履朱襪后服鳳冠褘衣青質繡翟十二等素紗中
單黼領革帶佩綬大帶蔽膝青色繡翟三等青履青襪
至是成命各以二襲貯以金飾木匣藏於各廟仍别用
八襲祝告焚之
　　　太廟帝后紗服
丙申又製太廟四代帝后紗服成帝服用𤣥色畫紗衮
衣大紅紗繡裳白紗中單白紗繡領大紅紗繡蔽膝紅
白紗大帶后服用青紗褘衣大紅羅銷金緣絡玉色中
單紅黼領青紗繡蔽膝大紅羅銷金緣絡青紅羅大帶
銷金羅附帶
　　　時薦
洪武二年二月辛酉詔凡時物太常先薦宗廟然後進
御
　　　造太廟金器
洪武二年三月造太廟金器成每廟壺一盂臺盞二爵
二椀四肉楪十菜楪十槖四匙二筯二茶壺二茶鍾二
香爐一香盒一花缾二燭臺二計金八千八十餘兩先
是上欲造宗廟金器因諭禮官曰禮緣人情因時制宜
不必泥於古近世祭祀皆用古籩豆之屬宋太祖曰我
先人亦不識此孔子曰事死如事生事亡如事存其言
可法今製宗廟祭器只依常時所用者於是造酒壺盂
盞之屬皆擬平時之所用又置楎椸枕簟篋笥帷幔之
屬皆如平生焉
　　　時祭用孟月
洪武三年禮部尚書崔亮奏古者天子宗廟四時之祭
皆用孟月夫孟月者四時之首因時之變致其孝思故
備三牲黍稷及品物以祭至於仲季之月不過薦新而
已今太廟祭享已嘗用孟月之制後改春用清明夏用
端午秋用七月望日冬用冬至既與古制不同况冬至
之日既行郊祀又復廟享難以兼舉今宜仍用四時孟
月及歲除凡五祭其清明等節各備時薦享從之
　　　祝神稱名
洪武三年詔翰林侍讀學士魏觀自今太廟祝文止稱
孝子皇帝不稱臣凡遣太子行禮止稱命長子某勿稱
皇太子著為令
　　　臨濠宗廟
洪武四年正月建圜丘方丘日月社稷山川壇及太廟
於臨濠禮部奏臨濠宗廟宜如唐宋同堂異室之制作
前殿及寢殿俱一十五間殿之前俱為側階東西傍各
二間為夾室如晉儒王肅所議中三間通為一室奉徳
祖皇帝神主以備祫祭東一間為一室奉懿祖皇帝神
主西一間為一室奉熙祖皇帝神主從之
　　　定祫禘祭禮
嘉靖十年上問大學士張璁以禘祫之義因諭祫有時
祫大祫今四孟時祫太祖未得居尊歲暮之祭混其輕
重以大祫而兼節日之祭是祫義反輕以節日祭而兼
祫義恐非所以尊孝祖宗之意卿可盡心詳論以聞璁
對宗廟之禮聖明所見皆得禮義中正至於禘祭則祀
其始祖所自出之帝於始祖之廟以始祖配之自出之
祖無主於廟時設虚位此義自趙匡申之朱熹曰以始
祖配而不及羣廟之主不敢䙝也此大禘之禮也如邱
濬之議則欲正高皇帝為始祖而以徳祖為所自出之
帝歲一禘祀蓋斷然可知耳至於大雩為禱雨之祭大
享是明堂享帝之祭但禘祫欲復古禮則宗廟當復古
制臣故未敢輕議上乃親為大禘圖以高皇帝為始祖
以徳祖為所自出之帝如邱濬議以示璁諭之曰太祖
開運肇基不可不尊隆太廟本是太祖廟當南向而享
之他人及列聖雖不可並但生一世而南面至其為宗
終不得一南面以享是亦未盡人情况孝子之心安乎
又禘祭欲歲一舉恐失於常祀之同又大雩之祭雖是
禱雨亦恐非專待旱時纔祭如曰龍見則雩可知古人
用心不見是圖耳大享之義亦非專為大報禮簡而致
委曲又亦非祭文王舉也必有意焉夫孟春既祈焉故
季秋報之也朕意以為今以曲存更制為祈榖之祀恐
有所祈而不可無其報耳璁對五年一禘三年一祫原
非古制况奉欽定大禘圖以太祖為始祖以徳祖為所
自出之帝太祖今享四時之祭若禘歲不一舉則徳祖
終歲無祭於義未安今皇上既定每歲季冬大祫其大
禘亦宜定於某月歲一行之為善至於大享之禮擬秋
報以並春祈大雩之祭謂古人圖於不見仰惟聖明眞
善用古禮得古人制禮之心當舉行無疑時春享期逼
上以禘議未定乃先勅諭禮部朕惟太廟享禮尚未稱
孝敬之情聖祖在御固宜尊徳祖居尊其在今日當以
朕聖祖居始祖之位每歲孟春行時享之禮自太宗而
下並各居一幄同日行禮夏秋冬三季仍於太祖之室
相向行時祫禮如今之制冬季中旬擇吉日以歲時告
終行大祫禮以徳祖居尊及懿熙仁三祖合享於太廟
親王功臣配食於兩廡歲暮及時節祭歸之奉先殿行
禮世廟止行四時之享歲暮之祭亦歸之崇先殿行禮
即擇日預告具儀以聞禮部尚書李時言宗廟之禮所
以事乎其先求之於理有所不合原之於情而有不安
皆非禮也我太祖高皇帝四時享祭以壓於徳祖不得
南面之位太宗文皇帝而下以同堂之制每祭止東西
相向不得受特享之禮親王功臣分為臣子列坐於堂
而天子拜跪於下皆於理不合於情未安兹遇聖明天
啟考正祀典正南面之位以尊太祖孟春行時享之禮
以尊列聖季冬舉大祫之禮以合祀祧廟之主移親王
功臣配食於兩廡以别尊卑情順理安眞可以補舊制
之未備垂萬世以常行臣等謹遵諭施行竊見舊祭止
設衣冠似於禮未備宜每祭俱令太常寺官捧主安於
前殿衣冠仍設孟春特享之禮每廟各具祝文若以次
畢讀則誠意不無倦怠宜先讀高廟祝文畢則齊讀各
廟祝文庶為適宜廟享舊儀三獻之禮令太常司之皇
上止立於廟門之外今肇舉禘祫禮宜崇古宜於大祫
特享上親行獻爵之禮又太常寺官奏禮畢請還宫舊
儀叩頭作揖今宜止跪奏禮畢請還宫不必行叩頭禮
庶免近䙝謹開具祭告日期及一應儀注以候聖裁上
覽儀注有遍告九廟而無告徳祖及懿熙仁三祖之文
復諭禮部昨所擬預告并特享宗廟儀俱有未安其預
告止宜告太祖以伸尊崇之意我列聖亦必獲太祖命
而後可安幽明豈有二理哉但又當告徳祖於寢殿奉
主於祧廟中廟及當告祧廟三室後奉太祖主居寢殿
中室至大祫日前期預告如故事又預告太祖朕以其
事重擬祝用冊已具冊式矣又特享禮須要可繼亦使
陪祀執事無久而怠之之患其另具奏以聞於是禮官
復議臣考大明會典及往年祧廟儀注止告於奉祔神
主不及祧主兹承聖諭欲告於徳祖及祧廟三室仰見
皇上誠孝篤志思慮周悉非臣等拘泥舊聞者所能仰
及但臣等考舊儀注必先撤祧主而後可以正遷主之
位今徳祖神主尚正設於寢殿之中若候告祭太祖畢
始告祭於徳祖臣等竊慮皇上方親捧太祖神主神主
至寢殿既不宜仍安於舊設之位又不可以捧主行禮
似為有碍宜於告祭之日先告徳祖及詣告祧祖三室
然後親捧徳祖神主安於祧廟中後至寢殿捧太祖神
主出於太廟殿中座上行告祭禮先後次序始無妨碍
其親獻爵之禮已䝉皇上採納但大祫時享特享之時
禮儀繁郁皇上遍詣各宗三獻俱親精力易倦有妨誠
敬宜於大祫時於徳祖前時享特享時於太廟前三獻
必親其列聖止親初獻至亞獻終獻令捧主大臣司之
則至敬不盡假於所司而亦簡便可繼謹將一應儀注
遵諭再擬以聞制曰可
　　　太廟必躬祭
隆慶二年孟春享太廟上已命成國公朱希忠代祭行
禮官請上親祭不允於是大學士徐階等疏言祭祀國
家之大禮春祭四時之首禋在皇上必躬奉祼將而為
孝為敬在祖宗列聖亦必得皇上之躬親而後來格來
歆故孔子曰吾不與祭如不祭是非有甚不得已之事
未有可以遣官代行者易曰萃亨王假有廟言萃聚精
神總攝衆志之志莫大乎宗廟也仰惟皇上當萬國來
王之初朝覲官會試舉人四夷朝使咸集闕下正宜致
謹廟享以萃合天下之心而乃無故遣代恐非所謂萃
之道也且自宫至廟其路不逺奠獻有數其禮不繁皇
上躬一奉行勞亦不甚大以宗廟大禮雖勞且不當避
况甚非勞者乎臣等謹披瀝上請惟聖明鑒允仍親詣
太廟行禮上乃從之
　　祧祔
　　　祀懿祖祧主
𢎞治元年十月禮部奏去歲憲宗皇帝神主升祔懿宗
皇帝神主奉祧而歲暮之祫當合毁廟之主而祭之安
奉於徳宗皇帝室内以俟後殿之成今者始行歲暮祫
祭宜遣官祭告至期更奏祫祭事宜行翰林院改撰祝
文及令太常寺至期陳設懿祖皇帝御座於太廟正殿
之左熙祖皇帝之上衣冠等物同時陳設祭畢仍舊安
奉著為常典從之
　　　議二后題主遷祔
隆慶元年禮部言孝潔肅皇后神主將祔太廟宜就奉
先殿西夾室改題以俟遷祔孝烈皇后神主將專祀殿
宜遷於西夾室同題以俟奉安又國家舊制太廟一歲
五享而節序忌辰等祭則行於奉先殿若有别殿專祀
則諸祭並行於别殿今孝潔肅皇后既祔太廟則奉先
殿宜奉安神主孝烈皇后既改祀别殿則奉先殿原設
神位亦宜奉遷乃奏上應行禮儀
　　薦諡號
　　　莊肅皇后諡議
嘉靖十四年禮官以大行莊肅皇后諡為請上命會官
議奏於是文武諸臣及科道等官會東閣集議大學士
張孚敬曰莊肅皇后與累朝事體不同其諡冊之文止
宜二字四字禮部尚書夏言曰今在廟列聖元后俱十
二字恐二字四字未稱大學士李時曰二字四字太少
須得八字孚敬曰禮官謂何言曰請諡者禮官之職定
諡者翰林之事今衆議未協當請上裁都御史王廷相
曰莊肅作配武宗今日之事似應一體吏部左侍郎霍
韜曰諡者天下之公非天子自行之宜備陳以請言等
乃集上其議因奏曰昔周公之制諡法非使臣議君子
議父也葢諡以尊名節以壹惠雖以君父之尊必稱天
以諡之示不敢私也古人尚質諡法簡嚴故稱美之言
無幾後世帝后之諡始有不一其書者亦臣子尊崇之
情所謂以義起者也生今之世則當行今之禮本朝列
聖元后之諡皆十二字夫大行盛名帝后嫓美妻以夫
尊禮宜與並武宗廟諡既與列聖相同則莊肅諡號似
亦不當稍異且今號諡祗以表行尊名為典其於服制
有無名分尊卑本不相涉皇上特命會官集議者祗欲
考據懿行以定諡盡人道之終始耳非議字數之增減
也况二字四字八字之擬於禮無據而十二字之擬似
為累朝事例宜今日所當遵者若上冊行禮自當别議
儀節以避抗尊之嫌奏入上覽之不悅曰朕與皇兄義
乃手足昔方受命之初猶在藩服有臣子之道今受命
即位兹遇皇嫂之喪無有事嫂如事母之禮矧兩宫在
上而昭聖皇太后有母道所壓尤為未便再會官議擬
歸一以聞於是復集東閣議成國公朱鳳等太子太保
吏部尚書汪鉉等皆曰今日定諡之議聖諭甚明昨禮
部惟以莊肅皇后大行固上同於列后若論大分實上
壓於兩宫遽加全禮委於皇上有倫理之嫌今日大行
莊肅皇后諡議止宜且據諡法二字以表稱懿行俟他
日再加徽號以備全典庶幾情理兩得議上得旨既復
議歸一皇嫂諡用六字曰孝靜莊惠安肅毅皇后數既
用半且隂六又合其令翰林院撰冊文禮部具儀擇日
以聞
　　　孝潔皇后諡議
嘉靖十五年禮部尚書夏言等奏悼靈皇后神主先因
祔於所親暫祔奉慈殿孝惠太后之側兹三后神主既
擬遷於陵殿則悼靈亦宜暫遷奉先殿旁室歲時享祀
祀及有祭告祖宗則一體設饌而但不啟主匱不見祝
稱斯為合禮又先皇后正位中宫七年懿行純徳足以
母儀天下其原諡悼靈考之諡法在悼雖協年中早夭
之義而靈義有六類非美大之稱請下翰林院更議褒
稱垂示後世上從其言詔改諡曰孝潔
　　　陵殿三后稱號
嘉靖十五年面諭禮卿夏言曰三后神主稱皇太后太
皇太后者乃子孫所奉尊稱今既奉遷陵殿實同帝后
之列揆之名實於禮未宜似當更正卿其會翰林院禮
科詳議具聞至是言等議曰禮天子惟一帝一后配享
於廟禮之正也兹三后神主禮不祔廟義當從祧已經
聖明定制遷奉陵殿深合典禮但三后稱皇太后於奉
慈殿乃子上尊號於母孫上尊號於祖母禮也若今日
孝肅太皇太后奉遷於裕陵實在英宗睿皇帝孝莊睿
皇后之側孝穆皇太后孝惠太皇太后奉遷於茂陵實
在憲宗純皇帝孝貞純皇后之側則當各從夫婦之義
而不當仍襲子孫之稱臣等據禮僉議請改題孝肅太
皇太后神主止稱孝肅貞順康懿先烈輔天成聖皇后
不用睿字孝穆皇太后神主止稱孝穆慈惠恭恪莊僖
崇天承聖皇后孝惠太皇太后神主止稱孝惠康肅温
仁懿順協天佑聖皇后俱不用純字則庶嫡之稱有别
夫婦之分無嫌而尊尊親親之道兼隆而無失矣上曰
卿等既會議僉可其如議
　　配享
　　　太廟合祭功臣配享
洪武四年定太廟合祭功臣配享先是特享太廟命以
青布幃列功臣之位於廟庭中俾預配享既而以親王
與功臣分祀於兩廡遂罷幃設之次及是合祭上謂中
書省臣曰太廟之祭以功臣配列於廡間然合祭之時
朕意祖宗之神具在使功臣故舊之沒者得少依神靈
以同享祀則不獨朝廷宗廟之盛典亦以寓朕眷念功
臣不忘之意也其定合祭配享之位以聞於是禮官奏
凡合祭之時於太廟内為黄布幄殿設兩廡中設祖考
神位親王及功臣列於兩廡每行禮既奠獻祖考則遣
大臣各分獻兩廡制可
　　　重建配享功臣位次
嘉靖十六年武定侯郭勛請以始祖開國功臣郭英從
祀得旨郭英同時贊佐皇祖功臣準配享太廟因命禮
部開注功臣位次以聞至是禮部上言祖宗時定列功
臣位次皆序封爵首王次公次侯次伯洪武功臣以徐
達等自為序永樂功臣以張玉等自為序今觀廟廡所
列以誠意伯劉基列於六王之次羣公之上似為不倫
今因營國公郭英定列從祀之時亦照封爵定列上請
聖裁得旨廟中配享與朝廷宴禮相同豈可懷私位次
一以爵序
　　各殿室
　　　别建奉先殿
洪武三年上謂禮部尚書陶凱曰事死如事生朕祖考
陟遐已久不能致其生事之誠然於追逺之道豈敢怠
忽復感嘆曰養親之樂不足於生前思親之苦徒切於
身後今歲時致享則於太廟至於晨昏謁見節序告奠
古必有其所爾考論以聞於是凱奏宋太廟一歲五享
宫中自有奉先天章閣欽先孝思殿奉神御畫像天子
日焚香時節朔望帝后生辰皆徧祭用常饌行家人禮
古者宗廟之制前殿後寢爾雅曰室有東西廂曰廟無
東西廂有室曰寢廟是棲神之處故在前寢是藏衣冠
之處故在後自漢以來廟在宫城外已非一日故宋建
欽先孝思殿於宫中崇政之事以奉神御今太廟祭祀
已有定制請於乾清宫左别建奉先殿以奉神御每日
焚香朔望薦新節序及生辰皆於此祭祀用常饌行家
人禮
　　　奉先殿祭儀
奉先殿成殿建於宫門内之東南向正殿五間深二丈
五尺前為軒五間深一丈二尺五寸遂命禮部製四代
帝后神位衣冠并定諸祭儀物及常用祝文於是禮部
定議每日朝晡上及皇太子諸王二朝皇后率妃嬪日
進膳饈每月朔薦新正月用韭薺生菜鴨子雞子二月
水芹臺菜蔞蒿子雞三月新茶笋鯉魚四月梅杏櫻桃
黄瓜彘雉五月來禽茄子桃李大麥小麥嫩雞六月蓮
子西瓜甜瓜冬瓜七月梨棗菱芡蒲萄八月新米粟穄
藕芋茭白嫩薑鱖魚九月栗子橙小紅豆鯿魚十月山
藥柑橘兔十一月蕎麥甘蔗鹿獐雁十二月菠菜芥菜
白魚鯽魚其品物太常司官每月奏聞送光祿寺供薦
新獻新則凡遇時新品物太常司官亦每月奏聞送光
祿寺供獻其常用祝文正旦曰正旦之吉萬象維新追
念恩徳不勝感慕謹具牲醴庶品恭率眷屬詣廟獻祭
十月朔則曰時維孟冬氣候初寒冬至則曰冬至令節
陽氣初生上元清明端陽中元重陽等節則曰時維某
節禮嚴常祀餘並同前
　　　奉先殿神主式
上將幸臨濠諭中書省臣製奉先殿四代帝后神主及
龕須精緻朕還日視其成禮部遂奏神主之制高一尺
二寸闊四寸趺高二寸用木為之飾以金縷以青字神
龕高二尺闊二尺趺高四寸朱漆鏤金龍鳳花板開二
窗施紅紗側用金銅環内織金文綺為藉從之
　　　奉遷三后主於陵殿
嘉靖十五年庚午詔禮部㑹廷臣議奉遷三后神主於
陵殿先是上諭尚書夏言曰廟重於陵禮制故嚴廟中
一帝一后陵則二三后配葬今别建奉慈殿不若奉主
於陵殿為宜且梓宫配葬而主乃别置近於黜之非親
之也此關典禮其會議以行言既會内閣覆奏上上曰
然此與崇先殿不同周人祀后乃始祖之母今奉慈殿
但名存耳四時之祭舞樂俱無其會官議聞至是禮部
會廷臣上議曰自古天子惟一帝一后配享於廟所生
之母别薦於寢身歿而已斯禮之正故禮有享先妣之
文周閟宫宋别殿皆此義也我孝宗皇帝於奉先殿側
特建奉慈殿别祭孝穆皇太后後祔孝肅太皇太后近
復祔孝惠太皇太后葢子祀生母以盡終身之孝焉爾
然禮於妾母不世祭疏曰不世祭者謂子祭之於孫則
止明繼祖重故不復顧其私祖母也今陛下於孝肅曾
孫也孝穆孫屬也孝惠孫也禮不世祭義當擬祧若崇
先殿之建則陛下以子事考廟當世享故世廟配太廟
而作崇先殿配奉先殿而作也義不侔矣臣考宋熙寧
罷奉慈廟故事與今事略同但祧義惟適主為重若當
時瘞主陵園則襲故人栗主既主乃埋桑主之說而誤
用之非禮也今聖諭遷主陵廟歲時祔享陵祀如故尤
為曲盡非前代所及請即諏日具儀行報可
　　　皇后别殿專祀
隆慶元年二月禮部言國朝廟制一后配帝其禮甚嚴
如先年孝肅皇太后孝穆太皇太后孝惠太皇太后神
主皆祀於别所今孝烈皇后改題神主宜勅所司於大
内别建殿宇奉安以副皇上一體孝事之意上命禮部
官定議以聞至是上議言列后奉祀别所例有二端非
祀於大内之别殿則祀於陵寢然内殿之祀似近而專
陵寢之祀稍疎而逺今孝烈皇后以先帝祀之則位非
元配太廟祔享之禮固當遷改以皇上祀之則分為母
后近方祗奉尊稱若使遽遷於陵寢則於皇上追崇之
孝臣民瞻戴之情均有未安臣等反復詳議惟大内别
殿之祀為當疏入得旨俱如議行遂以景雲殿奉孝烈
皇后專祀
　　　罷玉芝宫祀
隆慶元年二月禮部言睿宗獻皇帝慈孝獻皇后既升
祔太廟奉祀内殿凡行禮之日已與列聖同臨鑒享而
復有玉芝宫諸祭祀似為煩數請悉罷之止存日供之
膳上謂玉芝祀典出自皇考孝思復命詳議以聞於是
尚書儀等復言我朝宗廟之常禮如每年四孟及歲暮
大祫則止行於太廟大小節辰及列聖考妣忌辰則止
行於内殿未嘗有并祭者國有大事或告於太廟或告
於内殿亦未嘗有并告者今於玉芝宫則無所不祭無
所不告是列聖皆一祭一告而睿宗兩祭兩告也其在
先帝行之則以為豐於禰未為不可今睿宗於皇上為
皇祖凡事必兩祭兩告則逺而列聖近而先帝皇上將
何以處之此所謂禮之難行難繼者也至於日供之膳
則有可言者謹考南京奉先殿奉太祖以上列祖神位
於中迨北京奉先殿成南京奉先殿各祭俱罷而供膳
至今不輟葢以奉安神位之所而特存有舉莫廢之義
也今玉芝宫既為睿宗原廟近又設有二聖神位故臣
等以為日供之膳宜加舊奉設而悉罷其四時享祫及
節序忌辰并有事奉告之祭庶國家之典禮先帝之孝
思可以兩全上從其議
　　時享
　　　酌定時享與陵祭重複
嘉靖十四年上召禮部尚書夏言至文華殿諭曰清明
節既遣官上陵行禮内殿復有祭祀似涉煩復卿宜從
容講明越數日復召對於文華殿言因請更正其禮上
即令議聞於是言上奏曰祭祀之典有禮有義祭不欲
疏疏則怠祭不欲數數則煩不疏不煩協禮與義事神
之道盡矣我朝祀典之在宗廟為有司所掌者如特享
時享祫祀禘祭俱經皇上稽古定制足應經義可為世
法惟是上陵之禮儀及奉先殿一應祭祀多沿前代故
事况掌在内庭容有禮官所未及知者比䝉聖諭所及
臣竊加討論於陵祀一節誠有可議國家上陵之祀每
歲凡三清明中元冬至是也夫中元係是俗節事本不
經往因郊祀在正首故冬至有上陵之禮葢重一氣之
始用伸報本之義云耳今皇上先復郊典於冬至既行
大報配天之禮則追報本始於郊禋為重而陵祀為輕
况有事南郊之日乃輟陪祀臣僚逺去山陵恐於尊祖
配天之誠若有所分臣愚以為冬至上陵可罷而中元
陵祀遣官之禮可移於霜降日舉行惟清明節上陵如
舊葢清明禮行於春即禮經所謂雨露既濡君子履之
有怵惕之心者也霜降禮行於秋即所謂霜露既降君
子履之有悽愴之心者也夫雨露之降草木實先被之
於是有陵墓之思義斯切耳若夫二節既有遣官陵祀
之典則内殿之祭誠不宜重復舉行庶幾合禮與義而
可以垂示永久矣議入上曰内殿祭儀已别諭卿同輔
臣議奏上陵遣祭春以清明秋以霜降冬至已止於奉
先殿有祭并中元仍遣官詣陵祭祀各衙門官不必去
著為令
　　　孟夏薦麥
嘉靖十四年初薦新麥於内殿賜百官麥餅先是上諭
尚書夏言曰内殿禮儀四月八日俗事宜革去但有賜
百官不落夾之例此當議改日行已復諭曰禮記月令
篇謂是月麥先熟以薦寢廟今可據此義歲以孟夏之
五日薦内殿賜百官仍具米食造如舊名麥餅卿可與
輔臣議聞於是言及大學士張孚敬李時奏曰四月八
日例賜百官不落夾者相沿釋氏之說於禮無據及考
禮經歲月令篇是月薦麥寢殿葢重五榖之先以薦新
也兹䝉聖諭仰見皇上據經析禮不因故襲俗得先王
遺意可垂萬世請著為令許之
　　　兩妃位次祭器
成化二十一年十月太常寺以英廟惠妃節朔致祭并
與英廟賢妃位次祭品為請上曰惠妃位列賢妃之次
冬至用素羞於柩前祭之
　　忌辰享
　　　忌辰禮俱用宋制
永樂元年庚辰禮部尚書李至剛等奏五月初十日恭
遇太祖高皇帝忌辰考宋會要凡國忌前後各二日不
行刑不視事不舉音樂禁屠宰百官赴景靈宫奉眞殿
行香今謹議得忌辰前期二日上服淺淡衣服御西角
門視事至日早於奉先殿祭祀初八日至初十日不鳴
鐘鼓不行賞罰不舉音樂禁止屠宰文武官自初八日
服淺淡衣服黒角帶侍朝至日早赴孝陵行禮從之仍
命八月初十日孝慈高皇后忌辰禮亦如之於是至剛
復言宋制凡忌日於各佛殿誦經設帝后位百官行香
今後宜依宋制於天禧寺五寺并朝天宫令僧道誦經
三晝夜上曰子於父母固當無所不用其心但人君之
孝與庶人之孝不同為人君者奉天命為天下主社稷
所寄生靈所依但當謹身修徳深體天心恪循成憲為
經國逺謨使内無邪奸外無盜賊宗社奠安萬民樂業
斯孝矣如不能此而惟務修齋誦經抑末矣
　　　忌辰視事儀
正統元年五月行在禮部上祖宗忌辰禮儀先是上謂
尚書胡濙曰朕念祖宗恩徳深厚每遇忌辰良切悲感
食稻衣錦豈心所安爾禮部其與翰林院詳議以聞至
是大學士楊士竒楊榮學士楊溥議每歲遇太祖高皇
帝孝慈高皇后太宗文皇帝仁孝文皇后仁宗昭皇帝
忌辰上服淺淡色衣不鳴鐘鼓於奉天門視事宣宗皇
帝忌辰小祥之日上服淺淡色衣不鳴鐘鼓於西角門
視事從之
　　　忌辰免奏事
𢎞治十六年八月吏部尚書馬文昇言臣伏聞宣徳間
有旨仁祖忌辰諸司悉免奏事自太祖至仁祖生忌俱
輟朝一日其後不知始於何時仁祖忌辰照常奏事惟
太祖至憲宗忌辰百官淺淡服色黑角帶朝廷亦出視
朝鳴鐘鼓奏事與親王及文武一品官忌日輟朝事例
反有不同且與古禮未合又與宣宗勅旨有違臣切思
之自仁宗至憲宗世有逺近服有隆殺臣愚欲自仁祖
忌辰至英宗睿皇帝生辰照舊視朝鳴鐘鼓百官淺淡
服色黒角帶奏事若遇憲宗皇帝孝穆皇太后忌日皇
上於奉先等殿祭祀畢回宫不出視朝著淺淡服進素
膳淵黙以居不與他事或如宣宗聖旨自太祖至憲宗
生忌照例俱輟朝一日若遇憲宗皇帝孝穆皇太后忌
日仍如臣前所擬而行上令禮部稽考古禮詳議以聞
禮部謂古禮經傳所載忌日謂親死之日則死日為忌
而非謂生辰也其曰忌日不用不以此日為他事也曰
忌日不樂是不可舉吉事也是則此日當專意於哀思
父母其餘一切事務皆當不舉也文昇所奏固為有見
但奉有先朝事例迄今見行不敢更易伏乞聖明裁斷
上曰列聖忌辰已有旨淺淡服色視事矣
　陵寢備考
　　陵制
　　　皇陵改葬
吳元年上至濠州追念仁祖太后始葬時禮有未備議
欲改葬問博士許存仁等改葬典禮當何據存仁等曰
禮改葬易常服用緦麻葬畢除之今當其禮上愴然曰
改葬雖有常禮父母之恩豈能盡報耶命有司製素冠
白纓衫絰皆以麄布為之起居注王禕曰比緦為重矣
上曰與其輕也寧重時有言改葬恐泄山川靈氣乃不
復啓葬但增土以培其封陵旁居民汪文劉英於上有
舊召至慰撫之遂令招南陵黨二十家以守陵墓命有
司復其家
　　　陵號不祭告
洪武元年上仁祖淳皇后陵名曰英陵初禮部尚書崔
亮以為歴代諸陵皆有名號今仁祖陵宜加以尊名上
乃定曰英陵亮復奏請下太常行祭告禮時太常博士
孫吾與以為山陵之制莫備於漢凡人主即位之明年
將作即營陵地以天下貢賦三分之一入山陵如漢文
帝起灞陵欲以北山石為槨時文帝尚在尊位豈有陵
號祭告之禮乎又唐太宗昭陵之號定於葬長孫皇后
時武后合葬乾陵其號定於高宗初葬之日其時帝后
之陵初未有兩號其於祭告之禮決無有也葢廟號與
陵號不同廟號是易大行之號不祭告不可也故必上
冊諡以告之神明若陵之有號者則後之嗣王所以識
别先陵而已故歴代皆不以告今英陵加號尚書崔亮
欲行祭告臣竊以為非禮之宜願罷其說亮曰加上陵
號尊歸先世考之典禮如漢光武加上先陵號曰昌宋
太祖加上高祖陵曰欽曾祖陵曰康祖陵曰定考陵曰
安葢創業之君尊其祖考則亦尊崇其陵既尊其陵亦
必以告禮緣人情加先帝陵號而不以告先帝者非人
之情也臣以為告之是於是廷議皆是亮遂命俟英陵
碑石成遣太常行祭告禮
　　　孝莊太皇陵殿祀議
𢎞治十七年上御西角門朝退遣内官召大學士劉健
李東陽謝遷至内門煖閣素幄中上起立曰陵廟事須
商量健等對曰昨䝉遣太監扶安諭示孝莊睿皇后葬
未合禮欲為釐正此盛徳事臣等仰見皇上聖孝高出
前古不勝嘆慕上袖出裕陵圖一紙指示曰此未合禮
昨見成化年彭時姚䕫輩奏章先朝大臣忠厚為國如
此先帝亦甚不得已耳健等對曰誠如聖諭但今日斷
自聖衷則天下臣民無不痛快垂之史冊萬世有光矣
上曰欽天監言恐動風水朕已面折之今日開壙合葬
不為動風水乎皇堂不通則天地否塞通之則風氣流
行惡得言動惟一㸃誠心為主料亦無害皆曰皇上一
念孝誠可以格天吉无不利上曰此事不難若祔廟之
禮尤所當講健等奏曰先年議奏已定慈懿太后居左
今大行太皇太后居右合祔裕陵配享英廟且引唐宋
故事為証臣等以此不敢輕議其實漢以前惟一帝一
后唐始有二后宋亦有三后並祔者上曰二后已非三
后尤為非禮事須師古末世鄙䙝之事不足學太皇太
后鞠育朕躬恩徳深厚朕何敢忘但一人之私情耳錢
太后乃皇祖冊立正后我朝祖宗以來惟一帝一后今
若並祔乃從朕壊起恐後來雜亂無紀極耳且如孝莊
太后朕生身母止尊稱為皇太后别祭於奉慈殿今仁
夀宫前殿儘寛大意欲奉太皇太后於此他日奉孝穆
太后於後殿歲時祭享一如太廟不敢少缺健等皆未
敢應上曰此事却難處仍舊則理有未安更之則違先
帝之意又違羣臣會議會議猶可奈先帝何朕嘗思之
夜不能寐先帝固重而祖宗之制為尤重耳然朕亦難
於降旨可議行之健等對曰此事重大非廷議不可退
乃上疏言成化四年間慈懿皇太后崩逝之日羣臣會
議有二后並配之文竊聞先帝遇天下難處之事羣臣
為委曲將順之詞或者不能無疑焉伏望特勅禮部仍
會集羣臣咨詢衆議稽本朝祖宗之廟制質古先聖王
之訓典務合大公允歸至當上命禮部會多官稽考典
制詳議以聞於是會集英國公張懋吏部尚書馬文昇
等議謂宗廟之禮乃天下之公議非子孫得以私之自
古昔以來殷周七廟父昭子穆各有配座一帝一后禮
之正儀葢隂陽相配之理也下至春秋以魯隱之國而
書考仲子之宫胡安國傳云孟子入惠公之廟仲子無
祭享之所以此觀之春秋之世去先王未逺魯秉周禮
先王之制猶有存者祖廟無二配故也先王之制槩亦
可見伏覩憲祖皇帝成化四年勅諭羣臣有曰朕心終
不自安敢竊窺我先帝之至情以重違慈意不得已而
勉從羣臣並配之議羣臣欲權以濟事亦不得已而進
此議也據正禮而區處適宜以上副先帝在天之遺志
端有待於今日稽之周禮有祀先妣之文疏云姜嫄也
是則太母得特立廟以專祀自周然矣詩所謂閟宫是
已唐宋禮制無常初正終亂固無足言但其間推尊太
后不配食祖廟者則别立殿以享之亦得閟宫之義至
我國朝祖宗太廟之建一遵古典迄今已溢九廟廟皆
有配配皆無二又於禁庭内建奉先殿得以朝夕供薦
仰惟皇上繼統動率舊章今大行聖慈仁夀太皇太后
所有奉安神主宜於奉先殿之外相應處所建一新廟
如詩之閟宫宋之别殿歲時薦享一依太廟奉先殿之
儀祀專而且近禮勤而且便矣隆名徽號仍稱太皇太
后極其尊崇永受萬年之享則情義兩盡議上上即復
召大學士劉健等至素幄上袖出奉先殿圖指示其西
一區曰此奉慈殿也又指其東一區曰此神廚也欲於
此地别建殿奉遷孝穆太后神主併祭於此如何健等
皆對曰最當又問位次如何皆對曰太皇太后中一室
孝穆太后或左或右一室上曰須在左後來有如此者
却居右耳於是上親批會議本曰祀享重事禮當詳愼
卿等稽考古典及祖宗廟制既已明白都准議特建廟
奉享仍稱太皇太后以伸朕尊親之意後世子孫遵守
崇奉永為定制於是中外翕然稱為得禮葢自庚申之
召不奉接者已閱五年至是連奉顧問龍顔温霽天語
周詳視昔有加而明習國事洞察義理惓惓以宗廟綱
常為已任有非臣下所能涯涘矣後陵事竟不行葢欽
天監以為歲殺在北方向不利内官監亦謂事干英廟
陵寢聖意終不得已乃於陵殿神坐奉移英廟居中孝
莊居左而孝肅居其右云
　　　預定夀宫規制
嘉靖十五年五月初上謁陵還召見輔臣李時禮部尚
書夏言於行宫諭以務建夀宫規制謂宜略倣長陵重
加抑殺紙衣瓦棺朕所常念其享殿以磚石為之地中
宫殿器物等舊倣九重法宫為之工力甚鉅此皆虚文
且空洞不實宜一切釐去不用至是言等擬上圖制上
命會同侯郭勛禮工二部翰林院講讀諸臣通將皇妃
從葬之式總擬定圖進覽於是諸臣議奏皇上過於貶
損無以稱臣子尊崇之禮其享殿明樓寳城請量依長
陵規制其地中宫殿等項請存其制至於列聖諸妃從
葬之制具載會典今擬於外垣之内寳城之外左右相
向以次而祔庶為合禮上乃從之
　　陵祭
　　　遷祀懿文太子主於陵園
永樂元年戊寅遣安王楹祭告懿文太子遷其主於陵
園葢建文初尊諡懿文為孝康皇帝廟號興宗升祭於
太廟至是禮官言考之古典於禮未安遂命遷主置陵
園仍舊諡號曰懿文皇太子歲時致祭如常儀
　　　陵寢節序祀儀
洪武八年乙夘詔翰林院臣考議陵寢朔望節序祭祀
禮翰林學士樂韶鳳等奏謹按漢諸廟寢園各有寢有
便殿日祭於寢月祭於廟時祭於便殿後漢都於洛陽
以關西諸陵久逺但四時用特牲祀每帝西幸即親詣
洛陽陵每正月郊祀廟畢以次上陵唐園陵之制皇祖
以上至太廟陵皆朔望上食元日冬至寒食伏臘社各
一祭皇考陵朔望及節祭日進食又薦新於諸陵高宗
永徽二年有司言獻陵三年之後每朔上食其冬夏二
至伏臘清明社節亦上食顯慶五年太常博士彭景直
上疏曰近代始以朔望諸節日祭於陵惟漢時議京師
自高祖下至宣帝等陵旁立廟園各有寢有便殿故日
祭於寢月祭於便殿唐𤣥宗開元二十三年四月勅獻
昭乾芝橋恭六陵朔望上食冬至寒食日各設一祭如
節祭與朔望相值依節祭禮宋每歲春秋仲月遣太常
寺正卿朝拜祖宗諸陵欽惟我朝祭祀皇陵舊儀每歲
元旦清明七月望十月朔冬至日俱用太牢遣官致祭
白塔二處則用少牢其伏臘社每月朔望日則用特羊
祠祭署官行禮如節與朔望伏臘社同日則用節禮從
之
　　　遣親王謁祭
宣徳元年行在禮部進鄭王詣南京謁陵合行事宜先
是上以即位之初未及躬詣孝陵議遣鄭王謁祭仍命
豐城侯李賢行在兵部尚書李慶從行詔行在禮部議
禮儀及隨從官員賞賜至是奏王啓行預告奉先殿太
宗皇帝几筵仁宗皇帝几筵及皇城門城隍等神其緣
途應祀神祇預期遣王府官告祭到南京王祭告皇城
門及城隍等神入謁告奉先殿告孝陵及懿文陵貞靜
順妃悼僖麗妃享堂凡遇正旦萬夀聖節皇太后聖節
中宫千秋王於本府拜進表箋由西安門出入南京各
衙門官止於朔望日見王王府遇有合行事務照常例
發落五軍六部都察院等衙門合行事務俱照常例發
落應合奏者具奏施行王日用飲膳南京光祿寺給送
王往復經過文武官或耆老等進禮物者長史司啓王
收受并進隨侍官員軍校人等賞例豐城侯李賢鈔十
五錠兵部尚書李慶十錠指揮人鈔六錠千户長史儀
衞鎭撫人伍錠百户所鎭撫紀善等官人鈔四錠旗軍
校尉人三錠吏曲醫士廚役人鈔二錠軍伴皂𨽻人等
人鈔一錠
　　　祭陵不華服
正統元年閏六月上諭行在禮部臣曰山陵祭祀哀戚
存焉服飾華麗豈禮所宜朕自今後每祭孝陵長陵獻
陵景陵行禮之日與百官俱服淺色衣服如洪武永樂
例尚書胡濙等頓首奉命
　　　謁陵賞賜進獻
正統十三年禮部尚書胡濙等奏聖駕謁陵臨幸之所
臣民有以物來獻者例給價值或賜衣服宜行所司量
支紵絲衣絹衣并鈔以備給賞從之又奏車駕詣天夀
山躬修祀事文武羣臣人等進香正統十年二百八十
九炷十一年五百二十七炷十二年一千一百七十一
炷十三年至二千二百七十五炷今歲又增至三千五
百七十五炷除公侯伯駙馬文職官五品以上武官四
品以上并近侍風憲官每香三炷宜如例賞鈔一千貫
其諸司屬官及將軍旗校辦事官吏軍民人等舊無進
香例俱難給賞乞勅今後扈駕公侯伯駙馬文官五品
以上武官三品以上并近侍風憲官每一衙門止許進
香一炷餘皆禁止庶無䙝瀆上曰諸司屬官及軍民人
等以香來進亦足以見尊敬祖宗之誠何以沮之第賞
例宜損於前其人賜鈔三錠著為令
　　　天夀山祔北嶽
景泰七年太常寺奏今五嶽四瀆皆在祀典鍾山以孝
陵所在祔神主於中嶽每歲孟春祭南郊既合祀之仲
秋祭山川又專祀之惟天夀山祖宗三陵所在今又益
於夀陵猶未列諸祀請於每歲春祈秋報附祭天夀山
神主於北嶽之壇雖牲牢不加而事體得宜詔從之
　　　陵寢災變祭告
𢎞治十五年遣駙馬都尉馬成詣鳳陽祭告皇陵及山
川之神先是守備鳳陽内官監太監倪文奏自本年七
月初三日暴風猛雨交作於是皇陵皇城萬歲山獨山
龍興寺第一山圓丘方丘南山及一應壇壝樹木拔折
者無慮萬餘株官民屋舍吹倒者一千五百餘間槐栁
等木不可勝計於是禮部尚書張昇引咎請罪因請行
兩京文武官員及鳳陽守土大小官員各加修省毋或
怠忽仍請照例遣大臣一員祭告皇陵及山川之神以
慰聖祖在天之靈上納之故有是命
　　　夀安太后卜葬
嘉靖元年時議擇夀安皇太后葬地日久不決文武大
臣爭言橡子嶺地形高敞可以卜葬而上意必欲祔近
茂陵已降旨集議者數矣禮部尚書毛澄等雅知上孝
思深至不敢力爭因持兩端以奏上遂命擇日興工大
學士楊廷和等言昔宋寧宗欲祔孝宗於裕思諸陵之
旁朱熹累疏謂祖宗之側不當數興工作驚動神靈先
年孝穆皇太后祔葬與憲廟𤣥宫同時掩土其後孝貞
皇太后亦不過開壙即葬今欲祔夀安皇太后於茂陵
左右旋開金井大興土工憲祖在天之靈能自安乎且
其襟抱疏洩利害所關不細臣等知而不言是為負國
請如原議卜宅橡子嶺便上猶豫未允命禮部欽天監
再行看擇茂陵近地會官定議可否具奏
　　　肅孝陵陪祀議
正徳二年南京監察御史郭郛奏孝陵行香諸司大小
官通行陪祀而怠惰不至者甚多宜倣天夀山諸陵禮
制每遇時序分官分禮仍置籍以備監禮官察舉禮部
議覆天夀山諸陵去京城百里外陪祭官往返必三閱
日若孝陵則在南京朝陽門外往返甚易與北不同且
行香禮儀行之百年已為定制但日久玩易不免廢弛
宜令南京文武百官遵守如故其有假託偷惰者聽監
禮御史具名以聞庶乎人心之懼而典禮不謬從之
　　　陵祭日不祀内殿
嘉靖十四年先是上召禮部尚書夏言至文華殿諭曰
清明節既遣官上陵行禮内殿復有祭祀似涉煩擾卿
宜從容講明越數日復召對於文華殿言退而上議請
罷冬至中元上陵而以秋祭改於霜降之日與清明禮
同其内殿不復設祭上曰内殿祭儀已别諭卿同輔臣
議奏上陵遣祭春以清明秋以霜降冬至已於奉先殿
有祭并中元仍遣官詣陵祭祀各衙門官不必去著為
令
　
　
　
　
　
　
　
　
　
　
　
　
　
　禮部志稿卷八十三
欽定四庫全書
　禮部志稿卷八十四
　　　　　　　　　　　　明　俞汝楫　編
　神祀備考
　　神祗祀
　　　初立旗纛廟制
洪武元年十二月庚寅立旗纛廟先是禮官奏軍行旗
纛所當祭者考之於古旗謂牙旗黄帝出軍訣曰牙旗
者將軍之精一軍之形候凡始豎牙必祭以剛日祭牙
之日吉氣來應大勝之徴纛謂旗頭也太白隂經曰大
將中營建纛天子六軍故用六纛氂牛尾為之在左騑
馬首秦置旗頭騎以先驅漢武帝置靈旗為兵禱則太
史奉以指所伐孫權作黄龍大牙牌後齊天子親征建
牙牌唐宋及元皆有旗纛之祭今宜立廟春秋遣官致
祭春用驚蟄日秋用霜降日於是上命京師立廟於都
督府治之後仍令天下衞所於公署後立廟京都之祭
牲用太牢幣用黒色器用籩豆各八籩實以形鹽魚鱐
棗栗榛菱芡鹿脯豆實以韭葅醓醢菁葅鹿醢芹葅兔
醢笋葅魚醢簠簋各二實以黍稷稻粱登鉶各一實以
太羮和羮犧尊象尊山罍各一實以醴齊泛齊事酒樂
用時樂先期獻官及各執事官散齋二日致齋一日獻
官以都督充前祭一日獻官公服省牲視鼎鑊滌溉有
司陳設如儀至日清晨有司立伏百官具公服侍班皇
帝服皮弁御奉天殿奉香授獻官由中道出至午門置
龍亭内儀仗鼓吹導引至祭所獻官及陪祭執事官各
就位迎神再拜行奠帛禮獻官詣盥洗所搢笏盥帨出
笏詣旗纛位前樂作跪搢笏上香奠帛出笏俯伏再拜
樂止復位行初獻禮獻官至洗爵位搢笏滌爵出笏詣
酒尊所酌醴齊詣神位前樂作跪搢笏上香祭酒奠爵
出笏俯伏再拜樂止讀祝讀祝官取祝跪讀訖樂作獻
官俯伏再拜樂止亞獻酌泛齊終獻酌事酒儀並同初
獻但不用祝飲福受胙獻官詣神位前再拜跪搢笏祭
酒飲福酒受胙出笏俯伏興再拜復位陪祭官皆再拜
徹豆望燎獻官詣望燎位執事者捧祝帛置燎所燎半
禮畢天下衞所祭用少牢儀物視京都殺焉
　　　封城隍神
洪武元年十二月封京都及天下城隍神上謂中書及
禮官曰明有禮樂幽有鬼神若城隍神者歴代所祀宜
新封爵遂封京都城隍為承天鑒國司民昇福明靈王
其在北京開封府者封為承天鑒國司民顯聖王臨濠
府為承天鑒國司民貞佑王太平府為承天鑒國司民
英烈王和州為承天鑒國司民靈護王滁州為承天鑒
國司民靈佑王五府皆正一品餘在各府州縣者府為
鑒察司民城隍威靈公秩正二品州為鑒察司民城隍
靈佑侯秩三品縣為鑒察司民城隍顯佑伯秩四品其
章服京都城隍衮冕十有二章開封府等五府封王及
各府封公者九旒九章各州縣封侯伯者七旒七章命
翰林詞臣撰制文以頒之　京都城隍制曰帝王受天
明命行政教於天下必有生聖之瑞受命之符此天示
不言之妙而人見聞所不及者也神司淑慝為天降祥
亦必受天之命所以明有禮樂幽有鬼神天理人心其
致一也朕君四方雖明智弗類代天理物之道實罄於
衷思應天命此神所鑒而簡在帝心者君道之大惟典
神天有其舉之承事惟謹應天府城隍昇福侯宋代所
封位號也聰明正直聖不可知固有超於高城深池之
表也世之崇於神者則然神受於天者葢不可知也兹
以臨御之初與天下更始凡城隍之神皆新其命睠此
興王之郡神相居多宜加封曰承天鑒國司民昇福明
靈王明者神之體容光必照靈者神之用隨感而通此
固神之徳而亦天之命也司於我民鑒於我國享兹明
祀悠久無疆主者施行　開封城隍致詞改其後曰睠
此名城天下之中定帝王之宅金湯既甲於列郡神號
宜盛於他邦可封曰承天鑒國司民顯聖王顯則著其
靈明無不照聖則造其極大而化之此固神之徳而亦
天之命也　臨濠城隍曰睠此鄉邦之地實同豐沛之
都朕肇自戎行至成大業皆神黙相豈敢忘初可封曰
承天鑒國司民貞佑王貞則無貳亶明睿而無私佑則
垂祥仰感通之如在　太平城隍曰睠此名城雄奠江
表朕初飛渡首駐其間再四禱祈神告不貳宜封曰承
天鑒國司民英烈王英則發越精華烈則威靈烜赫
和州城隍曰睠此名城雄奠江右王師戾止屢獲成功
非神相之何以臻此宜封曰承天鑒國司民靈護王靈
則威加於顯著護則福及於保綏　滁州城隍曰睠此
名城雄奠東淮王師首駐戰勝俱安成此峻功實神相
之宜封曰承天鑒國司民靈佑王靈則威之顯著佑則
福之保綏　各府城隍曰睠此郡城明祇所司宜封曰
鑒察司民城隍威靈公威則照臨有赫威則感通無方
　各州城隍曰睠此州城靈祇攸主宜封曰鑒察司民
城隍靈佑侯靈則隨感而通佑則錫善以福　各縣城
隍曰睠此縣邑靈祇所司威靈丕著福澤普施宜封曰
鑒察司民城隍顯佑伯顯則威靈丕著佑則福澤普施
　其始末之詞則皆與京都城隍同但鑒於我國於各
郡則改曰鑒於我郡政於各州縣則改曰州政邑政而
享兹明祀於郡州縣則皆改曰享兹祀典云
　　　有司祀典
洪武元年十二月辛丑命天下凡祀典神祇有司依時
致祭其不在祀典而常有功徳於民事蹟昭著者雖不
致祭其祠宇禁人撤毁
　　　城隍神廟式
洪武三年京師城隍廟成初城隍舊祀卑隘詔度地營
築既而中書省臣及尚書陶凱請以東嶽行祀改為廟
上可之修飾既備建左右二司凱復請如前代建六曹
曰吏户禮兵刑工二司左曰左司之神右曰右司之神
上命罷六曹不必設左右二司止稱曰左司神右司神
仍命置神主主用丹漆字以金旁飾以龍文及是始成
命凱等迎主入廟用王者儀仗
　　　設厲壇
洪武三年始命祭無祀鬼神先是上以兵革之餘死無
後者其靈無所依命議舉其禮至是禮官奏按祭法王
祭泰厲諸侯祭公厲大夫祭族厲泰厲謂古帝王之無
後者公厲謂古諸侯之無後者族厲謂古諸大夫之無
後者又士喪禮疾病禱於厲鄭氏謂漢時民家皆秋祠
厲則此祀又達於民也春秋傳曰鬼有所歸乃不為厲
然則鬼之祭享而無所歸則必為害古者七祀於前代
前王諸侯卿大夫之無後者皆致其祭豈無為而然哉
後世以為涉於淫諂非禮之正遂不舉行而此等無依
之鬼乃或依附土木為民禍福以邀享祀者葢無足怪
今欲舉其祀宜於京都王國各府州縣及里社皆祭祀
之而天下之淫祀一切屏除使鬼之無所歸附者不失
祭享則灾厲不興是亦除民害之一也上然之乃命京
都築壇於𤣥武湖中天下府州縣則皆設壇於城北其
各里内又立祭壇歲以三月清明七月望及十月朔日
長吏率僚佐候晡時致祭牲用羊豕各三以米三石炊
飯正壇設城隍位羊一豕一壇下東西各席地焚香列
炬各設羊一豕一并設飯羮以祭之壇之南立石刻祭
文京都謂之泰厲王國謂之國厲府州謂之郡厲縣謂
之邑厲民間謂之鄉厲著為定式
　　　祭封内山川
洪武五年上諭中書省及禮部曰始天下方定其山川
皆統祀於京師然古者諸侯祭封内山川今行省大臣
方面重寄視古之方伯連帥無異而其境内山川所當
祭者其定制頒行之於是禮部奏五嶽五鎭四海四瀆
禮秩尊崇及京師山川皆國家常典非諸侯所得預者
其各省惟祭風雲雷雨及境内山川之神宜共為一壇
設二神位以省臣初獻都指揮司官亞獻府官終獻祭
期春用驚蟄後三日秋用秋分後三日每位牲用羊一
豕一籩豆四簠簋二爵三鉶犧象尊各一祝一風雲雷
雨帛四山川位帛二凡祭致齊三日可自是定天下十
三省山川皆各省自祭舊合祭京師及四夷山川悉罷
之
　　　四夷山川祭法
洪武八年癸已以外夷山川附祭於各省山川之次先
是禮部尚書牛諒言京都既罷祭天下山川其四夷山
川亦非天子所當躬祀乃命别議其禮以聞至是中書
及禮部奏以外夷山川附祭於各省如廣西則宜附祭
安南占城眞臘暹羅鎖里廣東則宜附祭三佛齊瓜畦
福建則宜附祭日本琉球浡泥遼東則宜附祭高䴡
陜西則宜附祭甘肅朶甘烏思藏京城更不須祭又言
各省山川與風雲雷雨既居東南向其外夷山川神位
宜分東西同壇共祀上可其奏命中書頒行之將祭則
遣官一人往監其祀
　　　王國府州縣社稷
洪武十一年禮部奏京都大社大稷既同壇合祭其王
國各府州縣仍用舊制於禮未一今議亦合同為一壇
神主皆依京制用石主埋於壇南木主二祭則設之祭
畢收藏其配位舊以勾龍配社后稷配稷今大社大稷
既奉仁祖淳皇帝配其王國府州縣無可配者難設配
位今議王國社宜稱國社之神稷宜稱國稷之神府則
稱府社府稷州則稱州社州稷縣則稱縣社縣稷從之
命頒其制於天下
　　　祭物非土産聽其缺
洪武十三年溧水縣祭社稷以牛醢代鹿醢御史案實
奏之上命當其罪而禮部奏云著令凡祭物缺者許以
他物代上曰夫祭物所謂缺者以非土地所産溧水固
有鹿何得謂缺是有司無誠心於祀神而故為是茍簡
也夫百司所以能理其職而盡民事者以其常存敬懼
之心耳今溧水之官於神猶怠忽之則於人事又何懼
焉命論如律乃勅禮部下天下有司凡祭必備其物茍
其物非地産所有又無商賈販鬻則聽其缺可也
　　　軍衞設祀壇
宣徳二年丁丑兵部都督譚廣奏天下郡縣俱設風雲
雷雨山川社稷壇春秋祭祀為民祈福宣府久置軍衞
而無壇所近年風雨不調人多疾病請如郡縣立壇致
祭行在禮部言有司祭山川等神宣府邊衞似難比例
上曰奉祀神明為人祈福軍衛獨非吾人乎其准所言
令於農隙之時為之
　　　城隍神不稱爵
正統四年十二月山東登州府知府楊頤奏本府原係
州治其城隍封靈佑侯今升為府宜加封公爵奏下禮
部議尚書胡濙等以為今北京城隍止稱京都城隍之
神如五嶽四瀆原有封號洪武間皆已革去可令照例
稱登州府城隍之神庶合禮制從之
　　　邊衞設壇
宣徳三年四月總兵官都督譚廣奏天下郡縣設風雲
雷雨山川社稷壇春秋祭祀為民祈福宣府久置軍衞
請如郡縣立壇致祭行在禮部言宣府邊衞似難比例
上曰奉祀神明為人祈福軍衞獨非吾民乎其准所言
令於農隙之時為之
　　　祭岳瀆違制
𢎞治元年正月都察院左都御史馬文升等言嶽鎭海
瀆等祠廟皆有前太監陳喜及奸人鄧常恩所造石函
周遭有符篆中貯泥金書道經及金銀錢寳石五榖似
為魘鎭之術者又有先帝遣陳喜致祭祝文其文不知
何人所撰皆刻之石本廟故事凡改元之初及水旱災
傷則致祭嶽鎭海瀆之神例命翰林院撰文分遣朝臣
以往未聞外官撰文内臣往祭之事况石函魘鎭世無
此理今常恩等已正憲典其石函石牌尚存于寧以妖
術惑人自言得聚寳盆於桃花洞知州程觀信之事聞
俱坐斬既遇赦寧發戍邊逺天下妄言惑衆如寧者尚
多請出榜禁約
　　　衡山南嶽祀例
正統元年湖廣布政司照磨所檢校程富奏衡州府衡
山縣古有南岳廟年久滋敝有失觀瞻請設道士及佃
户修整事下行在禮部覆奏因言五嶽五鎭四海四瀆
事同一體俱合用道士或十人或五名每廟佃户四户
灑掃供役仍令該管府州縣官時加巡視以稱崇祀之
禮從之
　　　正恒山北嶽祀典
𢎞治四年先是太子少保兵部尚書馬文升言恒山北
嶽在今大同府渾源州宋有天下未混一北為契丹所
有故祭北嶽於眞定府曲陽縣迨我太宗文皇帝遷都
北平而眞定却在京都之南當時禮官亦未建明猶祭
北嶽於曲陽臣考周禮載恒山為并州之鎭在正北我
朝一統志亦載恒山在渾源州南二十里即北嶽以此
觀之則北嶽當在渾源州無疑今本州北嶽廟趾猶存
勅禮部詳考移文山西守臣於渾源州恒山舊跡修建
北嶽廟以後北嶽歲祭於此行禮下禮部覆議以為祀
北嶽恒山於曲陽歴漢唐宋以至國朝上下幾二千年
未之有改其渾源州雖有恒山亦名北嶽然祀典不聞
碑誌無考况今恒山實為畿内鉅鎭孕靈已久一旦廢
此舉彼恐有窒礙如文升所奏渾源州恒山既為一方
之望古跡間存復有洪武年間重修廟宇但恐年久頽
敝請下所司量加修葺春秋致祭威靈歆格用垂悠久
下禮部覆議行
　　　北嶽改祀近地
𢎞治十五年吏部尚書馬文升奏嶽瀆之祭自古皆即其
近地而廟祭之惟北嶽祭於眞定府曲陽縣北海祭於
河南濟源縣其地之相去頗逺據大明一統志所載謂
山西渾源州原有北嶽祠廟欲行修葺改祭北嶽於此
該禮部覆議得自帝舜以來已祭北嶽於曲陽而我太
祖復循用不改今請仍如舊典
　　　禁淫祠
洪武三年禁淫祠制曰朕思天地造化能生萬物而不
言故命人君代理之前代不察乎此聽民人祀天地祈
禱無所不至普天之下民庶繁多一日之間祈天者不
知其幾瀆禮僭分莫大於斯古者天子祭天地諸侯祭
山川大夫士庶各有所宜祭其民間合祭之神禮部其
定議頒降違者罪之於是中書省臣等奏凡民庶祭先
祖歲除祀竈鄉村祈土榖之神凡有災患禱於祖先若
鄉厲邑厲郡厲之祭則里社郡縣自舉之其僧道建設
齋醮不許進章上表投拜青詞亦不許塑畫天神地祇
及白蓮社明尊教白雲宗巫覡扶鸞禱聖書符呪水諸
術並加禁止庶幾左道不興民無惑志詔從之
　　　附郭縣罷重祭
洪武十七年禮部議天下府州縣先師孔子及社稷山
川等祀如縣之附府者府既祭縣亦以是日祭誠為煩
瀆自今縣之附府者府祭縣罷之詔從其議
　　雜祀
　　　祭海
洪武元年正月命道士周原徳往萊州諭祭海神原徳
未至前數日並海之民見海濤恬息聞空中洋洋然若
有神語者皆驚異及原徳至臨祭煙雲交合異香郁然
靈風清肅海潮嚮應竣事父老皆欣喜相賀爭至徳所
曰海濤不息者十餘年矣今聖人應運太平有兆海濱
之民何幸身親見之原徳還奏上悅
　　　以殲賊立江海神廟
正徳八年三月命立江海神廟於狼山歲時祭初巡撫
淮揚都御史張縉言流賊於狼山乗颶風之變實江海
效靈宜立廟以昭神貺禮部議江海之神已秩祀典此
復立廟幾於煩瀆詔從縉請
　　　祀馬祖
洪武二年遣官祭馬祖先牧馬步馬社之神初命築壇
於後湖祀馬祖諸神勅禮官考其禮儀至是禮官奏言
周官牧人掌六馬之屬春祭馬祖夏祭先牧秋祭馬社
冬祭馬步馬祖天駟星也孝經說云房為龍馬先牧始
養馬之人未聞馬社始乗馬者世本曰相士作乗馬馬
步謂神之災害於馬者隋用周祭以四仲之月唐宋因
之今擬春秋二仲月甲戊庚日為宜於是遣官行禮為
壇四壇用羊一豕一幣一其色白籩豆各四簠簋豋象
尊壺尊各一樂用時樂獻官齋戒公服行三獻禮祝文
曰維神始於天地之初而馬生於世牧養蕃息馭而乗
之閑廏得所歴代興邦戡定禍亂咸賴戎馬民人是安
朕自起義以來多資於馬摧堅破敵大有功焉稽古按
儀載崇明享爰申報本以昭神功謹以制幣牲齊式陳
明薦尚享
　　　申明五祀
洪武二年禮部尚書崔亮奏周官天子五祀曰門曰户
人之所出曰中霤人之所居曰竈曰井人之所養故杜
佑曰天子諸侯必立五祀所以報徳也今擬依周官五
祀止於歲終臘享通祭於廟門外羣臣則四品以上祀
中霤門户三神五品以下祀井竈二神庶合禮意上命
著為令
　　　祭司馬
洪武五年禮部奏舊祭馬祖先牧馬步馬社今擬止設
一壇祭司馬一神每歲止於仲春一祭從之
　　　祭五祀
洪武六年定凡祭五祀户竈門井於四孟月時享太廟
日遣内官致祭中霤於季夏土旺戊日遣内官致祭
　　　祭五祀壇制日期
洪武八年禮部奏五祀之禮考之周漢唐宋其制不一
今擬以孟春祀司户之神設壇於皇宫門左司門主之
孟夏祀司竈之神設壇於御廚光祿寺官主之季夏祀
中霤之神設壇於乾清宫丹墀内官主之孟秋祀司門
之神設壇於午門之左司門主之孟冬祀司井之神設
壇於井前光祿寺官主之四孟月之祭則於有事太廟
之日季夏之祭則於土旺之日牲用少牢制可自是五
祀之禮歲率以為常
　　　會議釐正神祀
𢎞治元年禮科給事中張九功言國之大事在祀與戎
祀典正則人心正今聖明御極修明祀典然而朝廷常
祭之外尚有釋迦牟尼文佛三清三境九天應元雷聲
普化天尊之祭又有金玉闕眞君元君神父神母之祭
諸宫觀中又有水宫星君諸天諸帝之祭非所以示法
於天下也乞勅禮部稽之祀典盡為釐正及一切左道
惑人之事通為禁止上是其言命禮部會官考詳何神
立於何代何神有功於國何神澤及生民今何神應祀
與否明白具奏於是尚書周洪謨等會議謂我太祖高
皇帝稽古定制凡前代所加嶽鎭海瀆封號郡縣城隍
神號盡行革正其忠臣烈士亦止以當時封號稱之凡
異端亂正之術一切有所禁以正風俗曉人心者至矣
伏望皇上以祖宗為法敬事天地孝事宗廟嚴事山川
百神此外凡有齋醮祀禱之類通行罷免不惟絶異端
之姦亦可省無益之費仍勅中外凡宫觀祠廟非有功
徳於民者不合祀典俱令革去間有累朝崇建難於輒
廢者亦宜釐正名號減殺禮儀庶盡以禮事神之心
謹按世俗所謂釋迦牟尼文佛三清三境天尊者葢西
方有國曰中天竺乃釋迦所生之地漢明帝時其法始
入中國後之宗其教者遂以釋迦之本性為法身徳業
為報身并其眞身而為三其實本一人耳唐儒韓愈有
曰三代之時百姓安樂夀考中國未有佛也自有佛法
以來亂亡相繼宋齊梁陳以下事佛漸謹年代尤促梁
武帝捨身施佛餓死臺城由此觀之佛不足事明矣至
於道家以老子為師宋儒朱熹有曰玉清元始天尊既
非老子之法身上清太上道君又非老子之報身設有
二像又非與老子為一而老子又自為上清太上老君
葢倣釋氏之失而又失之者也况老聃亦人鬼耳豈可
僭居昊天上帝之上哉如宋徽宗躬親祠醮傾心崇奉
卒之陷身北國覆亡宗社可為明戒佛老之徒妄相稱
述惑世誣民莫之能廢不合祀典莫此為甚伏望自今
以始凡遇萬夀千秋等節不令修建吉祥齋醮或遇喪
禮不令修建薦揚齋醮俱不先期遣官祭告釋迦牟尼
文佛於大興隆寺及三清三境天尊於朝天宫則祀典
正矣　所謂北極中天星主紫微大帝者葢北極五星
在紫微垣中又曰紫微大帝之座乃朝廷宫殿之象正
統初建紫微殿於大徳觀東設大帝之像每節令亦遣
官祭告夫幽禜祭星古禮也祖宗以來每歲南郊已有
星辰壇合祭之禮今乃像之如人稱之為帝以極星之
正祠於異端之宫稽之祀典誠無所據其祭告乞罷免
　所謂九天應元雷聲普化天尊者凡隂陽凝聚陽氣
在内不得出則奮擊而為雷霆今道家妄以為玉霄一
府總司五雷雷部諸神皆其所主而又以六月二十四
日為天尊示現之日故朝廷歲以是日遣官詣顯靈宫
致祭夫風雲雷雨每歲南郊已有合祭之禮而山川壇
復有秋報之祭况自二月發聲之後無非雷霆震奮之
日今以六月二十四日為示現日於義何取設像名稱
禮亦何所據哉其祭告亦乞罷免　又有所謂祖師三
天扶教輔𤣥大法師眞君者傳記云漢張道陵光武時
人善以符治病至桓帝永夀元年百二十歲而沒人傳
白日上昇唐天寳宋熙寧大觀間累號正一靖應眞君
子孫亦有封號國朝仍襲正一嗣教眞人之封秩視二
品然宋邵伯温聞見錄云漢建安二十年曹操破張魯
定漢中魯祖陵父衡以符法相授受自號師君其衆曰
鬼卒曰祭酒大抵與黄巾相類朝廷不能討就拜魯漢
寧太守鎭夷中葢陵本非異人而道家祖陵為天師者
特因天寳之稱而云爾今歲以正月十五日為陵生辰
遣官詣顯靈宫祭告夫生辰自宜使其子孫祭於家而
乃遣官祭告尤非祀典亦乞罷免　所謂大小青龍神
者記云昔有僧名盧自江南來寓居今京師西山一日
有二童子來拜於前盧納之供奉無怠時久旱不雨二
童子白於盧請限雨期即委身龍潭須臾化二青龍遂
得雨後賜盧號曰感應禪師建寺設像又别設二青龍
祠於龍潭之上宣徳中勅建大圓通寺加二青龍以封
號今春秋祭之夫妖由人興久自衰息况今連年亢旱
祈禱二龍杳無應驗則怪誕不足崇奉明矣又有所謂梓
潼帝君者記云神姓張諱亞子其先越巂人因報母之
仇徙居梓潼之七曲山仕晉戰沒人立為廟唐𤣥宗僖
宗宋咸平日屢封至英顯王道家謂上帝命梓潼掌文
昌府事及人間禄籍故元加號為帝君而天下學校亦
有立祠祀之者景泰中因京師舊廟闢而新之歲以二
月三日為帝君生辰遣官致祭夫梓潼神顯靈於蜀則
廟食其地於禮為宜祠之京師何也况文昌六星為天
之六府殊與梓潼無干乃合而為一是誠附會不經乞
并與大小青龍神之祭俱勅罷免其梓潼在天下學校
者俱令拆毁庶足以解人心之惑　又道家有所謂北
極佑聖眞君者盖眞武乃北方𤣥武七宿後人乃以𤣥
武為眞聖而作龜蛇於下宋眞宗避諱改𤣥武為眞武
靖康初加號曰佑聖助順靈應眞君及攷圖志乃云眞
武為淨樂王太子得道術修煉武當山功成飛昇奉上
帝命往鎭北方被髪跣足建皂纛𤣥旗攝𤣥武位此則
道家附會誕妄之說再考國朝御製碑謂太祖平定天
下兵戈所向隂佑為多嘗建廟南京載在祀典及太宗
入靖内難以神有顯相功又於京城艮隅并武當山重
建廟宇兩京歲時朔望各遣官致祭而武當山又專官
督視祀事至我憲宗嘗範金為神像屢遣内官陳喜安
奉於武當山葢亦承列聖崇奉之意以祈神休耳而喜
乃援引左道鄧常恩輩熒惑聖徳虐害生民奏請重修
京城廟宇改號靈明顯佑宫日進邪術遂使香火之地
幾為姦盜之區今常恩輩已服其罪而其所遺蠧國害
民之事尚未止息如頻年齎送神像及多給武當道士
衣布濫費香爉之類是也請止照洪武間例每年以三
月三日九月九日用素羞遣太常寺官致祭其餘祭祀
悉皆停免繼後神像再不齎送凡府縣應辦給衣巾并
香爉諸物之勞民者俱量為裁省庶幾國用少節而於
累朝崇報之禮亦未嘗廢也　所謂崇恩眞君隆恩眞
君者道家相傳以崇恩眞君姓薩名堅西蜀人宋徽宗
時嘗從王侍宸林靈素輩學法有騐而隆恩眞君則玉
樞火府天將王靈官也又嘗從薩眞君傳符法永樂中
以道士周思得能傳靈官法乃於禁城之西建天將廟
及祖師殿宣徳中改廟為大徳觀封二眞君成化初改
觀曰顯靈宫每年換袍服三年一小焚十年一大焚復
易以新珠玉錦綺所費不訾每節候歲時皆遣官致祭
夫薩眞君之法因王靈官而行王靈官之法因周思得
而顯而其法之所自又皆林靈素輩所附會况近年祈
禱杳無應騐若以累朝創建之故難以廢毁其祭告之
禮宜令罷免四時袍服更換宜令收貯勿毁此後不必
再焚亦不必再製如此則妄費可少省而邪術可貶矣
　所謂金闕上帝玉闕上帝者誌云福建閩縣舊有洪
恩靈濟宫即祀今之金玉闕二眞人者五代時吳徐温
子曰知證封江王曰知諤封饒王嘗提兵平福州福人
徳之圖像以祀宋賜今額又考國朝御製碑謂太宗嘗
弗豫藥罔效禱神輒應因大新閩地廟宇令春秋致祭
易衣給户灑掃又立廟祀於京師加封知證金闕眞君
知諤玉闕眞君正統成化年間累加號為上帝每朔望
節令俱遣官祀及時薦新食四時致皮弁冠紅金雲龍
朝衣又加平天冠明黄錦綺服其黄服五年一換焚紅
服十年一換焚夫神之世系年代事蹟本非有甚異也
而兄弟並稱上帝本處既有春秋祀而京師復一年數
祀袍服在京換焚費以不貲閩之袍服又數勞人賫送
其僭號既宜革正而妄費亦宜節損請仍存閩之廟祀
廢京師之諸祀革其帝號與服色止稱眞君服舊服其
衣服更換俱令本宫收貯不必再焚每歲亦不必再製
若在閩而敝者令府縣量為修補不必齎送如此則於
禮庶不謂瀆而報功之典亦未嘗不存也　所謂神父
聖帝神母元君及金玉闕元君者即二徐之父母及其
配也宋封父齊王為忠武眞人其母曰仁夀仙妃配皆
為仙妃我朝永樂至成化間屢加封其父為聖帝母及
二妃皆為元君每歲時節令俱遣官祀而金玉闕元君
又有誕辰之祭僭瀆一至於此載考徐温乃五代時吳
國專權弑主之人殊無功徳可錄但緣二徐為子有一
時禱應之功故濫恩至此伏乞削去上帝元君之號一
切濫祀俱宜罷免　所謂東嶽泰山之神者為五嶽之
首廟在山東泰安州山下唐宋元皆加號曰王或曰帝
若祀人鬼然者我太祖正祀典止稱東嶽泰山之神有
司春秋致祭有事則遣官祭告每歲南郊并二八月山
川壇俱有合祭之禮葢以山川靈氣有發生之功故也
今朝陽門外有前元東嶽舊廟國朝因而不廢其後歲
以三月二十八日及萬夀聖節遣官致祭夫既專祭於
封内又合祭於郊壇則此廟之祭實為煩瀆亦乞罷免
　所謂京師都城隍之神者葢建國者必設高城深池
以保其民人其制自黄帝始今天下府州縣各有城隍
廟在京師者謂之都城隍廟舊在順天府西南俗以五
月十一日為神誕辰故是日及節令皆遣官祀夫城隍
之神非人鬼也安有所謂誕辰者况南郊秋祀皆有合
祭之禮則誕辰并節令之祀亦宜罷免　議既上上曰
卿等言是修建齋醮遣官祭告并東嶽眞武城隍廟靈
濟宫祭祀俱仍舊二徐眞君并其父母妻宜革去帝號
止仍舊封號原冠袍等物換回焚毁今後福建冠袍每
六年一齎送餘如所議行之
　　　祭三清樂章
𢎞治八年十二月内閣大學士徐溥等奏近司禮監傳
示聖諭遞出祭三清樂章令臣等改補進呈臣等謹按
天子祀天地天者至尊無對盡天下之物不足以報其
徳惟誠意可以格之故禮以少為貴物以簡為誠祭不
過南郊時不過孟春牲不過一牛書曰黷于祭祀時謂
弗欽禮煩則亂事神則難正此謂也漢祀五帝儒者尚
非之以為天止一人豈有五帝况三清者乃道家邪妄
之說謂一天之上有三大帝至以周時柱下史李耳當
之是以人鬼而加於天之上理之所必無者也若夫樂
器之清濁樂音之高下制度節奏毫釐之際不容少差
差則反以召禍况製為時俗詞曲以享神明䙝瀆尤甚
以此獲福又豈有是理哉我朝天地合祭用正月皆太
祖所親定樂器樂章皆太祖所親製足以傳之萬世當
此之時豈有三清之祭俗曲之音今所遞出樂章雖云
出於永樂大典葢是書之作博采兼收欲以盡天下之
事初未聞以此施之朝廷見諸行事以為後世法也陛
下純誠至孝嗣統守成一以太祖為法以上追二帝三
王之盛不宜以黷禮事天臣等讀儒書窮聖道道家邪
妄之說未嘗究心至於鄙䙝詞曲尤所不習不當以非
道事陛下所連日憂惶不敢奉命者實不願陛下為此
舉也近數月來凡奉中旨處分其合理者自當仰承徳
意不敢違越間於民情有干治體相礙亦不敢茍且應
命以誤陛下未免封還執奏至再至三迹似違忤情實
忠愛似此者多非但樂章一事而已疏入上嘉納之
　禮部志稿卷八十四
欽定四庫全書
　禮部志稿卷八十五上
　　　　　　　　　　　　　明　俞汝楫　編
　羣祀備考
　　歴代帝王祀
　　　祀歴代帝王
洪武六年監察御史答禄與權等言開物成務先王各正
乎民彛崇徳報功後世宜興乎祀典茍不追尊前古曷
由立教將來謹稽經史伏羲神農黄帝號稱三皇盛徳
大業被於萬世使天下後世三綱正九法叙三聖人之
功莫大焉故堯舜禹湯文武相承而為道統孔子顔曽
思孟相傳而為道學統以續其業學以傳其心後世有
天下者舉不違其成法此其所以繼天立極而為帝王
之所宗豈但隂陽醫方而已哉其在祀典法施於民則
祀之著之禮經歴代宗守爰在我朝繼正統而有天下
四海九州罔不臣服天下社稷宗廟山川之神皆得享
其祭而躬祀三皇之禮獨闕焉宜於春秋躬行祀事庶
成一代之典上以報往聖之功徳下以正萬姓之彛倫則
道徳尊嚴而政教修舉矣上納其言命禮官參攷歴代
帝王開基創業有功於生民者立廟祀之於是禮部尚
書牛諒奏三皇開天立極大有功徳於民京都有廟春
秋享祀宜令太常掌之伏羲以勾芒配神農以祝融配
黄帝以風后力牧配正位南面祀以太牢配位東面祀
以少牢漢高祖光武唐高祖太宗宋太祖元世祖宜令
有司就各陵立廟每歲仲春以少牢致祭商中宗高宗
周成王康王漢文帝武帝宣帝明帝章帝唐𤣥宗憲宗
後唐明宗宋太宗真宗仁宗亦宜令有司立廟陵三年
一祭祭以少牢上曰五帝三王及漢唐宋創業之君俱
宜於京師立廟致祭其餘守成賢君令有司祭於陵廟
皆每歲春秋祭之乙酉建歴代帝王廟於京師禮部奏
定其儀制略如宗廟同堂異室為正殿五間以為五室
中一室以居三皇東一室以居五帝西一室以居夏禹
商湯周文王又東一室以居周武王漢光武唐太宗又
西一室以居漢高祖唐高祖宋太祖元世祖從之
　　　祀三皇
洪武二年二月遣中書叅政蔡哲祀三皇以勾芒祝融
力牧風后配享勾芒祝融居右風后力牧居左儀同釋
奠三皇位則籩豆各八簠簋各二登鉶各一爵三犧尊
象尊山罍各一幣一白色祝一共用牛羊豕各一其配
位用籩豆各四簠簋各一鉶一爵三象犧尊各一幣一
白色祝一共用羊豕各一其樂用登歌(闕/)
其祝文　伏羲曰惟皇始畫八卦教民書契繼天立極
肇開道統謹以制幣牲齊粢盛庶品式陳明薦以勾芒氏
配　神農曰始作耒耜烝民粒食百草是嘗功濟萬世謹
以制幣牲齊粢盛庶品式陳明薦以祝融氏配　黄帝曰
惟皇通變神化垂衣而治制作寖偹以濟萬民謹以制幣
牲齊粢盛庶品式陳明薦以風后氏力牧氏配　勾芒曰
爰以季春有事於太昊伏羲氏惟神盛徳在木𤼵生之始
功被萬物本於至仁謹以制幣牲齊粢盛庶品式陳明
薦　祝融曰惟神火徳司夏長飬庶物功在上古惠及
無窮　風后曰惟神貫通天時孤虚闡奥作輔軒轅徳
業名世　力牧曰惟神兵法竒秘有光有烈土徳追崇
功垂萬世餘詞如勾芒
　　　修舉帝王陵寢祀事
初上遣使訪求古帝王陵寢河南陜西各行省具圖所
在帝王諸陵凡七十有九以進禮官考其功徳昭著者
曰伏羲神農黄帝少昊顓頊唐堯虞舜夏禹商湯中宗
高宗周文王武王成王康王漢高祖文帝景帝武帝宣
帝光武明帝章帝後魏文帝隋高祖唐高祖太宗憲宗
宣宗周世宗宋太祖太宗真宗仁宗孝宗理宗凡三十
有六各製衮冕服函香幣遣秘書監丞陶誼等徃修祀
事每陵以白金二十五兩俾具祭物陵寢之發者掩瘞
之壊者完築之廟之敝者因其舊而葺之無廟者設壇
以祭仍令有司禁樵採嵗時祭祀以為常牲用太牢
　　　祭帝王陵寢
遣使祭歴代帝王陵寢上諭中書省臣曰天下都邑咸
有三皇廟前代帝王大臣皆不親祭徒委之醫藥之流
且令郡縣通祀豈不䙝瀆至於堯舜禹皆聖人有功於
天下後世又不立廟朕不知其何説也宜令禮部㑹諸
儒詳考以聞於是禮部同翰林院太常司官考前代聖
帝賢王自唐以來皆祭於陵寢唐𤣥宗嘗立三皇五帝
廟於京師至元成宗時乃立三皇廟於府州縣春秋通
祀而以醫藥主之甚非禮也上曰三皇繼天立極以開
萬世教化之源而汩於醫師其可乎自今命天下郡縣
毋得䙝祀止用有司祭於陵寢禮部復議三皇五帝三
王漢以下創業之英主守成之賢君歲時俱宜一體祭
于陵寢上曰古先聖帝賢王以及歴代帝王曽主中原
安人民者皆春秋祭祀偏方之君雖賢不祭主中原而
昏愚者亦不祭於是禮部復定議合祀帝王三十五在
河南者十陳州祀伏羲商高宗孟津縣祀漢光武洛陽
縣祀漢明帝章帝鄭州祀周世宗鞏縣祀宋太祖太宗
真宗仁宗在山西者一滎河祀商湯在山東者二東平
州祀唐堯曲阜縣祀少昊在北平者三内黄縣祀商中
宗滑州祀顓頊髙辛在湖廣者二􁦘縣祀神農寧逺縣
祀虞舜在浙江者二㑹稽縣祀夏禹宋孝宗在陜西者
十五中部縣祀黄帝咸陽縣祀周文王武王成王康王
宣王漢髙帝文帝景帝興平縣祀漢武帝長安縣祀漢宣
帝三原縣祀唐髙祖醴泉縣祀唐太宗蒲城縣祀唐憲
宗涇陽縣祀唐宣宗歲用仲春仲秋朔器用籩豆各八
登一鉶一簠簋各一爼一爵三尊三篚一牲用太牢制
可之於是遣使詣各陵致祭復命陵寢所在禁民無得
樵採置碑刻祭之月日牲帛之數于其上俾所在有司
守之以為常式
　　　祭歴代帝王樂章
洪武七年八月御製樂章　迎神云仰瞻兮聖容想鑾
輿兮景從降雲衢兮後先來俯鑒兮㣲衷荷聖靈兮蒼
生有崇睠諸帝兮是臨予頓首兮幸䝉　奠帛云秉㣲
誠兮動聖躬來列坐兮殿庭予今願兮効勤奉禮帛兮
列酒尊鑒予情兮忻享方旋駕兮雲程　初獻云酒行
兮爵盈嘉氣兮雍雍重荷䝉兮載瞻載崇羣臣忻兮躍
從願覩穆穆兮聖容　亞獻云酒斟兮禮明諸帝熈和
兮悦情百職奔走兮滿庭陳籩豆兮數重亞獻兮願成
　終獻云獻酒兮至終早整雲鑾兮將還宫予心眷戀
兮神聖欲攀留兮無從躡雲衢兮緩行得遥瞻兮達九
重　徹饌云納殽羞兮領陳烝民樂兮幸生將何以兮
崇報惟嵗時兮載瞻載迎　送神云旛幢繚繞兮導來
踪鑾輿冉冉兮歸天宫五雲擁兮祥風從民歌聖祐兮
樂年豐　望瘞云神機不測兮造化工珎羞禮帛兮薦
火中望瘞庭兮稽首願神鑒兮寸衷
　　　祭歴代帝王祝文
洪武十年遣官祀歴代帝王凡十七位為五室共設酒
尊三于殿之東南西向用祝一設于神之右初獻畢讀
祝餘禮儀仍舊祝文曰皇帝謹遣具官某致祭於太昊
伏羲氏炎帝神農氏黄帝軒轅氏帝金天氏帝髙陽氏
帝髙辛氏帝陶唐氏帝有虞氏夏禹王商湯王周武王
漢髙祖皇帝漢光武皇帝隋髙祖皇帝唐太宗皇帝宋
太祖皇帝元世祖皇帝曰昔者奉天明命相繼為君代
天理物撫育黔黎彛倫攸叙井井繩繩至今承之生民
多福思不忘報特祀以春秋惟帝英靈來歆來格尚享
　　　祭歴代忠臣不具祭服
洪武十三年監察御史連楹等劾奏應天府尹曽朝位
祭歴代忠臣不具祭服有乖典禮上顧問廷臣吏部尚
書阮畯言祭前代之臣不具祭服相承已久上命翰林
院考證以聞翼日翰林院奏祭前代忠臣便服行禮為
宜遂詔應天府以為常式
　　　定帝王廟祀及名臣從祀
洪武二十年遣官祀歴代帝王廟五室祀伏羲至元世
祖凡十七帝至是去隋文帝凡十六帝為五室中三室
居三皇五帝三王如舊最東一室則漢髙祖光武唐太
宗最西一室則宋太祖元世祖從祀名臣凡四壇東廡
第一壇九人風后臯陶䕫龍伯益傅説召公奭召虎張
良曹參西廡第一壇九人力牧䕫伯夷伊尹周公旦太
公望方叔蕭何陳平東廡第二壇十人周勃馮異房𤣥
齡李靖李晟潘美岳飛穆呼哩博勒呼巴延西廡第二
壇九人鄧禹諸葛亮杜如晦郭子儀曹彬韓世忠張浚
保爾濟齊拉衮
　　帝王陵寢
　　　䕶視歴代帝王陵寢
洪武九年八月遣官視歴代帝王陵寢令百歩内禁人
樵牧設陵户二人守之有經兵火而崩摧者有司督近
陵之人以時封培每三年一遣使致祭乙巳禮部尚書
張籌奏使者視歴代帝王陵寢還言各陵有素無祠宇
者有歲久不堪修葺者有間可修葺者按唐開元間先
代帝王有廟者祭於廟無廟祭於壇祠宇之壊者請勿
葺上曰然其廟之可葺者葺之不可葺者令有司次第
修之勿亟勞民也
　　　特設歴代帝王陵寢
嘉靖十年右春坊右中允廖道南請改大慈恩寺興辟
雍以行飬老之禮撤靈濟宫徐知證知諤二神改設歴
代帝王神位仍配以歴代名臣下禮部議覆言今國子
監迺祖宗以來幸臨之地恐不必更葺梵宇舊址重立
辟雍惟寺内歡喜佛實屬不經敗壊民俗相應毁棄靈
濟宫徐知證知諤二神其在當時已得罪名教固宜撤
去但所在窄隘恐不足以改設帝王寢廟宜擇地别建
得㫖夷鬼滛像可便毁之帝王廟工部其相地卜日興
工於是工部銷毁滛像㑹官相帝王廟地因言阜成門
内保安寺故址舊為官地改置神武後衞而中官陳林
鬻其餘為私宅地勢整潔且通西壇可贖遷而鼎新之
奏入報可
嘉靖十一年七月禮部以新作歴代帝王廟成請上親
祀許之仍詔以祀之前一日預告皇祖即太廟後寢行
禮禮部上親祭歴代帝王儀注上覽之曰正五壇中案
朕親奠獻左右四案命郭勛李時代之成國公朱鳯尚
書王憲夏言汪鋐分獻兩廡餘俱如擬
　　　追祀忠節
宣徳八年八月江西吉安府知府陳本深言廬陵縣城
南舊有忠節祠祀鄉先賢宋楚國文忠公歐陽修忠襄
公楊邦乂忠簡公胡銓葢國文忠公周必大文節公楊
萬里信國公文天祥比來官屢更代事致因循曠缺祀
典乞舉行盛典勅有司每歲春秋致祭上諭行在禮部
臣曰褒崇忠節足以正人心厚風化此國家先務其從
所言令春秋祭祀命府官行禮仍命有司以時修葺祠
宇
成化十八年十一月顔氏六十代孫襲翰林院五經博
士顔公鋐奏顔子廟缺人灑掃請如孟氏例撥賜上曰
國朝祀典二廟并隆孟氏既有廟户而顔氏獨無誠為
缺典其令有司如孟氏數給與之
成化二十二年十一月禮部以愽士顔公鋐請修顔子
廟覆奏上曰顔子孔門髙弟道徳可仰身先配享而家
廟不修可乎其令有司以修孔廟工役重為修葺
　　　功臣廟正官行禮
𢎞治十五年南京太常寺卿楊一清等奏南京每年四
孟并歲暮例遣勲戚大臣致祭鷄鳴山功臣廟是日并
祭晉成陽卞忠貞公等六廟該應天府官行禮近年以
來本府率委縣丞訓導等官代之恐禮意太輕乞定為
著令禮部議謂所言宜從請此後分遣堂上官有事故
即委京縣掌印正官必不得已乃委府學教授等官從
之仍令本府官如無事故不許推託轉委
　
　
　
　禮部志稿卷八十五上
欽定四庫全書
　禮部志稿卷八十五下
　　　　　　　　　　　　明　俞汝楫　編
　崇祀備考
　　孔廟祀
　　　遣祭闕里
洪武元年遣前國子祭酒孔克堅祀先師孔子于闕里
出内府香幣并白金百兩俾具祭物仍命通賛舍人張
漢英副之上諭克堅曰先師孔子扶持世教功徳廣大
萬世帝王之師也朕今命爾徃祭葢以爾先師子孫祭
必歆饗爾宜致誠潔以副朕懐
　　　初定曲阜廟祀
洪武三年八月丁巳朔遣官釋奠于先師孔子命來年
曲阜廟庭官給牲幣俾衍聖公主祀事歲以為常
　　　崇祀孔子
洪武元年十月詔以太牢祀先師孔子于國學仍遣使
詣曲阜致祭及行上謂之曰仲尼之道廣大悠久與天
地相並故後世有天下者莫不致敬盡禮修其祀事朕
今為天下主期在明教化以行先聖之道今既釋奠國
學仍遣爾修祀事于闕里爾其敬之
　　　更定釋奠孔子祭品禮物
洪武四年禮部奏更定釋奠孔子祭品禮物正位犢一
羊一豕一籩豆各十登一鉶二簠簋各二酒尊三爵三
四配位每位羊一豕一酒尊一餘同正位其從祀十哲
東五位共用豕一分置於各位帛一爵一每位用籩豆
各四簠簋各一鉶一酒盞一西五位陳設同東廡五十
三位為十三壇共用豕一分置於各壇帛一爵一每壇
用籩豆各四簠簋各一酒盞四西廡五十二位亦為十
三壇陳設與東廡同初孔子之祀象設於髙座而籩豆
罍爵皆陳於座下弗稱于儀其來已久至是定擬祭物
陳設各為髙案籩豆簠簋登鉶悉代以甆器牲用熟樂
用舞樂生六十人舞生四十八人引樂二人凡一百一
十一人上從之禮部請選京民之秀者充樂舞生上曰
樂舞乃學者事况釋奠所以追崇先師宜擇國子生及
凡公卿子弟在學者預教肄之
宣徳元年山東徳平縣儒學訓導年富言天下儒學文
廟以崇祀先聖先賢近年以來十哲及兩廡從祀先賢
或置木牌或為塑像或封爵差訛或位次失序甚者缺
而不置皆有司因循所致乞依洪武中定例重加考校
刋布内外永為定規上曰朝廷崇儒重道為𦂳要事而
有司不得人如此命禮部即考正頒示天下
　　　定孔廟祭品數
正統三年禮部尚書胡濙言比者湖廣桂東縣知縣范
忠奏本縣每遇春秋祭孔子教官生員逼取祭儀擾民
各府州縣亦有此弊請定其儀猪每隻重七十斤山羊
每隻重二十斤綿羊每隻重三十斤其餘品物不係出
産者鹿兎以羊代榛栗以土産果品代令風憲官嚴加
禁約教官訓導生員毋責取擾民上從之遂著為令
　　　増孔廟從祀祭品
景㤗六年二月太常寺卿許彬奏每嵗仲春仲秋上丁
釋奠先師孔子及四配十哲牲牢品物固無容議其兩
廡從祀先賢共一百九位止用豕二隻棗栗各二十二
斤黍稷各三升三合有竒鉶塩五斤十兩每品分為一
百九分甚儉薄不足以盡尊崇之意請増豕四隻棗栗
各五十斤黍稷各一斗鉶塩五十斤庶於禮為稱及行
南京國學一例増設從之
　　　陳孔廟四議
𢎞治二年山東兖州府知府趙蘭陳六事其四云一請
定禮樂謂孔子廟在國子監者皇上或躬臨致祭或遣
官代祭是以天子祭先師器用十二籩豆舞用八佾宜
也其天下郡縣廟學豈可僣用此等禮樂以祭乞議處
之一請詳祀位謂大成殿後宜别為寢室祀叔梁紇配
以顔路曽晢孔鯉其七十子言行著見如有子軰并宋
周程張朱數子宜皆升坐殿上通謂之哲以備一代之
制一請議謚號謂周公制禮作樂前代嘗加謚文憲王
今一例革其舊有之封號止以太師周公稱之恐名爵
不足以副功徳之實乞㑹議復舊一請補缺畧謂孔顔
孟三代子孫各有官爵祭田惟曽子子孫未有乞賜祭
田給人户備洒掃選賢良户為廟主嵗時祭祀仍令有
司主之命所司知之
　　　考正從祀名位
宣徳三年正月四川萬縣儒學訓導李鐸言各處從祀
先賢名位多有差訛且失次序若不考正實乖祀典上
謂禮部尚書胡濙曰昔我太祖皇帝斷自聖心大正神
祗名號惟於先聖先賢悉從其舊將以垂憲萬世豈可
差謬其速考正頒示天下
　　　重定從祀位次
𢎞治十一年南京兵科給事中楊亷言孔廟之祀所以
崇徳報功今兩廡之間自宋諸儒入祀之後未有論其
位次者遂使荀况馬融諸人居于周惇頥程顥程頥張
載朱熹之上彼况以下諸人置之從祀猶有可議矧可
使宋之五儒反位于下乎臣謂宜升惇頥顥頥載熹于
况等之上若謂當以時之先後為次則孔伋孟軻何得
越由賜之班若謂一廡之間不宜易置太甚則配哲之
分何乃在一堂之上若謂祀典行之已久不必更改則
本朝何為而黜揚雄之祀于數百年之後哉陛下于惇
頥之太極圖通書于顥頥之遺書易傳于載之西銘正
䝉于熹之本義𫝊註章句綱目等書深宫誦習經筵講
説固多取之望命儒臣禮官博議斷自宸衷俾宋五儒
者得于孔門諸子接席于兩廡之間超荀况等而處其
上豈非朝廷之一盛事乎命下其言于禮部
　　　新孔廟祭告
𢎞治十七年翰林院檢討劉瑞言闕里孔廟告完皇上
遣大學士李東陽祭告立碑文物一新惟夫子加封之
典尚因襲前元之舊未能改正所謂大成者孟氏取譬
之詞而所謂文宣者又齊亂主髙洋之謚是不可以擬
夫子盛徳之形容請節去大成文宣四字别定為尊崇
美謚因此祭告而併新之以彰皇上崇儒重道之盛心
命下其奏于所司
　　　始定啓聖祠祀
嘉靖十年七月國子監建啓聖公祠成禮部尚書李時
等議祀典請春秋祭祀與文廟同日所用牲帛籩豆視
四配其東西配位先賢顔無繇氏曽㸃氏孔鯉氏孟孫
氏十哲從祀先儒程朱祭視兩廡是日文廟代主祭者
係欽遣輔臣則祭酒于啓聖祠行禮南京國子監祭酒
於文廟司業於啓聖祠各行禮從之
　　　罷孔廟陪祀凟䙝
嘉靖一十二年祭至聖先師孔子大學士嚴嵩行禮時
上久不視朝暫罷御殿𫝊制禮受命左順門令典祭先
師孔子文官五品以上陪祀其六品以下俱先期展謁
嘉靖九年用主事梁喬升言令在京文臣俱例陪祀官
後行禮地隘人衆不禁喧雜至是禮官言其凟䙝非禮
詔復如舊例
　　　定闕里家廟配享
正統三年三月孔顔孟三氏子孫教授襄侃言天下文
廟惟論𫝊道以例位次闕里家廟宜正父子以叙彛倫
顔子曽子子思子也配享廟庭無繇子晳伯魚父也從
祀廊廡匪惟名分不正抑恐神不自安况孔子父叔梁
紇元已追封啓聖王創殿於大成殿西崇祀而顔孟之
父俱封公爵惟伯魚子晳仍為侯爵乞追封為公偕顔
孟之父俱遷配啓聖王殿庶名位胥安人倫攸叙又言
祭告孔子祝文稱王在天下則可在子孫則不宜乞易
惟王為仰惟我祖増深仁厚澤詒我子孫二句於垂憲
萬世之下上是其言命行在禮部行之仍命翰林院議
伯魚子晳封號以聞
　　　隆聖賢廟祀
成化十二年七月國子監祭酒周洪謨言孔子冕服已
用天子之禮宜増籩豆為十二佾舞為八則禮樂相稱
上曰尊崇孔子乃朝廷盛典宜從所言其籩豆佾舞俱
如數増用仍通行天下悉遵此制
　　　定釋奠先師樂
𢎞治九年二月太常寺奏釋奠先師孔子已准用天子
之禮増為八佾之舞惟樂器之數尚用諸侯之樂似為
未稱請増文廟樂器人數為七十二人如天子之制禮
部因請行移所司如數置造仍通行天下并南京國子
監一體遵行上曰文廟享祀用天子之禮而舞已加八
佾樂器乃尚諸侯之舊則尊崇未至而情文亦有未備
所言良是即如擬行之以副朕崇奉先師之意
　　　改正先師祀典
嘉靖九年十一月上因纂祀儀成典諭大學士張璁凡
雲雨風雷之祀以及先聖先師祀典俱當以叙纂入璁
因奏言雲雷等祀及社稷配位俱䝉聖明更定但先聖
先師祀典尚有當更正者請于大成殿另立一堂祀叔
梁紇而以曽晳顔路孔鯉配之上以為然因諭聖人尊
天與尊親同今籩豆十二牲用犢全用配天儀亦非正
體其謚號章服悉宜改正卿宜加體孔子之心為朕計
之璁遂言孔子宜稱先聖先師而不稱王祀宇宜稱廟
而不稱殿祀宜用木主其塑像宜毁撤籩豆用十樂用
六佾叔梁紇宜别廟以祀以三代配公侯伯之號宜削
只稱先賢先儒其從祀申黨公伯寮秦冉顔何荀况戴
聖劉向賈逵馬融何休王肅杜預吳澄宜罷祀林放蘧
瑗盧植鄭𤣥服䖍范寗宜各祀于其郷后蒼王通歐陽
修胡瑗蔡元定宜増入上命禮部㑹翰林諸臣議編脩
徐階疏陳不可上怒謫階福建延平府推官乃御制正
孔子祀典説示禮部
　謹按漢髙帝過魯以太牢祀孔子安帝祀孔子及七
　十二弟子于闕里此崇祀之始也厥后唐太宗稱以
　先聖尼父𤣥宗諡以文宣王顔閔而下俱為侯伯宋
　真宗始以至聖稱焉我太祖即位奉太牢祀于國學
　又遣祭酒致祭于闕里成祖躬行四拜之禮憲宗加
　以天子禮樂至世宗獨出睿見尊為先師孔子可為
　極崇祀之道矣
　　　曽廟配享從祀位次
正徳八年二月山東嘉祥縣修曽子廟成巡按御史李
璣請以門人子思配享而以陽膚子襄公明儀沈猶行
公明髙樂正子春公明宣單居離列于子思後從祀且
請御製碑文以垂示無極禮部議覆詔曰顔子廟先已
有御製碑矣曽廟亦不可無也其令翰林院製文賜之
　　　從祀先賢圖本
正統元年忠州儒學訓導宋廉言欲將各處儒學從祀
先賢名爵位次較勘明白刋成圖本頒行天下學校永
為遵守從之
　　　進宋儒三人從祀
正統二年乙亥以宋儒胡安國蔡沈真徳秀從祀孔子
廟廷先是廣東肇慶府知府王罃順天府通判曹銘等
皆言春秋上丁祭先師孔子以歴代諸儒從祀斥揚雄
而進董仲舒吳澄誠百世不易之盛舉也然而性惡之
荀况短喪之杜預皆穿鑿陋儒尚祀廟廷而宋儒若胡
安國蔡沈真徳秀皆有功道學羽翼六經其格言㣲意
擴先儒之未𤼵處已行事又皆正大光明足以紹承道
統之緒皆未得從祀事下行在禮部覆奏謂安國作春
秋𫝊沈作書𫝊徳秀作大學衍義學者宗之誠有功於
聖門宜如其請故有是命
　　　議從祀進黜
𢎞治二年禮科給事中張九功言文廟從祀世教所關
不可不慎如蘭陵伯荀况扶風伯馬融偃師伯王弼成
都伯揚雄俱得罪名教宜黜之本朝文清公薛瑄篤志
好學於道有得宜進之從祀之列詹事府少詹程敏政
亦言馬融劉向賈逵王弼何休戴聖王肅杜預八人雖
有訓詁其行不足稱宜禠爵罷祀鄭衆盧植鄭𤣥服䖍
范寗五人雖若無過而所著未能發明聖學止宜各祀
于其郷申棖申黨其實一人位號宜存其一公伯寮秦
冉顔何蘧瑗林放五人家語不載亦宜罷祀如以瑗放
為不可無祀則祀瑗於衞祀放于魯或各附祭於郷賢
祠又后蒼有功於禮記宜與王通胡瑗二人俱加爵從
祀又顔子曽子子思配享在朝而其父顔無繇曽㸃孔
鯉列坐廡下於義未安請令各處廟學如郷賢祠之制
别立一祠中祀啓聖王叔梁紇而以無繇㸃鯉及孟子
父邾國公孟孫氏配享程子父永年伯程珦朱子父獻
靖公朱松從祀則重道之典明倫之義兩得之俱下禮
部㑹官議於是禮部等衙門尚書周洪謨等言揚雄洪
武中因行人楊砥之請已罷從祀薛瑄在成化初亦議
其於明道著書尚未若黄榦輔廣之親承㣲言金履祥
許謙之推衍緒説若后蒼雖能明髙堂生之禮然漢以
二戴慶普三家立於學官而蒼之禮不與焉王通河汾
之師道雖存而於聖人之道亦安望覃懐迓續之功若
遽欲躋之從祀俱未敢以為然也至若啓聖王及泗水
侯各為廟以祀於闕里久矣今欲通祀於天下而遂升
孟子程朱之父以配之則於禮為太過置無繇㸃鯉於
别廟而遂不得預享孔子萬世之祀則於義為不及况
朱子在當時嘗因釋奠狀申禮部考正兩廡諸賢位次
亦未嘗有一言謂荀况馬融王弼戴聖劉向賈逵何休
王肅杜預鄭衆盧植鄭𤣥服䖍范寗等非所當祀者此
非慎於闕疑則必志於從厚者也又况南京國子監廟
廷之祀嘗經我太祖神謨聖斷之所詳定今百有餘年
矣臣等何敢復致議於其間哉謹僉議曰仍舊上是之
　　　覆吳澄從祀議
𢎞治十四年禮部議覆掌國子監事禮部右侍郎謝鐸
所陳三事謂叔梁紇立廟及吳澄從祀事鐸與學士程
敏政嘗言之俱以廷議不合而止今請再集廷議嵗貢
生員入監一年方許告就教職請如鐸議餘皆有不可
行者惟論吳澄不當從祀時尚書傅瀚力詆鐸言為謬
侍郎焦芳曰鐸言誠有難行者但草廬先生苦心著述
雖若有功而出處大節則真有可議鐸言不當從祀是
已瀚力稱前人之請為有見今不可遽易芳曰所謂前
人者葢楊士竒也今天下方議其當柄用之際雖從祀
大事猶能私庇其郷人可又襲其非耶瀚曰薛文清學
徒博而少著述人猶曰能繼道統為之請列從祀况草
廬著述之多可不祀乎芳曰不然文清著述雖少於草
廬而出處之正則加草廬之上矣况以盡心知性之學
達窮神知化之妙其讀書一録皆寫其身心之所得葢
在聖人所必與者豈常人所能識也然至今猶未躋之
從祀草廬者著述其何以加之且道統者謂深逹往聖
之域而身有之者也𫝊聖門之道者莫加於顔子後世
稱未達一間彼豈以著述為逹耶今欲尚言而不尚行
則取尋常士且不應如此而况道統之大顧謂能修辭
立言者即是而不復論其節豈不悖乎瀚不能應於是
㑹集諸廷臣議而芳不與瀚竟引禮所謂凡祭有其舉
之莫敢廢詩書所謂率由舊章監于成憲以文其説而
於澄忘宋事元之大節略不及澄遂仍舊從祀而鐸議
皆寢論者謂士竒之以澄欺宣廟非特私其郷人而措
意亦有在瀚不悟此有惟溺郷里之私而不顧君臣之
大倫正道統之攸繫乃據為舊章成憲再不可議然則
楊時奏黜王安石之配享當時安石豈無朝命而配享
哉特其命雖出自朝廷而事實由臣下阿私所親以誤
朝廷而非天下之公議所以易之後世竟不以為過也
此豈横私意於胸中者所能與哉
　　　兩地五經博士
嘉靖二年命宋儒朱熹裔孫野為翰林院五經博士于
婺源奉祀初御史王完言熹實徽之婺源人其宗族墳
墓在建安已置博士世祀考其次子四世孫勲還居婺
源宜如衢州孔廟例官其子孫嫡長者一人以主祀事
禮部請下有司覈實以聞故有是命
　　　議薛瑄諸儒祀
嘉靖十八年先是御史楊贍樊待仁奏故禮部侍郎薛
瑄國朝大儒宜從祀文廟詔下儒臣議時尚書霍韜侍
郎張邦竒詹事陸深少詹事孫承恩祭酒王教學士張
治詹事府丞胡守中庶子楊維桀諭徳龔用卿屠應竣
洗馬徐階鄒守益中允李學詩秦鳴夏閔如霖賛善閻
樸司直謝少南吕懐編修兼校書王同祖趙時春編修
兼司諌唐順之黄佐侍講胡經二十三人議宜祀庶子
童承叙賛善浦應麒議宜緩賛善兼檢討郭希顔以瑄
無著述之功議不必祀給事中丁湛等請從衆議之多
者霍韜又欲黜司馬光陸九淵吕懐欲將道統正𫝊皆
進之廟堂系於四配下至是禮部集議以請上曰聖賢
道學不明士趨流俗朕今有感薛瑄能自振起誠可嘉
尚但公論久而後定宜候將來童承叙浦應麒議是司
馬光陸九淵從享與四配等位次俱歴代秩祀又經我
太祖欽定俱照舊不許妄議
　　　慎重從祀議
隆慶元年給事趙輄御史周𢎞祖請以故禮部侍郎薛
瑄從祀下禮部議至是覆言孔廟從祀國家所以崇徳
報功垂世立教其典甚重我朝祖宗列聖増入名賢類
皆宋元以上而明興二百年間未有一人誠慎其事也
臣等謹考侍郎薛瑄潜心理道勵志修為言雖不專于
著述而片言隻簡動示楷模心雖不繫于事功而偉節
恢猷皆可師法尚書王守仁質本超凡理由妙悟學以
致良知為本獨觀性命之源教以謹講習為功善發聖
賢之㫖此二臣者皆百年之豪傑一代之儒宗確乎能
翼賛聖學之𫝊矣但瑄則相去百年輿論共服先朝科
道諸臣建言上請累十餘疏而儒臣獻議與瑄者十居
八九世宗皇帝亦嘉瑄能振起然猶謂公而後明宜俟
將來若守仁則世代稍近猶恐衆論不一請勑翰林院
詹事府左右春坊國子監儒臣令其廣諮博討撰議進
覽仍下本部㑹官集議以俟聖斷上是之
　　附考
　　　正孔廟從祀議
𢎞治十二年禮部右侍郎兼翰林院學士程敏政言臣
聞古聖王之治天下必以祀典為重所以崇徳報功而
垂世教淑人心也故有功徳于一時者一時祀之更代
則已有功徳于一方者一方祀之踰境則已然猶欲以
勸一時範一方而不敢輕議焉况先師孔子有功徳于
天下萬世天下祀之萬世祀之則廟庭之間侑食之人
豈可茍然而已必得文與行兼名與實副有功于聖門
而無疵于公議者庶足以稱崇徳報功之典若侑食者
非其人則豈惟先師臨之神不顧歆將使典模範者莫
知所教為弟子者莫知所學世教不明人心不淑通乎
天下而施及後世其為闗係豈特一時一方之可比哉
邇者言官欲黜文廟從祀諸賢之有罪者詔禮部集議
臣愚亦在預議之列疑其所言尚有未盡而議者相待
憚于改作臣考之于書揆之于心不敢為異同謹畫一
條陳上凟聖覽
一唐貞觀三十一年始以左丘明等二十二人從祀孔
子廟庭葢當是時聖學不明議者無識拘于舊注䟽謂
釋奠先師如詩有毛公禮有髙堂生書有伏生之類遂
謂専門訓詁之學為得聖道之𫝊而併及馬融等行之
至今誠不可不考其行之得失與義之可否而釐正于
大明有道之世也臣考歴代正史馬融初應鄧隲之召
為秘書歴官南郡太守以貪濁免官髠徒朔方自刺不
死又不拘儒者之節前授生徒後列女樂為梁冀草奏
殺忠臣李固作西第頌以美冀為正直所羞即是觀之
則衆醜備于一身五經為之掃地後世乃以其空言目
為經師使侑坐于孔子之庭臣不知其何説也劉向初
以獻賦進喜誦神仙方術嘗上言黄金可成鑄作不驗
下吏當死其兄楊城侯救之獲免所著洪範五行𫝊最
為舛駁使箕子經世之㣲言流為隂陽術家之小技賈
逵以獻頌為郎不修小節專一附㑹圖䜟以致貴顕葢
左道亂政之人也王弼與何晏倡為清談所著易𫝊専
祖老莊而范寗追究晋室之亂以為王何之罪深于桀
紂何休則止有春秋解語一書黜周王魯又註風角等
書班之于孝經論語葢異端邪説之流也戴聖為九江
太守治行多不法懼何武劾之而自免後為博士毁武
于朝及予賓客為盗繫獄而武平心决之得不死而又
造謝不慚先儒謂聖乃禮家之宗而身為贓吏子為賊
徒可謂世鍳王肅在魏以女適司馬昭當是時昭簒魏
之勢已成肅為世臣封蘭陵侯官至中領軍乃坐觀成
敗及毌丘儉起兵討賊肅又為司馬師畫䇿以濟其惡
若好人佞已乃其過之小者杜預所著亦止有左氏經
𫝊集解其大節亦無可稱如守襄陽則數餽遺洛中貴
要紿人曰懼其為害耳非以求益也伐吳之際因斫癭
之譏盡殺江陵之人以吏則不廉以將則不義凡此之
人其於名教得罪非小而議者謂能守其遺經若左丘
明公羊髙榖梁赤之于春秋伏勝孔安國之于書毛萇
之于詩髙堂生之于儀禮后蒼之于禮記杜子春之于
周禮可以當之葢秦火之後惟易以卜筮僅存而餘經
非此九人則㡬乎熄矣此其功之不可冺者以之從祀
可也若融等又不過訓詁此九人之所𫝊者耳况其書
行于唐故唐始以備經師之數祀之今當理學大明之
後易用程朱詩用朱子書用蔡氏春秋用胡氏又何取
于漢魏以來駁而不正之人使安享天下之祀哉夫所
以祀之者非徒使學者誦其詩讀其書亦將識其人而
使之尚友也臣恐學者習其訓詁之文于身心未必有
補而考其奸諂滛邪貪墨怪妄之迹將自甘于效尤之
地曰先賢亦若此哉其禍儒害道將有不可勝言者矣
至于鄭衆盧植鄭𤣥服䖍范寗五人雖若無過然其所
行亦未能以窺聖門所著亦未能以發聖學五人者得
預從祀則唐漢以來當預者尚多臣愚將戴聖劉向賈
逵馬融何休王肅王弼杜預八人裭爵罷祀鄭衆盧植
鄭𤣥服䖍范寗五人各祀于其鄉后蒼在漢初説禮數
萬言號后氏曲䑓記戴聖等皆受其業葢今禮記之書
非后氏則不復𫝊于世矣乞加封爵與左丘明一體從
祀則偽儒免欺世之名賢者受專門之祀而情文兩得
矣
一孔子弟子見于家語自顔回而下七十六人家語之
書出于孔氏當得其實而司馬遷史記所載多公伯寮
秦冉顔何三人文翁成都廟壁所畫又多蘧瑗林放申
棖三人先儒謂後人以所見増益殊未可據臣考宋邢
昺論語注䟽申棖孔子弟子在家語作申續史記作申
黨其實一人也今廟庭從祀申棖封文登侯在東廡申
黨封臨川侯在西廡重復無稽一至于此且公伯寮愬
子路以沮孔子乃聖門之蟊螣而孔子稱瑗為夫子决
非及門之士林放雖嘗問禮然家語史記邢昺註䟽俱
不載諸子之列秦冉顔何疑亦為字畫相近之誤如申
棖申黨者俱不可考耳臣愚以為申棖申黨位號宜存
其一公伯寮秦冉顔何蘧瑗林放五人既不識于家語
七十子之數宜罷其祀若瑗放二人不可無祀則乞祀
瑗于衞祀放于魯或附祭于本處鄉賢祠仍其舊爵以
見優崇賢者之意亦庶乎其名實相符而不舛于禮也
一洪武二十九年行人司司副楊砥建議請黜揚雄進
董仲舒太祖髙皇帝嘉納其言而行之主張斯道以淑
人心可謂大矣然荀况揚雄實相伯仲而况以性為惡
以禮為偽以子思孟子為亂天下子張子夏子㳺為賤
儒故程子有荀卿過多揚雄過少之説今言者欲併黜
况之祀宜也然臣竊以為漢儒莫若董仲舒唐儒莫若韓
愈而尚有可議者一人文中子王通是也通之言行先
儒之論已多大約以為僣經而不得比于董韓云爾臣
請斷之以程朱之説程子曰王通隐徳君子也論其粹
處殆非荀揚所及若續經之類皆非其作然則程子豈
私于通哉正因其言之粹者而知其非僣經之人耳朱
子曰文中子論治體處髙似仲舒而本領不及爽似仲
舒而純不及又曰韓子原道諸篇若非通所及者然終
不免文士之習利達之求若覽觀古今之變措諸事業
恐未若通之精到懇惻而有條理也至于河汾師道之
立出于魏晉佛老之餘迨今人以為盛則通固豪傑之
士也今董韓並列從祀而通不與疑為闕典臣又按宋
儒自周子以下九人同列從祀而尚有可議者一人安
定胡瑗是也瑗之言行先儒之論已詳大約以為少著
述而不得比于濂洛云耳臣亦請斷之以程朱之説程
子㸔詳學制曰宜建尊賢堂以延天下道徳之士如胡
瑗張載邵雍使學者得以矜式朱子小學書亦備載瑗
事以為百世之法臣以為秦漢以來師道之立未有過
瑗者矧程子于瑗之生也欲致其與張邵並居于尊賢
之堂其沒也乃不得與張邵並侑于宣聖之廟其為缺
典信矣况宋端平二年議増十賢從祀以瑗為首若謂
瑗無著述之功則元之許衡亦無著述但其身教之懿
與瑗相望誠有不可偏廢者臣考之禮有道有徳于教
于學者死則為樂祖祭于瞽宗郷先生歿則祭于社若
通瑗兩人之師道百世如新得加封爵使與衡同列祀
于學宫最得禮意
一自唐宋以來以顔子曽子子思孟子配享坐堂上而
顔子之父顔無繇曽子之父曽㸃子思之父孔鯉皆坐
廡下臣考之禮子雖齊聖不先父食而三代之學皆所
以明人倫也夫孔子之所以為教與諸子弟之所以為
學者不過明此而已今乃使子坐于上父坐于下豈禮
也哉若以為此乃論𫝊道之功則自古及今未有外人
倫而言道者縱出於後世之尊崇非諸賢之本意恐諸
賢於㝠㝠之中必有不安於心而不敢享非禮之祀者
臣考之元至順三年嘗封顔無繇把國公諡文裕孟子
之父孟孫氏亦嘗封邾國公臣愚乞下有司于各處廟
學如鄉賢祠之制别立一祠中祠啓聖王以把國公顔無
繇萊蕪侯曽㸃泗水侯孔鯉邾國公孟孫氏配享庶不
失以禮尊奉聖賢之意臣又竊觀聖學失𫝊于五百年
至程朱出而後孟氏之統始續則程朱之先亦不可缺
况程子之父大中大夫封永年伯程珦首識濓溪周子
于屬掾之中薦以自代而又使二子從逰朱子之父韋
齋先生追謚獻靖公朱松臨沒之時以朱子託其友籍
溪胡氏而得程氏之學珦以不附王安石新法退居于
洛松以不附秦檜和議奉祠于閩其歴官行已俱有稱
述臣愚乞將永年伯程珦獻靖公朱松從祀啓聖王祠
使學者知道學之𫝊有開必先明倫之義不為虚文矣
　謹按家語所載七十二賢無秦冉顔何史記所載七
　十七賢無陳亢文翁石室而唐祀因之杜氏通典則
　有八十三賢而宋祀因之以左丘明等二十二人為
　先師則始于唐之貞觀以曽參等六十七人並為侯
　伯則昉于唐之開元至于孟子(元加封/亞聖公)繼顔(復聖/公)曽
　(宗聖/公)思(述聖/公)為四配升顓孫師為十哲則又至宋而
　始定焉
　又按從祀之説始于唐太宗時左丘明等以配食先
　師自是宋神宗益以荀况揚雄韓愈理宗加以周惇
　頥張載程顥程頤朱熹張栻吕祖謙度宗加以邵雍司
　馬光元人又加以董仲舒許衡本朝正統中又加宋
　胡安國蔡沈真徳秀元吳澂四人者葢安國𫝊春秋
　沈註書徳秀著大學衍義澂著諸經纂言是皆有功
　于聖門者也已祀而黜者惟揚雄一人若孔聖之後
　有功聖徳者無不祀矣惟楊時者從學二程載道而
　南使無時則無朱熹矣乃不得從于二程之後朱吕
　之前豈非闕典歟
　　　嚴名宦郷賢祀
嘉靖十三年八月内禮部題該巡按直𨽻御史鄭坤奏
為廟災建言事條陳内開天地神祗歴代帝王道統師
儒陛下精誠純敬設主立廟物無弗備義無不周堯舜
三代之主無以過矣至于仕于其地而有政蹟惠澤及
于民者謂之名宦生于其地而有徳業學行𫝊于世者
謂之郷賢陛下固令有司立有祠宇春秋祭祀矣然或
狥情去取而賢否或至于倒置叅酌弗公而淑慝或混
於無别遂使忠魂義魄尚耻于絳灌同列正氣聰明不
甘與草木同腐未免物不得平氣乖致異伏望陛下勅
下該部即行天下掌印官㑹同儒學師生各查本處應
祀名宦郷賢俱遵照大明一統志所載逐一從公㑹議
明白備將職位姓名及履歴行實各相講明務使事有
考據衆無私議然後方許入祠見有祠者時加修葺原
無祠者即便修葢以及梵宇瑶宫等項先年奉㫖拆毁
滛祠事例已將私剏及不係應祀之神俱已拆毁矣今
後仍嚴禁有司不得假以拆毁之例肆為魚獵之塲或
利木石而尅落修理之價或改為書院而身動帑藏之
積名則為國家毁滛祠實則為貪官開騙局監司昏闇
准其申請為其所賣而莫知生徒有為俊秀者苦其虚
拘被其騷擾而不敢言合行各省廵按通查各屬奉例
之後拆毁者若干改造者若干要見有無尅落銀至自
修治以後免其拆毁俯順愚民之心庶神不濫祀人不
偷薄詩云神之聴之終和且平是之謂歟故曰崇祀等
因抄呈到部議得名宦郷賢之祀乃國家崇徳報功盛
典比來愛憎任情臧否失據名實不副激勸無聞今本
官所奏具見敦本尚實相應依擬覆奉欽依通行各該
撫按衙門行令提學官着落府州縣掌印正官及儒學
師生備查各處名宦鄉賢果有遺愛在人鄉評有據未
經表彰即便及時興立祠祀以勵風化若祠宇傾頺及
未經立祠地方亦合查給無礙官錢擇地修葢其或惠
政殊常遺思不冺出于民心追戴願專立祠以申崇報
者有司官員亦當代與申請聴其建言中間如有匪人
濫預有干清議者亦要從公釐正
　
　
　
　
　
　
　
　
　禮部志稿卷八十五下
欽定四庫全書
　禮部志稿卷八十六
　　　　　　　　　　　　明　俞汝楫　編
　國䘏備考
　　皇帝喪禮
　　　洪熈年行
永樂二十二年八月文皇帝崩太子以下至諸王公主
斬衰三年如洪武儀在京文武官聞喪之明日詣思善
門外哭次於本署不飲酒食肉四日具斬衰服詣思善
門外朝夕哭臨三日又朝臨十日各十五舉聲衰服二
十七日凡入朝及視事白布裹紗帽垂帶素服腰絰麻
鞋退服衰服二十七日之外素服烏紗帽黒角帶二十
七月而除聴選官人才監生吏典僧道諸人素服赴順
天府朝夕哭臨三日十五舉聲素服二十七日而除凡
音樂祭祀輟百日男女婚嫁官輟百日軍民素服二十
七日在外以聞喪日為始四日成服朝夕哭臨三日又
朝臨十日各十五舉聲服衰服二十七日後素服烏紗
㡌黒角帶二十七月而除命婦素服舉哀三日二十七
月而除軍民男女素服一十三日在京官各給麻一四
夷使臣工部製服二十七日後皇帝素冠麻衣麻絰臨
朝退仍衰服上謚前三日齋戒遣官祭告天地宗廟社
稷如儀是日内侍官置冊寳輿于奉天門厥明捧冊寳
置輿中皇帝具衰服詣奉天門内侍官舉冊寳輿導引
官導皇帝後隨降階陞輅百官序立金水橋南北向侍
冊寳輿將至皆跪冊寳輿過興隨皇帝後至思善門外
序立北向皇帝降輅冊寳輿入至几筵殿丹陛上皇帝
左門入就丹陛上拜位捧冊寳官至几筵前分左右立
北向導引官奏四拜皇太孫親王皇孫陪拜丹陛上百
官陪拜思善門外四拜皇帝由殿左門入詣大行帝几
筵皇太孫以下皆跪奏進冊捧冊官跪進冊皇帝受以
獻捧冊官以置于案奏進寳捧寳官跪進寳皇帝受以
獻授如冊奏宣冊奏宣寳俯伏興外𫝊賛亦如之行祭
禮皇帝詣几筵前就拜位四拜跪獻酒亞獻終獻俯伏
興四拜𫝊賛同導引官導皇帝由左門入詣神前捧冊
寳授内侍官捧入皇帝入内奉安頓首皇帝由左門出
丹陛上禮畢皇帝還宫
十二月禮部㑹議葬祭儀發引前三日奏告百官出宿
三日遣官以葬期告天地宗廟社稷皇帝衰服告几筵
皇太子親王以下皆衰服百官衰服朝一臨至𤼵引止
前一日遣官祭經過應祀神祠皆設辭奠皇帝后妃皇
太子親王以下衰服致祭司禮監禮部錦衣衛官提督
執事者設大昇舉陳葬儀于午門外并大明門外至日
設啓奠皇帝衰服暨皇太子親王各四拜奠帛獻酒讀
祝四拜舉哀興哀止望瘞執事者升徹帷幙拂拭梓宫
内執事進龍□于几筵殿下設真亭神帛輿謚冊寳于
丹陛上設祖奠皇帝詣梓宫前西向立皇太子親王皆
南侍立内侍奏靈駕進發捧謚冊寳神帛置輿内次銘
旌出執事官陞梓宫内執事持翣左右蔽梓宫降殿内
侍官請梓宫陞龍□執事官奏登龍輴以綵帷飾梓宫
執翣列左右繖扇侍衛如儀舊御儀仗前謚冊神帛真
亭銘旌以次行皇帝后妃皇太子親王及宫眷随至午
門内后妃宫眷哭于帷中設遣奠如祖奠儀内侍請靈
駕進𤼵皇帝以下皆哭盡哀皇帝還宫后妃以下俱還
梓宫由中門出至午門外禮官請梓宫陞大昇輿執事
官奉升大昇輿禮官請靈駕進𤼵皇太子親王以下哭
送出端門外行辭祖禮執事官設褥位于太廟香案前
皇太子易常服奉神帛至太廟褥位跪置神帛于褥興
皇太子正立于神帛後皇太子跪禮官跪于左奏太宗
體天𢎞道髙明廣運聖武神功純仁至孝文皇帝謁辭
賛五拜皇太子捧神帛興以授禮官禮官安輿中請靈
駕進發皇太子仍喪服并親王以下随行梓宫由承天
門大明門中門出皇太子以下由左門出歩送至徳勝
門外乘馬至陵在途朝夕哭臨至陵執事官先陳龍輴
于獻殿門外俟大昇輿至禮官請靈駕降輿升龍輴詣
獻殿執事官奉梓宫升龍輴由中門入皇太子親王奉
謚冊寳輿前行安神禮四拜興奠酒讀祝興四拜舉哀
止親王以下陪拜如常儀遣官祀后土並天壽山俟掩
𤣥宫設遷奠如常儀將掩𤣥宫皇太子以下詣梓宫前
跪請靈駕赴𤣥宫俯伏興執事官升奉遷梓宫入皇堂
内侍奉謚册寳置於前陳㝠器行贈禮皇太子四拜興
奠酒進贈執事官進玉帛捧于右皇太子獻以授内執
事捧入皇堂安置俯伏興四拜舉哀興哀止遂掩𤣥宫
行享禮如遷奠儀遣官祀后土及祭天壽山内侍設香
案𤣥宫門外設題主案于前西向設皇太子拜位于前
北向内侍盥手出主于案上題主官盥手西向題主畢
内侍奉主置于神座藏帛廂中内侍讀太宗體天𢎞道
髙明廣運聖武神功純仁至孝文皇帝神靈上神主賛
四拜興獻酒讀祝俯伏興四拜舉哀興哀止内侍啓櫝
受主訖請神主降座升輿至獻殿請神主降輿陞座行
初獻禮皇太子四拜興初獻奠帛酒讀祝畢俯伏興亞
獻獻終獻賛四拜舉哀興哀止望瘞内官捧神帛箱瘞
于殿前焚㐫器於野葬日初虞柔日再虞剛日三虞後
間日一虞至九虞止在途皇太子行禮還京皇帝行禮
神主將還内侍請神主降座升輿儀仗侍衞如儀皇太
子随仍朝夕奠神主還京先于城外置幄次錦衣衞備
儀仗教坊司備鼓吹不作百官衰服奉候城外神主至
入幄次百官序列于前五拜三叩頭神主行百官從至
午門外皇帝衰服迎于午門内神主至舉哀歩導神主
升几筵殿内皇帝立殿上稍東西向内侍請神主降輿
陞座行安神禮皇帝四拜興奠酒讀祝興四拜舉哀興
哀止皇太子親王以下陪拜百官于思善門外行禮如
儀明日行奉慰禮卒哭用虞祭後剛日禮如虞祭于是
罷朝夕奠至卒哭之明日太常寺陳設禮饌於太廟如
時享之儀内侍設皇帝拜位于几筵殿上進御輦于殿
前丹陛上皇帝衰服四拜舉哀哀止立于拜位之東西
向内侍請神主降座陞輦詣太廟祔享至思善門外皇
帝易祭服升輅随至午門外皇帝詣御輦前跪太常卿
跪奏請神主降輦詣太廟祔享皇帝俯伏興捧神主由
左門入至丹陛上典儀賛太宗體天𢎞道髙明廣運聖
武神功純仁至孝文皇帝謁廟至一廟前内侍捧神主
置褥位皇帝於後八拜禮二廟三廟四廟五廟俱如儀
内侍捧神主朝於北太常卿立壇東西向賛賜座皇帝
搢圭捧神主安于座詣拜位行祭禮如時享之儀太常
卿請神主還几筵皇帝捧神主由廟左門出門外奉安
于車輦皇帝升輅陞至午門外皇帝至思善門降輅釋
祭服易衰服内侍請神主降輦陞座皇帝行安神禮如
前儀皇帝釋服還宫明日百官素服烏紗㡌黒角帶行
奉慰禮
　　　宣徳年行
洪熈元年六月上至自南京先是仁宗皇帝上賓遺詔
上早正大位宫中以上至良鄉宫中始出遺詔文武百
官常服于午門外立班四拜聼宣讀舉哀四拜太監楊
瑛户部尚書夏原吉禮部尚書吕震捧遺詔往蘆溝橋
迎上上至橋遺詔慟哭左右扶詣幕次聼宣遺詔哭盡
哀易素服行文武百官素服迎于都城外上至長安右
門下馬歩行哭至宫外釋冠服被髮詣梓宫前叩首哭
盡哀宫中自皇后以下皆哭盡哀上就喪次見母后親
王以次見上畢各就喪次自六月初三日開喪為始二
十七日而除自七月初一日為始鳴鐘鼓上服淺淡色
衣烏紗翼善冠黒角帶于奉天門視事百官皆淺淡色
衣烏紗㡌帶朝叅如常儀退朝仍終太宗文皇帝服制
上曰朕心何能忍雖加一日愈于已初一日仍素服坐
西角門不鳴鐘鼓百日後再議八月行在禮部尚書吕
震言仁宗皇帝喪服已百日請上易素服御奉天門視
朝上論震曰皇考劬勞大徳奄至遐棄梓宫在殯旦夕
瞻奉几筵中心何忍所奏候山林事畢再議九月少師
吏部尚書蹇義等議言皇上孝思無窮禮貴得宜今祔
廟後仍素服于西角門視事至孟冬歲暮行時享禮太
常奏祭祀是日鳴鐘鼓上服黄袍御奉天門視朝上可
其奏宣徳以後俱如儀仁宗既祔廟遇祭祀上黄袍祭
畢如初禫祭後始釋素服
　　　成化年行
天順八年春正月英宗皇帝大漸召皇太子及太監牛
玉傅恭裴當黄順周善至榻前諭之曰自古人生必有
死朕病已深倘不諱東宫速擇吉即皇帝位遇百日成
婚皇后錢氏名位素定當盡孝飬以終天年徳王等宜
俱與善地俾之國殉葬非古禮仁者所不忍衆妃勿殉
葬殮時用袍服繫腰縧環帶皮鞓著易以鞓衣服多亦
無用擇吉地建陵寢皇后他日宜合葬惠妃亦須遷來
以後諸妃次第祔葬言俱遵行無違梓宫之陵遣親王
䕶喪行禮
　　皇太后喪禮
髙皇后崩于洪武十五年仁孝皇后崩于永樂五年皆
以后禮故皇太后喪禮始於正統七年葢仁宗張皇后
也(儀已見職掌/)
　　　成化年行禮
成化四年六月甲寅慈懿皇太后崩丙辰禮部言孟秋
享太廟大行慈懿皇太后喪禮哭臨未畢移至初七日
上命仍于初一日祭詔禮部㑹文武羣臣議陵寢大學
士彭時等言大行慈懿皇太后作配英宗皇帝正位中
宫及皇上嗣居宸極尊為慈懿皇太后葢先帝全夫婦
大倫皇上全母子深恩位號彰著已數十年壽終之後
宜奉梓宫祔裕陵奉神主祔太廟今欲别卜葬必以今
皇太后千秋萬歲之後二后並配非本朝之制然有二
太后方自今始則陵廟之制亦當自今日考古協義以
行之前代一帝二后並祔陵廟者未易悉數如漢文帝
尊其所生母薄太后然嫡母吕太后得罪宗社尚與父
髙帝並葬長陵無易又如宗仁宗追生母李宸妃為太
后然嫡母章獻劉太后本無子尚與父真宗同祭太廟
無嫌皇上子慈懿皇太后若稍未合禮則致貽後議有
揜前美况千秋萬年之後今皇太后與慈懿皇太后同
在陵廟不相妨碍愈足以見二太后生存之日雍和無
間永久之後並美無窮載諸史冊増我皇明之光彰我
皇上之孝此臣等所深願也上命禮部㑹羣臣定議以
聞　秋七月禮部尚書姚䕫及在廷文武大臣翰林院
科道等官九十九員集議陵廟禮制奏曰大行慈懿皇
太后作配先帝二十餘年誠孝一心夷險一徳孚于中
外先帝眷禮始終無間兩宫名號既同二母體位相等
陛下孝飬如一天下之人皆知陛下克體先帝初心以
為至仁大孝莫過於此今慈懿皇太后之喪與皇太后
千秋萬歲後俱合葬裕陵慈懿左皇太后右配享英廟
禮亦宜然少有疑阻不合典禮関繫非小天下萬世將
有言之安保將來無據禮改正者乎上批答曰卿等所
言固正但聖母在上事有窒礙朕屢請未䝉俞允朕平
昔孝奉兩宫如一若因此違忤致有他虞豈得為孝今
當於裕陵左右擇吉地安葬崇奉如禮庻㡬兩全卿等
其體朕意　翌日少詹事柯潜暨祭酒邢讓等三十二
員上言合葬祔廟之禮有闕則先帝在天之靈不安天
下後世謂皇太后與陛下為何如歴觀前代未有為皇
后又為皇太后始終無他故而不得合葬祔廟者也逢
迎者或以宣廟胡后為言此與今日萬萬不侔胡皇后
乃宣宗在御之日讓位於章皇后今則先帝臨御未聞
慈懿退讓也且先帝與胡皇后亦復正尊號増修陵寢
一依后禮矣或又以慈懿無出禮有之妻與繼室雖無
出合祔其夫崇正體也縱使皇太后意有不懌陛下當
念先帝遵典禮為重而于母后從義不從命可也矧皇
太后聰明睿智洞識倫理陛下堅以為請理無不從此
葢人倫之本風化之原早降綸音以慰先帝之靈以全
母后之徳以順天下臣民之心陛下至仁大孝真足以
為法垂訓　明日魏國公徐俌暨公侯駙馬伯都督錦
衣衞等官三十五人復上言廷有諍臣實為美事后能
從諫允合天經伏望陛下起敬起孝和氣婉容上回聖
母之心下慰(闕/)
　　　復上言曰父母有過人子哭諫人君有過人臣
死諫孔子有曰生事之以禮死葬之以禮祭之以禮今
欲置梓宫于他所必將奉神主于别室天地未安人事
不順以是為禮臣所未喻若以為出于聖母當起敬孝
悦則復諌不可遽已河南等道監察御史康永韶等四
十一人復以為言禮部尚書姚䕫合六部都察院通政
司大理寺等衙門尚書李秉等四十四人復上言曰天
下者祖宗之天下皇上有祖宗之天下當謹守祖宗之
成法我國家立法垂憲一本于綱常尤嚴于君臣父子
夫婦之間若母后之意果不見從當斷以大義亦在陛
下處之而已時文武既上奏復跪伏文華門前以待必
從而後已上悉覽奏復懇請於皇太后自己至申稍見
從遂出數奏同辭批答云卿等所言皆合朕意合葬之
禮䝉允行矣於是文武羣臣皆呼萬歳而退丙子上尊
謚曰孝莊獻穆𢎞惠顯仁恭天欽聖睿皇后頒詔如儀
九月庚申祔葬睿皇后于裕陵
　　　𢎞治年行禮
成化三十三年十二月憲宗皇帝葬茂陵時孝宗皇帝
以生母孝穆慈惠皇太后紀氏祔葬其儀文武百官宿
公署致齋三日遣官以祔葬告天地宗廟社稷上親告
憲宗純皇帝几筵啓𤣥宫祭告陵園設奉遷官拜位于
享殿前内侍引奉遷官四拜奠帛獻酒讀祝四拜焚帛
祝畢别遣官祭告后土既啓𤣥宫見梓宫奉遷官行祭
告禮如儀既奉遷梓宫至享殿拂拭安奉訖奉遷官于
前行禮如儀先一日設大昇轝於享殿門外奉遷官行
啓奠禮如儀行祖奠禮如儀靈駕進發至陵園門外升
大昇轝奉遷官行遣奠禮如儀將至陵有司先設席享
殿於茂陵獻殿之右大昇轝至詣享殿安奉奉遷官行
安神禮如儀百官陪拜遣官以祔葬祭告后土并天壽
山别遣官祭告長陵獻陵景陵裕陵奉遷官行遷奠禮
如儀靈駕赴𤣥宫内侍捧謚冊寳以次陳列㝠器内執
事官陳酒饌於皇堂門外奉玉帛案置香案奉遷官受
玉帛獻畢以授内執事捧入皇堂俯伏興四拜遂掩𤣥
宫奉遷官行享禮如儀禮畢祭謝后土并天壽山及祭
告憲宗純皇帝别遣官以祔葬畢告長陵獻陵景陵裕
陵凡奉遷官行禮俱内侍導
𢎞治十七年三月壬戌聖慈仁壽太皇太后喪上素服
詣太皇太后宫舉哀哀止括髮設奠復舉哀畢歸喪次
英廟皇妃皇太后憲廟皇妃皇后皇太子親王宫主王
妃舉哀各歸喪次次日上舉哀朝夕設奠英廟皇妃皇
太后以下哭臨次日上束髮素服設奠奉安梓宫設几
筵上衰服祭英廟皇妃皇太后以下皆成服各祭一在
京文武官聞喪之三日詣清寧門外哭四日具衰服哭
臨三日在署視事孝服命婦哭臨俱如儀上御西角門
朝退召大學士劉健李東陽謝遷至煖閣素幄中上起
立曰陵廟事且商議健等奏曰昨太監扶安𫝊諭孝莊
睿皇后葬未合禮欲為釐正此盛徳事臣等仰見皇上
聖孝髙出前古上袖出裕陵圖一紙指示曰此未合禮
昨見成化年彭時姚䕫軰奏章先朝大臣忠厚為國如
此先帝亦甚不得已耳健等對曰誠如聖諭今日斷自
聖衷萬世有光上曰欽天監言風水朕已面折之今日
開壙合葬不為動風水乎皇堂不通則天地否塞通之
則風氣流通惡得言動惟誠心為之其無害皆奏曰皇
上一念孝誠可以格天吉無不利上曰此事不難祔廟
之禮尤當講健等奏曰先年議已定慈懿太后居左今
大行太皇太后居右合祔裕陵配享英廟具引唐宋故
事為證臣等不敢輕議其實漢以前惟一帝一后唐始
有二后宋亦有三后並祔者上曰二后已非若三后尤
非事宜師古末世不足學太皇太后鞠育朕躬恩徳深
厚朕何敢忘但一人私耳錢太后乃皇祖冊立正后我
朝祖宗以來惟一帝一后今若並祔乃從朕首壊恐後
來雜亂無紀極耳健等皆未敢應上曰仍舊則禮未安
更之則違先帝意朕思之夜不能寐難于降㫖可議行
之健等乃上疏言請下廷議乃議于陵廟神座英廟居
中孝莊居左孝肅居右
四月丁酉上孝肅貞順康懿光烈輔天成聖太皇太后
尊謚冊寳甲辰勑駙馬都尉蔡震䕶喪英國公張懋督
官軍防䕶太監苗逵總巡視上衰服告几筵丁未發引
上衰服率皇太子以下行啓奠祖奠遣奠禮如儀榮王
送梓宫行朝祖禮己酉梓宫祔葬裕陵庚戌神主還京
　　　嘉靖年行禮
嘉靖十七年十二月章聖慈仁康静貞壽皇太后崩上
詣慈寜宫舉哀括髮設奠歸喪次文武羣臣哭如儀三
十日禮部言大行皇太后服制二十七日已闋適遇正
旦朝㑹祭享所當酌議臣等恭擬皇上是日早黒翼善
冠淺淡袍服黒犀帶御殿受朝疏入未下上諭大學士
言元旦𤣥極殿拜天仍具祭服先一日變服否於是禮
部更請正旦日上拜天受朝及先一日青服孟春享宗
廟前三日奏齋皇上青服臣下同之上覽奏諭内閣曰
部疏未免循故事未見損益何如禮曰三年之喪賢者
無改若拘于紙上法度後世君人皆罪人也不但景君
一人耳雖山陵未就古人未葬百事皆輟今郊社不敢
廢封建征伐賞刑諸事無虚事謂之居喪吾不信也便
當如制定服遇郊有事吉服作樂此尊尊也廟有事著
淺淡色服不作樂此親親也居他處服黒布至喪次仍
素服直候奉引安陵仍用始服之服以終之庶為情實
卿等與宗伯翰林院禮科議否即曰否禮部覆皇上析
禮精㣲為萬世法請令内外一體遵奉報可
初禮部請正旦朝賀三奉㫖罷免及是因别疏請上報
曰履端嵗首朝㑹之始但昨方除服梓宫在上卿等屢
以禮請朕謂當行實事于奉天門百官青衣本等帶五
拜三叩首不必公服致詞鐘鼔鳴鞭俱輟之禮部復請
上具翼善冠黄袍御殿百官公服致詞鳴鐘鼓鳴鞭奏
堂上樂上曰改歲更始王者奉順天道不可不重既在
除服外其如議行子刻初朕用祭服于𤣥極寳殿行告
祀禮前期變服𤣥色吉衣几筵四七節權命内侍行禮
先是禮部儀注小殮之下有昭聖恭安康惠慈愛皇太
后喪次舉哀之語上覽之註其下曰此未可及成服日
舉祭復于昭聖下増曰遣祭一壇又註曰此俱増遣字
葢上于典禮明辨如此
上勑諭禮工二部曰朕皇考顯陵在承天山川淺薄堂
隧狹陋今長陵西一支曰大峪嶺兹欲迎皇考遷祔所
司其具儀聞于是禮官具顯陵奉遷大峪興工二儀已
乃命駙馬都尉崔元兵部尚書張瓉太監鮑忠詣承天
迎獻皇梓宫壬子大駕發京師躬視大峪御史陳讓請
奉獻皇遺衣冠與章聖太后合葬於大峪又以章聖遺
冠帔合葬于顯陵上曰並建二陵用衣冠交葬從古所
無尤見乖謬黜為民上猶以遷陵事于心未安復諭輔
臣曰朕復思一夜中心甚懼奉體藏魄二十歲忍啓露
風塵掛途路兹欲奉慈宫南詣合葬朕且躬徃禮官當
亟上議
成化三十三年十月己夘孝宗初即位諭禮部臣曰朕
以凉徳獲嗣丕基哀疚凡内而尊崇大禮外而撫綏大
猷次第舉行痛惟朕生母恭恪莊僖淑妃鞠育劬勞恩
深罔極今賴三靈之佑託於億兆臣民之上奉飬莫逮
風木之感實切於衷矧議政之初聖慈仁壽太皇太后
皇太后咸謂母妃須進名位式昭慶源因令輔臣考㨿
春秋大義前代英君明辟定典乃請於二聖欲遣官奉
冊詣園陵尊為皇太后用垂隆名於永世俟皇考梓宫
發引有期預啓祔葬庶少罄孝悦于萬一爾禮部具儀
擇日以聞壬辰追進聖母淑妃為孝穆慈慧恭恪莊僖
崇天承聖皇太后遣官詣園陵行恭上冊寳并祭告禮
十一月聖母孝穆皇太后即祔葬茂陵上勑諭禮部曰
皇妣孝穆慈惠恭恪莊僖崇天承聖皇太后祔葬畢日
宜有奉享神主之禮爾禮部其㑹文武大臣議處來問
於是禮部㑹同大傅兼太子太師英國公張懋等官議
得周禮春官大司樂之職歌小吕舞大濩以享先妣謂
姜嫄也至宋則元徳懿徳二皇太后俱有别廟之享章
獻章懿二皇太后遂有奉慈之建兹者恭遇孝穆皇太
后祔葬茂陵所有神主宜於奉先殿傍近宫室改為别
廟以禮安奉歲時祭享悉如太廟奉先殿之儀仍乞勑
奉遷官於祔葬畢暫奉神主于茂陵獻殿以伺二十四
日憲宗純皇帝祔廟禮畢啓行於二十六日入城得㫖
奉先殿傍近無宫室堪改别廟爾還再議來聞禮部復
㑹官議孝穆皇太后祔葬畢日神主宜暫建别廟奉享
庶合古制但奉先殿傍既無傍近宫室堪以改作合當
於享憲宗純皇帝几筵之右别設幄殿一所以事奉享
仍乞勑内官監相度相應吉地營建别廟完日奉遷神
主享祀如儀上曰親終當祭以禮爾等既考論明白准
議乃定奉安神主之殿曰奉祀殿
𢎞治十七年三月聖慈仁壽太皇太后崩上朝夕不離
喪次悲哀動中外越五日文武百官請初七日視朝上
批荅曰朕哀痛方切未能視朝所請不允次日再請又
批荅曰朕朝夕喪次未忍暫離卿等乃累疏懇請謹遵
遺詔初八日視朝至日上服縗服御西角門二十七日
服滿二十八日百官易烏紗㡌黒角帶青圓領皂靴侍
朝上仍白翌善冠白袍腰絰御西角門視事俱不鳴鐘
鼔宫中實行三年之喪葢上天性純孝初至東宫進學
時講官以文華大訓進講上輙起立俟講畢乃復坐其
事太皇太后奉飬尤極尊隆有疾親侍湯藥憂形於色
事皇太后亦然四月庚申上𫝊㫖諭禮部臣曰朕制雖
遵遺誥中心哀痛未忍盡從吉典每月朔望日暫免陞
殿百官常服於奉天門朝叅遇節免宴百官勿着紅衣
凡大節免行慶賀禮各王府并南京及在外各衙門預
行文知之不必差官赴京
𢎞治十七年三月孝肅皇太后崩内閣大學士劉健等
題臣等竊惟事莫大於送終禮莫重於祀享兹者大行
聖慈仁壽太皇太后鸞馭上升山陵伊邇祀享之禮宜
預講求查得成化四年間慈懿皇太后崩逝之日羣臣
㑹議有二后並配之文竊惟當時先帝遇天下難處之
事羣臣為委曲將順之詞或者猶不能無疑焉然奏議
雖成於當時而奉行則始於今日仰惟皇上承宗祧之
重為綱常之主所宜至詳至慎而不可少有忽焉者也
伏望特勑禮部集議稽本朝祖宗之廟制質古先聖王
之訓典務合大公允歸至當俾行之于今而無憾垂之
萬世而有光臣等不勝至殿上命禮部㑹多官稽考典
制詳議奏聞禮部乃㑹皇親公侯駙馬伯五府六部都
察院通政司大理寺翰林詹事府左右春坊司經局六
科十三道等衙門議謂宗廟之禮乃天下之公義非子
孫得以私之萬古綱常有不可易者自古昔以來殷周
七廟父昭子穆各有配座一帝一后之正儀盖隂陽相
配之禮也下至春秋以魯隐之國而書考仲子之宫胡
安國𫝊云孟子入惠公之廟仲子無祭享之所以此觀
之春秋之世去先王之世未逺魯秉周禮先王之制猶
有存者祖廟無二配故也先王之制槩見已伏覩憲宗
純皇帝成化四年勑諭羣臣有曰朕心終不自安竊窺
我先帝之至情以重違慈意不得已而勉從羣臣並配
之義羣臣欲權以濟事亦不得已進此議也㨿正禮而
區處適宜仁至義盡足以上副先帝在天之遺志端有
待於今日稽之周禮有祀先妣之文疏云姜嫄也是則
太母特立廟以祀不失尊崇之禮自周然矣詩所謂閟
宫是矣唐宋禮制無常初正終亂固無足言但其間推
尊太后不配食祖廟者則别立殿以享之亦得閟宫之
義至我國朝祖宗太廟之建一遵古典損益得中迄今
已溢九廟廟皆有配其配無二宏規逺模成憲已定又
於禁廷内建奉先殿得以朝夕供薦孝思之情委曲詳
盡仰惟皇上繼統動率舊章而舉無不宜兹遇大行聖
慈仁壽太皇太后上仙朝夕不離喪次悲哀動乎中外
𫝊之萬方誰不感仰聖孝之無已也但孝心無窮而禮
有限節享祀之禮當歸於至當所有奉安神主宜於奉
先殿之外相應處所建一新廟如詩之閟宫宋之别殿
歲時薦享一如太廟奉先殿之儀祀専而且近禮勤而
且便隆名徽號仍稱太皇太后極其尊崇永受萬年之
享則情義兩盡罔極之思以酧嚴祖之道以著而大孝
之實垂諸萬世無疆矣上曰享祀重事禮當詳慎卿等
稽考古典及祖宗廟制既已明白都準議特建廟奉享
仍稱太皇太后以伸朕尊親之意後世子孫遵守崇奉
永為定制
　　皇后喪禮
　　　洪武初定
洪武十五年八月庚子上以慈孝皇后喪萬機委積乃
命禮部臣考古典遵以日易月之致以素饈祭告于皇
后之靈曰自后崩逝已十有五日雖哀慟無窮而天下
事重不敢乆曠不治謹遵禮制以日易月朕釋期服視
朝諸子仍衰麻以奉筵几惟靈其鑒之
九月庚午𤼵引上親致祭于靈文武百官喪服詣朝陽
門外奉辭是日安厝皇堂皇太子奠𤣥纁玉璧行奉辭
禮神主還宫文武百官素服迎于朝陽門外回宫百官
行奉慰禮上復以醴饌祭於几筵殿自再虞至九虞皆
如之是晩仍遣醴饌告謝于鍾山之神命所葬山陵曰
孝陵
十月己夘以孝慈皇后卒哭行祔廟禮上以醴饌致祭
於靈復以牲醴告廟曰兹以孝孫婦孝慈皇后馬氏神
主詣廟祗謁嘉薦祔享之禮
十一月乙丑喪百日上輟朝以牲醴致祭於几筵殿是
日紀察司請御素服黒犀帶上香案前致欽不拜東宫
親王皆四拜奠帛奠爵上舉哀在位者皆哭哭止上致
欽如前東宫以下復四拜上還宫百官素服黒角帶詣
中右門俟奉慰上素服出陞座儀禮司官致詞奉慰東
宫親王復以牲醴祭孝陵公侯等從祭妃主亦詣靈祭
其命婦則詣几筵殿祭奠
　　　永樂年行
永樂五年七月文皇后喪禮初喪如髙后時儀定各王
及公主服制世子郡王皆齊衰不杖期世子妃郡王妃
并郡主皆大功周楚諸王及寧國諸公主并郡王之子
皆小功遣中官以大行皇后訃告趙王髙燧及永安公
主永平公主并召赴京遣官訃告各王府
十一年正月丁酉仁孝皇后梓宫𤼵引皇太子漢王送
梓宫渡江皇太子哭辭漢王䕶梓宫行途中朝夕哭奠
如儀官民迎祭者皆素服
　　　嘉靖年行
嘉靖七年七月皇后陳氏崩禮部上喪祭禮儀上疑過
隆令更議部臣具累朝舊儀叅酌上請上躬自裁定以
示閣臣曰聞喪次日百官素服於思善門橋南哭臨又
次日亦如之第四日成服百官服喪服入臨如前三日
免哭臨葢遵皇太后之意第四日朕視朝百官素冠服
行奉慰禮二十七日後百官黒冠素服角帶朝叅發引
後從吉如遇七及小祥大祥皆淺色衣朝叅初喪三日
朕不視朝如常朝儀兩宫服淺色衣玉帶葢盡事親之
道第四日成服為始朕冠翼善冠素服犀帶視朝一十
二日盡杖期以日易月之義前後共二十七日俱西角
門視朝服淺色衣百官黒冠素服之日於奉天門視朝
俱不鳴鐘鼔如遇朝兩宫之日則具常服以盡尊親之
禮制下閣臣張璁等擬上服制宜服素冠服絰帶十二
日其後乃服翼善冠犀帶前後二十七日俱御西角門
視朝之日百官皆素服絰帶二十七日以後上御奉天
門百官乃更素服角帶上意既允已復降㫖曰朕當黒
冠素服降之九日而釋可矣璁等對曰皇上以兩宫皇
太后在上不敢以卑加尊是以欲為降殺非故嗇恩也
臣竊謂夫婦之倫叅三綱而立人君為綱常之主言動
世為法則尤不可不慎臣讀記曰天子之於后猶父之
與母也故謂天王服斬衰父之義也為后服齊衰母之
義也又謹按昭公十五年六月乙丑周景王太子壽卒
秋八月戊寅王崩叔向曰王一歲而有三年之喪二焉
葢古禮父為子夫為妻皆服三年觀此則周天子尚為
后服三年之服後世夫為妻始制為齊衰杖期父母在
則不杖夫喪服自期以下諸侯絶然特為旁期言若妻
之喪本自三年報復殺為期年則固未常絶也皇上為
后服期以日易月僅十三日臣子為君母服三年以日
易月僅二十七日較諸古禮已至殺殺而又殺則無矣
臣愚以為皇上宜服期十二日宜容臣子素冠服終二
十七日不然則恩紀不明典禮有乖臣等何忍令後日
史臣書曰天子不成后服自皇上始乎又何忍令後日
史臣書曰臣子不終君母之服自臣子始乎上曰卿所
奏雖出忠愛似未精詳倫理朕豈敢違孝卿勿過慮時
禮臣方獻夫亦雜引儀禮喪服等篇反覆争辨謂旁期
可降正期不可降亦舉周景王為后三年之文及三朝
聖諭所載仁孝皇后崩太宗皇帝衰服後仍服數月白
衣冠故事以證之上曰文皇帝之與文皇后喪禮與今
大不同爾時上無皇母下有東宫從重盡禮為宜其遵
朕欽定儀制行之已詹事霍韜奏曰臣頃見禮官所議
大行皇后喪禮臣昨與面諭勸其更議禮官以臣為迎
合臣獨以為臣子議朝廷公事各盡其道而已天子之
有后猶天之有地故禮曰夫為妻服期萬世之經也因
禮之變而酌義之中則有權是故中宫皇后者配陛下
者也所以共事天地而承祖宗者也陛下為之服凡以
為天地祖宗之故也然限於隂陽内外之辨則有不得
盡致其情者矣今百官遭妻之喪無服衰蒞事之理惟
三年之喪乃釋位行服葢謂父母之喪達於上下若妻
之喪則内而不外隂不可以當陽也在百官則然至于
陛下何獨不然聖諭曰素服十日倣輟朝之義臣則曰
為皇后服禮也然於内廷行之可也若對臨百官總理
萬機履當陽之位行中宫之服或不可也葢制服于内
可以自盡素服于外特以示變權而得中所以為禮也
百官有司為皇后服衰為其母儀天下也上壓于陛下
則有不得盡致其禮者矣古禮父在為母杖不上于堂
尊父也為衆人言之也至於朝廷何獨不然臣請陛下
𤣥冠素衣御西角門十日即𤣥冠𤣥衣御奉天門百官
有司入左掖門則烏㡌𤣥衣侍班奏事退出公署及居
私室仍素服白㡌二十七日而除若曰於禮猶有未慊
也則山陵事畢而除其入見陛下𤣥服者杖不上堂之
義也出即素服者子為母之義也若陛下於二十七日
俱御西角門則混而無辯臣下素服朝于中宫門則凟
而不敬皆非時義之宜也此于古禮所未有可以義裁
者也禮官所執者古禮臣所權者時宜禮官所言類于
從厚臣言類於從薄要之人極大中萬世自有能辨之
者上曰喪服禮制朕已兩定儀注下禮部行韜所奏斟
酌時宜當從所擬朕于十五日常朝奉天門視朝百官
淺淡色衣朝叅退仍如制服二十七日而除
閏十月禮部尚書方獻夫等上悼靈皇后儀注時諸禮
儀皆上親自裁定類從减損如百官哭臨及禁屠徹樂
當于發引三日之前梓宫出當端門行辭祖禮從午門
等中門出時哭臨既止一日辭祖又復罷免而梓宫命
由左王門以出於是禮科都給事中王汝梅等上䟽言
天子有后以共承天地祖宗之祀奉兩宫之歡如天之
有地日之有月今皇后已正位七載齊體至尊生以禮
歸歿不以禮葬非所以重大倫為萬世法請更議之上
曰是所言亦係忠愛但未審重輕思善門哭臨逼近仁
智殿從减可也午門等中門亦當避所尊陵地既逺于
列聖則辭祖之禮不必凟朕已祭告内殿矣夫后尊則
主益尊朕豈不知苐有所壓不得不斟酌裁制耳既而
給事中徐景嵩又言哭陵辭祖二儀不輕議若梓宫出
門乃萬姓觀瞻所係王門之議臣心實不敢安也詔如
前㫖發引次日上命經筵官吉服侍班尚書方獻夫等
以為山陵未畢不忍遽爾從吉請仍令百官衣淺色衣
朝叅上不許曰朝廷禮儀自有定制卿等餘哀未忘可
退朝後行之無何遣官冊封故事當鳴鞭作樂百官朝
服侍班獻夫復言皇后之喪大樂一作恐聖心増感宜
輟樂上怒其違㫖命照舊行
嘉靖二十七年二月癸丑上以孝烈皇后陵名未定諭
輔臣曰朕思太祖成祖俱二后先安𤣥宫其陵名薦在
何時令禮臣宷以故事聞宷具奏洪武十五年九月十
三日孝慈皇后葬孝陵永樂十一年二月十六日仁孝
皇后葬長陵皆命名在先卜葬在後於是上定孝烈皇
后陵名曰永陵仍御製祝文命成國公朱希忠告太廟
五月丙子禮部上言曩孝潔皇后梓宫入百官自執事
外俱衰服送至土城祭畢更常服辦事迎主用烏紗㡌
素服但孝潔皇后自發引至神主還京將及半月中遇
元旦百官宜從常服今孝烈皇后初十日發引十五日
即還事體不同請令祭畢還京諸臣除入朝外俱素衣
烏紗㡌角帶辦事至神主還京而除上曰昔有兩宫在
臣從君敬其所尊厥禮是矣今日卿等有母事之儀随
喪往來者仍當制服祭畢回者以烏紗㡌素服入朝素
冠素服辦事迎主仍制服思善門外行安神禮更素冠
素服從事
五月詔孝烈皇后梓宫入山陵居之右虚其左先是上
命后與孝潔皇后啓安禮併舉孝烈居左既而孝潔啓
安禮至是部臣以𤣥宫規制請得㫖乃更啟孝烈仍居
右云
　　　慈宫發引
嘉靖十八年五月内禮部題為喪禮事節奏聖諭恭奉
慈宫引發吉日用五月十七日子時奠獻使等官仍用
原定官員一應禮儀亦且用原定者如有増損臨期酌
擬但改水程奉梓宫行欽此臣等謹將慈宫引𤼵二聖
合葬禮儀查將原定節次量加増損謹逐一再行開坐
上請其題主一節原於徳勝門外梓宫東行恭擬于通
州奉題以次日回京其奉送梓宫官員原係陸行本部
定擬三程分送今改用水程合無送至張家灣恭祭而
回及原定至承天府各執事官太常寺光禄寺鴻臚寺
錦衣衞科道等衙門俱照舊差遣外其禮兵二部司屬
官今以堂官掌禮勲臣領兵則二項屬官應合裁省伏
乞聖明裁奪奉聖㫖奠獻使等官仍用原定主著輔臣
鼎臣恭題畢遣成國公希忠奉主還京餘都依擬欽此
　　　慈宫南祔
嘉靖十八年五月内禮部題為喪禮事本年四月二十
八日欽奉聖諭南巡因謁陵寢及視大峪已畢然峪地
空凄豈如純山完美决用前議奉慈駕南祔引發吉辰
别候欽此臣等謹將慈宫引發二聖合葬禮儀查照原
定節次量加増損逐一再行開坐上請
　計開
一欽定本年五月十七日子時發引梓宫自通州登舟
直抵承天俱水程
一張家灣祭潞河之神天津祭海口之神安平鎮祭龍
王之神徐州吕梁二處祭洪神淮河口祭淮瀆之神儀
真南京祭大江之神彭澤祭小孤山之神九江漢江所
過大江俱用牲醴致祭俱勲臣具青服行禮其各應祀
水府之神開載未備者臨時増酌致祭
一經過有王府去處許王素服出迎致祭該府官預陳
設祭物于水次席殿内賛唱就位賛鞠躬賛四拜興詣
香案前跪上香畢復位跪奠帛初獻爵讀祭文再獻終
獻畢俯伏舉哀五聲而止賛四拜興平身焚帛禮畢
一王府附近去處遣輔導官致祭先于席殿陳設祭物
候梓宫至執事官賛四拜興賛上香畢復位跪奠帛三
獻爵讀祭文俯伏舉哀哀止興四拜平身焚祝帛禮畢
一南京守備文武衙門各處鎮巡三司官梓宫舟經及
附近處所俱致祭舉哀興王府遣官儀同有司所轄大
小官員通許陪拜
一致祭物品簇盤一座豕一羊一果五盤㸃心五盤􁏙
煠五盤餅五盤案酒五様菜五盤粉湯五盌飯五盞帛
一叚酒三爵香紙燭
一至承天百官俱縗服奉迎梓宫舟岸少住舉哀前後
八拜禮師生耆民人等随班行禮
一行安神禮撫按等官陪拜鴻臚寺𫝊賛行禮同
　　皇嫂喪禮
嘉靖十四年正月武宗莊肅皇后崩上命禮部具喪祭
儀尋遣中官諭曰喪禮視聖慈仁壽太皇太后制行於
是禮部上儀注有上素冠素服絰帶舉哀及羣臣奉慰
禮上曰朕於皇兄無服制矧奉兩宫皇太后在上又迫
聖母壽旦忍用純素服青服視事諸儀再擬聞於是禮
部尚書夏言等上言大行莊肅皇后喪禮在臣民無容
議惟是皇上天子之尊服制既絶則不必臨御西角門
一切奉慰皆不當舉羣臣成服後又不當服素朝叅情
固當伸尊尤當避宜免朝叅便因復除二十七日𤼵喪
二十八日大殮上素服詣大行前行設奠奉安梓宫設
几筵安神帛立銘旌上詣梓宫前祭憲廟皇妃昭聖康
惠慈壽皇太后章聖慈仁皇太后武廟皇妃中宫皇妃
九嬪公主等各祭一百官命婦哭臨如故制可復諭言
等聖母壽辰爾百官不必赴公所只私所盡制大學士
張孚敬等言聖母壽旦禮吉之至重者宜吉衣終日庶
于禮義允協上悦其體君忠敬從之
　　皇妃喪禮
　　　洪武初行
洪武七年九月貴妃孫氏薨命吳王橚服慈母服斬衰
三年以主喪事勑皇太子及諸王皆服期有司營葬厝
於朝陽門楮岡之原
　　　成化年行
成化十一年六月皇子母紀氏薨追封淑妃謚恭恪莊
僖輟三日朝上服淺色衣御奉天門視事命禮部定喪
葬儀注先是妃病大學士商輅言皇子母有不諱禮宜
從厚仍乞司禮監奉皇子問侍衰服行禮上是之乃命
司禮監黄賜詣問儀八月葬恭恪莊僖淑妃紀氏于山
西自初喪至發引下葬上及皇太后中宫英廟皇妃皇
妃親王公主皇子各有祭遣皇子奉祝冊行營城發引
下葬日上俱不視朝皇親公侯駙馬伯文武百官及命
婦送葬設祭如常儀
　　　嘉靖年行
嘉靖三十三年正月康妃杜氏薨裕王母也禮部尚書
歐陽徳言累朝皇妃薨或未生皇子或子非長或子為
東宫而先薨俱與今異惟成化中淑妃紀氏薨所生皇
子倫序居長與今相類彼時皇子尚㓜今裕王已婚禮
宜持服主喪送葬出城乃議輟朝五日裕王遵孝慈斬
衰三年欽定大臣題主開塋掩壙祠謝后土并用工部
官送葬儀仗人數皆増于舊上謂大學士嚴嵩等曰部
擬憲廟淑妃大不同裕王不當服斬衰嵩等對憲廟初
有悼恭太子在前淑妃之子居次正與康妃今日同喪
禮必子為主裕王宜服斬衰以執饋奠之事太祖御製
孝慈録序文曰庶子為其母斬衰三年部儀遵此也上
復諭嵩斬衰三年當避君父嵩言洪武七年貴妃孫氏
薨無子命吳王橚服慈母服斬衰三年主喪事皇太子
諸王皆服期是年孝慈録成遂為定制乞命殿下衰杖
入哭几筵居府盡制上意猶未以為然乃下部䟽曰輟
朝兩日不鳴鐘鼓上淺淡色衣奉天門視事百官淺淡
衣烏紗帽黒角帶朝叅欽命裕王主饋奠之事裕王率
妃入宫素服哭盡哀四拜小殮大殮成服朝夕哭臨三
日以後每日一奠通前二十七日而止仍于燕居斬衰
三年以伸子情妃詣拜位賛四拜奠酒讀祝賛四拜舉
哀興哀止望瘞禮畢其焚黄陳祭儀以祝文及諡冊文
置前裕王四拜三獻發引啓奠祖奠遣奠御祭各一柩
出𤣥武門裕王歩送至京城門外路祭畢還宫百官素
服烏紗冠帽黒角帶路祭入上曰焚黄乃制命非王可
行其仍以常禮從事餘如擬部覆奏皇妃焚黄儀𫝊訛
非一日葢自累朝或所生皇子及親王或司禮監官行
禮皆拜而獻酒跪而讀祝乃叅用上尊諡之儀而未思
賜諡為制命其祭文稱皇帝遣諭與上尊諡逈不同也
今既奉㫖以常禮從事當改議賜諡祭禮讀祝宣冊皆
平立不拜上報可乃著為令遂冊諡妃為榮淑
　　　九妃同墓
嘉靖三十年六月禮部左侍郎程文徳奉詔相睦妃何
氏塋城因言金山一帶壟地無餘宜與故妃包氏陳氏
同窆且二妃之逝已奉聖諭令同一地為墓又言憲廟
諸妃皆同處者且省民力一分仁言惻怛聞者感動今
壙域甚廣附造為便上曰祖宗成法當守王制亦當尊
古世婦御妻數俱用九其自今以九妃同墓共一享殿
而中為七室所司如議奉行
　　皇太子喪禮(妃附/)
　　　成化年行
成化八年正月皇太子薨年三歲上召禮部臣諭之曰
皇太子年㓜喪禮宜從簡禮部具儀上自發喪日為始
服翼善冠素服七日而除發喪後三日皆不視朝又三
日上御西角門朝不鳴鐘鼓祭用素食文武羣臣聞喪
素服烏紗帽黒角帶第三日素服麻布絰帶麻鞋布裹
紗帽詣思善門哭臨一日而除第四日素服朝西角門
行奉慰禮以書訃告天下諸王天下王府并文武官素
服于㕔視事再舉哀復再拜次日服布裹紗帽麻鞋絰
帶設香案舉哀行禮服素服烏紗㡌黒角帶二日而除
　　　皇太子妃喪
洪武十一年十一月皇太子妃常氏薨上素服輟朝三
日中宫素服哀臨皇太子服齊衰葬畢焚于墓所常服
還命皇孫服斬衰置靈座傍遇祭奠則服之諸王宫主
服如制
　　諸王喪禮
　　　洪武初行
洪武二十八年三月秦王樉薨王上第二子孝慈王后
所生也年十五受封二十三之國至是薨年四十訃聞
詔定喪禮禮部尚書任亨㤗奏曰臣考之宋制宜輟朝
五日今遇時享宜暫輟朝一日皇帝及親王王妃宫主
世子郡王郡主及靖江王世子郡君服制皆與魯王喪
禮同皇太子服齊衰期年因親事以日易月亦十三日
而除素服期年從之喪聞上輟朝三日禮部奏差官掌
行葬祭禮翰林院撰祭文謚冊文壙誌文工部造銘旌
差官造墳又欽天監官一員上葬日國子監監生八人
報訃各王府御祭一壇太皇太后皇太后東宫各一在
京文武官各一壇御祭凡七壇封内文武祭一壇非封
内者不弔祭其服制王妃世子衆子及郡主郡王下至
宫人斬衰三年封内文武官齊衰三日哭臨五日而除
在城軍民素服五日郡王衆子郡君為兄及伯叔父齊
衰期年郡王妃服小功五月凡世子世孫喪禮聞喪御
祭一東宫祭一七七百日下葬周年二周年除服御祭
各一翰林院撰祭文謚冊壙誌文工部造銘旌國子監
監生報訃
　　公主喪禮
　　　洪武初行
喪聞上輟朝一日御祭一皇太后中宫東宫各祭一各
公主共祭一翰林院撰祭文壙誌文户部給齎粮工部
造銘旌神主魂帛棺槨墳壙誌石㝠器儀仗欽天監選
地擇日國子監監生報訃御祭凡六下葬靈柩由東上
南門東上北門北中門北安門出工部内監官於坟所
設享堂教坊司撥女樂送至墳所祀后土并題主安神
俱遣大臣行禮
　　　臨朝不釋服
洪熈元年九月禮部尚書兼太常寺卿吕震奏太宗皇
帝遣命喪服一如太祖髙皇帝倣漢制以日易月今已
踰二十七日請上釋衰服服烏紗冠素服黒角帶臨朝
上不聴命與六部都察院詳議以聞震與六部都察院
共奏上宜服素冠黒角帶羣臣皆從君服上曰梓宫在
殯朕何忍遽易自是臨朝素冠麻衣麻絰朝退仍衰服
　　　不受冬至賀
洪熈元年十一月太子太保兼禮部尚書吕震奏冬至
節請御正殿受賀上曰梓宫在殯山陵未終因時興慕
哀慟愈切慶賀之禮豈所宜言勑免賀
　　　成服不視事
成化改元禮部奏兹者大行皇帝喪禮成服已畢恭惟
皇上嗣登大寳之初萬機所係宜少節哀情請于西角
門視事上不允曰朕不忍遽出待二月朔可也
　　　諸王葬禮
成化七年禮部奏忻王發引禮儀一發引日上不視朝
一下葬輟朝一日不鳴鐘鼔上服淺淡顔色服於奉天
門視事一起靈祭祀如去喪例一過内門外門并過橋
祭一文武官員共祭一壇於西安門外行禮一開塋域
下葬祠后土掩壙題主神主奉安享堂各御祭一壇一
凡葬百日周年二年除服每祭如起靈例行禮俱遣中
官外門遣太常寺官祭從之
　　　王殤女喪禮
嘉靖三十三年裕王長女殤禮部議祭葬請如順義郡
主例上以未請封無例而且下殤也用全禮非是詔减
常儀之半
　　　追封世子喪禮
嘉靖三十八年裕王長子薨大學士嚴嵩等言親王之
子曰世子今若稱長子是與郡王之子同也乞特賜追
封庶于典禮為合上命追封為世子祭葬視世子已封
者例
　　　皇子喪禮
成化二年十一月皇子薨上諭禮部曰皇子薨逝朕甚
感傷祭葬之禮其斟酌以聞于是禮部議按禮八嵗以
下為無服之殤祭葬禮儀俱合從簡祭不用牲用素饈
出殯日上服淺淡服明日百官行奉慰禮
　　　皇太子葬禮
嘉靖三十年上諭禮部皇貴妃王氏同閻氏墓葬哀冲
莊敬二太子祔其旁冲㓜兒随母禮以義起俱入天壽
山以上近祖宗之義也便擇日舉行禮部因言曩貴妃
閻氏已祔主于孝潔皇后陵室今葬者既與同竁固宜
祔二太子之墓既宜近母則其主亦宜安祔二妃左右
詔可
　　　皇女喪禮
𢎞治十年九月皇女太康公主薨禮部上喪禮事宜上
命照蔚悼王喪禮例行免輟朝并奉慰禮
　
　
　
　
　
　
　
　
　
　
　
　
　禮部志稿卷八十六
欽定四庫全書
　禮部志稿卷八十七
　　　　　　　　　　　　明　俞汝楫　編
　䘮禮備考
　　職官䘮
　　　期年不奔䘮
洪武二十三年閏四月甲戌除期年奔䘮之制先是百
官聞祖父母伯叔兄弟䘮俱得奔赴至是吏部言祖父
母伯叔兄弟皆係期年服若俱令奔䘮守制或一人連
值五六期䘮或道路數千里則居官日少更易繁數曠
官廢事今後除父母及祖父母承重者丁憂外其餘期
年服制不奔䘮從之
　　　期功迴避與祭
嘉靖十三年孟冬享廟先期命侍郎顧鼎臣霍韜皆有
期功之服上言古禮期服諸侯絶大夫降今之公卿即
古之諸侯而猶有期服非禮也律言緦麻以下皆不與
祭者謂其身蒞之也百官聞期年之訃不過私家為位
及踰旬月則無庸避矣上令禮官考議以聞於是尚書
夏言奏封建法廢世無諸侯久矣古之諸侯建邦啟土
世有其國伯叔兄弟皆其臣也故期服可絶不知今之
公卿能臣其伯叔兄弟乎又曰在位則為公卿釋位則
為族屬不知䘮服之制人情之所由生也豈以在位釋
位為隆殺哉夫哀有淺深故服有輕重祭祀吉禮致敬
神明若情未忘哀則不專誠於祭故不與也禮曰小功
緦麻執事不與禮言小功緦麻但可執事至饋奠之禮
重則不敢與也今二臣小功麻服之重者也太廟捧主
又禮之重者也以服之重而與禮之重者得謂知禮乎
詔鼎臣韜迴避以侍郎黄宗明林廷㭿代之且令自後
廟享前五日太常寺即奏奉主官十餘人以請
　　三年不得奪情
景泰二年吏科給事中毛玉奏禮部郎中章綸三年之
䘮古今通制向者朝廷因各邊未寧暫行奪情之典所
留者皆股肱輔弼之大臣邊徼經營之要職近者各處
官司相習成風或司府佐貳之官或州縣幕司之職甚
至辦事官吏一聞親䘮即行保舉奪情且金革之變禮
不可施之於平世矧今聖明蒞政之初法令大新之日
前項官吏素非執政之臣輕引奪情之例保留章奏絡
繹道途雖䝉明斷不允亦已煩瀆聖聽乞𠡠該部将綸
奏准事例通行内外俾皆遵守庶敦廉恥之節以消奔
競之風從之
　通䘮制
　　孝慈録服制
洪武七年十一月孝慈録成先是貴妃孫氏薨勅禮部
議服制禮部尚書牛諒等奏曰周禮儀禮父在為母服
期年若庶母則無服上曰父母之恩一也而低昻若是
不情甚矣乃𠡠翰林院學士宋濓等曰養生送死聖人
大政諱亡忌疾衰世陋俗三代䘮禮散失於衰周厄於
暴秦漢唐以降莫能議此夫人情無窮而禮為適宜人
心所安即天理所宜爾等其考定䘮禮於是濂等考得
古人論服母䘮者凡四十二人願服三年者二十八人
服期者十四人奏之上曰三年之䘮天下之通䘮今願
服三年視服期年加倍豈非天理人情之所安乎乃立
為定制子為父母庶子為其母皆斬衰三年嫡子衆子
為庶母皆齊衰杖期仍命以五服䘮制著為書使内外
遵守其冠服絰杖制度詳見本書
　　䘮禮禁令
洪武五年詔古之䘮禮以哀戚為本治䘮之具稱家有
無近代富者奢侈犯分力不及者掲借財物炫耀殯送
惑於風水停柩經年不行安葬宜令中書省集議定制
違者論罪
　　俗䘮禁令
洪武元年十二月辛未監察御史髙原諐言京師人民
循習元氏舊俗凡有䘮葬設宴㑹親友作樂娯尸惟較
酒殽厚薄無哀戚之情流俗之壞至此甚非所以為治
且京師者天下之本萬民之所取則一事非禮則海内
之人轉相視傚弊可勝言況送終禮之大者不可不謹
乞禁止以厚風化上是其言乃詔中書省令禮官定官
民䘮服之制
　　禁䘮葬僭侈
洪武三年禮部尚書崔亮言禮所以辨上下防奢侈也
今䘮葬之禮自公侯卿大夫至於士庻各有等第然其
間儀制上可以兼下下不可以僭上力雖有餘不得過
度力不足者稱家有無不拘常例從之
　　品官䘮制(庶民附/)
洪武五年禮部奏定文武品官䘮禮　襲衣三品以上
三襲四品五品二襲六品以下一襲　飯含五品以上
飯用稷含用珠九品以上飯用粱含用小珠　銘旌以
綘帛為之廣一幅四品以上長九尺六品以上長八尺
九品以上長七尺　斂衣品官朝冠朝服一襲常服十
襲衾十番命婦大衫褙子一襲常服十襲衾十番　靈
座設於柩前用白絹結魂帛以依神　棺槨品官棺用
油杉朱漆槨用土杉墻翣公侯六三品以上四五品以
上二　明器公侯九十事一品二品八十事三品四品
七十事五品五十事六品七品三十事八品九品二十
事　引披鐸引者引車之紼也披者以纁為之繫於輀
車四柱在傍執之以備傾覆者也鐸者以銅為之所以
節挽歌者公侯四引六披左右各八鐸一品二品三引
四披左右各六鐸三品四品二引二披左右各四鐸五
品以下二引二披左右各二鐸　羽旛竿長九尺五品
以上一人執之以引柩六品以下不用　功布品官用
之長三尺　方相四品以上四目七品以上兩目八品
以下不用　栁車上用竹格以綵結之傍施帷幔四角
垂流蘇　誌石二片品官皆用之其一為葢書某官之
墓其一為底書姓名鄉里三代生年月及子孫葬地婦
人則隨夫或子孫封贈二石相向用鐵束埋墓中　碑
碣功臣歿後封王螭首髙三尺二寸碑身髙九尺濶三
尺六寸龜趺髙三尺八寸一品螭首髙三尺碑身髙八
尺五寸濶三尺四寸龜趺髙三尺六寸二品葢用麟鳳
髙二尺八寸碑身髙八尺濶三尺二寸龜趺髙三尺四
寸三品盖用天禄辟邪髙二尺六寸碑身髙七尺五寸
濶三尺龜趺髙三尺二寸四品圓首髙三尺四寸碑身
髙七尺濶二尺八寸方趺髙三尺五品圓首髙二尺二
寸碑身髙六尺五寸濶二尺六寸方趺髙二尺八寸六
品圓首髙二尺碑身髙六尺濶二尺四寸方趺髙二尺
六寸七品圓首髙一尺八寸碑身髙五尺五寸濶二尺
二寸方趺髙一尺四寸　墳塋功臣歿後封王塋地周
圍一百步每面二十五步墳髙二丈四圍墳墻髙一丈
石人四文武各二石虎羊馬望柱各二一品塋地周圍
九十步每面二十二步半墳髙一丈八尺墳墻髙九尺
石人二文武各一石馬虎羊石望柱各二二品塋地周
圍八十步每面二十步墳髙一丈六尺墳墻髙八尺石
人石虎羊馬石望柱同一品三品塋地周圍七十步每
面一十七步半墳髙一丈四尺墳墻髙七尺石虎羊
馬石望柱同二品四品塋地周圍六十步每面十五步墳
髙一丈二尺墳墻髙六尺石虎羊馬石望柱同三品五
品塋地周圍五十步每面一十二步半墳髙一丈墳墻
髙四尺石羊馬石望柱各二六品塋地周圍四十步每
面一十步墳髙八尺七品塋地周圍三十步每面各七
步半墳髙六尺　祭物四品以上用羊豕九品以上用
豕　庶民襲衣一用深衣一大帶一履一雙裙褲衫襪
隨用飯用粱含錢三銘旌用紅絹五尺斂衣隨所用衣
衾及親戚禭儀棺隨所用堅木油杉為上栢扻之土杉
松木又次之用黑漆金漆不得硃紅明器一事功布以
白布三尺引柩栁車以衾覆棺誌石二片如品官之儀
塋地周圍十八步每面四步半祭物用豕力不足者隨
家有無既奏上曰婚䘮之禮人道之重斟酌得宜行之
惟允其頒布天下使臣民皆遵守之
　恩䘏備考
　聞訃
　　為大臣發䘮禮
洪武二年十月庚午命禮部議天子為大臣發䘮禮禮
官請以宋太祖為韓王趙普舉哀故事其儀聞訃於西
華門壬地設御幄南向陳御座於正中上置素褥侍儀
司設訃者位於前設文武官陪哭位東西向奉慰位於
訃者位北北向其日拱衛司備儀使奉迎車駕引禮導
文武百官素服由西華門入就陪哭位引訃者亦由西
華門入立於西南侍儀奏外辦皇帝素服乘輿詣幄儀
仗分列和聲署即陳樂設而不作太常卿於幄西跪奏
某官來訃某年某月日臣某官以某疾薨請舉哀皇帝
哭文武官皆哭太常卿跪奏止哭皇帝止哭文武官皆
止哭文武官就奉慰位北向立班首詣御前跪百官皆
跪奉慰畢俯伏興分立引禮導訃者就拜位四拜興訃
者退大常卿奏禮畢皇帝還宫訃者及文武百官以次
出明日舉哀如前儀
　　公侯䘮輟朝
洪武二十三年命禮部定公侯卒𦵏輟朝禮著為令凡
公侯卒於家者聞䘮輟朝三日下𦵏輟朝一日卒於外
者聞䘮輟朝一日䘮柩至京輟三日下𦵏仍輟一日輟
朝之日不鳴鐘鼓各官服淺淡色衣烏紗㡌黑角帶朝
叅從之
　　為大臣發哀
洪武二年以開平忠武王常遇春訃至上悲悼即命禮
部議天子為大臣發哀禮禮官言周制王哭諸侯大宗
伯為上相檀弓曰天子之哭諸侯也雀弁緇衣自周以
降天子為諸王公妃主大臣宗戚外祖父母后父母内
命婦及蕃國主之䘮皆有舉哀之禮漢東海㳟王薨明
帝幸津門亭發哀晉長樂公主扶風王亮薨武帝並舉
哀三日唐永安王孝基薨髙祖為之發哀宋汝南郡王
晉王夫人符氏薨天子為之素服舉哀此為諸王妃主
而舉哀也魏司馬曹真薨帝幸城東張幃而哭之唐太
子右衛率李大亮卒太宗為之舉哀於别殿宋太師趙
普薨太宗為之素服舉哀樂安郡主惟正薨仁宗素服
發哀於後苑此為大臣宗戚而舉哀也今請以宋太宗
為韓王趙普舉哀故事(其儀見職掌/)
　　為公侯訃輟朝
洪武二十二年命禮部定公侯卒葬輟朝禮著為令禮
部議凡公侯卒於家者聞䘮輟朝三日下𦵏輟朝一日
卒於外者聞䘮輟朝一日䘮柩至京輟朝三日下𦵏輟
朝一日凡輟朝之日不鳴鐘鼓各官服淺淡色衣烏紗
㡌黑角帶朝叅從之
　　重考輟朝例
景泰三年禮部言昨者奉㫖令稽輟朝事例今按諸司
職掌公侯故輟朝三日都督至都指揮故輟朝二日公
侯在外故輟朝二日靈襯到京仍輟朝三日其親王公
主郡主薨逝輟朝俱係特㫖又永樂間伊王薨輟朝十
日具素服西角門視事永安公主薨輟朝四日亦素服
視事於西角門今後凡輟朝禮儀俱如永樂間例
　祭𦵏
　　品官墳塋
洪武三年禮部尚書陶凱奏定品官墳塋之制一品塋
地周圍九十步墳髙一丈八尺二品塋地周圍八十步
墳髙一丈四尺三品塋地周圍七十步墳髙一丈二尺
以上石獸並六四品塋地周圍六十步五品五十步墳
髙八尺以上石獸並四六品四十步七品以下二十步
墳髙六尺凡碑碣五品以上許用碑龜趺螭首六品以
上用碣方趺圓首皆參酌古典以為定制
　　五品賜祭葬
宣德七年五月上聞少詹事兼侍讀學士王英母卒問
尚書胡濙曰英母亦應得賜祭及營葬否濙對曰舊制
官三品父母曾受封贈者官為營葬今英官四品其母
受五品封上曰儒臣吾所優禮者況非此母無此子其
遣官賜祭仍命有司治葬勿為例
　　不允袁忠徹祭𦵏
天順二年十月鴻臚寺丁憂序班袁應驤以其父尚寶
寺少卿忠徹所纂相書來進且言忠徹祇事太宗皇帝
靖難乞賜贈官葬祭上曰忠徹無他能苐以區區相術
受知太宗皇帝得累官職其為榮幸亦云至矣所請不
允
　　允辭𦵏
成化八年八月致仕南京吏部尚書魏驥以是年正月
卒遣官祭𦵏其子鴻臚寺序班完以驥遺言具奏辭𦵏
上曰大臣不幸云亡朝廷賜䘏典以為盡忠者之勸非
但為死者也今驥臨終遺言乃爾身之将死猶恐有勞
於民可謂純臣矣覽之良久惻然重違其志特從之
　　申明祭𦵏限制
成化七年禮部尚書鄒幹等奏舊制公侯伯都督及在
家文職一品二品父母妻并三品父母亡故者賜祭并
造墳四品父母故者止賜祭然必其父母妻受本等封
贈者方許近來臣下雖例不該祭𦵏者往往陳乞䝉荷
特恩不為過而中間有品級畧相等者輙援例希求不
已不惟煩凟宸聽又且事不歸一臣議自今除前項官
父母并妻曾受本等封贈亡故照例請行若生前雖已
受封不係本等品級如子見任三品官其父母受封四
品亡故者止有祭又有子現任四品官其父母受五品
六品七品者亡故祭𦵏皆無如此則庻幾䘏典一定禮
制無更從之
　　正典一祭例
成化八年應天府尹彭信卒其子乞祭𦵏禮部尚書鄒
幹言在京三品例有祭𦵏而順天府尹王賢致仕卒惟
有祭今信卒於任未敢定擬上命止與一祭命禮部左
侍郎劉吉子申為國子監生許其請也
　　辨駁與祭𦵏議
正德八年禮科給事中王鑾等言大臣祭葬類多冐濫
乞查例定擬禁革禮部議國家鑒古為制凡兩京四品
以上官皆給賜祭葬隆恩異數非但哀死於既往亦以
勸忠於将來也邇因逆瑾變亂事例不一人無適從乃
有自行陳乞覬干恩澤者屢經言官建白輙加裁損如
被劾去官職者特為停止未經考滿者減半給價侍從
邊功者臨時定奪雜流出身者不與覆奏在外者之祭
祀以年逺而不行四品官之父母雖受封而無𦵏斟酌時
宜可謂無復滲漏但今三品二品官被劾致仕者其祭
葬俱遵𢎞治十年恩例二品奏請量減三品還與祭𦵏
似等級畧舛乞以二品奏請量減者還與祭𦵏三品
被劾致仕者如二品例量減又三品父母受封有祭𦵏
而二品三品先後共歴四五年以未考滿請封例無祭
𦵏是二品父母有終不霑祭𦵏之恩者矣四品父母受
封有祭而三品未及考滿或曾歴四品亦未考滿請封
是三品父母有終不霑賜祭之恩者矣乞以二品三品
共歴三四年以上者雖未考滿父母准與祭𦵏三品未
及三年父母亦准與祭詔悉如所議自後不得紛更已
而鑾等又言三品被劾致仕舊止與祭今禮部擬與
祭𦵏視以禮致仕者恩典混同無闗勸戒宜舉正禮部
奏辨此先帝恩㫖但云還與則抑揚之意亦自有在請
自今三品被劾致仕公論不與者止與祭一壇詔從之
　　嚴祭葬限制
嘉靖二十三年禮科都給事中周采等言國家優䘏臣
下祭𦵏贈諡載諸令甲今陳乞援附章奏紛紜請下禮
部通查㑹典條格及前後事例著為畫一之法疏下禮
部議言祭葬之賜本以優寵臣下然計品論資以為
隆殺則辨勞之義存而怠者奮祭葬有兼得有半得
則辨賢之義存而不肖者懲雜途不得以干恩父母不
得以追附則辨能辨位之義存而凱覦者息規制甚備
但歲久因循為子孫者徒以儌惠君上為孝而不知分
限之不可越為有司者徒以推廣德意為務而不知恩
禮之不可濫臣等叅稽㑹典擬議條格如言侍臣者必
常日侍講讀言軍功者必常躬履行陣給半𦵏者必原
其年勞之異同請特恩者必論其途徑之邪正與例未
可拘法當報罷者條例上請惟聖裁明定一一二品官
妻受封病故者止祭一壇不得與夫之父母比一三品
四品父母止授五品以下封者不賜祭其稱特恩非日
講侍讀親履行陣及春宫親奉出閣開陳有勞者不得
概與一切雜途皆報罷一尚書左都御史已加三少而
奉㫖革去者止與本等祭二壇加陞日淺政績未著者
臨時奏請定奪被劾閒住者不許一四品以上父母曾
授本等封者各許並祭無封贈者不許一二品文官妻
未封夫人者不賜祭一被劾致仕者聽本部論其平生
功過酌議可否請自上裁未考滿者不分在任致仕俱
祭一壇𦵏減半聽調别用及閒住并閒住詔復者俱不
許一四品官已考滿者父母雖不得重封著亦與祭一
壇未考滿者不許疏上得㫖被劾致仕者仍如𢎞治中
例給與祭𦵏以稱朝廷優禮大臣之意餘皆如議
　　申明公侯伯祭𦵏差等
嘉靖三十二年十月故伏羌伯毛漢常被叅提未勘及卒
乞恩禮部議洪武間公侯祭𦵏之典甚隆葢以待開國
功臣至永樂間始命承襲病故者與祭二壇而年㓜襲
未久者與一壇所以貴其爵也若管府事有功加太子
太保以上者各有加祭則所以勸功也而為事者祭𦵏
俱無所以罰罪備載㑹典惟未詳所為事若以被劾閒
住為為事則都督例與祭六壇後閑住者亦與祭六壇
而侯伯乃祭𦵏俱無輕重似不倫又本以才能推用雖
經論劾其爵禄未常絶乃不惟革其管事所加祭遂并
本爵應得恩典盡削之反不與無才可推及年㓜襲未
久者為比論法似太嚴若以犯罪叅提為為事則犯有
輕重勘有虚實恩典一槩削奪論罪似太混又為事者
之妻若并革其祭則罪非身造命未追奪不革其祭則
本從夫貴而妻獨䝉恩情理似未安自今公侯伯管府
事有功後被劾閒住者宜止削其管事有功所加祭仍
與本爵應得例𦵏及祭二壇若參提罪重勘實果碍倫
理闗行檢者并本爵祭𦵏著一槩削之其罪状頗輕勘
問無實者當與閒住同論若未經勘實病故者減其半
葬止與祭一壇其夫人命未追奪者似當不革其祭而
祭文内亦應并及其夫以示恩從夫得庶幾祖宗貴爵
之義與罪罰法並行不悖矣詔如議
　諡例
　　奏慎重美諡
成化四年禮部主事陸淵之奏刑罰雖嚴可警於一時
爵賞雖重不及於後世惟美惡之諡一定則榮辱之名
永逺不朽我朝祖宗尤重諡法雖以親王勛臣茍無善
行亦不輕與之以美諡比年以來故官子孫往往以私
求而得美諡上之予之也既無所擇下之得之也不以
為榮邇者太子少保禮部尚書兼文淵閣大學士陳文
卒奉聖㫖諡曰莊靖莊靖美諡也陳文何足當此迹其
平生所存所行貪德彰聞汚風大著縱子為惡滅裂義
方繆居調元贊化之任素乏經邦濟世之才生既逃於
重罰死又竊夫美名殊失古人勸善懲惡之典乞𠡠廷
臣㑹議削其美名更以惡諡以服天下之心以為将來
之戒設為大臣之惡不可暴之天下後世恐傷朝廷禮
遇之意則止而不諡於義亦可奏入上曰陳文在時不
聞人言其過惡歿後循例加以恩典事已施行如何方
來訐奏不准
　　特賜四品官諡
景泰七年巡按江西右僉都御史韓雍奏乞賜故國子
監祭酒李時勉贈諡下禮部議尚書胡濙等以為諡法
之設有美有惡無非因人賢否而示勸懲也我朝於大
官善者諡不善者不諡即古聖善善從長之意比者尚書
周忱徐𤦺左都鎰等俱䝉賜諡如時勉官雖不過四品
而其節概之髙行誼之篤學問文章之純足以啟後學
之敬慕誠非忱等可比宜如例請錫諡斯愜公論事下
翰林院議於是少保大學士陳循等言時勉德行文章
卓然為士林仰宗其臨事又多果斷而毅按諡法勤學
好問曰文果而能斷曰毅請諡曰文毅從之
　　允改諡
成化四年四月故國子監祭酒諡文毅李時勉孫顒奏
請改諡加贈上曰時勉在先朝直言敢諫於忠無沗矣
毅不足以盡之其諡文忠贈禮部左侍郎如曹鼐例
　　陳請諡
成化五年六月南京刑部尚書耿九疇子翰林院脩撰
裕言先臣官行應得諡上賜諡清惠因諭禮部臣曰諡
法當時自有公論今後已往者不得陳請
　　覆與諡議
𢎞治十五年吏部尚書馬文昇奏三品以上大臣卒其
子孫乞諡有賜有不賜者有諡及三品者美者多惡者
少與者少不與者多乞斷自今凡二品以上大臣及始
立功所封侯伯卒無問現任致仕應與諡者或三品有
特賜者宜令吏兵二部備查勳業行實仍行禮科給事
中詳議等第上請賜諡若所議未公許言官舉劾禮部
覆奏謂國朝臣下之諡皆出上賜乞仍遵舊制凡文武
大臣諡俱本部具奏既得㫖移文吏兵二部詳述勳業
行實等第送翰林院定擬上請從之
　䘏例
　　初定封贈諸典
洪武五年禮部奏定封贈之禮凡文武官自一品至七
品得贈其曾祖祖父母及妻有差功臣歿後加贈則公
封為王侯封為公歿於王事合加官爵封諡者有司奏
請若領兵征伐而陷沒者不許褒封或舊有勳勞合追
封者有司不得輒請取自上裁凡功臣䘮𦵏之禮有司
臨時上請墳塋享堂碑亭官為脩治其壙内房室及
享堂加采色惟公侯及一品得用其餘不許文官至二
品武至三品或𠡠䘮或賜錢帛公侯省府臺各指揮使
等官之家父母及妻䘮或遣官致祭及賜予皆出自上
恩武臣歿於王事者自迎柩至𦵏凡七次遣官致祭小
祥大祥皆有司隨時上請給賜之恩取自上裁指揮千
百户亡歿有優給之例從征死事者全給從征病卒者
半之邊上守禦病故及從征病還而卒者不得援例優
給其有勤勞立功者優給之恩亦取自上裁有司不得
奏請詔從之
　　内臣乞封諡
成化八年寧普伯劉聚奏乞封諡故叔御馬監太監劉
永誠并乞祠堂賜額事下禮部言無封諡内臣事倒惟
故司禮監太監王振祠堂䝉英宗賜額旌忠今永誠所
乞未敢擅擬有㫖賜祠額曰褒功仍命内閣議擬封諡
大學士彭時等言王振輔翼英宗年久又死國事英宗
復位非不欲重加褒恤因無舊例止賜祠額今劉永誠
得照例賜額已為過矣若又加封諡出於王振之上則
輕重不倫人心不服将來守邊等項如水誠者将紛然
比例陳乞變祖宗之法必自此始況今多事之際正宜
恪守成憲以慰人心不可輕易更改致生外議於是事
寝不行
　　裁武臣䘏請
𢎞治十五年禮部議得公侯都督等官病故既有祭𦵏
之賜其家又以齊糧麻布為請在開國元勳則可在廕
襲者則不可請今後齊糧麻布悉與革免
　　裁省文武䘏典
嘉靖二十八年給事中任有齡言大臣䘏典為費不貲
今請乞太多不無濫與宜令所司詳核禮部亦以為然
因請自今定議凡大臣䘏典或例雖應得而行業無聞
勳勞未著者以次遞降其罪過昭彰者皆不准給庻
於䘏死之中寓勸生之道又諸皇親指揮以下或妃嬪
父母或其兄弟祭𦵏槩給似無等差亦宜分别裁定以
重恩典節裁用上曰文武官䘏典如議皇親自宜從厚
且生不與爵禄所省為多死後又議殺之不可其仍舊
行
　　酌處遇害䘏録
嘉靖十一年福建布政查約叅議楊禹都指揮王翔以
賊囚林汝美等反獄遇害都御史王應鵬御史蘇信稱
其忠義宜加褒録給事中薛宗鎧言約等非為國死事
特以變起倉卒不及趨避與蹈水火何異難比孫燧諸
臣事例上是其言下禮部議覆諸臣向䝉賜葬是詶其
遇害不得更議加卹
　　體訪等第以給䘏典
隆慶二年禮科給事中張鹵言先朝建言得罪及應得
䘏典諸臣事久時移搜覆未遍宜趣撫按及提學官采
訪奏聞其諸陳乞者一切報罪於是禮部覆言諸臣中
固有進退光明始終一致者亦有因人成事見斥及退
居之後肆情妄作晩節不終其為人品難以槩論設稍
不為區别則朝廷勵世之典遂為臣下市恩之私其何
以勸天下後世請申所司從公體訪分别等第行誼卓
越心術純正見重鄉評者為上謹守亷隅人無疵議者
次之罔利營私敗名䘮節者為下各指陳實跡毋徇情
私如有濫舉者參奏如法上是之
　　更定䘏典條例
隆慶三年禮科都給事中王之垣請定議丈武官䘏典
如宗藩條例體式頒示中外以省凟擾禮部請如之垣
言叅酌前後故事列為條例以俟聖裁至是禮部議上
一文武官祭葬有無隆殺之等悉遵㑹典其特恩如侍
從必日侍講讀軍功必躬履行陣春宫官必親奉出閣
開陳有勞者悉遵嘉靖中題允事例其祭葬大約於本
等品級内量加一等無祭者給與全𦵏如講讀官五品
本身有祭四品本身父母得擬祭𦵏三品得及其妻軍
功則四品本身得擬祭葬三品未滿得及其父母加恩
成例各有等差不得超越資次妄生希覬其或有讀講
年久軍旅功多恩䘏特宜從厚者禮部臨時議請其餘
不許一概援引陳乞
一一品官父母妻加祭有父母加二壇者有妻加一壇
者妻止於一壇者遇有陳乞禮部酌議以聞不得預擬
一㑹典所定二品祭數本身二壇如有三少或兼大學
士贈一品者至四壇父母與妻俱一壇節年所議則例
如致仕加三少者加祭一壇加太子太保者加祭三壇
原加三少而續奉㫖革去者止與本等祭二壇其被劾
閒住者祭俱無妻未封夫人者不准與祭加陞日淺政
績未著者禮部臨時核實奏請量減
一三品官祭塟不分在任致仕俱祭一壇兼學士贈尚書
者祭二壇未及考滿病故者祭一壇減半造墳造𦵏悉
如舊例
一四品官凡經考滿者父母雖止授五品封亦與祭一
壇其未經考滿者不得越例陳乞一品官父母未䝉封
贈者於制本不當霑祭不許越例冐請若品官妻非係
封贈夫人者原與祭典不准並祭二品三品共歴三年
以上者雖未考三品滿本身父母俱准與三品祭葬三
品四品共歴三年以上者雖未考四品滿本身准照三
品未考滿例祭一壇半葬父母准祭一壇其未及三年
以上者不得妄行陳請
一内外官不拘品級凡已授外封及後授京職考滿宜
封而例不得重封者悉照品級給與應得祭𦵏如不因
考滿而䝉恩詔受封者非係講讀軍功仍不准給
一二品以上者雖經論劾中間或有心行無疵優禮致
仕者悉照𢎞治年間例給與身後恩典如有罪過昭彰
公論共棄者不拘見任等項俱不得概給其被劾閒住
遇䝉覃恩開復致仕者祭葬仍不准給不許混奏
一被劾聽調功過未明舉措未定者使人品原無可議
所有應得祭葬准與全給或功有可録過有可原者以
全給擬作半給半給作有祭無葬至於罪過昭彰公論
共棄者照閒住事例不准給
一因事革職而後賜復原職給以應得恩典如嘉靖
二十七年例其覃恩槩復者不得援以為例今後自三
品以上凡遇此項悉照所復品級題給祭葬若後復職
銜反優於原職者仍照原職施行其被核聽核未明身
故者照閒住例俱不准給
一勳臣祭葬除皇親外其為事革祭者如正德嘉靖間
題給賜祭則例今後公侯伯在内掌府事坐營在外總
兵征討積有勳勞而加太子太保以上者照㑹典公侯
祭十六壇伯祭十五壇掌府事坐營總兵歴有勳勞者
與祭五壇雖掌府事坐營而政績未著者與祭四壇管
事被劾勘明閒住者祭二壇被劾未經勘實者祭一壇
勘實者祭一壇勘實而罪重者并本爵應得祭葬一概
盡削又正德間公侯伯本祭俱三壇嘉靖間仍祭二壇
今後照嘉靖間事例以復㑹典之舊
一武臣祭葬舊例都督同知僉事起用未久病故者與
祭二壇錦衣衛都指揮使身後贈都督同知者亦祭三
壇署都督同知照署都督僉事止與祭一壇今後推類
一體遵行
一死事官如抗節不屈身死綱常者犯顔諫諍身死國
事者執銳先登身死戰陣者危城固守身死封疆者仍
照例立祠此外或有城池失守而身殞於奔命戰陣敗衂
而軀斃於倒戈者止為酌量輕重賜之葬祭或加贈廕
不得一概立祠
　
　
　
　
　
　
　
　
　
　
　
　
　
　禮部志稿卷八十七
欽定四庫全書
　禮部志稿卷八十八
　　　　　　　　　　　　明　俞汝楫　編
　祥異備考
　　表奏祥異
　　　有司表奏灾祥
洪武二年九月禮部尚書崔亮等奏凡祥瑞應見皆為
國家休徴按唐六典四瑞有大瑞上瑞中瑞小瑞其大
瑞景星慶雲麟鳳龜龍之類上瑞白狼白兔之類中瑞
蒼烏朱鴈之類小瑞嘉禾芝草連理枝之類又按唐令
凡祥瑞應若麟鳳龜龍之類依圖書合大瑞者所司隨
即表奏百僚詣闕上表奏賀告廟頒下其餘諸瑞並令
所司轉申以聞若鳥獸之類有生獲以獻者仍遂其本
性放之山野亦有不可致者如連理枝之類則不須齎
送今擬凡祥瑞應見若麟鳳龜龍之類合大瑞者許各
處表奏不得泛言虚飾以惑上聽其餘諸瑞所在官司
驗實圖進上曰卿等所議但及祥瑞而不及灾異不知
灾異之來乃上天垂誡所係尤重今後四方或有灾異
無論大小皆令有司即時飛奏
　　表賀日食不見
永樂二年六月朔日有食之是日隂雲不見禮部尚書
鄭賜等言此聖德所感召請明日率百官表賀上曰正朕
恐懼脩身之際何可賀對曰宋盛時有行之者矣上曰
於此一方隂雲不見天下至大他處見者多矣且隂陽
家言曰食而隂雲不見者水将為灾以此言之可賀乎
乃止
　奏祥
　　奏黄河清
正統二年十一月總督漕運都督僉事王愉等奏驗視
得清河等縣老人康守中等所言淮河清澈已踰一月
是實事下行在禮部尚書胡濙等以為禎祥率百官稱
賀上不允
　　山川壇醴泉
景泰二年南京總督機務兵部尚書靖逺伯王驥等奏
正月十八日山川壇井醴泉迸出馨香上聞臣等躬詣
汲取祇薦奉先殿以昭聖世之祥事下禮部尚書胡濙等
以為此葢皇上聖德上答天心是以嘉祥協應文武百
官理宜上表稱賀第先奉詔書敢有獻言祥瑞以事諂
諛者罪之以此未敢輙行命免賀
　　奏甘露降
嘉靖七年提督南贛右副都御史汪鋐奏是年元日甘
露降於福建長汀泰龍等縣上曰覽奏以甘露呈瑞為
朕仁孝感格之徵夫豈敢當朕非好祥瑞然天意所至
人不敢違朕惟奉天求庇民物以答靈貺所進甘露敬
當薦之祖廟其賜鋐白金文幣奏内諸生父老行有司
給賞
　　日當食不食
嘉靖三十八年七月朔日食一分五杪例免救䕶禮部
尚書袁煒言臣聞唐一行曰日君道也無朏魄之變古
之太平日有不食或月變行而避之或五星潛在其下
禦侮而救之或涉交數淺或在陽度陽盛隂微則不食
或德之休明而有小𤯝焉則天為之隠雖交而不食此
四者皆德教之所繇生也皇上以父事天以兄事日羣
隂退伏萬象輝華是以日位旺榮隂氛消鑠食止一分
與不食同臣等不任懽忭上以為然
　獻瑞
　　句容嘉𤓰同蔕
洪武五年句容縣民獻嘉𤓰同蔕而生上御武樓中書
省臣率百官以進禮部尚書陶凱奏曰陛下臨御同蔕
之𤓰生於句容句容陛下祖鄉實為禎祥葢繇聖德和
同國家協慶故雙𤓰連蔕之瑞獨見於此以彰陛下保
民愛物之仁非偶然者上曰草木之瑞如嘉禾並蓮合歡
連理兩岐之麥同蔕之𤓰皆是也卿等以此歸徳於朕
朕否德不敢當之縱使朕有德天必不以一物之禎祥
示之茍有㣲過必垂象以譴告使朕克謹其身保民不
至於禍殃且草木之祥生於其土亦惟其土之人應之
於朕何預若盡天地間時和歲豐乃王者之禎故王禎
不在於㣲物遂為贊賜其民錢千二百
　　却表賀異物之獻
宣德元年行在禮部尚書胡濙以山西進龍馬駒請偕
羣臣上表賀上曰二三年間水旱告灾繼踵而來朕方
日夕惕勵一獸之異何救民饑而欲表賀其止之
　　獻白兔
天順二年河南守禦永寧縣百户所總旌金聲獻白兔
禮部以為瑞物請給重賞上曰白兔不過以供玩耳非
瑞也其給與鈔為路費
　　郊壇松柏甘露
成化六年正月掌太常寺禮部尚書李希安等奏伏
見天地壇外松栢樹葉自本月初七日至初十日有甘
露降其凝如脂其味如飴謹稽載籍有曰聖王之德上
及太清下及太寧中及萬靈則膏露呈瑞今當皇上
郊祀之時降於郊祀之所此實聖德格天和風協應萬
萬年太平之休徴也上覽奏付所司知之
　　嘉𤓰繪圖以聞
嘉靖十年廣本府曲周縣産嘉𤓰並蔕者二𤓰中更
生枝蔓者一縣丞侯庭訓繪圖以聞上竒之以示禮
部以為本枝繁衍之兆上乃親獻内殿賜廷訓衣一襲
　　藩王獻瑞榖
嘉靖三十年鄭府廬江王祐㭿獻境内所産瑞榖一莖
五穗者一本三穗者三二穗者六十詔擇吉獻廟禮部
請率百官以次日詣奉天門賀不許再請乃許之
　　獻白兔白鹿
嘉靖十一年四川撫臣宋滄獲白兔於梁山縣以獻
禮部尚書夏言等請獻之太廟呈於兩宫太后前百
官表賀上曰兹兔希有良繇和氣所感而忠臣賢士
推為王瑞此在我祖宗與古帝王可以當之朕以菲薄
安可受賀疏再上從之
嘉靖十二年正月河南巡撫都御史吳山獲白鹿於靈
寶縣以獻禮部尚書夏言請告太廟世廟百官表賀上
諭令擇日告獻併呈於兩宫皇太后不必表賀固請乃
許之
嘉靖十二年四月巡撫應天都御史陳軾得白兔於無
錫縣以獻上曰白鵲鹿兔屢行獻賀自後有叠至重
出者不必舉獻賀之禮禮部宜明示天下果非正瑞者
勿來獻于是尚書汪鋐作書三章美上謙冲之德上
褒答焉
　　獻芝龜
嘉靖三十八年總督浙直福建軍務尚書胡宗憲獻芝
草五白龜二上恱名龜曰玉龜芝曰仙芝賜宗憲銀五
十兩金鶴衣一襲禮部因請謝𤣥告廟許之巡撫陜
西都御史程軏巡按陜西御史李秋疏獻白鹿芝草各
一云得之部内書堂山萬夀宫中上以𤣥祥叠至歸恩
天眷賜軏等各綵幣二表裏鈔二千貫於是禮部疏
請謝𤣥告廟許之
嘉靖四十年四月瑞兔生子二六月又生子四七月又
瑞兔各生二子上以𤣥恩垂示延生之祥特為罕遇又
於孟秋既朢應朕生辰命駙馬謝諮告太廟百官表賀
至四十三年又瑞鹿生二子
　　非正瑞勿報
嘉靖十三年三月禮部題議巡撫應天都御史陳軾奏
據無錫縣民吕大方稱於荘舍讀書獲一白兔轉送到
官隨行委官馳獻聞府郡公卿觀者動色都城士庶
見者改容僉謂希世之珍聖王之瑞也臣因考之瑞
應圖曰王者恩加耆老則白兔見抱朴子曰兔夀千歲
滿日則色白崔豹古今注曰漢建平年山陽得白兔目
赤如朱故歴代以來貢獻有疏歸美有頌闡揚有賦歌
詠有詩葢以彰天地之靈異表帝王之休徵也恭惟聖
皇御極至德通𤣥仁恩被民和氣育物正名定分而道
協百王親賢逺姦而明見萬里故兹瑞兔之應允符治
化之祥前已産於蜀中今復見於吳下素毫潔皎如玉
之輝朱目晶熒如丹之渥生逄聖世恍在舜廷馴擾王
畿即同文囿是誠聖夀無疆之慶太平有象之徵也
昔成周之時越裳重譯而獻白雉載在史冊古今以
為美談畿輔伊邇竒兔效珍有邁越裳之雉者臣觀
物騰歡不勝踴躍仰天稱賀莫罄揄揚為此謹将白
兔進獻等因抄呈到部臣等仰惟皇上德𢡟中和效
臻位育大化達於兩間至仁浹於九有繇是協氣充塞
靈物滋蕃所以白兔白鵲白鹿之瑞接踵而至但前此
四川貢至白兔已經呈獻太廟世廟呈覽兩宫太后文
武百官具表稱賀今該本官進到白兔雖産在東吳與
西蜀所獻同係希珍瑰瑋所據一瑞再見尤足以表嘉
祥慶集之休兹欲仍復舉行前典但恐事神則近於繁
禮稱慶則嫌於同辭臣等雖欣躍倍常而不敢以彌文
具請臣等竊惟自古符瑞並臻皆由應德而至陛下德
及太清道合無疆況将來瑞應之見日月不絶載於史
官将不勝紀臣等議得今後四方有所貢獻凡係創見
特出之瑞俱當呈獻宗廟兩宫百官表賀以昭皇上聖
德格天之徵其係一物而再至屢至以行獻賀者俱各
欽遵昨奉聖㫖進留内苑簡遴囿人珍重飼養以祇承
天貺庶幽明上下之間天人感應之際禮文不凟而歡
欣交通矣奉聖㫖鵲鹿兔已屢行獻賀之禮今後或有
重至不必復舉行爾部裏還通行天下果非正瑞自至
者勿報欽此
　奏異
　　四方日報災異
𢎞治八年禮部尚書倪岳等奏比者四方日報災異地
震至有聲雨雹至於殺人四月嚴霜至於殺榖而湖廣
長沙草木之妖菜發異花樹生異實皆世所不常見之
灾恐致人所不能測之變
𢎞治九年禮部尚書徐瓊等奏自去年八月至立冬後
江西建昌等府人多瘟疫貴州陜西地震廣東颶風大
雨水海潮決崩隄岸陜西天鼔鳴四川彭水縣十二月
雷電雹雪湖廣長沙縣雨雪雷電江西南昌府大雷雨
雪今年正月至五月陜西山西遼東江西南北直𨽻宣
府俱地震四川長寧縣楠樹上生蓮花李樹上生荳莢
陜西流星如月山西武鄉縣四月隕霜屯雷縣五月雨
氷雹山東大風拔木臣等考之傳記天鼓鳴或以為兵
革歲動地震或以為隂勝陽㣲兵興民勞流星如月或
以為兵大起下有戰塲四月隕霜或以為誅不原情刑
罰妄行至於嚴冬雨雪雷雹乃隂陽之失節而楠木李
木生蓮花荳莢實草木之妖是皆天地萬物變異之大者
　　雲南極異
𢎞治十六年禮部題該巡撫雲南都御史陳金奏𢎞治
十五年正月十九日以後雲霧黒暗不辨人形晝夜不
别者凡七日又隴川宣撫司十月大雨雪大者如手掌
小者如雞卵盡殺田禾十六年正月十八日宜良地再
震有聲如雷搖動房屋二月初三日宜良復黑氣迷室
咫尺不辨人形狂風晝夜不息地中雷隠隠有聲又正
月至二月曲靖火發者七次燬軍民房屋甚衆請修省
并祭告雲南山川
　　山陜京師之異
𢎞治十年三月禮部奏邇者山西陜西天鳴地震星隕
京師去冬恒燠無雪火災叠見今奏狂風隂霾日精無
光山東以南亢陽為虐二麥無成請通行内外諸司省
躬思咎勉盡職務仍遣大臣祭告天地社稷山川及在
外諸司各禱於封内山川
　　類奏災異
𢎞治十年禮部尚書徐瓊等以靖寧宫災上疏言今
歲正月以來貴州安南衛等處火災延燒千餘家焚死
百餘人江西南昌縣等處暴雷雨大風火災直𨽻夀州
河南汝寧府等處雨氷雹傷稼擊死人畜大風拔木山
西陜西地震天鼓鳴黑霧四塞直𨽻蘇州府等處池港
水溢臣等常考之傳記火災者上不節下不儉之應又
火災之發皆以臺榭宫室為戒至於地震天鳴震雷氷
雹皆變之大者
　　類奏災異
嘉靖十二年禮部奏今年四方災異地震八星隕有聲
三天鼓鳴一雷震殺人一火災一山東平山衛民家牛
生犢身有文前兩足及尾皆成鱗甲中皆毳毛貴州安
南衛民家生一男兩頭四手四足奏上報聞
　　類奏災異
嘉靖二年禮部類奏四方災異天鼓鳴五地震六十三
星隕八氷雹十一火六氣二雪寒二雷擊者三山崩三
水溢八産妖二疫一
　　奏地震
嘉靖四十年十二月禮部類奏今年天下災異言地震
無數或一日而震數省或一處而震數次甚至土裂沙
湧房屋搖塌人民死傷無數變不虚生咎在臣等請行
内外大小臣工齊沐修省深思隠㣲勤修職業以回天意
　祈禱備考
　省災
　　減膳禱雨
吳元年戊辰大雨先是上因久旱日減膳素食宫中皆
然俟天雨復膳既而雨羣臣請復膳上曰亢旱為災實
吾不德所致今雖得雨然苗稼焦損必多縱肉食奚能
甘味廷臣進對曰昔武王克商屢獲豐年詩人頌之曰
綏萬邦屢豐年主上平海内拯生靈上順天心下慰民
望而憂勤惕勵感兹甘雨豐年之祥其有兆矣上曰人
事邇天道逺得於民心則得乎天心今欲弭災但常謹
於修已誠於愛民乃可荅天之眷乃詔免今年田租
　　郊祀儆戒
呉元年十月丙申上御㦸門與侍臣論及郊祀因言慕
容超郊祀之時有赤鼠大如馬之異大史成公綏占之
以為信用姦佞殺害賢良賦役繁重所致是則妖孽之
召實繇人興我常以此自儆如公孫五樓之輩余安肯
用之起居注熊鼎等頓首曰慕容超信用奸佞故賢退
而奸附之今主上明聖所用皆賢良公孫五樓之徒何
從至哉上曰汝等宜勉之茍有所見毋隠者
　　以減膳省愆祭告
洪武二年上以旱災相仍因念㣲時艱苦乃減膳省愆
祭告皇考仁祖淳皇帝皇妣仁皇后帷曰祖宗積德百靈
佑助戡定禍亂上帝命為天下生民主任以司牧使厚
民生惟恐弗勝日懐憂懼伏見去年四方旱灾民命顛
危今春風雨不時豐荒未卜因念㣲時皇考皇妣凶年
艱食取草之可茹者雜米以炊艱難困苦何敢忘之今
富有四海而遭時若此咎實在兒生民何辜因具草蔬
糲飯與妻妾共食旬日以同民艱以答天譴敢告知之
　　弭灾不以禱祠
正統六年六月行在禮部尚書胡濙等言今年四月以
來亢暘不雨蝗蝻為患揆之天意驗諸人事皆由臣下
才德疎庸政事缺少有乖隂陽之和所致乞令文武百
官自本月初七日為始齋沐思過仍令大臣於在京各
神廟行香及下道録司慎選道流盡誠祈禱庶幾少回
天意上曰應天以實不以文今上天降灾在修德以弭
之豈區區祈祠所能免也不必行
　　雨雹修省
天順元年六月是日清霽酉刻大風雷雨驟從西北來
發樹壊屋須臾雨雹大如雞彈至地經時不化奉天門
東吻牌摧毁欽天監奏雹者隂脇陽也盛陽雨氷氣熱
而陰脇之則轉為雹占書曰凡雨雹所起必有愁怨不
平之事伏乞皇上謹遵天戒修省寛恤天下刑獄
　　修省釋宫人
天順八年三月大學士李賢等言天時有未和者葢由
隂氣太盛所致也自宣德至天順間選取宫人數多其
中不無嗟怨有傷和氣乞特賜簡閱留其有職務及不
願出者其餘悉出并浣衣局婦女皆釋放寧家此實前
代聖帝明王盛德之舉上曰卿言合朕意其亟行之於
是放出宫人中外欣恱
　　地震連十六日
成化元年禮部言河南鈞州奏於是年四月初八日至
二十三日連十有六日地震有聲謹按春秋傳地道以
安静為體若陽迫於隂而不能升則地為之動動則為
變為異況數動而有聲是為變異之甚也咎在守土之
官乞令有司嚴加修省撫䘏軍民防䕶城池修明政事
以消災咎從之
　　地震祭告
成化二年四月禮部奏四川鹽井衛所屬沿邊寧夷等
堡及黑白二鹽井馬剌長官司直抵瀘州屯自去年六
月至今晝夜地震不時共計三百七十五次而十二月
十四日夜震尤甚壊城垣房屋數多沿邊軍民驚疑不
安請𠡠戒諭鎮守總兵巡撫并三司等官上從之仍命
遣行人齎香帛祝文祭告境内山川之神以禳災咎
　　弭灾行實惠
成化九年四月總督河道刑部左侍郎王恕奏去年自
京師直抵揚州南北三千餘里水旱災傷民甚艱食今
歲雨雪少降狂風彌月土乾麥槁民不聊生三月初四
日天暗如夜乞詔廷臣講究所以弭灾恤患之策并祭
告各處山川之神上曰山東既灾重民艱須行實惠今
年稅糧盡行蠲免順天等府亦量減免於是特遣禮部
左侍郎劉吉往祭告東岳泰山等神以祈雨澤
　　星變
成化十五年九月福建建寧府有大星自西南流東北
有聲如雷奏至禮部臣言考之傳記流星大者有聲如
雷有光如火其光所至其地有災宜移文所司痛加警
省以安人心銷天變從之
　　地動省
成化十六年禮部以三月初十日南京及江北四府山
東之兖州河南開封府州縣俱同時地震有聲房屋搖
撼人心驚懼奏言考之傳記地動千里有大灾又云春
時動者歲凶二月動者水災今所動不止千里又況鳳
陽南京皆祖宗根本之地祖宗社稷所在闗係尤重乞
行各處守臣清理寃抑存恤孤寡有利必興有害必去
務施德澤以消變異又必廣儲畜省費用以備歲凶濬
河渠築河堤以防水患毋徒事虚文從之
　　省京城濫火
𢎞治四年欽天監監正呉昊奏北京城火災為患踰旬
不息謹按占書名曰濫火乃法律政事不修之証又以
示時俗虚偽侈靡之戒伏望皇上修省弭災無事虚
文則可以回天意安人心矣命下其言於禮部
　　請講求修省
𢎞治元年四月禮部尚書周洪謨等言天夀山雷電風
雹各陵樓殿厨亭并各監㕔屋瓦獸角擊碎甚多臣等
以為灾不於他所而於祖宗陵寢之地不於他時而於
茂陵上完之初伏望陛下延訪明德講求治理詰致灾
之由究弭災之道仍𠡠兩京文武羣臣同加修省
𢎞治六年八月禮部尚書倪岳等言日者雷電交作
雨雹驟至大如彈丸小如栗棗平地壅積人皆驚駭如
此災異不於他所而於京畿之内不於他時而於秋成
之際春秋書大雨雹傳曰聖人在上無雹雖有不為災
書大言為災也況今年自春及秋亢𤾉為災蝗蟲大作
而河南山東并直𨽻大名等府俱各霪雨過時河流潰
溢田禾淹沒人民流移實在臣等不職所致然竊念上
天仁愛所以儆告於皇上者亦未必無意伏望仰答天
心益加寅畏深求致災之由如恤民矣而或征求之未
息寛刑矣而或枉抑之未伸節財矣而或侈費之未除
任賢矣而或倖門之未杜聖學勤矣而或未免於作輟
言路開矣而或未盡於聽納或讒邪肆行或羣小冗進
凡此有違乎天意無一不可以致災仍𠡠兩京文武羣
臣協力祗承痛加修省庻天意可回和氣協應
　　省災致告
正德元年九月禮科都給事中周璽言日者霪雨方霽
星變繼作皆陽㣲隂盛之象請親君子逺小人修政事
攘夷狄絶近倖之侵權黜奸貪之蠧國延訪輔臣及九
卿以求理亂之幾務盡修省之實上曰星變事重所司
即著詳以聞禮部覆奏人君之心與天流通願陛下引
咎責躬總攬乾綱敬修人事如璽所言仍卜日遣官祭
告天地宗廟社稷使精誠感格上下交通則和氣充塞
星變可消上是之乃命英國公張𢡟駙馬都督蔡震惠
安伯張偉分行祭告
　　請祭天變
正德元年六月禮部尚書張昇等言天人一理人事失
於下則天變應於上兹有風雷雨雹非常之變内震西
中門脊柱外傷天地壇門闑樹木夫西中門乃禁宻要
途天地壇乃明禋重地而風雷乃天之號令也於此震
驚其可忽乎詩云敬天之怒無敢戲豫敬天之渝無敢
馳驅戲豫若鷹犬弋獵歌舞遊宴之類馳驅若騎射馳
驟出入無時之類是已帝舜曰𠡠天之命惟時惟幾惟
時則無時而不戒𠡠何暇於戲豫惟事則無事而不戒
𠡠何暇於馳驅伏望謹詩人戲豫馳驅之戒法大舜惟
時惟幾之勤端居内省講學修德親賢逺奸審於舉措
朝夕精思何以致此且今府藏空虚生民困苦亟宜惜
財恤下不可濫賞輕費請廣開言路俯賜優容仍𠡠諸
司同加修省振舉職務撫輯軍民沿邊守臣訓練軍馬
修省武備謹防奸宄保固疆宇庶人事盡而天變可回也
　　請省地震
正德七年五月巡按雲南監察御史張羽言雲南地震
甚於他省郡縣官多不得人雖常按治其罪而荒裔之
外吏政尚同乞𠡠巡撫三司等官痛加修省以弭災異
禮部尚書傅珪等覆以古之帝王遇災而懼故能轉禍
為福今歲天鼓鳴流星見隂霾四起天雨黄沙火災異
常盜賊猖獗而且地屢震不特雲南一方而已前此常
發綸音修省及今和氣未臻災變滋甚宜推羽言通行
在京文武衙門并在外鎮巡司府等官令其思咎勉盡
職業其有利可興弊可革者開具上陳
　　乞修省文實兼盡
正德八年禮部尚書傅珪等疏列四方災異且曰春秋
二百四十二年所書災異不過六十九事今自去年秋
九月至夏四月地震天鳴雹降星隕龍虎出現山崩地
裂共四十有二而旱災不與焉頃雖雨降詔㫖修省祭
告而雨澤未通禾苗枯槁民命國計不可不憂伏望勵
精更化動繇禮法更𠡠内外文武羣臣省躬補過勤恤
民憂愛養軍士凡寃抑不伸祈請太濫者不分疎逺貴
近一裁以法再令擇日齋戒祭告上下交修文實兼盡
如此而民心不安天意不回災變不消雨澤不降者無
是理也
　　省覽奏報天象
嘉靖元年欽天監刻漏博士杜鉞言正德以來逆瑾擅
專壅惑主聴時五官監候楊源夏祚並以奏報天象被
杖有至死者自後臺官多為全身保妻子之計匿不以
聞今皇上聖明克謹天戒宜勑本監諸臣敬乃有事凡
遇天象示異如頃者雷聲連延氷雹率變五星休旺風
不應時之類一一占奏無隠天象録無拘年終之例每
季類進一帙置之丹扆以便省覽其於祈天永命之道
不無少補疏入下禮部看詳
　　極異加省
嘉靖五年十月禮部言四方災異臣等歴考史籍未有
如今日者氷雹害稼大如雞卵如杯碟則有之其大如
碗似人頭古未有也其捲掣廟宇及民舍百數十家萬
無踪跡又再三現于一鎮古未有也婦人怪胎生子三
目或四目及形體不全者古則有之至六目四面有角
手足各一節獨爪鬼聲古未有也牛犢之産一身二首
者古則有之其一身二首腹内心肺與膽各二且二三
月間兩省並見古未有也虎入城市入民家猛惡噬人
者古則有之其具人手足出沒倐忽不可防制古未有
也其餘山崩水漲烈火迅雷霪雨亢暘傷人害物其禍
尤慘災不妄興必有所召臣等查得往年遇有災異不
過齋戒祭告貶損服色而已原天意所以示警豈徒欲
責取文具為哉臣願上下協和痛加修省期於舍舊圖
新盡人事以回天意除齋戒祭告外大小臣工凡係利
害興革事宜逐一議擬奏請而皇上虚心聽納即賜施
行如救焚拯溺汲汲不暇使官守言責各盡其職膏澤
下於民一洗因循玩愒之習上曰災變非常朕甚驚惕
諸司以實痛加修省毋事虚文其利弊興革事宜㑹官
議以聞
　　省日月交食
隆慶四年正月朔日食朢月食先是工科給事中陳吾
德言歲首日月交食天之大變而百官䕶日多惰慢不
如禮宜令禮官先於月食前一日承式戒飭之而皇上
亦宜罷遊樂屏玩好以答天戒則大小臣工将明知聖
意所嚮罔不寅恭兢惕以修庶政矣上是其言
　祈禱
　　祈禱災祥
凡祈禱雨雪及時禮部奏行順天府於都城隍等廟行
香禁屠宰三日百官公所致齋青衣角帶辦事
凡各處雨澤有無乾溢霑足以報禮部
凡各處地震山川異常雨𤾉愆期奏至禮部年終類奏
行在京諸司及南京禮部并被災地方修省
　　不雨告祭
洪武二年上以春久不雨告祭風雲雷雨嶽鎮海瀆山
川城隍旗纛諸神中設風雲雷雨五嶽五鎮四海四瀆
凡五壇東設鍾山兩淮江西兩廣海南海北山東燕南
燕薊山川旗纛諸神中設風雲雨雷凡七壇西則江
東兩浙福建湖廣荆襄河南河北東華州京都城隍凡
六壇共一十八壇中五壇奠帛初獻上親行禮兩廡命
官分獻每壇牲用犢羊豕各一幣則太歲風雲雷雨用
白餘各隨其方色籩豆簠簋視社稷豋一實以太羮鉶
二實以和羮其餘同常祭祝文曰朕代前王統世治
教民生當去歲紀年建號之初首值天下災旱中原人
民苦殃尤甚今年自孟春得雨之後仲春再霑㣲雨至
今又無雖未妨農務之急而氣候終未調順伏念去歲
因旱民多顛危今又缺雨民生何賴實切憂惶夙夜静
思惟天地好生必不使下民至於失所然神無人何以
享人無神何以祀朕不敢煩凟天地惟衆神主司下土
民物參贊天地化育伏願神以民庶之疾苦哀聞於上
天厚地乞賜時雨以成歲豐養育民物各遂其生朕
敢不知報尚享
　　親禱山川壇
洪武三年六月戊午朔先是天久不雨上謂中書省臣
曰君天下者不可一日無民養民者不可一日無食
食之所恃在農農之所望在歲今仲夏不雨實為農
憂禱祀之事禮所不廢朕已擇六月朔日詣山川壇躬
為禱之爾中書各官其代告諸祠且命皇后與諸妃親
執爨為昔日農夫之食令太子諸王躬饋於齋所至是
日四鼓上素服草履徒步出詣山川壇設藁席露坐晝
曝於日頃刻不移夜卧於地衣服不解皇太子捧榼
進蔬食雜麻飯菽粟凡三日庚申暮還宫仍齋宿於西
廡
洪武五年戊午夏至祭皇地祇於方丘禮畢駕還乾清
清皇后妃嬪見上曰方農時天久不雨秧苗尚未入土
朕念民之失望也甚憂之汝等宜皆蔬食自今日始俟
雨澤降復常膳如故於是宫中自后妃而下皆蔬食
是夜大雨詰旦水深尺餘
　　禱雨封龍神
洪熙元年以久旱得雨封大青龍神為𢎞濟大青龍神
小青龍神為靈顯小青龍神賜名所居山為翠㣲山命
禮部歲以春秋仲月遣順天府官致祭遂遣成國公朱
勇諭祭神曰朕睠睠一念憂憫黎庶今東作之初雨澤
不降春耕不遂何以粒民爰禱於神以祈甘霈曾不踰
日雨及公私神之福民厥功烜赫今特封大青龍為𢎞
濟大青龍神小青龍為靈顯小青龍神賜龍所居山名
曰翠㣲山以彰神靈仍𠡠有司春秋致祭著為常典尚
其益𢎞顯化永福兆民葢平則門外三十里盧師山有
潭世傳有大小二青龍出沒不時遇旱致禱輙雨及是
久不雨命劉淵然等禱皆不應遂即親禱焉雨隨注故
有是命
　　禁非理祈禱
成化五年六科給事中劾奏道録司左𤣥義許祖銘奏
𠡠祈雪穢言懟天仗劍斬風䙝天慢神莫此為甚乞将
祖銘明正典刑以謝神人之怒及乞𠡠禮部禁約各觀
道士不許擅自祈禱以䙝神明庶天可回而雪澤自降
矣疏入上曰許祖銘祈禱不誠非理妄為本當逮治今
姑宥之自後再犯不宥
　　祈雪祭告
正德十年乙丑以冬無雪遣定國公徐光祚㑹昌侯孫
銘新寧伯譚祐禮部尚書毛紀祭告天地社稷及山川
城隍之神
　　親行祈雪禮
嘉靖二十八年上諭禮部深冬不雪二麥何滋今朕親
祈洪應壇百官青衣辦事勿慢朝天等宫廟各用素饈
遣文武大臣溶鏸瑾棟詔邦謨行禮如例
　　祈雨雪告祭
景泰元年以天久不雨雪分遣大臣於京都各祠廟寺
觀祈禱從太子太傅禮部尚書胡濙奏請也安逺侯
栁溥祭昊天上帝后土皇地祇寜陽侯陳𢡟祭宗廟
禮部尚書胡濙祭大社大稷成安侯郭晟祭山川駙馬
都尉薛桓祭孝陵户部左侍郎項文曜祭獻陵太常寺
卿蒋守約祭景陵其文曰叨承大統負荷維艱爰積愆
尤增兹災異狂冦肆逆既犯禁於三陵旱魃餘殃復妨
農於千里況雨水示南甸之警致晨昏懐内省之憂悔
謝無由矜原有自寅申祭告恭候帡幪
　　祭告祈雨澤
成化六年五月遣太常寺事禮部尚書李希安往山
東祭告東嶽泰山東鎮沂山東海諸神祈禱雨澤
以山東亢旱運河水竭從禮部請也
　　祈禱祭告
成化六年十二月禮部以冬深無雪奏請遣大臣致禱
乃命武靖侯趙輔祭告山川之神禮科都給事中霍貴
等言周禮荒政十二有曰索鬼神雲漢之詩亦曰靡神
不舉葢自古帝王遇災戒懼未嘗不以祈禱為事今
歲畿内水澇致厪聖慮大發倉廪以濟之邇因三冬
無雪又遣大臣祭告山川等神其敬天仁民之心無所
不至但四方之地廣於京畿設或明年復然将何所處
乞申𠡠百司痛加修省仍照例遣官徧禱四方名山大
川以祈神休庶雨暘時若而豐穰可期詔下其言於禮
部禮部覆奏今年湖廣等處地震并山東旱災已遣尚
書李希安等祭告東嶽泰山并南嶽衡山及河南布政
司官祭告中嶽嵩山等神明年正月十三日大祀在
邇天下名山大川嶽鎮海瀆之神俱在祭列宜免行徧
禱惟順天等府水澇為甚乞命官二員祭北嶽恒山并
北鎮毉無閭山之神以祈豐順仍行在京文武官員嚴
加修省務竭忠誠以答天意詔可於是遣禮部右侍郎
邢讓祭恒山太常寺卿萬祺祭毉無閭山
　　祈雪祭告
成化十九年十二月上以一冬無雪命禮部以本月初
十日為始致齋三日仍禁屠宰遣英國公張𢡟等祭告
天地社稷山川定西侯蒋琬等行香於各宫觀寺廟
　　宸斷禱雪祀
嘉靖十七年四月自正月至於是月不雨命有司竭誠
祈禱賑恤郊外流民是夕上諭輔臣曰近因多旱朕方
以為憂禮部已請所司致禱矣又聞近郊小民踣斃心
加憂之朕處人上罪在朕躬即以十八日為始與卿等
齋心潔慮禁屠宰青衣辦事二十一日朕躬禱郊雩令
嵩示羣臣知之毋忽於是禮部具上先年定擬雩祀全
儀上曰兹禱甘澤乃修省事祗宜青衣上香進帛三獻
八拜成禮百官陪拜未可用所開全儀亦不必奉祖配
祭用酒果脯醢牛一以熟薦
　禳災
　　災變祭告
成化四年上諭禮部曰天久不雨兼之連日風霾朕心
憂懼其以來月十八日為始致齋三日以答天譴仍禁
屠宰三日禮部請遣大臣一員祭告山川之神因言湖
廣江西四川河南山東浙江直𨽻等處雨暘不時多有
災咎宜差人各賫香祝遣彼處巡撫布政知府等官祈
告嶽鎮海瀆及各境内山川之神上從之遣英國張𢡟
祭告山川遣各堂上官分詣京城寺觀廟宇行香
　　地震祭告
成化六年正月以湖廣地震遣官祭告境内山川禮部
尚書鄒幹言地道以安静為體隂盛而反常則震去年
十二月十二日武昌等府同日地震宜移文湖廣巡撫
等官并司府州縣嚴加修省用心操練軍士撫安流民
及行翰林院撰祭文太常寺領香帛遣行人一員祭告
南嶽衡山并令各府正官祭告境内山川城隍之神務
極誠敬以禳災咎從之
　　災疫祭告
成化七年禮部以災疫流行請令大臣祈禳上遣襄城
侯李瑾禮部尚書鄒幹掌太常寺李希安祭告山川等
神禮部奏南京江東門外江水泛溢崩頽北岸損壊民
居請遣南京守備成國公朱儀祭告江神從之
　　泰山動搖祭告
成化二十一年禮部奏近兩廣山東陜西京畿地俱震
而泰山五嶽之宗一二月間動揺者四災尤異常宜特
降香幣命巡撫山東都御史詣泰山祭告以祈神貺安
人心制可
　　災異遣禱
𢎞治十年三月禮部奏邇者山西陜西天鳴地震星隕
京師去冬烜燠無雪火災叠見今春狂風隂霾日精無
光山東以南亢𤾉為虐二麥無成請通行内外諸司省
躬思咎勉盡職務仍遣大臣祭告天地社稷山川及在
外諸司各禱於封内山川
　　宗廟災祭告
嘉靖三十年四月夜宗廟災成廟仁廟二主燬上哀痛
不能自勝明日文武百官各疏奉慰禮部疏請上親告
祭内殿以慰神靈復引過奏祭上帝以謝譴告青服御
西角門延見羣臣以共謹天戒下哀痛之詔以安人心
行天下宗室共知脩省以盡一體之誠勑内外臣工痛
加尅責以盡交修省之儆文武羣臣有奸欺負國蠧政
殃民者聽言官指實奏劾九卿堂上官及各衙門四品
以上令各自陳科道極言時政得失賜采納暫罷内外
一切工作蓄財力以圖修治奏入上曰宗廟災燬無前
大變即齋戒擇吉奏謝南北郊祭告景神殿大社稷俱
朕躬行遣官祭告朝日夕月等神陳言時政言官常
職何待災變一切工程除欽安殿就緒外並令停止奏
謝畢次日御門視事如故皇祖列聖主暫奏安於景神
殿成仁二廟神主所司亟為恭製詣陵奉題還安各廟
儀物即行補造
　　殿災祭告
嘉靖三十六年四月奉天等殿門災是日申刻雷雨大
作至戍火光驟起初由奉天殿延燒華葢謹身二殿文
武二樓奉天左順右順午門及午門外左右廊盡燬至
次日辰刻始息上大懼明日文武大臣奉慰上報曰上
天垂變朕戰懼若涉大淵莫知所措無前火異何以飾
辭禮部尚書吳山等以殿災請擇日遣官奉告郊廟社
稷及秩祀神祇以謝譴示𠡠下文武百官省愆引咎素
服辦事務修實政毋事虚文其兩京四品以上大臣循
例自陳科道官務直言時政缺失仍詔示天下及各宗
室一體修省上曰奏祭謝罪即擇吉行命公希忠溶延
德恭代秩祀神祇開具來行下詔罪已告諸宗室如擬
行致災本朕何令自陳有懐必吐自盡其忠豈特今日
修省儀文至祭祀次日止
　　省災祭告
嘉靖四十三年三月上諭禮部臣曰旱危以見土雨風
霾不至其示所司以明日致齋始二十五日告南郊二
十四日告朝天等六宫廟遣定國公徐延德等各行禮
是日天隂雨忽霽大風揚塵上復諭禮部曰今旱固未
如前歲風塵土雨災疫過之其令所司申嚴祈禱各青
衣致齋如修省例九日每日遣官部大臣輪告各宫廟
既而命吏部尚書嚴訥禮部尚書李春芳督察諸執事
官不䖍者
　救日月食
　　救日月食行禮
洪武初定其日皇帝常服不御正殿中書省設香案百
官朝服行禮鼓人伐皷復圓乃止若月食大都督府設
香案百官朝服不伐皷雨雪風翳則免
洪武二十六年三月更定救日食儀禮部設香案於露
臺上向日設金鼓於儀門内設樂於露臺下設拜位於
露臺上下至期百官朝服入班樂作四拜興樂止跪執
事者捧鼓班首撃鼓三聲衆鼓齊鳴候復圓四拜興樂
止禮畢月食則百官便服於都督府救䕶如儀在外諸
司日食於布政使司府州縣月食於都指揮衛所禮亦
如儀從之
　　救日食
洪武五年禮部奏定救日食禮儀其日皇帝常服不御
正殿中書省設香案百官朝服序立行禮鼓人伐鼓復
圓乃止若月食大都督府設香案百官常服序立行禮
不伐鼓若遇雨雪雲翳則免行禮從之
　　日當食不食
正統六年正月行在禮部尚書胡濙奏本年正月朔午
刻日當食皇上敬謹天戒預𠡠羣臣救䕶如制至期
天氣晴明太陽正中無纎毫之虧此葢皇上至仁大
德下及於民上格於天是以當食不食禮宜慶賀上曰
此是上天垂眷君臣當益加敬慎不可怠忽慶賀禮免行
　　救月食
𢎞治十六年欽天監奏𢎞治十六年二月十五日夜朢
月當食一分二十秒回回厯推算則不食緣所食數少
請待臨期觀候免百官行救䕶禮部言不救䕶恐臨時
日月食有驗反為失誤上命仍如例救䕶
　齋醮
　　資薦亡歿将
永樂七年命禮部遣僧於靈璧白溝東昌真定夾河藁
城等處修齋各三晝夜資薦奉天靖難将士之亡歿者
　　建齋資福
洪熙元年冬至節近命禮部集僧道於慶夀海印能仁
三寺及靈濟宫各建薦揚大齋七晝夜資皇考妣之福
齋醮不許百官行香
成化三年禮科都給事中張寜等奏釋道之教三代所
無至漢唐而盛歴代英君誼辟非不深惡而痛革之特
以化導愚昧存之以備治外之一術耳非為其能扶世
立教延永國祚而為之崇奉也皇太后誕日建設齋醮
乃㑹百官炷香赴壇行禮則是儒者自失其守矣夫臣
之於君願其福也當勸以修德善願其夀也當勸以去
逸欲今乃不能盡所當為以瓣香尺楮列名其上宣揚
於木偶之前相率而拜曰為朝廷祈福祝夀通朝之人
靡不相從不能闢而排之又不能以正自處天下後世
謂何英廟初即位屬有足疾其時一二大臣不察古人
行禱之意故常舉行此事葢出於一時臣子迫切之情
祖宗之舊典先帝之本心因循至今尚沿故習大臣之
於君猶子之於父一指一髮皆其長養使齋醮可以助
國殺身亦所不辭但以無益事情徒傷大體其於聖孝
不無少損乞𠡠禮部凡遇齋醮不許百官於寺觀炷香
行禮其僧道坐食無所効勞自願焚修以為盡心者聽
如此庶可以扶名教全治體而與三代之時並隆矣上
曰爾等所言有理今後僧道齋醮不許百官行香
　　酌行齋醮
𢎞治十一年禮部覆奏府部等衙門所言止齋醮事以
為齋醮祈禱之說皆近日傳奉真人佛子等倡導所為
今後萬夀聖節及太皇太后皇太后聖旦并春祈秋報
仍舊其餘並行停止從之
　　禁僧道夤緣齋醮
𢎞治十八年禮部尚書張昇等言大行皇帝賓天宫
殿門禁正當嚴肅以譏察出入辨别内外正禮之不
可緩者近聞真人陳應䙉西畨灌頂大國師那卜堅
叅及班丹羅竹等各率其徒假以祓除薦揚數入乾清
宫几筵前肆無避忌京師傳聞無不駭愕請執應䙉等
置於法革其名號追奪印誥及累年所得賞賜仍照例
黜逐發遣上曰卿等所言是應䙉等姑免逮問所冐職
事封號俱查革印誥并所賜玉帶送所司交納今後僧
道敢有夤緣出入宫禁濫設齋醮者并引誘之人俱罪
不宥於是禮部㑹吏部議應䙉等十一人革真人髙士
帶左正一等御那卜堅叅等六人革灌頂大國師帶禪
師衘俱閒住僧録司存留左善世定鎧等道録司存留
左正一柏尚寛等各八員如原額其左闡教法旺等十
七人右𤣥義李元縞等二人亦革任門住從之
　　祈禱在修己
嘉靖十年欽安殿啟建祈嗣醮事禮部左侍郎湛若水
言陛下以皇儲未建精禋祈禱求之於神者至矣臣愚
以為又當修其在己者以協應之所謂在己者收歛精
神是矣夫二氣儲精而神生焉精神者天地歛之以生
成萬物聖人歛之以盛德而成大業是故斂之則全用
之則㪚目多視五色則㪚於五色耳多聽五聲則散於
五聲心多役百為則㪚於百為是以聖帝明王以耳目
股肱之用托之於五臣而使翼為明聽焉誠願陛下凝
神定慮不役精於耳目不勞神於思為以為生育之本
上曰爾既欲朕收斂精神便不必如此煩擾
　　請因齋醮推恩
嘉靖十年禮部主事田汝成言皇上以青宫久虚祈天
建醮復普放生之仁凡覊蹄鎩翮集在上林者咸得翔
空走野而顧使囹圄之徒久繋徽纆至於衣冠之倫以
狂謬觸諱流竄荒裔父子不得相顧離披隕穫魂䘮魄
存凡此皆陛下之赤子也伏望大擴仁恩軫念㷀獨𠡠
下法曹如熱審例盡録罪人因其輕重或即縱歸或從
末減而謫戍者亦當分别情罪或賜生還或徙近地則
明詔一出萬姓歡騰而和氣氤氲羣祥悉集矣上以汝
成職非言官率意妄奏切責而宥之仍奪俸二月
　厯日備考
　進厯
　　詳定大統厯
吳元年十月乙未是日太史院進戊申歲大統厯先是
本院㑹大常司議進厯儀宋以每歲十月朔明堂設仗
如朝㑹儀受來歲新厯頒之郡縣今擬先冬至一日中
書省臣同太史院使以進厯聞至日黎明上御正殿百
官朝服侍班執事者設奏案於丹墀之中太史院官具
公服院使用盤袱捧厯從正門入屬官從西門入院使
以厯置案上與屬官序立皆再拜院使捧厯由東階陞
自殿東門入至御前跪進上受厯訖院使興復位皆再
拜禮畢乃頒之中外至是如儀行之既而上召御史中
丞兼太史院使劉基謂曰如古者以季冬頒來歲之厯
似為太遲今於冬至亦為未宜明年以後皆以十月朔
進初戊申厯成将入梓基與其屬髙翼以所録本進上
覽之謂基曰此衆人之為乎基曰是臣二人詳定上曰
厯數者國之大事帝王敬天勤民之本也天象之行有
遲速古今厯法有疎宻茍不得其要不能無差春秋之
時鄭國為一辭命必禆諶草創世叔討論子羽修飾子
産潤色然後用之故少有闕失辭命尚如此而況於造
厯乎卿等推步須各盡其心必求至當基等頓首而退
乃復以所録再加詳較而後刋之
　頒厯
　　直省頒厯不同
洪武六年命禮部自今頒厯惟直𨽻府州及北平陜西
二行省則欽天印造頒給之其餘皆令依式印造給與
所屬每歲仍以十月朔日進厯朕於奉天殿受之頒於
百官
　　免厯日工本錢
洪武十五年詔免厯日工本錢初頒厯民間有司例徴
工本錢至是上聞之諭禮部臣曰頒厯授時君職也而
又徵歛民財豈為上之道哉亟罷勿徵
　　頒厯定在月初
嘉靖七年十一月庚子朔頒明年大統厯禮部左侍郎
季時言頒厯必於十一月朔今值冬至慶賀乞於十五
日頒給上曰頒厯在月初合古天子頒朔之義朢日非
宜當於冬至次日行之
　
　
　
　
　
　
　
　
　
　
　
　
　
　
　
　禮部志稿卷八十八
欽定四庫全書
　禮部志稿卷八十九
　　　　　　　　　　　　明　俞汝楫　編
　欽天備考
　　　考選天文生
成化十五年欽天監奏選官民子弟肄習天文厯法已
厯三年本監據正統年例經奏得㫖考中收充天文生
事下禮部查成化六年近例復奏得㫖㑹監官覆考得
一百七十命俱收充天文生食糧辦事退其不中者六
人仍留肄習
　　　南京天文生補充例
成化二十二年南京欽天監以南京吏部等衙門㑹奏
天文生隂陽人原額量加二分奏陳本監原奉髙皇帝
聖㫖并引大明律例禮部覆議舊例皆無以女婿外孫
義姪别姓充補之令宜行南京禮部仍照近例舉行從
之
　　　改造渾儀
𢎞治十四年欽天監監生吳昊請改造觀象臺原製渾
儀及修改簡儀禮部請令監正張紳議謂原製渾儀時
未經校勘其黄赤二道相交於奎軫不合今之四正陽
經故南北圓軸不合兩極出入地度隂緯而東西窺管
又不與太陽出沒相當是以推騐無凖從前不用簡儀
雖用以測驗然當時鑄印造雲柱頗短小亦稍不合天
樞故推測經星去極亦有差謬今改造渾儀宜以赤黄
二道改交於璧軫則與今之四正陽經正相合而圓軸
窺管亦無相合相當者簡儀雲柱則比舊少加髙大足
矣禮部覆請令紳等呈木様以聞至是木様成禮部議
謂可施之永乆且請如昊等所奏移文吏部量請陞授
諸天文生之効勞年深者從之
　　　訪取通厯
𢎞治十一年十二月欽天監掌監事太常寺少卿吳昊
言天文歴數隂陽之術乃推歩觀候及占卜吉凶禍福
所繫茍術業不精則推步有差占候無驗欲行天下訪
取精通天文厯數隂陽地理者起送備用至五星子平
六壬遁甲占課灼龜相面演禽觀梅拆字及範圗大定
等數學有明驗者亦以禮起送禮部覆議宜從所奏其
觀梅柝字演禽相命前定數六壬課占灼龜等末技無
益於用不許妄舉上曰六壬占課灼龜果有精通者亦
訪取之
　　　停天文生科舉例
嘉靖元年欽天監副韓昻奏乞令如天順間例應科舉
禮部議太祖著令欽天監人員别習他業不學天文厯
數者俱發海南充軍明例不可違上是之
　　　考補欽天監官生
嘉靖十一年禮部議上考補欽天監官生事例
一遇有官生缺役許送嫡𣲖子孫年終類考果藝術精
通收役食糧若頑鈍無成即將本戸子弟考居優等者
以次收補或無以次人丁候本生習學再考
一擇官生子弟性質聰慧者分𣲖各科嚴立教條按季
考試本部委官一人㑹同提督嵗終送部類奏
一今後天文等科遇有八九品官員缺以本科人役食
糧十年以上者送部考選
一近者天文隂陽分為兩途而刻漏子弟不得推補堂
官請以後監副員缺不分天文漏刻科分但有歴俸年
深者皆得奏請簡用其六品七品以八品考補保章挈
壺以司晨司厯博士考補司晨司厯博士與各科専業
人役考補
一間者添注之官等於舊額又皆作為定員因仍銓補
故多漏刻博士二人靈臺郎一人皆當裁罷詔可
　　　監籍子弟科舉并録用
天順元年掌欽天監事禮部右侍郎湯序奏言兩京天
文生隂陽人及官生戸下子弟能讀儒書習三塲文字
者逺離鄉土不能回還宜令就兩京報名科舉有中式
者依資格出身其天文生隂陽人仍於本監錄用戸下
子弟果有能習天文厯數者聴從本監奏保錄用下禮
部議行
　　　訪舉通術數人
天順二年掌欽天監事禮部左侍郎湯序言永樂中嘗
博收天下術數天文流為數世之用迄今年乆凋殘殆
盡占候缺人請詔内外有司凡精通天文厯數地理課
命之術者不分軍民起送赴京或避罪亡匿之人亦免
罪送監量材奏請擢用知而不舉及舉而非人者悉治
其罪事下禮部議宜從其奏通行訪舉如通一事以上
灼有應驗者封識書籍連人遣詣京師不許狥名違實
槩行濫舉其妄言禍福違理亂衆者有司嚴為禁約以
杜奸宄從之
　大醫備考
　　　取補事故醫士
正統五年禮部奏太醫院醫士事故者一百五十五
人已嘗奏請移文浙江等布政使直𨽻府州取補應役
今經二年之上十無一二至者以致乏醫應用欲行廵
按監察御史嚴督推促赴京應用若有司徇情受囑縦
容託故者拏問如律上可其奏
　　　嚴醫學考試
𢎞治四年十一月戊寅禮部議覆太醫院院判劉文㤗
之奏請命太醫院精選年二十以下十五以上官生子
弟送審本部發本院分撥各館習學仍推素讀儒書精
醫業者不分有無官職或三人或二人教之本院堂上
官相兼提督四季考其怠惰者責罰仍定三年一考五
年三考俱令本院堂上官一員擇取醫官二員率子弟
赴禮部公同出題考試果通醫業准充醫士否則發回
本院聽習一年再試三試不中黜退寧家其子弟専令
習醫業不許營求科舉以二其心若五年考試并前成
材者多其教師無官者奏請量陞一職有官者量加旌
擢從之
　　　行考試教習二法
嘉靖五年禮部尚書桂萼等言古者醫師嵗終皆有考
覈故術業乆而益精今拘於世業按籍收人一入供事
永無考較所謂粗工洶洶何以有濟且獨用此一途則
天下雖有盧扁倉公無繇自進而國家太醫院永為此
輩巢窟臣請擇醫士可教者設程限使誦習其業一嵗
三試有成材則㑹太醫院官列為三等上者入御藥房
已入者准與授職中者授官帶辦事本院已冠帶者與
之俸給下者應役本院如故或良醫大使有缺中下者
得赴吏部銓補其不係世業精通醫術者聴其應試試
髙得入籍而汰其世業不通者無令冗食至於見在各
官考滿及考察皆聴臣等課其醫業送吏部斟酌黜陟
上以為醫道人命所闗命醫士考選去留及收考在外
人役皆如部議餘仍舊規行於是萼等復言有考試而
無教習則業無𫝊授事竟因循見在各官冗濫尤甚宜
并加考選奏請去留且考滿考察之議無非欲其警惕
以圗後效上乃悉從之
　　　定考核轉送法
嘉靖二十二年禮部奏太醫院官自御醫吏目以下考
滿丁憂俱繇本部查明轉送吏部如欽天監例報可已
太醫院争非舊制下禮部議御醫吏目等官原額不滿
三十近年因事陞授増浮數倍率皆不諳方書虚糜官
廩良田考核之法不嚴以致賢否莫知僥冐滋甚耳必
繇查送庶可以杜倖階一法制請如前命從之
　　　覈醫士醫生違覈
嘉靖二十八年禮部尚書徐階叅奏内殿供事醫士吳
夢龍等不繇本部考選夤縁收用輙又曠違職役私回
原籍請究治因言聖濟殿供事人役本部先年題准三
年一次考選自十八年以後考試之法不行而内殿供
奉之醫間有乞恩𫝊補而入者夫考補醫士猶恐不勝
供奉内殿可徒狥其陳乞而不論其術業乎請自今為
始本部年終通將該院醫士醫生嚴加考試分為三等
一等者留候聖殿缺人送入供事其餘悉遵舊制仍令
太醫院堂上官協心鈐束官醫不許違曠職業其有逃
回患病日乆不供役者每季呈報查處得㫖夢龍等悉
革役為民近年禮部違例濫收各項人役大壞政體卿
將醫士并儒士通事但係未經題請考試假以訪保習
學為名及有罪過冐收者通覈具奏已階查叅太醫院
未經考試醫士侯時㤗等二十四人鑄印局未經考試
儒士石同堅等二十六人四夷館曠役通士陳嘉謨等
二人詔革役問罪有差
　　　查覈冒濫
嘉靖四十三年禮部奏上請查太醫院冐濫官生應除
名者四十二人應除戸者一百六十二人因言令甲醫
士俱以父祖世業代補或在外訪保醫官醫士以充其
已收在院者仍有教習考選陞黜之例盖祖宗慎重醫
學如此後因夤縁干進者多舉保收充日濫遂將前例
一切停止自今清查之後請將本院醫籍新生㓜丁每
三年保結報册其餘並不得私收一人其見在子弟及
寄籍候補醫丁見有父祖收充年月世次可憑者悉聴
本部委官教習仍按月按季考試一次不到者量責二
次除名三次除戸年終同槩院醫士生送部考試量加
賞罰三考大考分三等一等補醫士二等補醫生三等
發院習學又三年再考新補照舊役一體甄敘二次不
堪收補者發為民納銀吏目必經三年類考一等方准
同在院醫士遇缺考送銓選納銀冠帶例該收考醫士
亦必經三年類考方准挨次撥差其槩院醫士年終嵗
考醫業無成者量責或住支月糧三年大考一等原係
醫士無冠帶者給冠帶原在内殿供事者陞俸一級俱
各候内殿缺人該院於各科内挨次呈部收補二等原
係醫生與充醫士食糧原係醫士無冠帶者給冠帶原
在内殿者不准供事三等原有冠帶者不准冠帶原支
品級俸者降俸一級支襍職俸者降充冠帶醫士食糧
七斗醫士降醫生醫生住支月糧俱聴習學半年送部
再考如有進益仍給俸如故再不通俱降醫生發回該
院専供剉碾之役其御醫吏目員缺將原在内殿供事
及考居一等諸員御醫於吏目内已經九年考滿者吏
目與醫士於内殿供事六年司禮監三大營及刑部㑹
同舘當差九年者送部再考銓補良醫大使員缺於二
等内考補如年資未及或術業平常則寧虚缺不補荒
疎太甚者叅奏革黜及起送補差回補考等項俱照節
年事例以實舉行其承行官吏有翫法作弊者從重究
治得㫖允行
　僧道備考
　　　僧道禁令
洪武中僧道不務祖風及俗人行瑜珈法稱火居者有
禁即掲榜申明違者殺不赦
洪武十六年定天下僧道府不過四十人州不過三十
人縣不過二十人
洪武二十四年令佛經畨譯已定者不許増减辭語道
士設醮亦不許奏青詞各遵頒降科儀民有效瑜珈法
稱為善友假張真人名私造符錄者重罪
洪武二十四年令清理釋道二家凡各府州縣寺觀但
存寛大一所併居之不許雜處於外違者重罪親故相
隐者流願還俗者聴還
今天下僧道有剏立庵堂寺觀非舊額者悉毁之
洪武二十七年令榜示天下毋得私剏庵堂僧道有妻
妾者許諸人趕逐亦不得收民間兒童為僧
永樂十年諭禮部天下多不守戒律民間修齋誦經無
誠心甚至飲酒食肉遊蕩荒滛又有無知愚民妄稱道
人鼔惑男女雜處無别敗壊風化悉禁之
宣徳七年三月申嚴僧人化縁之禁上謂都御史顧佐
曰佛本化人為善今僧人多不守戒律務祖風徃徃以
創寺為名羣舁佛像遍歴州郡化縁所得財物皆非禮
耗費其申明洪武中禁令違者必罪之
嘉靖十四年大興隆寺燬永不復并大慈恩寺俱革凡
真人名號洪武中革前代所稱天師止稱正一真人
隆慶二年勒令繳納真人府印止承襲上清觀提㸃
　　　罷度牒錢
洪武五年給僧道度牒時天下僧尼道士女冠五萬七
千二百餘人皆給度牒以防偽濫禮部言前代之給度
牒皆計名鬻錢以資國用號免丁錢詔罷之著為令
　　　僧道銓補例
洪武十五年定各寺觀住持有缺從僧道官舉有戒行
通經典者送僧録司道錄司考中具申禮部奏聞方許
州縣僧道未有度牒者亦從本官申送如前考試禮部
類奏出給
　　　三年一次給牒
洪武十七年禮部尚書趙瑁言自設置僧道二司未及
三年天下僧道已二萬九百五十四人今来者益多其
實假此以避有司差役請三年一次出給度牒且嚴加
考試庶革其弊從之
　　　榜示僧道禁約
洪武二十七年正月命禮部榜示天下僧道觀凡歸併
大祀設砧基道人一人以主差税每大觀道士編成班
次每班一年髙者率之餘僧道俱不許奔走於外及交
搆有司以書䇿稱為題疏强求人財其一二人於崇山
深谷修禪及學全真者聴三四人勿許仍毋得創庵堂
若遊方問道必自備道里費母索取於民民亦毋得輒
自侮慢凡所至僧寺必掲周知册以驗其實不同者獲
送有司僧道有妻妾者諸人許捶逐相容隐者罪之願
還俗者聴亦不許收民兒童為僧違者併兒童父母皆
坐以罪年二十以上願為僧者亦須父母具告有司奏
聞方許三年後赴京考試通經典者始給度牒不通者
杖為民有稱白蓮靈寳大居及僧道不務祖風妄為議
論沮令者治重罪
　　　黜僧道不通經典
洪武二十八年己未禮部言今天下僧道數多皆不務
本教宜令赴京考試不通經典者黜之詔從其言年六
十以上者免試
　　　清理寺觀
永樂元年命禮部清理釋道二教凡歴代以來若漢晉
唐宋金元及本朝洪武十五年以前寺觀有名額者不
必歸併其新創者悉歸併如舊
　　　違禁請度僧編戍
永樂五年正月直𨽻及浙江諸郡軍民子弟私披剃為
僧赴京冐請度牒者千八百餘人禮部以聞上怒甚曰
皇考之制民年四十以上始聴出家今犯此禁此是不
知有朝廷矣令悉付兵部編軍籍發戍遼東甘肅又嘆
曰朕承遵舊制一不敢忽下尚縱肆如此何况後来此
不可宥且此輩皆民螟螣不可蕃育
　　　私剃遣發輸作
永樂六年六月命禮部移文中外凡軍民子弟僮奴自
削髮為僧者并其父兄送京師發五臺山輸作異日就
北京為民種田及盧龍牧馬寺主僧擅容留者亦發北
京為民種田
　　　榜示僧尼禁
永樂十五年禁僧尼私建庵院上以洪武年間天下寺
院皆已歸併近有不務祖風者仍於僻處私建庵院僧
尼混處屢犯憲章乃命禮部榜示天下俾守清規違者
必誅
　　　僧道服制
永樂十六年上以天下僧道多不通經典而私簮剃敗
辱教門命禮部定通制今後願為僧道者府不過四十
人州不過三十人縣不過二十人限年十四以上二十
以下父母皆允方許陳告有司行鄰里保勘無礙然後
得投寺觀從師受業俟五年後諸經習熟然後赴僧錄
道録司考試果諳經典始立法名給與度牒不通者罷
還為民若童子與父母不願及有祖父母父母無他子
孫侍養者皆不許出家有年三十四十以上先曽出家
而還俗及亡命黥刺者亦不許出家若寺觀住持不檢
察而容留者罪之仍命禮部諭天下
　　　不崇佛事
宣徳四年四月慶夀寺僧志了奏城西故有萬安寺乆
廢請化縁於民重作之上諭行在禮部尚書胡濙曰化
縁者巧取誑奪以蠧吾民不可聴
宣徳六年五月行在工部尚書吳中言昨山西代州圓
果寺奏本寺是古跡道塲為國祝釐之所舊塔損壞乞
役為之上曰卿欲藉此永福乎朕以安民為福其止之
勿勞吾民
宣徳六年九月行在戸部言宛平縣民以果園地施崇
國寺請蠲其税上曰民地衣食之資乃以賜僧又求免
税甚無謂令亟以還民
宣徳九年十二月有僧自陳欲化縁修寺祝延聖夀者
上斥之既朝罷顧謂侍臣曰人情莫不欲夀古之人君
若商中宗髙宗祖甲周文王皆享國綿逺其時豈有僧
道豈有神仙之説秦皇漢武求神仙梁武事佛宋徽宗
好道效驗可見矣世之人終不悟甚可嘆也
　　　復造册查牒法
正統二年行在禮部尚書胡濙等奏洪武間天下僧道
給過度牒者令僧錄司道錄司造册頒行天下寺觀凡
遇僧道即與對册其父兄貫籍告度月日如有不同即
為偽冐迨今年乆前令寢廢有忘歿遺留度牒未經銷
繳為他人有者逃匿軍民及囚犯偽造者有盜賣影射
及私自簮剃者姦弊百端真偽莫辨乞自今以後給度
牒者仍造册頒行天下寺觀以防奸詐從之
　　　依欽定額數給度
正統五年進士張諫言僧道之數已有定額近因希求
請給數千百衆奄至京師非寄跡寺觀即潜住民間黄
冠緇衣布滿街市究其所學無益於國而所食悉出於
農且今饑饉之年尤宜痛加裁抑甚者其中亦有犯姦
及為盗賊者耗損民財傷敗風化莫此為甚乞令錦衣
衛五城兵馬司挨查除原𨽻在京寺觀者仍舊存留其
餘悉令勒囘本土如是雖不能遽弭天變而亦可以少
甦民困矣事下禮部議僧道依太宗欽定額數給度其
恃頑潜隐民間者并罪窩家從之
　　　建言黜佛寺
正統十四年禮部聴選知縣單宇言佛本夷教前代事
之俱致禍亂近年以來修盖寺觀徧滿京師男女出家
累千百萬不事耕織蠧食於民所以世風壊而人心惑
也况所費木石銅鐵不可勝計以有用之財為無用之
費請拆其木石改造軍衛銷其銅鐵以備兵仗遣其僧
尼還俗生理庶幾皇風清穆異教不行矣事下所司
　　　罪納賄度僧
景㤗三年治僧録司右善世南浦等納賄度僧之罪時
天下僧童數萬赴京度有詔兩京各度一千名各府四
十名各州三十名縣二十名不必查勘稽留左闡教
清讓等令各僧童拈鬮定數逼取銀萬餘兩事覺命法
司擒治南浦等分授其銀欲為掩䕶朦朧奏乞將天下
僧童普度以息争訟於是六科給事中十三道御史劾
奏南浦等奸欺四罪禮部奏乞雲南土僧不給度僧録
司却奏欲給度取利肥已致䝉充許一也户部奏准令
僧童運米實邊僧童情愿報効僧録司却奏稱其艱難
致䝉免運二也給事中陳嘉猷奏准依舊制查考各僧
投文應試僧録司不肯遵依囘申並無一僧投文奏䝉
免考三也恐訐出奸弊奏要普度暗要人心四也夫前
次令其運米則云行童艱難今收度乃得銀鉅萬前次
要行查則云無僧今給度則稱一縣有一百餘名八九
十名臣等看得南浦等閭閻小輩無賴奸人曩祝髮以
為僧實逃名而避役不耕不蠶而衣食實四體之不勤
不忠不孝而生存誠三綱之莫究飲酒茹葷全無忌憚
貪財縱欲略不慚惶俱宜擒送法司明正其罪時禮部
尚書胡濙等亦奏各僧官累次進本煩凟其欲普度者
特設計為規利之媒其言爭訟者特欵詞為文奸之術
雖名清净穢濁無倫惟號慈悲貪饕無厭况所收之人
但取銀物或假張作李或稱老為少或縱容軍囚竈站
濫及遊手白丁或人不到而借倩代替或捏虚名而貨
買與人欺君玩法律所難容命法司悉擒治
　　　審覈收度
景㤗六年命禮部移文天下今後僧道務要本户丁多
本人持行修潔不係軍匠鹽灶等籍里老保結呈縣覆
實具申府司類呈該部方許收度如有扶揑詐冐不實
者廵按御史按察司將本人并保送僉書吏一體治罪
仍勘本寺觀原定額數如有不及給與度牒如有數多
不與出給從廵按河南監察御史程亨言也
　　　僧牒賑饑
成化元年命禮部給度牒鬻僧以賑饑民廵撫淮揚都
御史林聰處一萬每名納米一十石南京禮部五千每
名納米十五石其各處僧見在京師者每名納銀五兩
從監察御史焦顯給事中侯祥南京守備官議請也
　　　止度牒濟賑例
成化八年五月總督漕運兼廵撫淮揚左僉都御史張
鵬奏請給僧道空名度牒一萬道鬻米濟荒禮部尚書
鄒幹言成化二年已度僧道一十三萬有竒今未及十
年不宜更啟其端上曰僧道給度不宜太濫且鬻米之
數其得幾何而所損於國者多矣其在官吏監生尚不
可以為常况此輩乎勿許
九月癸巳禮部奏廵撫山東右僉都御史牟俸以山東
旱災奏乞給空名牒十萬度僧道取銀以助賑濟尸部
奏行本部出給縁僧道例必十年一度自天順元年至
成化二年已度一十二萬二千二百餘人今若先期特
度於山東則僧道行童必羣聚其地反為掻擾詔不必
行
　　　禁遊僧
成化十四年命禁約遊僧監察御史陳鼎奏自成化二
年起至十二年共度僧道一十四萬五千餘人而私造
度牒者尚未知其數此輩遊食天下姦盜詐偽靡所不
為使不早為處置大則嘯山林謀為不軌小則興妖言
扇惑人心為患非細今蘇州等處累獲强盗多係僧人
乞敕所司禁約禮部覆奏命通天下禁之
　　　照年例起送給度
成化二十年禮部奏舊例十年一次給度天下僧道今
成化二十二年給度在邇除兩京并鳳陽大龍興寺大
嶽太和山龍虎山僧道至期别議宜令天下有司查勘
本處額設寺觀及見在僧道如額數不足方許起送務
加詳審如例仍令按監察御史嚴督毋得冐濫且令各
處亢陽為虐來年米價必至騰涌若今僧道羣聚於京
恐有意外之虞或暫停止令有司毋輒起送以俟豐年
尤便有㫖額數不足者還照年例起送給度不許冐濫
其如所奏禁之
　　　預度賑荒
成化二十年十二月乙夘預度天下僧道六萬人時山
西陜西饑許江浙等處願為僧道者輸粟賑濟給以度
牒已萬人矣尸部言陜西饑尤甚乞再度六萬人各輸
銀十二兩下禮部覆奏僧道十年一度宜以前後所度
七萬准後二十二年該度之數仍令天下有司照數類
送從之七月禮部言成化十二年度過天下僧道一萬
三千三百四人近陜西山西饑荒已預度七萬人銀一
十二兩准作二十二年該度之數視前加至數倍恐各
處僧道行童仍前行來京夤縁囑託乞行沿途闗津嚴
加盤詰而在京廵街御史嚴督五城兵馬察捕照如所
奏但不許一槩溷逐
　　　該度年例酌處
成化二十一年禮部奏成化二十二年例該度僧道兩
京神樂觀該度道童計五百十六人近因山西陜西救
荒預度七萬人准作改度之數而兩神樂觀止度一百
六十人數實不足臨期恐難再請而僧道録司亦稱在
京寺觀俱無田糧銀無所措宜移山陜所遺空牒六千
均之兩京及天下名山兩神樂觀共増以六百五十人
俱免納糧餘皆分與僧道録司及鳯陽大龍興寺五臺
太和龍虎三茅四大山銀已納觧部未納減作五兩制
可銀未納者俱免之
禮部請行給度僧道七萬定數於天下大率僧不過五
萬人道二萬人如道數不足即補以僧僧道録官無得
紛擾兩京神樂觀并僧道録司及天下名山七千八百
人十三布政司共五萬二千人浙江湖廣江西四川山
東河南山西陜西各五千貴州一千雲南二千廣東廣
西福建各三千南直𨽻共六千九百蘇州七百應天常
州松江鳳陽揚州淮安各五百鎮江徽州寧國廬州安
慶各四百太平池州各三百廣徳州二百徐州滁州各
一百五十和州一百北直𨽻共三千三百順天真定各
五百河間保定永平各四百大名順宣廣各三百五十
隆慶州五十詔可
　　　懲戒張真人
𢎞治八年禮部㑹奏内一條懲戒邪慝真人張元慶乃
極刑罪人元吉之子法應流竄冐得襲封世濟其惡穢
徳昭彰神人共怒是以上天降罰其龍虎山殿宇焚燬
殆盡請免其來朝以杜請託之路并勘其罪惡實跡及
違制妄造符録請給道童等情加以重罰仍訪取本族
素有戒行者嗣守其業
　　　停十年一度㑹
𢎞治九年禮科給事中彭城等奏舊制僧道各有定額
府不過四十人州不過三十人縣不過二十人槩天下
計之其請給者亦不過三萬六千餘名陛下即位之初
凡左道亂正敗俗傷化之人一切屏斥天下臣民以為
太平盛徳之事復見於今日兹者當十年開度之期各
處僧道將復請給臣等查得成化二年給度過僧道十
三萬二千二百餘名成化十二年一萬三千三百餘名
成化二十二年二萬四千五百餘名前此給度又不知
其幾何比之舊額已為十倍况今四方災異流行饑饉
薦至若不預為禁約恐逺近效尤為患非細乞敕該部
查照舊額將十年一度事例特賜停止通行各處廵按
等官清查寺觀見在僧道行童除已度者不必追奪未
度者額外不許存留悉令還俗候正額有缺方許起送
赴部考選給度違者仍照先年充軍事例發遣南京福
建道監察御史洪逺等亦以為言俱下所司知之
五月南京大龍興寺左覺義發直等奏請起送行童給
度禮部勘其啟釁開端故違成命請寘之法上曰僧道
雖額過多但自𢎞治年來未嘗給度爾等其議處停當
以聞不許仍前過濫禮科給事中屈伸極論之工科都
給事中柴昇亦請勿度僧道俱下其奏於所司禮部議
處給度僧道事宜謂我朝給度舊制甚嚴額數不足則
照缺度補無則止誠以此輩蠶食生民姦偽無所不至
若不痛加裁抑其弊將無紀極𢎞治年間人民方免兵
革僧道尚少故太祖皇帝有三年一給度之制以後日
漸増多故太祖皇帝改為五年一度天順二年因冐濫
益甚英宗皇帝復改為十年一度皆斟酌多寡因時制
宜初無一定之制况三年所度止三五百人則三十年
不過三五千人五年所度止一萬人則五十年不過十
萬而止使此制常行則額數必不過濫皇上曩因左都
御史馬文升之言停十年一度之例後因本部之請復
有預止來京之禁乃者謂自初元以來未經開度方興
允給之念即有過濫之戒仁義並行雖古之聖帝明王
曷能逺過伏望仍鑒累朝禁約敕㫖今次所度名數特
賜裁抑或俯從臣等之請定為經乆之計自後或二十
年二十五年一次開度當度之年照例施行庶僧道可
漸復額内之制而百姓不胥為緇黄之歸矣上從之在
京准度八千名南京五千名直𨽻及各布政司府州縣
原額有缺照數保送來京仍令禮部㑹官審驗考試非
齎有明文及實能背誦本教經典不准收度有扶同作
弊致冐濫者必罪不宥
　　　命女冠還俗
宣徳四年六月順天府真元觀女冠成志賢等九人請
給度牒禮部言太宗皇帝時命尼僧皆還俗今成志賢
等亦宜遣還父母家上命遵先朝令仍嚴女婦出家之
禁
　　　欽依禁革尼僧
嘉靖二十二年六月禮部題稱尼僧本以女流托名戒
行晝掩外門夜閉門戸實為風俗治道之累合行五城
曉諭禁約等因節奉聖㫖卿等説的是尼僧庵寺數多
男女混雜有傷風俗依擬禁約欽此又查本年十二月
内節奉聖諭禮部奏將尼姑庵院查毁朕思此輩委傷
風化著盡行拆毁又查得嘉靖十六年三月南京守備
太監潘真等題稱尼姑俱係良家子女敗壞風俗等因
該本部議擬合行彼處五城禁革奉聖㫖是欽此俱經
通行欽遵去後但日乆人玩前弊復生近訪得尼僧仍
復潛聚京師或私置房屋或投託親知誘引良家婦女
恣肆多端不可枚舉若不申明先年諭㫖嚴加禁革則
縱慾導滛傷風敗俗愈甚而不可制除行據五城兵馬指
揮司許榜等各呈稱尼僧真寳等共約三百名及近據
錦衣衛舍餘劉瓚亦奏前事本部看得在京尼僧委的
縱肆奸滛斁傷風化誠為可惡仰惟我皇上臨御以来
敦化立教崇正闢邪天下嚮風固已翕然成俗矣伏見
近日撤除番寺欽奉聖諭爾等遵行弗得黨邪穢正臣
等仰嘆大聖人所為真足以超邁百王垂訓萬世也臣
等恭司邦禮敢不仰贊休徳竊照前項尼僧外假清戒
以惑愚民内實滛姦以壞名節節經本部題奉欽依禁
革還俗而依然尚存蔑視無忌真為世道民風之累合
候命下移咨都察院轉行五城廵視衙門嚴加曉諭禁
約責令蓄髮還俗及咨南部禮部并通行南北直𨽻各
省撫按官一體禁革其私剙尼姑庵院不拘在京在外
未拆毁者通行查出拆毁其有私置房産投託親知誘
引非為者在京聴緝事衙門訪獲究治在外聴撫按官
究查及照舊存尼姑院本為匱乏不給并老髦無歸者
居住今訪得年少尼僧亦有潛匿其間者合并行該城
廵視衙門督令兵馬司清查名口若干貧老者照舊按
挿毋行引度以敗風俗年少者随令還俗嫁配及不許
仍前藏匿别處違者許地方并兩隣首告再查有等遊
方僧人等項常在街市沿門持鉢化縁或多係奸細之
徒假以為繇卒未可辨合行五城地方盡行逐去奉聖
㫖依擬著實舉行有不遵奉的著緝事衙門廵城御史
訪拏重治欽此
　　　私自簮剃禁約
嘉靖十年閏六月禮部題該監生萬民奏稱天下軍民
逃避差役却乃私自簮剃投入寺院為僧道乞要立法
但有一童私自簮剃全戸連坐等因本部議擬通行緝
事衙門廵視御史轉行該各府州縣嚴加禁約寺觀不
許仍收行童私自簮剃寄名出家逃避差役如有私剙
寺觀庵院即與拆毁入官亦不許與人修齋設醮并奏
青詞燃㸃天燈等項仍照依近奉敕諭事理僧道除正
額府不過四十名州不過三十名縣不過二十名外其
餘有度牒者化正還俗無度牒查革為民當差仍具化
革過及有無縁繇廵按御史奏報查考等因奉聖㫖這
僧尼已有勅諭著行各府州縣化正還俗别著行撫按
官查考具奏餘依擬通行禁約欽此
　　　裁革真人名號
隆慶二年詔革正一真人名號奪其印張氏自東漢建
武中張道陵以修煉符水術起𫝊數世有張魯者即史
稱五斗米賊也號能攝役鬼物愚民神而事之魯之子
元忠即道陵煉丹處設壇授法唐㑹昌間始賜名真仙
觀宋大忠祥符間王欽若奏改為上清觀元至正中賜
號正一教主真人主領符録事國朝因令承襲𫝊至嗣
孫張永緒以滛縱聞術益衰永緒死無嗣江西守臣因
言張職名賜印不在典制且復隠稅逃役公行吞噬無
功於世有害於民宜永為裁革禮部覆言請革其封號
止以裔孫張國祥為上清觀提㸃鑄給提㸃印上從之
　　　處尼僧寺
嘉靖六年十二月禮部尚書方獻夫等言僧尼道姑有
傷風化欲將見在者發囘改嫁以廣生聚年老者量給
養贍依親居住其庵寺拆毁變賣敕賜尊經䕶勑等項
追奪戒諭勲戚之家不得私度詔悉如其言獻夫復言
皇姑寺係祖宗敕建宜留之以安緝年老無依尼僧道
姑上曰變賣庵寺如議行年老而貧者量給銀贍養各
聴其父兄親黨收之不必處之皇姑寺上復諭獻夫曰
昨霍韜言僧道無度牒者其令有司盡為查革自今永
不開度及私剙寺院庵觀犯者罪無赦㑹江西提學副
使徐一鳴以拆毁寺院被逮至京獻夫乃與詹事府霍
韜少詹事王綰右僉都御史熊浹上疏乞宥一鳴上不
悦乃盡發其前後章疏下大學士楊一清等票處因降
諭曰尼僧與僧道不同風俗之壊更甚今因尚書桂萼
奏禁約尼僧毁其寺宇已行了㫖出之後三四日不知
何人哀奏兩宫皇伯母差人諭朕曰皇姑寺乃孝宗朝
所建似不可毁吾心不安尼僧逐日無處安身皇帝可
遵吾言聖母亦差人諭朕曰聞皇帝有㫖著拆毁尼寺
吾甚不安其皇姑寺聞是孝宗時所建且其中佛像多
若毁之恐不可尼僧逐出也無處安身可不必拆朕謹
聴訖未對意以為必是愚頑小人進以禍福之言故兩
宫皇太后一時𫝊諭随即令囘奏伯母云適奉慈諭以
奉禁治尼僧事宜欲將皇姑寺留下以稱伯考建造之
意姪敢不將順但尼僧有傷治化且於伊教有玷况此
寺雖有皇伯考賜與勅建原非我皇伯考聖意所為不
過請乞之耳今已令查處伏請聖慈鑒之安心勿慮而
又差人囘奏聖母同前次日該朝聖母又諭朕云昨説
拆寺一事恐不可動其中佛像作何處置况昭聖皇太
后有諭皇帝何不從之吾今也要建一座寺或將此寺
與我亦好朕聞即面奏曰近日因禮部臣奏要禁僧尼
寺己從其請兩宫尊諭子敢不奉行但尼僧甚壞風俗
若不先將皇姑寺首毁之餘難禁約伏望聖母勿聴非
人之言禍與福惟天降之惟人所召豈釋道所能干乎
有一等愚人深信故以惑奏子亦聞之兩宫慈訓皇帝
不遵是為不孝反依外臣之言惟聖母察之聖母云随
皇帝與大臣議行朕退思兩宫尊意只是恐致灾也此
寺中多皇親内官供給信施而禮部必有請告之者今
方獻夫等論救徐一鳴言不罪之請查究黎鑑其一鳴
係提調學較之官無人指理此等事乃擅將古建寺觀
溷同拆毁笞逐僧道是見為擾害地方廵按坐視囘䕶
不得不言又江西比之京師孰重輕京師根本之地江
西寺觀以一鳴拆之為當京師反縱而囘䕶卿等加詳
票㫖來一清等奏獻夫等疏詞前後矛盾皇上責之甚
當但皇姑寺既建自先朝如聖母堅欲留之則姑從而
命將禮部本權且如擬存留以全人子承顔順志之意
似亦無害上報曰禮部本只管批出庶見崇正之意假
四五日間再有諭及見𫝊㫖留之亦未遲也已而上復
諭曰前日卿言皇姑寺今日皇伯母又差人諭朕留之
朕囘奏云既尊訓兩頒宜即順命但懲惡須去本庶免
後患今遵慈訓將此寺房留與無歸尼僧暫住止著終
身不許復引此類其我祖宗時所賜勅額追囘只可如
此伏惟尊鑒䝉允曰若有他安身之地足矣朕併奏聞
聖母諭卿知一清等言聖裁允當臣等即當奉行乃擬
㫖以上上報曰得卿議來㫖草深合朕意於朕既不違
親又以見崇正闢邪之意一舉而兩得朕又將此寺額
名之意併告卿知夫順天保明者是我朝國號言之僧
尼之祖能順聖祖奉天開極建國垂統惟皇上命之何
待後日以一妖尼能保大明也哉又云皇姑者尤不好
聴言我皇家之姑也當時原非祖宗本意盖被羣小𫝊
説之耳故此寺云勅賜既是官建何不云勅建於此便
可見非我祖宗本意也故朕深嫉之
　教坊備考
　　放例
　　　放教坊樂工
宣徳十年三月教坊司樂工三千八百餘人先是勅行
在禮部曰兩京教坊司樂工過多虚費月糧何益於事
其擇堪承應者量留應用凡老病不堪者悉發為民至
是行在禮部具數以聞悉放之
　
　
　
　
　
　
　
　
　
　
　
　
　禮部志稿卷八十九
欽定四庫全書
　禮部志稿卷九十
　　　　　　　　　　　　明　俞汝楫　編
　朝貢備考
　　夷貢令
　　　郤貢中宫方物
洪武六年暹羅觧國王女兄叅烈思寧復遣使柰文𨽻
囉進貢方物於中宫禮部尚書牛諒以聞詔仍却之使
者賜文綺襲衣遣還
　　　議諭朝貢期
洪武八年六月甲午安南陳煓遣其通議大夫阮若金
等來請朝期上命羣臣議皆曰諸侯之於天子比年一
小聘三年一大聘舊邦小國但世見而已於是命中書
省臣諭安南髙麗占城等國自今惟三年一來朝貢若
其王立但世見而已
　　　㑹集朝見
洪武十五年勅禮部自今四夷及諸土官入賀正旦者
無分逺邇務於畿甸近地㑹集同入京師朝見母使先
後不齊有失朝儀也
　　　安南朝期貢物
洪武二十一年十二月癸丑安南遣其臣阮完等來上
表謝所賜勅書及文綺貢象四隻象奴三人上以其來
煩數所貢方物徃徃過侈道路勞擾詔禮部咨諭安南
國令三嵗一朝方物随其所産止許一人進送効其誠
敬而已象犀之屬毋或再進以重勞我民
　　　加貢馬直
永樂元年湖廣四川雲南廣西所𨽻宣慰司楊昇等并
西北諸夷各遣人朝賀貢馬及方物上以其逺至且定
所貢馬直薄命禮部第馬之髙下増給之上馬每匹鈔
千貫中馬八百貫下馬五百貫
　　　賞貢馬直數
永樂元年烏梁海頭目哈喇哈達遣其部屬托果斯等
二百三十人來朝貢馬命禮部賜鈔幣襲衣併償其馬
直上馬每匹鈔五十錠中馬四十錠下馬三十錠每人
仍與綵幣表裏一
　　　定貢馬給鈔差等
宣徳元年上御右順門諭行在禮部尚書胡濙曰昨日
御馬監言西番國師喇嘛所進馬各有髙下賞賜亦宜
分等第此言亦可採若髙下同價則彼將謂朝廷混然
無别所進下者固喜髙者心必不平卿等宜勘酌適中
於是禮部定議上馬一給鈔二百五十錠紵絲一疋中
馬一鈔二百錠紵絲一疋下馬一鈔八十錠紵絲一疋
有疾痩小不堪者每一馬鈔六十錠絹二疋
　　　許以馬市易
宣徳四年十一月丙寅迤北和寧王阿嚕台遣使阿都
齊等貢馬仍以馬求市上諭行在禮部臣曰彼既歸心
朝廷聽其市易毋縱下人侵擾違者執而罪之
　　　戒珍禽竒獸勿貢
宣徳七年十一月朝鮮國王李裪遣陪臣趙琠金玉振
等貢醃松菌及鷹上諭行在禮部臣曰朝鮮貢獻煩數
已非朕所欲今乃獻松菌及鷹菌食物也鷹何所用珍
禽竒獸古人所戒可諭其使自今所貢但服食器用之
物若鷹犬之類更勿進獻
　　　不取琉球貢數外物
正統二年二月浙江市舶提舉司提舉王聰奏琉球國
中山王遣使朝貢其所載海巴螺殻亦宜具數入官上
謂禮部臣曰海巴螺殻夷人所資以貨殖者取之奚用
其悉還之仍著為令
　　　市茶過多令自運
正統八年安定衛國師實喇藏卜等以朝貢至京各市
茶二千觔又奏安定王令市茶三千觔回用乞賜車輛
糗糧上以茶數過多詔允安定王五百觔官為運去其
國二百觔徒衆人一百觔俱令自募人運仍令禮部著
為令
　　　飭邊臣一槩起送
正統八年鎮守陜西都督同知鄭銘右都御史陳鑑奏
送孔提谷西吳等族清修禪師宗諸職宜招撫各族来
降番人衮楚克藏布等二百三十七名詣京朝貢上命
賜綵緞表裏有差因謂禮部臣曰來降番人既多邊將
宜諒遣來京今一槩送至沿途軍民供給疲困此銘鑑
處置乖方所致其移文今後勿復爾
　　　處置夷使供應
正統十年大同左㕘將都督僉事石亨奏比年衛喇特
朝貢使臣動二千餘往來接送及延住彌月供牛羊三
千餘隻酒三千餘罈米麥一百餘石鷄鵞花果諸物不
計其數取給官軍不敷每衛助銀完辦其卓櫈釡甕之
類皆軍民應用畢日所存無㡬宰過牛羊等皮亦係折
糧之物逓年銷費無存臣近奉命提督切思使人絡繹
請求無厭雖朝廷優禮逺人不此之計然非處置有方
則亦不免勞費官私今將可行事宜條例以聞
一支用酒在先將米麥分派軍民之家貿易擾害請自
今領米麥官釀其糟酵養牲以待支用
一自正統七年迄今宰過牛羊皮及剪絞羊毛已賣銀
三百餘兩貯庫足充自後花果油鹽諸費
一卓櫈釡甕之類見存者印記收官缺少者官為措辦
俱令人收掌應用免致遞年分辦
一留住大同使臣軍民日逐挨候供億不敢少離請如
京師例三五日一次供送
一在先支持委各衛属官往往畏懼折服莫敢誰何請
自今以能幹都指揮一員管領而臣總提督庶易為撙
節不致侵欺上謂禮部臣曰亨所言於軍民誠有益宜
悉從之其以山西行都司都指揮僉事張淮大同府推
官孫濬不妨本職掌領諸事聴亨總督務在上不失朝
廷柔逺之意下足使軍民兩便
　　　定暹羅番貨價值
正統十年八月禮部奏暹羅使臣坤普論直等言所貢
碗石一千二百八十斤非本國所産皆往西洋易来其
獲亦難乞循正統二年例毎斤價鈔二百五十貫續稽
得正統九年本國使臣坤沙羣等貢碗石八十斤至京
本部以其非貴重之物奏毎觔給價鈔五十貫毎鈔二
百貫折支絹一疋通計絹二千疋請上減半給之今坤
普論直乞欲循正統二年例未敢輕定上曰碗石中國
素有非奇物也毎斤給鈔五十貫自後其免貢之
　　　酌處逺近畨價接待
正統十四年四川左布政使侯軏等奏比奉勅自今番
僧朝貢其逺方者遣人送来其近邊者毎次不得過三
四人餘則量館待之以禮遣回所進馬與方物上等者
送京粗惡之物貯彼官庫中下小馬給彼邊境官軍具
數以聞用給酬賚臣等切思各僧生長畨地語言不通
止憑通事𫝊譯慮有交結以近作逺無繇稽察况其所
進皆不過舎利佛像氆氌茜草等物中下羸弱等馬其
意盖假進貢之名潜帶金銀候回日市買私茶等貨以
此沿途多用船車人力運送連年累月絡繹道路所司
非惟疲於供億抑且罹其凌虐乞勅今後畨僧進貢雖
稱逺方者亦如近邊者例量發數人送其貢物上馬赴
京其餘方物馬匹悉收官庫及撥邊軍騎標餘人悉禮
待遣回候年終本司類進原貯方物其該給賞賜者轉
達該部闗領回司行取原遣番僧到司領給事下禮部
尚書胡濙等議以為番僧逺近不同難以一槩遣回其
方物例該御前奏進不宜收貯外庫軏等所言難允上
然之
　　　日本番僧價值
景泰三年禮部奏日本國王有附進物及使臣自進附
進物俱例應給直考之宣徳八年賜例當時所貢以觔
計者硫黄僅二萬二千蘇木僅一萬六百生紅銅僅四
千三百以把計者衮刀僅二腰刀僅三十五十耳今所
貢硫黄三十六萬四千有竒蘇木一十萬六千生紅銅
一十五萬二千有奇衮刀四百一十七腰刀九千四百
八十五其餘紙扇箱盒等物比舊俱増數倍葢縁舊日
獲利而去故今倍數而来若如前例給直除折絹布外
其銅錢總二十一萬七千七百三十二貫一百文時值
銀二十一萬七千七百二十二兩有奇矣計其貢物時
值甚亷給之太厚雖曰厚往薄来然民間供納有限况
今北邊及各處進貢者衆正宜撙節財用議令有司估
時值給之已得㫖從議有司言時直生紅銅毎觔六分
蘇木大者銀八分小者五分硫黄熟者銀五分生者三
分臣等議蘇木不分大小銀俱七分硫黄不拘生熟俱
五分生紅銅六分共銀三萬四千七百九十兩值銅錢
三萬四千七百九十貫刀劍今毎把給鈔六貫鎗毎條
二貫抹金銚毎個四貫漆器皿毎個六百文硯匣每副
一貫五百文通計折鈔絹二百二十九匹折鈔布四十
五十九匹錢五萬一百一十八貫其馬二匹如瓦刺下
等馬例給紵絲一匹絹九匹悉從之
　　　進貢少遣人者厚賜
景泰三年衛喇特額森使臣知院哈濟等言奉㫖令進
貢少遣人故今使臣甚少伏乞朝廷厚賜為幸禮部議
上年使臣三千二百餘人今使臣一千一百四十三人
不及上年之半也先正副使二人一等原賜六表裏宜
量加二表裏嗄程每人羊一隻也先母并弟四人及長
男遣來使臣庫庫等七人二等原賜二表裏宜量加一
表裏從之
　　　貢夷私茶禁
天順二年命禮部移文四川布政司今後烏思藏地方
該賞食茶於碉門茶馬司支給仍行湖廣布政按察二
司如有番僧經過不許官員軍民人等將茶私自賣與
沿途官私把隘去處務要收檢若有夾帶私茶通追入
官就將各犯依律問罪從四川按察使僉事劉福奏請
也
　　　議哈宻貢
成化元年禮部尚書姚夔㑹太保㑹昌侯孫繼宗議哈
宻乃西域諸番之要路祖宗待之特為優厚然朝貢有
期遣使有數近年為竒木嘉色稜殘破其國人民潰散
無所棲止不時來貢動以千百將損瘦駝馬數匹名為
進貢實則貪饕宴賜朝廷保小懐逺之仁固不恤此然
道路疲於遞接府庫竭於賞賜合酌量事體哈宻使臣
嵗一入朝不得過二百人竒木嘉色稜五十人其土魯
番額爾巴拉等或三年五年入貢經哈宻者依期同来
不得過十人宜勅陕西甘肅等處鎮守總兵巡撫巡按
三司等官撫諭番民嚴加防範及勅哈宻王毋遵達實
哩收集流散保守境土依時朝貢全朝廷始終優厚之
意從之
　　　勑勿獻珍異
成化二年勅諭朝鮮國毋獻珍異先是朝鮮國王李瑈
累以海青白鵲遣使來貢禮部言先有詔禁天下貢獻
而朝鮮三進異鳥雖曰小國效順然逺途勞費亦多矣
請止絶之以彰不寳逺物之盛徳上深以為然至是其
陪臣崔景禮趙瑾等陛辭乃錫之勅令諭瑈
　　　請禮番僧
成化四年禮部欲清理番僧及中國冐充者法王嘉木
巴嘉勒燦引永樂年間事例陳請詔曰中國人先冐番
經有度牒者已之無度牒者清出今後中國人不許冒
番教非僧官食米者皆住支
　　　禁違例朝貢
成化四年禮部奏長河西魚通寧逺等處頭目喇嘛番
僧納木喀并烏思藏蘭教主遣喇嘛里瑪戩等違例朝
貢巡撫四川右副都御史汪浩失於禁止宜降勅切責
及責都布按三司罪狀以後烏思藏番僧人等進貢務
遵原定三年一次限期額數審有番王印信文憑方許
存留起送其國師禪師闗文不得狥情濫收所進方物
仍須封記及長河西魚通寧逺處亦須量數放入務在
撫馭開諭得宜毋得因而激變生患從之
　　　日本使臣違犯
成化四年十一月日本國使臣麻答二郎於市買物使
酒手刅傷人禮部奏其强横行兇宜加懲治上以逺夷
免下獄付其國正使清啟治之啟奏欲依臣俗事例處
治但在禮義之地不敢妄為俟臣還國依法治之且引
伏不能鈐束罪上皆有之既而所傷者死禮部覆奏麻
答二郎行兇傷人致死雖免問罪宜依律追銀拾兩給
死者之家埋葬仍省諭各番使知朝廷寛宥懐柔之意
從之
　　　日本貢物酧直
成化五年正月丙子禮部奏日本國所貢刀劒之屬例
以錢絹酧其直自来皆酌時宜以増損其數况近時錢
鈔價直貴賤相逺今㑹議所償之銀以兩計之已至三
萬八千有餘不為不多矣而使臣清啟猶援例争論不
已時則雖傾府庫之貯亦難滿其谿壑之欲宜裁節以
抑其貪上是之仍令通事諭之使勿復然
　　　違例朝貢不給賜
成化五年禮部奏陕西都司送到哈宻等地面使臣哈
昭等各来朝貢例應給賜但正統年間哈宻使臣毎年
許朝一次不過二百人額爾巴拉等處使臣三年或五
年一朝每處不過十人已勅所在官司及省諭其國王
知㑹今違例來朝不當給賜然既到京宜量為處置以
慰其心請勅賜其國王并行陜西鎮守等官一體禁約
從之
　　　土司朝貢過期減賜
成化五年廣西鎮安府等衙門遣官族黄鐸等來朝貢
馬過期禮部請照例減半給賜從之
　　　貢使乞違禁物
成化五年迤西蘇勒坦阿里王及達爾罕妻各奏求海
青鞍馬蟒龍衣綵緞器用等物禮部奏以違禁之物與
非土産者難允其請其餘惟上所命因命各賜之緞帛
有差
　　　處烏思藏貢
成化五年七月四川都司奏烏思藏贊善王等遣舎人
阿巴等率各寺寨僧畨一百三十二起不依年例入貢
兼無畨王正印文書今已量留十數名在彼守視方物
餘皆遣回乞定議令各照年例進貢或令各具印信文
書㑹同進貢禮部言烏思藏地方廣逺畨王數多若令
各照年進貢則往來頻煩驛遞不息若令㑹同進貢則
地方有逺近難以齊一宜令各王各具印信文書於應
貢年分陸續來貢不許人數過多仍請勅各畨王知㑹
令其永逺遵守所貢方物既至宜令四川三司遣人省
諭准作成化六年分進貢起送赴京或以禮發遣令其
依限前來務在處置得宜以盡懐柔之意從之
　　　土司慶賀表箋違例
成化元年禮部奏廣西思明府上思州遣頭目韋聰齋
俸慶賀成化四年至六年萬夀聖節并冬至正旦表箋
俱不赴本布政司類進事属違例宜行廣西巡按御史
逮治韋聰及本州官吏上曰本州正官姑宥之餘如奏
　　　定烏思藏貢期
成化六年工部奏四夷朝貢人數日増嵗造衣帛賞賚
不敷上命禮部宜減各夷入貢之數尚書鄒幹等具例
以聞上曰其移文各邊令以所定年數入貢不得違越
幹等以烏思藏原無定立則例議請烏思藏贊善闡教
闡化輔教四王三年一貢毎至遣使百人多不過百五
十人繇四川路入國師以下不許貢其長河西董卜韓
胡二處一年一貢或二年一貢遣人不許過百松茂州
地方住坐番僧毎年亦許三五十人来貢其附近烏思
藏地方入貢年例如烏思藏亦不許過五六十人乞行
四川鎮守等官俱要委官審辨有印信文字者方許放
入仍乞降勅各畨王諭以畨僧入貢定數至期各王將
僧人姓名及所貢方物各具印信畨文以憑騐入從之
　　　畨人冒入過多
成化七年衛喇特平章拜繅勒噶差頭目哈喇哈斯同
哈宻王母所差頭目瑪哈穆特來朝貢哈喇哈斯至京
奏甘肅蔣總兵及通事索其賄而稽留踰嵗且箠罵之
事下禮部蔣總兵者定西侯蔣琬也禮部移文詰之琬
奏兩國男婦二百餘人到邊有㫖令遣十之一赴京衛
喇特頭目不肯從固留之彼甚忿怨故誣辭以奏實未
賞索賄且箠罵之也盖回回人有仕中國者毎嵗與彼
交誘其乞茶營利且唆其誣辭妄奏宜嚴禁之禮部覆
奏請移文甘肅巡撫等官今後各番入貢必須遇之以
禮禁約在邊軍民不許交通漏洩事情仍令琬譯寫畨
文曉示哈宻王毋凡遣使可使老成之人戒約而來不
許混以他種畨人冒入果係傳報邊情止可數人不必
過多從之
　　　貢夷入籍
成化八年福建三司官奏琉球夷人先因進貢潛居内
地遂成家業年久不還本國者乞盡遣之事下禮部集
議如其人曽承户部勘合許令入籍者仍舊餘如所奏
從之
　　　戒飭多容貢畨
成化八年禮部言今年陜西岷洮等衛所奏送各簇畨
人共四千二百有奇除給與馬直不計凡賞綵段八千
五百二十四表裏生絹八千五百二十餘疋鈔二十九
萬八千三百餘錠濫費無已正統天順間各畨進貢嵗
不過三五百人成化初年因岷洮等處濫以熟畨作生
畨冒送已立定例生番許二年一貢毎大簇四五人小
簇一二人赴京餘悉令回成化六年因按察司副使鄧
本端妄自招撫来貢又復冒濫本部復申例約束今副
使吳玘等不能嚴飭武備以守邊方惟通畨人以紓近
患宜降勅切責俾遵前例若番情難以阻抑亦須别白
往時何以來少之故奏聞裁處詔可成化十年烏思藏
如来大寳法王噶瑪拉巴勒奏成化五年分遣人朝貢
䝉囘賜綵段表裏等物過厚欲遣其徒進貢謝恩禮部
議擬取㫖詔許遣四五人來京
　　　降勅省諭朝貢
成化十一年四月琉球國使臣奏乞如常例嵗一朝貢
禮部言去年彼國使臣至福建殺死縣民焚劫肆兇宜
降勅省諭并定以朝貢之期上乃勅其王尚圖追究肆
惡之徒依法懲治自後定為例二年一貢所遣使臣止
許百人多不過更加五人除國王正貢外不得私附貨
物并途次騷擾有累國王忠順之意
　　　琉球二年一貢
成化十四年禮部奏琉球國已准二年一貢今其國王
尚圖既故而其世子尚真乃奏欲一年一貢輙引先朝
之事妄以控制諸夷為言原其實情不過欲圖市易而
已况近年都御史奏其使臣多係福建逋逃之徒狡詐
百端殺人放火亦欲貿中國之貨以專外夷之利難從
其請命止依前勅二年一貢
　　　給土官隂陽符
成化十六年雲南大候州土官知州奉吉利法等乞仍
降陽文信符禮部言大候州在雲南極邊一萬二千餘
里原降與陽文信符二面三年進貢以符繳換成化六
年本州遣人進貢繳符本部因其曠貢一十五年又不
具毎年差發銀兩足否以故止給與隂文符一面經今
十年方来進貢乃奏稱因陽文存留不降致欠差貢夷
人譎詐恐自後因此得以藉口宜從舊制給與陽文信
符齎回責以催辦銀兩依期奉從之
　　　給勘合驗放
成化十一年給烏思藏諸畨王及長河西魚通寧逺等
宣慰司勅書勘合禮部奏烏思藏地方在長河西之西
長河西在松潘越嶲之南三處地界相連易於混淆難
以辨别烏思藏大乘法王闡教闡化輔教贊善畨王舊
例三年差人一朝貢彼因道險少來而長河西畨僧往
往偽作印信畨書以冒賞賜乞定為定制除大乘法王
無地土外闡教等四王人各賜勅一道勘合二十道該
貢之年道經四川陕西比號既同仍有王印奏本方許
放入其長河西魚通寧逺等處朶干及董卜韓胡諸宣
慰司亦各給勘合六十道其入貢道經四川比號驗放
一如例若該貢之年偶值道梗不通後不許補貢其四
川松茂州土著畨僧來朝者邊官亦照例騐放不許過
多從之
　　　請封請襲過多
成化十八年二月禮部奏烏思藏法王進貢定期必以
三年定數僧不過一百五十近贊王連二次已差僧四
百十三人今又以請封請襲差一千五百五十七人俱
非例宜盡阻回但念化外逺夷乞量准其請封請襲各
一百五十人仍准其三百人為成化二十年并二十三
年兩貢之數毋得再至所司亦宜以禮省諭其退回者
從之
　　　不允琉球國違勅奏擾
成化十八年琉球中山王尚真復乞不時進貢不許尚
真屢上疏至是復請稱以小事大如子事父禮部言其
意實假進貢以規市販之利宜不聴其所請上賜勅諭
之曰朝廷定爾國二年一貢之例事已具前敇兹不再
言但臣事君遵君之勅可也屢遣勅奏擾可乎子之事
父奉父之命可也屢方命陳凟可乎所以固拒者非為
惜費二年一貢正合中制朕所以恤小之意實在此王
其欽遵之毋事紛更
　　　給畨王勘合
成化二十年時近邊畨簇多詭稱烏思藏各畨王進貢
賜予不貲真偽莫辨禮部給畨王勘合二十道貢時填
為左驗以革其弊且請委西寧河洲洮洲分遣畨僧齎
送勘合歸日與陞賞至是索諾木巴勒以送贊善王勘
合回禮部謂其陟厯險阻杜邊人冒貢之姦省府庫無
窮之費宜申前陞賞之命從之
　　　遇荒停貢
成化二十一年陕西布按二司以屬地連年旱荒公私
窘乏條陳備邊救荒十事内一事請暫停各夷并鎮守
等官年例貢獻候豐嵗舉行禮部以各夷進貢誠所當
停然而鎮守年例進貢惟上裁處詔鎮守等官暫停今
一年
　　　酌處土司補貢
成化二十二年禮部臣奏長河西魚通寧逺等處宣慰
司以黎州大渡河冦發連年不能進貢至是來補三貢
貢内開有新招撫名色縁補貢無例番方亦無新招撫
此四川都布按三司等官失於查究阻回今已覺舉奏
聞宜宥其罪而三貢方物俱宜受之以俯順夷情其各
賞賜别當斟酌請給從之既而擬奏正賞并折衣絹通
減四疋各畨復奏乞加賞有㫖人加生熟絹各一疋今
後令彼務依年數定例来貢毋得違越
　　　申飭勘合限制
𢎞治元年禮部言成化中以烏思藏畨僧入貢煩數勞
費中國其中又多有近邊畨人冒名来貢者本部嘗奏
准請給闡化輔教等王勘合各二十道俾三年一貢毎
貢不許過百五十人俱從四川正路赴布政司比號相
同方許入貢今所差國師綽斯戩藏布等從四川路来
者係年例該貢之數併其所稱新招撫塞主五十人俱
准來貢其别差畨僧也舎星吉等從洮州路來者乃冒
詐之徒例不可許從之
　　　裁抑琉球貢
𢎞治元年琉球國使臣皮揚那等自浙江來貢禮部言
與二年一貢例限不合且路不當繇浙江而來請却之
至是皮揚那等復齎上本國移禮部咨言成化二十一
年本國正議大夫程鵬等進貢回國報知皇太子冊妃
乃遣使者表賀并具方物進貢禮部復言琉球入貢雖
於例限不合然逺夷之情可念况箋文方物已至京難
於終却謂宜暫賜容納繼後仍以舊例裁之或因福建
風水不便取路自浙江來者亦令審實奏請方得起送
今次所給正副使綵段等物宜如舊例獨於畨伴從人
減半以示裁抑之意從之
　　　貢畨犯法者不許起送
𢎞治二年禮部奏迤西各處貢使該貿易之物俱有成
例定數今土畨及哈宻使者各違例收買食茶箭竹等
物過多請准潼闗盤騐事例俱沒官仍令大通事曉諭
在館諸畨各遵守禁例如違俱照此例行之其未給賞
者即逓減其賞并各守邊官員凡外畨來貢曾犯法者
再不許起送著為令從之
　　　逮治起送
𢎞治二年禮部以陜西行都司起送土魯畨進貢使臣
斬阿沙等四百十四人違例過多其該齎騐馬勘合并
青冊又過期不至無憑擬賞致使臣久留京館請逮治
其罪從之
　　　烏思藏區處
𢎞治三年議處烏思藏等處番僧三年一貢令四川布
政司比號相同并有畨王印信畨字奏啟方許其法王
卒止用本處僧徒襲職不繇廷授至是輔教王遣畨僧
舒巴勒保送大乘法王襲職入貢乃欲自洮州而入洮
州守備官據例阻回以其事聞下禮部議謂有前例宜
行洮州守備官於舒巴勒内令四五人齎執勘合前往
四川布政司比號果係原降輔教王處勘合字號相同
本司宜即差人具奏并給與印信文書仍令囘至洮州
守備官再行審騐其大乘法王處所差者許令入貢然
不許其奏請襲若輔教王處所差者准作𢎞治三年一
貢沿途量起人夫䕶送方物至京如其字號不同及有
詐冒别情宜從四川鎮巡官并洮州守備官經自奏聞
以憑區處從之
　　　定貢使入闗入朝
𢎞治三年先是有㫖令迤北及衛喇特進貢使臣人等
迤北許一千一百名入闗四百名入朝衛喇特許四百
名入闗一百五十名入朝既而迤北使人呼喇呼等二
十九人去而復来懇求皆入大同守臣以聞命禮部㸔
詳禮部言呼喇呼等情詞懇迫許来無害但先次阻囘
者無慮二千人若探知此二十九人者得入亦援例以
請則難於再阻宜暫給口糧姑令□境外不准作入闗
之數俟其使還日挾與俱囘從之
　　　申嚴畨情禁約
𢎞治三年太傅兼太子太師英國公張懋陳禁革處置
畨情事宜謂京城原設兩㑹同館各有東西前後九照
廂房專以止宿各外國使人及王府公差内外官員但
此館有宴㕔後堂以為待宴之所而南館無之毎賜宴
止在東西兩照房分待褊迫不稱乞勅工部將近日拆
卸永昌等寺木料改造宴㕔於南館仍葺兩館頹壊墻
屋至設宴之日該宴者諭令依次序坐未該預宴者勿
令近前混擾又各處使臣多習巧詐往往交通館夫及
市人不待禮部開市之期預將違禁貨物私賣近哈宻
等國畨人帶來玉石等貨又為姦人賒賣久不還價畨
人延住經年或出外飲酒為非通事累促起程亦被撥
置奏害雖有榜禁漫不知畏乞勅禮部申嚴禁約令緝
事官等訪捕如弊在通事及館夫人等則治以重罪如
弊在畨人亦宜沒入違禁貨物俾知懲戒又永樂間剏
立四夷館内分八館俱取諳曉畨字語言教師并選各
國子弟同國子監年幼監生送館習學各授官職以通
各國畨情後亦取在京官民子弟教習成效授職辦事
比來各館缺官既無教師訓誨又無子弟學習提督官
曽以為言未得處分乞勅禮部查例舉行禮部覆奏從
之
　　　覆琉球二議
𢎞治三年禮部覆議琉球國中山王尚真所奏一謂本
國來貢人員近止許二十五人赴京物多人少恐致踈
失宜更増五人以順其情一謂本國貢船抵岸所在有
司止給口糧百五十名其餘多未得給亦宜増給二十
名議上從之
　　　處貢使冒濫
𢎞治三年禮部言陜西行都司起送賽瑪尔堪等處貢
使數多在邊則虧耗軍儲沿途則騷擾驛逓到京則㑹
同館無安歇之所光禄寺患供應之難恐因循日久濫
冒愈甚請令巡按監察御史查究守邊撫夷官及起送
者之罪仍勅甘肅鎮巡等官今後夷人進貢須審實放
入若時月人數有違舊例者諭之使回從之著為例
　　　處迤北小王子
𢎞治四年正月兵部言迤北小王子比遣使來貢至大
同守臣以其畨書非真不許入闗續差正副使千五百
人易真書復来仍乞朝廷與彼通使又言彼國有盜吾
邊馬者其盜已得今以馬還意亦可嘉請候彼使還賜
勅嘉其誠意并示以不可遣使往彼之故使彼等愈知
感慕具奏乞比舊加賜表并貨買弓鍋鞍子織金漆襴
之類宜令禮部查例覆請上從其議命五百人入京餘
留於闗以俟給賞
　　　一赴扣作二貢
𢎞治四年五月烏思藏闡教王遣畨僧來貢一從洮州
路一從四川路禮部議謂烏思藏例該三年一貢今來
自洮州者是𢎞治四年該貢之數其來自四川者請准
作七年貢數至七年免來其回賜王綵段表裏及給賜
二起畨僧貯絲食茶等物并請如例從之
　　　定貢物應否起送
𢎞治四年辛酉初迤西使臣舎音莽蘇爾奏蘇勒坦阿
里瑪王另進方物詔令違禁者進收給價其餘聴其自
便而莽蘇爾堅以俱進為言禮部謂宜俯順其情通將
方物進入數内舊有賞例者照例給價無例者宜從内
府估價給與仍諭甘肅等邊官員今後如遇迤西進貢
起送之時須將上進物件儘數辯驗開批内細輭者見
數印封粗重者開數通行造冊付畨使齎來以憑題進
給賞庶事體歸一且免畨人奏擾從之
　　　議處畨船違礙
𢎞治四年三月兩廣總督都御史閔珪奏廣東沿海地
方多私通畨舶絡繹不絶不待比號先行貨賣備倭官
軍為張勢越次申報有司供億糜費不貲事宜禁止况
畨情譎詐恐有意外之虞宜照原定各畨来貢年限事
例掲榜懐逺驛令其依期来貢凡畨舶抵岸備倭官軍
押赴布政司比對勘合相同貢期不違方轉與呈提督
市舶太監及巡按等官具奏起送如有違礙捕獲送問
下禮部議據珪所奏則病畨舶之多為有司供煩之苦
據本部所見則自𢎞治元年以来畨舶自廣東入貢者
惟占城暹羅各一次意者私舶以禁馳而轉多畨舶以
禁嚴而不至今欲掲榜禁約無乃益阻向化之心而反
資私舶之利今後畨舶至廣審無違礙即以禮舘待速
與奏聞如有違礙即阻回而治交通者罪送迎有節則
諸番咸有所勸而偕來私舶復有所懲而不敢至柔逺
足國之道於是乎在從之
　　　㑹議貢使禁約事宜
𢎞治十三年㑹議禁約事宜一今後進貢使人到邊鎮
巡等官收其兵器不許藏帶仍選差通事伴送務要謹
慎約束不許撥置各畨生事及索取有司財物到京之
後伴送人員與同通事俱要用心鈐束其禮部原委主
事遵依原擬職掌事宜逐一舉行大通事毎五日一次
到館戒諭使人各令守分所有禮部等衙門各年事例
㑹議斟酌逐一開陳
一兵部委官㸃押夫牌戒諭伴送仍巡察一應姦弊工
部委官㸃視器用房屋毋致損失
一今後但遇貢使筵宴光禄寺堂上官提調務在豐潔
整齊其朔望見辭酒飯行該日侍班監察御史巡視但
有菲薄聴其舉奏
一今後畨人進貢到京軍民人等敢有在街聚觀嬉戲
抛擲瓦礫打傷畨人者枷責示衆
一禮部主事令専一在舘提督凡遇畨人到舘務俾舎
止得宜出入有節鈴束下人無致侵盜貿遷日期估計
時價無令姦詐之徒巧取畨人財物
一今後有違例將軍器貨與畨人者問擬斬罪在京在
外軍民人等與朝貢使人私通往来投托賣買及撥置
害人因而透漏事情者俱發邊衛充軍軍職調邊衛通
事伴送人等有犯係軍職者如例係文職除名
一畨人朝貢到京例許貿易五日有司拘集舖行令將
帶不係違禁貨物兩平交易若原来伴送及舘夫通事
人等引領各畨潛入人家私相交易者沒入價值私貨
畨人未給賞者量為逓減通行守邊官員不許將曽經
違犯畨人起送若夫牌舖行人等違例私相賣買枷號
示衆
一在京及沿途官吏一應人等敢有將引畨人收買違
禁之物及引誘宿娼禮兵二部各委官盤㸃行李驗無
夾帶違禁之物方許起程議入上命通行榜諭禁約違
者重責不宥
　　　約八月初旬騐放
𢎞治十三年禮部以哈宻及土魯畨使臣入貢太頻恐
耗中國請行令陕西鎮巡等官今後遇有各處使臣入
貢者俱約至八月初旬方許騐放入闗毎年止許一次
亦不許人數過多違者治罪從之
　　　處分提督官及通事等
𢎞治十四年提督㑹同館禮部主事劉綱言舊例各處
外畨朝貢到館五日一次放出餘日不得擅自出入惟
朝鮮琉球二國使臣則聴其出入貿易不在五日之數
近者刑部等衙門奏行新例乃一槩革去二國使臣頗
觖望又舊例貢使領賞之後若欲貿易聴舖行人等持
貨入舘開市五日兩平交易而新例凡遇貢使開市日
宛平大興二縣委官選送舖户入館舖户畨人兩不相
投凡所賣者多非畨人所欲之物乞俱仍舊為便又新
例貢使到館凡有違錯不分輕重輒㕘問提督主事及
通事伴送人等且主事在館提督不過總其大綱與通
事伴送專職者不同今一體㕘問情既無辜且不足以
示體統於四方乞量為處分禮部議謂前二事宜如綱
奏貢使到館如有殺人重事仍㕘問提督官其餘事情
止㕘問通事伴送人等從之
　　　通事伴送習語例
𢎞治十年禮部題覆部院應詔陳言内一欵曰禁通事
除遼東近處仍差通事伴送餘如安南琉球等國各有
原来通事止照日本國事例差行人一員伴送不必再
差通事通事原習某國之語不許更改他國
　　　違例貢人留邊
正徳三年禮部言烏思藏襲封闡化王阿咱爾旺舒卜
扎實扎木巴勒嘉勒燦藏布及襲職翁格都指揮諾爾
節藏布進貢方物及遣人數多出於例外意圖厚賞今
宜准其多者為次年貢數如例給賞指揮無年貢者裁
其賞賚之半其陜西河州衛指揮使王錦等違例起送
今當究治詔從之仍令今後違例進貢畨人俱拘留在
邊不許濫放違者治罪
　　　土司山民無貢例
正徳五年廣西欎林州陸閉山山人韋觀敬赴京奏祖
韋本聰等係七賢峒盤瓠子孫先年採辦土産降香蜂
蜜進貢縁本州無應付脚力嵗久廢貢乞如例應付進
貢禮部議以流官地方山總山老舊無貢例觀敬邊方
山民宜省諭遣還毋指進貢為繇科擾其舉仍行廣西
有司隨宜撫馭從之
　　　土官朝貢五事
嘉靖元年禮部議處土官朝覲五事條奏一曰定賞例
請自今土官遣人至京若弟姪及男進馬四匹以上及
方物重者賞鈔帛以衙門品級髙下為差其進馬一二
匹及方物輕者與雜職同賞若通事把事頭目人等止
以馬匹方物多寡為差凡進香茶黄蠟毎扛五十五斤
繇布政司𫝊送者所賞生絹照數逓加違例者罷其賞
二曰革宿弊言近年各土官宣撫司等差来人數太多
皆非舊額所齎降香重不過七八斤而冒廪餼及絹鈔
之賞至有偽造印信私増批文者自今請申明故事凡
違例者所在有司遏使勿入其非布政司真印批文沿
途不得資給即越赴京師皆還其貢物罷其賞賜廩餼
或倚民附和為奸者以重論三曰處進馬言先朝土官
進馬就所在布政司辨騐易銀貯庫以備買馬今容美
宣撫司等貢馬至京往來騷擾亦非舊制自今有犯者
皆罷絶之四曰明進收言頃者湖廣忠建宣撫司等土
官遣把事進香鴻臚寺據引赴内府交收即有違例禁
得給賞自今土官遣人至京鴻臚寺既引見上其奏仍
赴本部騐進方物庶有稽考五曰防欺偽言各土官執
事原有等級間或詐得賞賜歸則以恐喝夷衆中國自
有紀綱不可堕其欺侮宜令吏兵二部將已襲授土官
職名查報本部未襲者行巡撫亟為奏補以安畨民上
皆允而行之
　　　申定限制禁約
嘉靖二年禮部言賽瑪爾堪等使臣在途遷延隔嵗在
京者等候同賞驛逓光祿供應不貲乞行禁約限制凡
夷使到館已經譯審者給與之欽賜下程待給賞後住
支其見到待譯與賞後延住者與常例下程應給賞賜
本部題准即行該庫給發毋得稽遲仍行該撫按官查
照成化間事例於各夷回還但有與沿途軍民交市延
住一日之上者該驛住支廪給軍民枷號問罪再行甘
肅巡撫查覈伴送人員有在途通作等弊不行鈐束催
儧者從重治罪又言達思蠻長官司差来進貢并慶賀
登極人員多至四百餘名乞行限制禁約每貢限百人
多者革去賞賜并究起送官治罪詔可
　　　定土司朝貢例
嘉靖七年湖廣容美宣撫司龍潭宣撫司朝貢夷率皆
千餘所過擾害巡撫鳳陽都御史唐龍以聞於是禮部
申明舊例言天下諸夷朝貢俱有定例額數腹外者邊
官騐放腹裏者都布二司起送是以貢物有秤盤檢辨
之詳人數有阻回存留之則惟湖廣土人来往自繇止
執本土官批文驀越前来驛逓村店悉被其害今宜申
嚴前例毎嵗萬夀聖節止宣慰宣撫安撫司襲授職事
者差人慶賀毎司不過三人三嵗一覲之期自土官以
下毎司二人大約連宣慰等司多不過百人起送赴京
不過二百餘人皆存留本政司聴賞並聴都布二司㑹
騐貢馬就彼易銀貯庫方物騐中如數并具人名物數
給與批咨開文遣官伴送至京物不中貢及人過其額
即為阻囘定以限期聖旦以節前朝覲以嵗終本部查
其奏鈔與都布二司咨批相同方與賞賜應付無咨批
者下法司論罪順天府給引照囘仍行鎮巡官令有司
刻木榜懸之所過驛逓巡司等衙門嚴加稽察雖有本
土官文而無都布二司明文者即係越度執送所在官
司究問解囘擅與應付及不覺察者罪之詔如議行
　　　議究貢夷弊源
嘉靖七年四月巡撫甘肅都御史唐澤言哈宻等處進
貢夷人毎沿途寄住販易謀利經年不歸甚有前貢者
復充後貢人數更改冒進起送者騷擾驛路有留者耗
費月糧殊非中國邊防之體乞為議處禮部尚書李時
覆言欲革其弊當清其源四夷入貢惟利是圖而導之
為奸則伴送通事諸人是也今宜令肅州兵備及鎮巡
諸司每遇貢使入闗必騐其方物之數併籍諸夷年貌
委官押送入京計程定限踰期者罪之及貢還則禮兵
二部各委一官查核賞賜諸物有夾帶别物者俱為禁
革仍令序班送至甘州騐放出闗如是則禮法兼盡弊
端可革而撫順柔逺之道得矣詔如議行
　　　議取西域諸夷貢
嘉靖十一年土魯畨蘇勒坦阿里瑪等天方國蘇勒坦
扎拉丹等賽瑪爾堪當布沙津等哈宻衛襲職都督珠
勒瑪齊黙齊黙克及額濟格依喀三等各遣使入貢謝
恩共四百人以上禮部言哈宻貢期故與諾延三衛相
同祖宗定制皆許其一年一貢毎貢不過三百人三衛
皆許入京哈宻則十人起送二人存留八人在邊今西
域諸夷逺在萬里素非属國難比三衛貢期而諸國遣
来夷使人數過倍畨文二百餘通皆以取討牙木蘭為
詞中間求索賞賜數且不貲似是假托窺伺以覘朝廷
處分邊臣不遵明例一槩起送有乖體法至於額濟格
依喀三乃韃靼回回舊来入貢今亦遣五十餘人疑皆
土魯畨部落所假請下都撫諸臣以後哈宻衛合當如
近例驗放土魯畨夷入貢之年分别存留起送仍出半
印勘合給付使臣入京比對仍敕諸臣無得避害目前
貽禍異日貪納欵之虛名失禦夷之上策庶使逺人敬
憚國勢常尊上可其奏
　　　覈詭冒更通事二議
嘉靖十六年禮部覆甘肅巡撫趙載所議二事一言西
域土魯畨天方賽瑪爾堪各國稱王者百五十餘皆非
本朝封爵又額濟格依喀三原非入貢畨夷盖西域賈
胡詭立名色以徼賚予今宜譯審酋長列使臣名數及
查西夷一切事宜定為限制冒濫稱王者責令改正違
例入貢者以禮阻囘毎國分為等第毎十人許二人赴
京餘留在邊聴賞一言外夷通事者以色目人為之往
往視彼為親視我為疎在京則教其分外求討伴回則
令其潛買禁物且諸夷之中囘夷最黠其通事宜以漢
人毋令交通以生夷心詔如議
　　　覆處貢夷諸議
嘉靖二十四年巡撫甘肅都御史楊博疏陳議處貢夷
諸事禮部議覆一㑹典及條例迤西諸夷惟哈宻許毎
年一貢毎貢三百人毎十人起送一人至京其哈喇哈
三土魯畨天方國賽瑪爾堪等路經哈宻来者或三年
五年一貢起送不過三五十人其賞賜存留一以哈宻
為例後每十人許起送一人亦共不得過三五十人則
是於存留中多送數名其於大數固未嘗増也頃来濫
放非事例之不明特奉行之未至近議和卓阿克力等
起送五十人又各夷告求寛假量准再留一百人最為
適中宜行邊臣自後各夷五年来朝務遵此例有因循
濫放者從重論罪仍俟各夷出闗省諭使知遵守一人
臣無外交今邊臣取賂於外夷外夷致訟於中國悖理
甚矣自今貢夷訐奏不法等事譯審明白除重大者題
請差官體勘其餘俱行巡撫官從公查審問擬如律若
係虚揑即坐本夷輕則戒諭重奪賞賜仍行邊官有過
夷人毋許再入撫巡重臣尤宜督勵所屬以杜私交其
有納賄不悛者㕘奏處治詔如議行
　　　議奏處日本貢
嘉靖二十四年日本國貢使周良等六百餘人駕海舟
百餘艘入浙江界求詣闕朝貢巡撫朱紈以聞禮部言
倭夷入貢舊例以十年為期來者無踰百人舟無得踰
三艘乃良等先期求貢舟人皆數倍於前蟠結海濱情
實叵測但其表辭恭順且云貢期不逺若槩加拒絶則
航海重譯之勞可憫若猥務含容則宗設宋素卿之事
可鑒宜令紈循十八年例起送五十人赴京餘皆留嘉
賓館量加賞犒省令回國至於互市防守事宜俱聴斟
酌處置務期上遵國法下得夷情以永彌邊報可
　　　議處貢夷八事
嘉靖二十四年十月瑪哈穆特蘇勒坦赴闗欵納土魯
畨夷使和卓阿克力等八百餘人因而叩闗總兵官仇
鸞都御史傅鳳翔不能阻回盡騐入安挿於甘州故事
夷人五年一貢貢夷入闗半留肅州半留甘州及都御
史楊博代鳳翔諸夷固欲先期起送且不願分住肅州
博省諭止之仍半分其肅州住至是有詔議處博乃條
上八事下禮部議覆一諸夷入闗雖早今及五年之期
請行起送一例當起送五十存留二百阻回五百有奇
今諸夷以候久乞哀請於阻回數内更留百人減半給
賞不為例一哈蜜夷使止九十三人馬止七十八疋並
無夹帶請分進存起送如例一諸夷馬例止二百四十
五疋令已騐收九百八十六疋當退還者七百四十一
疋業已給軍給驛請償其值一方物驗退者聴於甘肅
開市一貢既應期廩給五十口糧二百聴支如例所増
百人亦量給口糧一各夷畨本三百餘道先令邊臣審
問不合理法者退還勿奏一阻回諸夷口糧俱已住支
今告稱歸途恐衛喇特部遮擊之願候貢夷與同出闗
住久生事端請徑自督發議入上曰貢夷事宜如議行
先撫鎮官濫收入關新巡撫官不即㕘論並當究治鳳
翔鸞姑奪俸各三月博一月兵備㕘將官等兩月如再
失處重治不貸
　　　日本勘合給繳
嘉靖二十八年日本國王源義晴差正使周良等來朝
貢方物賜宴賚有差以白金錦幣報賜其王及妃初日
本入貢卒以十年為期載在㑹典嘉靖二年宋素卿宗
設爭貢相仇殺因閉不與通十八年復來求貢納之與
約以後入貢舟無過三艘夷使無過百人送五十人入
京師至是良等不及貢期以六百人来舟駕四艘部議
非正額者皆罷遣之而浙江巡撫朱紈力陳不便狀禮
部欲賞其百人如例非正額者皆罷勿賞良因自陳貢
舟髙大勢湏五百人中國商舶入夷中往往藏匿海島
為寇故増一艘者䕶貢舟也非故違明制禮部不得已
請百人之外各量加賞犒百人之制彼國勢難遵行請
相其貢舟斟酌之又曰本國有𢎞治正徳入貢勘合朝
廷令以故勘合納還始予新者至是良等持𢎞治勘合
十五道言其餘七十五道為宋素卿子宋一所盜捕之
不得正徳勘合留五十道為信以待新者而以四十道
来還禮部覆其簿籍脱落故勘合多未繳請勿與新者
令異時入貢持所留正徳勘合四十道但許存十道為
信始以新者予之而宋一所盜者令捕索以獻之報曰
可
　　　疏琉球冊封事
嘉靖三十八年上遣給事中郭汝霖行人李際春往琉
球冊封至福建風阻未行㑹其國遣陪臣正議大夫蔡
廷㑹以謝恩入貢至因稱受其世子命以海中風濤叵
測倭夷不時出沒恐使者有他虞獲罪上國請如正徳
中封占城國故事遣人代進方物表文而身自同本國
長梁炫等齎回詔冊不煩遣使巡按福建御史樊獻科
以聞上下禮部議言琉球在海中諸國頗稱守禮故累
朝以來待之優異毎國王嗣立必遣侍從之臣奉命服
節冊以往今使者未至乃欲遥授冊命則是委君貺於
草莽其不可一也廷㑹奉表入貢乃求遣官代進昧小
國事大之禮而棄世子専遣之命其不可二也昔正徳
中流賊為梗使臣至淮安撫按官暫為留住舘伴俟事
寧即遣貢闕下占城國王為安南所侵竄居他所故令
使者齎回勅命乃一時權宜且此失國之君也造無稽
之辭欺天朝援失國之君以擬其主其不可三也梯航
通道柔服之禮彼所藉口者特倭夷之警風濤之險耳
不知宗賨之輸納夷使之往来果何繇而得無患也其
不可四也當時占城雖領回詔勑然其王沙古卜落猶
懇請遣使為蠻夷光重且廷㑹非世子面命又無印信
文移若遽輕信其言萬一世子以遣使為至榮謂遥拜
為非禮不敢受封復上書請使占城將誰任其咎哉其
不可五也乞令福建守臣以前詔從事便至於未受封
而先謝恩亦非故典宜令聴其入貢方物其謝恩表文
候世子受封之後然後遣使上進庶中國大體以前而
四夷觀望可肅上從部議
　　　詳審入貢名種殊常
嘉靖十一年十月禮部題該總制都御史唐龍題准甘
肅鎮巡等官趙載等㑹查得正徳十三年有北山喀三
王差使臣都爾蘇等通路進貢今日喀三即前日喀三
彼時稱北山則方禺也今稱額濟格依則地名也即此
而論則額濟格依喀三雖非原進貢畨夷已於正徳十
三年進貢一次乞勅該部再加酌議合無准令照依賽
瑪爾堪等事例量于来使之中起送數名以示柔逺人
之意若以名稱尚殊詐冒難免亦行鎮巡官以禮遣回
給過軍人馬疋仍要平償其價酌於夷情㕘於事例通
行奏請取自聖裁等因抄呈到部看得總制都御史唐
龍題稱據甘肅撫夷百户沙文等譯審得喀三王差来
正副使實喇烏蘇等供稱本夷原係賽瑪爾堪地面人
分在北山地名額濟格依寄住先曽已經進貢意欲照
例量行起送臣等檢閱堂官當年畨文所稱喀三王差
來使臣都爾蘇等實未嘗到京今據其詞未可輕信若
許其入貢則賽瑪爾堪載在㑹典見今已行照例起送
夷使和卓瑪哈穆特等在途并存留男婦共一百六名
豈有一國而二王一次而兩起進貢之理况既譯審係
賽瑪爾堪地面人分在北山寄住縁何不將賽瑪爾堪
進貢夷使對審明白既稱寄住北山則即賽瑪爾堪部
落豈可擅自稱王擅求入貢倘因容貢之後他日與賽
瑪爾堪抗衡争長兵連禍結責將誰歸但係該邊守臣
失於稽查覺察遂將所進馬疋已行給軍騎操今守候
日久似難遣回合無暫照依賽瑪爾堪事例量行起送
數人進京其餘存留在邊聴候給賞以全朝廷柔逺之
道往後入貢年分止許附搭賽瑪爾堪同来不許别稱
王爵自分國土有違國典再照鎮巡等官先因諸夷入
貢名種殊常畨文煩叠便當加詳譯審研究来厯􁁎稽
國典遵照事例處分為是今既失策於前事遂難處於
後既不能深察夷情又不肯力扶國體則邊方重寄所
賴何人合行鎮巡官今後務要慎重邊防保全大體毋
或好大喜功召侮啟釁斯為禦戎上策仍乞申勑總制
官重加省諭庶夷人知警事出萬全夷裔畏服而中國
常尊矣題奉聖㫖這夷人既守候日久今次暫准照例
起送數人入貢以後但只着附搭賽瑪爾堪進貢不許
别稱王爵有違國典還説與總制并鎮巡官員今後遇
有諸夷人貢務要詳加譯審遵照事例處分勿得輕易
許納致虧國體欽此
　　　議覆北部請乞
隆慶六年總督尚書王崇古為北部順義王諳達請乞
四事其一請給王印如先朝封忠順王例其二請許貢
使入京比於三衛毎官酋貢使二人都督大酋四人諳
達十人總六十人貢馬三十疋其三請給鐵鍋議廣鍋
十斤煉鐵攙半尚未可為兵潞鍋生粗煉之倍折毎十
斤得鐵三斤宜可給與令其以壊易新其四請撫賞國
中親屬不過每部廿人給紬段二疋布十疋米一石又
春貢時部給布段百疋米豆一二百石散所部窮夷塞
上仍許不時小市布帛米豆等物疏入兵科給事中梁
問孟等以為彼中食用必資於鍋即與之互市固無害
顧撫賞之論不宜輕許人衆費多靡有止極彼習以為
常將謂嵗例異時議増不可得減必有轉輸之患且彼
數十萬人中國豈能盡衣食之禮科給事中陸樹徳亦
言貢使入貢之京有五不可凌虐驛遞一也争忿啟釁
二也京師之内館穀濶畧酋如不逞損威傷重三也窺
伺動静四也今来雖少後必漸多如水穿竇勢難即塞
五也且彼獨要賞賚耳當足其欲雖不入衛何怨其欲
未厭即限之數無益夫以酋来王而使道路増防京師
多事豈得策哉宜如近事代為之進便吏科都給事中
雒遵等亦皆以為不可許兵部因㑹户禮二部共議乃
覆言順義王印宜如崇古鑄給凡表章俱用印恭進其
貢使入京僉謂不可苐故事夷人入京必欽賜筵宴簡
命勲臣以待且厚其賞今順義王使至邊宜遣光禄署
丞賫賞物就給令本鎮具欽賜宴筵總兵待之如禮其
議廣潞二鍋雖有精粗之别而均犯出禁之罪無已則
銅鍋代之昔見肅酋皆以銅鍋炊夜則用之司警宜令
總督市給其諳達親屬及窮夷之賞以有限供無窮非
處之得宜不可以久宜令總督審畫一之法勿靳勿濫
如各鎮原議撫賞銀不足令以減哨及原給公費賞功
銀充之仍聴毎鎮更支客餉萬兩上從之
　
　
　
　
　
　
　
　禮部志稿卷九十
欽定四庫全書
　禮部志稿卷九十一
　　　　　　　　　　　　　明　俞汝楫　編
　朝貢備考
　頒貢夷禮
　　定蕃王朝貢禮
洪武二年定蕃王朝貢禮禮官奏言先王脩文德以來
遠人而夷狄朝覲其來尚矣殷湯之時氐羗遠夷來享
來王太戊之時重譯來朝者七十六國周武王克商大
㑹諸侯及四夷作王㑹周禮秋官象胥氏掌蠻夷閩貊
戎狄之國使而諭説焉漢設典客及譯官令丞以領四
夷朝貢及設典屬國及九譯武帝元鼎六年夜郎入朝
自後外夷朝貢不絶丼露元年呼韓邪單于來朝三年
呼韓邪單于稽居㹪來朝並見于甘泉宫河平元年四
夷來朝領于大鴻臚四年匈奴單于來朝正月引見於白
虎殿元壽二年單于來朝舍之上林苑蒲萄宫順帝永
和元年倭奴王來朝皆具宴享賜子之制唐設主客郎
中掌諸蕃來朝其接待之事有四曰迎勞曰戒見曰蕃
王奉見曰宴蕃國主其儀為詳貞觀三年東蠻酋長謝
元深等及突厥突利可汗來朝皆宴饗以樂之宋朝奉
貢者四十餘國皆止遣使入貢雖蕃王未嘗親入朝見
而接見之禮見於禮書者與唐畧同元太祖五年畏吾
兒國王奕都䕶朝世祖至元元年勑髙麗國王植脩世
見之禮六月植來朝上都其後蕃國來朝俟正旦聖節
大朝㑹之日而行禮焉今定其儀儀見職掌
　　定安南國髙麗山川祀典
洪武二年十二月上謂中書省及禮官曰今安南髙麗
皆臣附其國内山川宜與中國一體致祭於是禮部考
其山川安南之山二十有一曰佛跡曰徹圍曰武寧曰
仙遊曰普頼曰萬刼曰傑特曰安子曰地覲曰天養曰
神投曰龍岱曰文塲曰安獲曰卞曰立石曰香象曰崇
曰都隆曰測曰分其江有六曰川瀘曰富良曰大黄曰
大歴曰蘇歴曰三帶其水有六曰安石淵曰石龍門曰
兹廉曰浪泊曰越裳宛曰九德宛髙麗之山有三曰魯
陽曰嵩曰葦其水有四曰禮成川曰鹽難水曰浿水曰
馬訾水即鴨緑江也遂命著之祀典設位以祭
　　畨國朝貢儀
洪武二十六年更定畨國朝貢儀是時四夷朝貢東有
朝鮮日本南有暹羅琉球占城真臘安南𤓰哇西洋𤨏
里三佛齊渤泥百花覽邦彭亨淡巴須文達那凡十七
國其西南夷𨽻四川者軍民府各六烏䝉烏撒芒部卭
部普安東川安撫司一曰金筑宣撫司二曰酉陽宣慰司
三曰貴州播州石柱招討司四曰天全六畨長河西長
官司凡三十盧山慕役西堡大華寧谷寨項營十二營
平茶程畨康佐木𤓰方畨阿昔亦簇占藏先結簇蠟匝
簇比定簇祁命簇阿昔洞簇勒都簇班班簇者多簇麥
匝簇泥溪雷坡沐川平夷蠻夷岳希蓬隴木頭靜州府
四徳昌馬湖建昌㑹川州十九安順龍永寧鎮寧建安
禮栢興黎里闊武安永昌隆姜黎溪㑹理威龍昌普濟
衛一曰建昌縣三中碧舍麻龍其𨽻廣西者府三田州
思明鎮南州二十五龍英江龍養利上下凍思陵萬承
安平太平都結思城結倫鎮逺左茗盈南丹結安思同
東蘭那地全茗利泗城奉議縣四陀羅陽崇善永康𨽻
雲南者軍民府一曰姚安州八元江麗江景東楚雄鶴
慶尋甸大理臨安宣慰使司三平緬車里八百州二姚
鄧土官三海東賔居小雲南縣二廣通習峩𨽻湖廣者
宣慰使司四施南思南永順保靖安撫司一忠建長官
司三臻部六洞黄波等處軍民府一曲靖西域之部七
西天泥八剌國朶甘沙州烏思藏撤立輝和爾撤來賽
瑪爾堪上以舊儀頗煩故復命更定之凡畨國王來朝
先遣禮部官勞於㑹舘明日各服其國服如嘗賜朝服
者則服朝服於奉天殿朝見行八拜禮畢即詣文華殿
朝皇太子行四拜禮見親王亦如之親王立受後答二
拜其從官隨畨王班後行禮凡遇宴㑹畨王班次居侯
伯之下其畨國使臣及土官朝貢皆如常儀
　　頒安南王冠服
𢎞治十四年己亥先是上賜安南國王黎暉皮弁冠服
及常服陪臣劉孝興等復奏稱本國王既受王爵之封
而所賜常服猶有烏紗帽等件與臣下無辨似有未稱
乞改賜王爵常服禮部議謂安南僻處遐荒素慕文教
我祖宗朝以其能守臣節仍封其主為安南國王葢使
之統制一方藩屏中國耳然名為王實則臣也是以前
後相承百有餘年其名位衣冠之品式朝貢燕賚之禮
儀俱有定制凡彼國王有故乞恩嗣立朝廷俯念逺人
遣使詔封諭祭并賜王者弁服一副使不失君主一國
之榮又賜一品常服一襲使不忘臣服中國之敬蓋恩
禮兼隆名分不紊今陪臣劉孝興等不諳大體欲將欽
賜國王常服通易王爵冠服使得異于其臣是不知彼
國之王其名分亦為臣而朝廷之制其名器固有在也
然此非孝興等實為之乃彼國通事范懐瑾飾詐懐姦
倡為此奏請並加究問以警將來上曰范懐瑾劉孝興
等本當究治姑不問仍命禮部省諭之
　　改東北夷正旦朝賀
嘉靖十年二月改東北夷正旦朝賀於冬至諭禮部曰
恭惟我聖祖髙皇帝混一區宇奄有萬方華夷蠻貊㒺
不在籍今朕遵聖祖之制於每歲冬至祇行大祀之禮
禮成慶宴此時無爾朝鮮國及大寧等衛使臣在故今
歲未得與宴爾禮部便行文與朝鮮國等處如彼克遵
故典可每歲元旦之貢移于冬至之前入賀庶不有負
我聖祖柔逺待夷之意
　　典禮頒及朝鮮
嘉靖十六年翰林院修撰龔用卿户科給事中呉希孟
使朝鮮還言朝鮮素稱恭順較之諸夷不同而國家禮
遇其國亦未嘗以夷禮待之邇者齎詔至彼其王李懌
又能恪遵典禮敬事不違良可嘉尚請自今凡詔誥勅
諭事關禮制者宜使之一體知悉不必遣官但因其朝
貢陪臣即令賫囬庶以見朝廷殖有禮懐逺人之意禮
部覆如其議詔可
　貢夷請乞
　　安南受錫受爵
洪武二年壬午安南國王陳日煃遣其少中大夫同時
敏正大夫段悌黎安世等來朝貢方物因請封爵詔遣
翰林侍讀學士張以寧典簿牛諒往使其國封日煃為
安南國王賜以駝紐塗金銀印
　　髙麗請祭服制
洪武二年髙麗國王王顓遣其總部尚書成惟得千牛
衛大將軍金甲兩上表貢方物謝恩并賀天壽聖節中
宫及皇太子皆有獻就請祭服制度上命工部製賜之
　　朝鮮請冕服書籍
永樂元年辛未朝鮮國王李芳逺遣陪臣石璘李原等
奉表謝賜樂并貢馬及方物且請冕服書籍上嘉其能
慕中國禮文悉從之命禮部具九章冕服五經四書并
鈔及綵幣表裏俟使還賜之
　　哈宻請賜爵
永樂二年封哈宻恩克特穆爾為忠順王時恩克特穆
爾遣使來朝表請賜爵上命禮部尚書李至剛㑹太子
太傅成國公朱能等議至剛等議奏恩克特穆爾兄固
納實哩元封威武王改封肅王固納實哩卒恩克特穆
爾繼為肅王今既内屬宜仍王爵而改封之上曰前代
王爵不足再論今但取其能歸心朝廷而封之使守其
地綏撫其民可也遂封為忠順王遣指揮使霍阿嚕圖
等賫冊封之并賜之綵幣
　　乞再賜廟社樂器及陪臣祭服
永樂二年朝鮮國王李芳逺遣陪臣許應等奉表貢馬
及方物謝立世子恩芳逺復奏洪武中蒙賜廟社樂器
及陪臣祭服年乆損敝乞再頒賜上命工部製樂器
之祭服令本國自製禮部言樂器原賜編鐘編磬各十
六琴瑟笙簫各二今議琴瑟各倍之庶恊和音律從之
　　封夷國鎮山
永樂二年賜滿剌加國鎮國山碑銘時其國使者言其
王慕義願同中國屬郡歲效職貢請封其山為一國之
鎮上嘉之諭禮部臣曰先王封山川奠疆域分寶玉賜
藩鎮所以寵異遠人示無外也可封其國之西山為鎮
國之山立碑其地
　　乞冠服并大統厯
正統二年六月琉球國中山王尚巴志奏本國各官冠
服皆國初所賜年乆弊壞乞賜新者又奏本國遵奉正
朔而海道險阻受厯之使或半載一載方返事下行在
禮部覆奏上以冠服可令本國依原降者造用大統厯
其命福建布政司給與之
　　奏乞遣使
成化元年二月禮部言迤北酋長奏欲朝廷遣使查無
前比宜令通事再諭來使還語其酋曰皇帝新登寶位
凡事法祖宗順天道祖宗時不曽遣使今不敢違越上
是其奏復書諭之
　　許市牛及農具
成化二年朶顔㤗寧二衛欲於邊市牛及農具鞍轡等
物禮部奏惟許市牛及農具從之
　　諾延遣使奏求
成化二年九月諾延衛右都督多羅干遣使臣傳報邊
情且奏求印信帳房并不限朝貢人數上乃賜之勑曰
爾三衛皆我祖宗所立授以官職衛我邊境爾之前人
歲時朝貢無有貳心爾等正當繼前人之志感恩圖報
却乃隨從摩囉歡為非抑不思昔有從額森作歹者今
安在哉爾等年年來朝受賞賜陞官職誰與爾耶今既
改悔差人來朝并奏報事情特從寛貸仍賜表裏以答
爾意并准爾所奏歲時差人朝貢每衛許放百人須以
本衛印信文書為照爾等今後宜以額森等為戒以爾
前人為法各守境土防䕶邊疆勉於為善竭誠報國庶
幾永享太平之福
　　禁貢夷擾害
成化五年山東濟寧州考人李巘奏外夷朝貢經過有
司驛逓被其擾害乞勑該部計議遣官伴送之人用心
管束并行沿途官司嚴加禁約違者治罪如律從之
　　不許海外國乞詔
成化十一年琉球國使臣梁應等因立皇太子奏乞如
朝鮮安南國例賜詔賫回禮部以琉球與日本占城皆
海外國例不頒詔上是之命降勑并以文錦綵段付使
臣歸賜其王及妃壬戍命禮部員外趙繕為副使冊封
　　乞結婚財禮
𢎞治四年十月哈宻忠順王沙巴爾既襲封歸國與伊濟
格哷勒圖卜布哈塔布之女結婚其隣部伊哷森王額布
勒津王率其頭目雙和爾塔布平章孟克知院左右之各
遣人奏其事因乞結婚財禮并賞賜甘肅守臣亦為之
請禮兵二部覆議朝廷興滅繼絶既冊沙巴爾為王亦須
使其有室有家方可為保障乆計宜大賚以結其心乞
賞銀百兩仍用一品官婚禮定數賜紵絲綾羅各八疋
絹三十二疋大紅羅二疋脚紗二疋外加青紅緑布百
疋以助之伊哷森王額布勒津王及圖卜布哈塔布三人
各賜綵段四表裏雙和爾塔布孟克知院各綵段二
表裏議上從之
　　請誥命及設茶
正德十年保安寺大德法王吹戬斡齊爾本烏思藏使
也上留之得幸至是欲遣其徒琳沁綽爾濟吹古扎實
為正副使還居烏思藏比大乗法王例入貢且為兩人
請國師誥命及入畨鰲設廣茶下禮部尚書劉春議不
可且謂阻壞茶法騷擾道路有㫖令復議春執奏烏思
藏逺在西方性極頑獷雖設四王輔化而其來貢必為
之節制務令各安其所不為邊患而已若遣僧賫茶以
往給之誥勑萬一假上㫖以誘羗胡妄有所請求因欲
以自利不從便為失異俗意從之則無益事興其害有
不可勝言者詔仍與誥命而罷設茶勑
　　處烏思請乞
正德十年禮部尚書毛紀言頃者烏思藏大寶法王違
例差大國師索諾木嘉勒燦巴勒藏布進貢蒙恩不加深究量
減賞賜本夷􁦠望又求全賞及求五綵佛軸等物復俱
賜給今又奉特㫖遣人齎送畨供大寶法王一畨僧耳
何乃上厪寵遇之隆如此且聞自京至烏思藏約三萬
餘里往返動經三五年供應煩費不可勝言及聞自四
川雅州出境過長河西迤西至烏思藏約有數月程皆
黄毛野人等之地無州縣驛逓亦無市鎮村落一切供
應錢粮䕶送車馬俱四川都布二司并各土官衙門出
辦差撥四川連年用兵即今流賊稍平而西蠻賊復起
其財用之乏軍民之困比之他處尤甚若重加此累恐
生意外之變咎將誰歸伏望皇上軫念四川重地追寢
成命將畨供物等照例請勑付原差大國師領還生民
之福也不報
　　　髙麗請改正逆蹟
正德十四年二月詔令㑹典内改正髙麗逆蹟初髙麗
國王王氏洪武間遇賊而絶陪臣李仁人擅立偽姓凡
幾易矣國人得王氏裔瑶立之瑶復昏亂衆推門下侍
郎李成桂立國事且請於朝鮮詔許之改名旦令徙居
漢城更號朝成桂與仁人本異族永樂間降祭海嶽祝
文稱成桂為仁人嗣而祖訓條章亦載仁人及子成桂
今名旦者成桂子芳逺奏辯太宗許令改正近所修大
明㑹典復注祖訓於朝鮮國下且云李氏連弑四王貢
使市以歸國王李懌上疏備陳世系本末及言始終無
弑逆蹟乞為改正下禮部議以㑹典一書詳載我朝制
度其事關外國是非嫌疑之間皆在所畧况成桂之得
國出皇祖之命其不繫仁人後又有太宗明詔可徴宜
從其請詔可且嘉其誠孝賜勑諭之
　賜夷
　　遣使賫詔往賜
洪武十年乙酉暹羅斛國王遣其子昭禄羣膺奉金葉
表貢象及象牙胡椒蘇木之屬已而上命禮部員外郎
王恒賫詔及印綬往賜之以中書省宣使蔡時敏為之
副
　　賜琉球冠服
永樂元年琉球國山北王攀安知遣使苦住古耶等奉
表朝賀貢方物賜鈔及襲衣文綺善住古耶致攀安知
之言丐賜冠帶衣服以變國俗上嘉之命禮部賜其王
暨陪臣冠服
　　定朝貢賞物
永樂元年河州洮州畨族朝貢命禮部定賞物禮部議
奏河州衛必里千户所千户每員銀六十兩綵幣六表
裡鈔百錠曽授金符頭目親來朝貢者銀五十兩綵幣
五表裏鈔七十錠紵絲一襲遣人朝貢者銀四十兩綵
幣四表裏鈔五十錠中途死者官歸其䘮賞賜付撫按
官給之所遣使每人銀十兩綵幣二表裏鈔三十錠未
授金符頭目親來朝貢者銀四十兩綵幣四表裏鈔五
十錠紵絲衣一襲附貢者銀三十兩綵幣三表裏鈔四
十錠付撫按官給賜其撫安千户每員賞鈔七十錠綵
幣四表裏旗軍人等賞鈔五十錠綵幣二表裏
　　定宻實勒賜例
正統五年禮部言宻實勒等處地方極逺今初來朝貢
未有賜例先是賽瑪爾堪地面初來貢時賜例過厚今
宜視其例少損之賜王蘓勒坦阿爾斯蘭汗綵幣十表裏
紗羅各三疋白氁絲布白將樂布各五疋洗白布二十
疋王妻綵幣視減十之六紗羅減三之一白氁絲布將
樂布減五之二白布減其半使臣一如賽瑪爾堪使臣
例哈喇地舊時朝貢止賜其使今宜視宻實勒例又損
之賜其頭目阿拉克烏蘭巴圖爾綵幣紗羅諸布一如
宻實勒王妻例使臣視舊少損之賜綵幣六表裏印花
絹四疋折鈔絹五疋其餘地面到京使臣并存留甘州
達爾罕舍人人等俱各如其例賜上從之宻實勒即宻
思兒哈喇即哈烈畨語轉而然也
　　土官加賜衣服
景㤗元年禮部奏雲南八百大甸軍民宣慰使司宣慰
使刀板雅者遣頭目雷内等貢象馬方物至京已循例
賞訖而内等又乞賜土官衣服然故事土官無加賜衣
服者詔加賜土官錦二段紵絲紗羅各四疋土官妻紵
絲紗羅各三疋
　　改賜鈔錠
成化元年禮部奏皇上嗣登大寶之初各處夷人朝貢
集于闕下者咸鼓舞欣忭以為慶幸而舊例有鈔錠之
賜臣等議得鈔錠非夷人之便請量賜段匹絹布使逺
夷均霑實惠從之
　　給賜畨僧
成化四年禮部奏西寧遊僧巴沁衮里瑪吹戬藏布
等齎勑往烏思藏闡教王等處開諭囬還賜畨僧衣綵
段靴襪以酬其勞其隨去徒衆貢馬亦宜如例給賜從
之
　　折絹折茶例
成化六年禮部言烏思藏等處畨僧進貢至者數多賞
賜綵段動數千計官庫所貯不敷關用今議得烏思藏
等處進貢人員其赴京者如例給與其存留者人該給
一表裏宜折與生絹四疋仍將數内二疋折與茶三十
斤四川松潘雜谷安撫司等處進貢人等其赴京者如
例給與其存留者人該三表裏宜給與本色一表裏折
與生絹四疋一表裏折與茶一百斤如夷人情偏事有
窒礙臨期另行斟酌具奏上從之
　　賞賜檢㸃給散
成化六年禮部奏長河西地面來貢畨使等以所領段
疋衣服有截短者延至臨行來告無從追問自後凡遇
夷人來貢其賞賜衣服綵段等㑹同通事等官逐一檢
㸃唱名給㪚仍令通事省諭各夷如有衣服綵段截短
者即時具吿毋得退後方言從之
　　陪臣進慰喪表給賜
成化八年朝鮮國王李娎以悼恭太子之䘮遣陪臣李
原效奉慰䘮表并進香禮物及祭文上命禮部以祭文
詣太子墳所燎之賜原效衣服綵段等物
　　賜衣絹増減
成化十一年畨僧戒巴僧革等一百三十七名貢馬及
方物禮部奏准依例人賞鈔二十錠絹二疋折衣紵絲
一表裏絹二疋每馬價鈔三百錠紵絲一疋各僧言本
地與岷州西固城等處俱是生畨今賜例不及于彼乞
各増一表裏減絹二疋禮部覆奏從之
　　冊立詔賜
成化十一年以冊立皇太子遣户部郎中祁順禮部郎
中樂章為正使行人司左司副張瑾行人張廷綱為副
使賫詔往朝鮮安南國開讀賜其國王及妃綵段文錦
各有差
　　革賞賚偽冒
成化十七年禮部奏自今諸夷朝貢乞令大小通事審
譯精當方與賞賚以革偽妄報可
　　給賞不得減削太甚
成化十八年禮部奏琉球國進貢舊例到京少則四五
十人多則六七十人俱給賞有差邇因各夷進貢率多
姦弊每國止許五七人不過十五人到京餘俱留邊以
俟今福建以例止容正議大夫梁應等十五人赴京既
已給賞餘六十七十俱留之布政司宜發官帑以次均
給庶不減削太甚失柔逺之意從之
　　賞例歲乆難從
成化十九年賽瑪爾堪貢使帕爾滿等以進獅子乞如
永樂間賞例事下吏部覆奏蘓勅坦阿哈瑪特遣使來
貢猛獸誠有可嘉宜如正統四年賞例有㫖加賞綵段
五表裏既而使臣堅執必欲如永樂賞例禮部奏以為
歲乆難從宜于見賞例外加賜以酬其勞有㫖正副使
再加二表裏其餘人加一表裏
　　裁省貢夷留邊之賞
成化二十二年禮部奏四川起送烏思藏如來大寶法
王國師并牛耳寨寨官進貢謝恩招撫襲替各項共一
千四百七十員名除囬賜國王等官并到京畨僧外其
存留在邊者若一例賞之共該綵段一千四百七十表
裏紵絲僧衣二千九百二十二襲件折絹一萬一百六
十四疋鈔一十萬七十錠食茶八萬二百觔其數太濫
除法王國師及正貢來京者照例給賞其餘在邊一千
八名欲量以該賞衣二件共折綵段一表裏與之食茶
令四川茶馬司照數給㪚從之
　　進貢無印信勘合者量賞
成化二十二年禮部奏蘇門答剌國遣使進貢廣東布
政司因無印信勘合奏准將本國所進表文寄貯廣東
官庫省令各役回還内借撥畨人斤蕩等三名管送貢
物來京每人量賞生絹一疋棉布二疋胖襖及鞋以酧
其勞從之
　　特賜加賜例
𢎞治四年辛酉初哈宻衛及土魯番賽瑪爾堪等處進
貢賞賜俱有例後以土魯番侵占哈宻哈宻夷衆寄居
苦峪並量減賞賜以示薄責與激勵之意至是土魯番
阿哈瑪特既獻還城池金印哈宻夷衆亦回居原衛於
是阿哈瑪特遣使臣賽音莽蘓爾等及哈宻多阿克巴拉
并使臣賽音和斯等俱進貢而賽瑪爾堪等番王亦遣頭
目與之俱來兵部㑹禮部議奏謂今次賜各使臣綵段
衣服等物自一等至五等者宜如舊例全給之其阿哈
瑪特使臣賽音莽蘇爾等悔過效順情欵可嘉請特賜
加賜以慰其心其沙呼實等十四人奉使往回績效尤
著請别加優賜以旌其勤從之
　　過期減半賜
𢎞治十三年四川烏撒軍民府土官知府安得遣小土
官沙也等以歲例來貢禮部以沙也等過期始至請如
例減賞賜之半從之
　　覆實賞物
𢎞治十五年禮部覆奏户科給事中王蓋所言重賞典
事謂各處夷人入貢例賜綵段衣服等物近年官庫等
匠工作弊多端或丈尺短少或製造窄小夷人怨恨頗
有後言請移所司凡進納綵段務令足數成造衣服務
令依式違者治罪從之
　　查覈賜夷段疋
嘉靖十一年九月内禮部照得我朝輿圖一統四夷來
賔厚往薄來各有定制頃自正德年間以來貪官猾胥
縁此為市所收段疋布絹稀鬆紕薄不堪服用夷人往
往投逓畨文鳴號不平輙稱先朝賞賜甚厚今日賞賜太
薄雖節年經本部題請行移工部并該監局衙門查處
去後但所賞者仍舊不堪無以厭服夷心尊重國體所
係甚大題奉欽依勑令工部遵照前勑申明轉行各該
織造地方廵按衙門應解段疋時節行委的當官員㸔
騐務要經緯堅緻堪以進用者方許起解若各處解到
者仍覆稀鬆紕薄即行退回經該官匠定行提問收納
之際經該衙門不許勒指常例貽害小民凡遇各夷到
舘奉㫖給賞關領該監毋得推調淹滯以致夷人乆住
致生嗟怨
　　稱賀非例亦受賜
隆慶元年朝鮮國王李峘遣部臣李榮賢等上表貢獻
方物賀世宗肅皇帝尊諡禮部議尊諡廟號故事無稱
賀禮然不當槩以律逺夷特受之制可給賞綵幣有差
　　賞賚貢夷
隆慶元年十一月朝鮮國權國事李昖遣臣沈銓入謝
表貢馬疋方物因歸我被倭掠去人民陳滿等二十餘
人上曰李昖署國之初即效忠順其賜勑諭以旌之仍
賜白金百兩錦綺四疋紵幣十二表裏其獲功人等賞
金帛有差隆慶三年十二月琉球國中山王尚元遣其
臣守備繇必都等歸我被虜人口守臣以聞上嘉尚元
屢效忠順賞銀五十兩綵段四表裏仍賜勑奬勵繇必
都等各給銀幣有差
　
　
　
　
　
　
　
　
　
　
　
　
　
　
　
　禮部志稿卷九十一
欽定四庫全書
　禮部志稿卷九十二
　　　　　　　　　　　　明　俞汝楫　編
　朝貢備考
　優夷
　　官市番舶賫物
永樂元年禮部尚書李至剛奏日本國遣使入貢已至
寧波府凡畨使入中國不得私載兵器刀槊之類鬻於
民具有禁令宜命有司㑹檢畨舶中有兵器刀槊之類
籍封送京師上曰外夷向慕中國來脩朝貢危蹈海波
跋渉萬里道路既逺貲費亦多其各有賫以助路費亦
人情也豈當一切拘之禁令至剛復奏刀槊之類民間
不許私有則亦無所鬻惟當籍送封官上曰無所鬻則
官為凖中國之直市之毋拘法禁以失朝廷寛大之意
且阻逺人歸慕之心
　　不罪賫金布磁器
永樂二年五月禮部尚書李至剛等奏琉球國山南王
遣使貢方物就令賫白金詣處州市磁器法當逮問上
曰逺方之人知求利而已安知禁令朝廷於逺人當懷
之此不足罪
　　宥朝貢人
永樂二年四月麓川平緬宣慰司并木邦孟飬二府俱
遣人朝貢平緬所遣使者奏木邦孟養數侵其地禮部
臣言宜以孟養木邦貢使付法司正其罪庶蠻夷知懼
不敢侵越鄰境上曰蠻夷相攻奪自昔有之執一二人
罪之未足以革其俗且事曲直未明而遽罪其朝貢之
使祇沮逺人嚮化之心可令西平侯遣人諭之
　　遣還真臘補從行軍人
永樂二年九月真臘國王參烈婆毘牙遣陪臣柰職等
九人來朝貢方物賜鈔幣表裏初中官往賜真臘將歸
有從行軍三人遁索之不得國王以其國中三人從中
官歸補伍至是禮部引見上曰中國人自遁何預彼事
而責償且得此三人語言不通風俗不諳吾焉用之况
其皆自有家寧樂處此爾禮部給之衣服予道里費遣
還真臘尚書李至剛等官言臣意中國人必非遁於彼
者或為彼所匿則此三人亦不當遣上曰不用逆詐為
君但推天地之心待人可也
　　還外夷質子
永樂四年四月車里宣慰使刀暹答遣使貢馬復遣子
刀典受學國子監初朝廷出師征八百元江軍民府遣
人助給饋運抵車里之境悉為守者阻遏時刀暹答從
征八百不預阻遏事然懼為元江所搆故遣典假受學
之名為質兾朝廷不疑之上識其意諭禮部臣曰質子
衰世之事朕推誠待人不以此也進典諭之曰爾逺來
求學固是美意然使爾父母旦夕惓惓萬里之外朕所
不忍夫學之大者為忠與孝爾歸善事父母常存心上
忠朝廷下䘏一境之人即此是學且歸語爾父爾敬事
朝廷之心朕所深知但保終如始決非他人所能間也
遂賜典衣服鈔幣命隨貢使同歸
　　貢使就居北京
永樂五年戊戍諾延衛頭目巴圖率妻子來朝巴圖自
陳其母乆居北京乞歸省視命禮部賜之襲衣路費令
就居北京侍母如欲俱還諾延者聽
　　優禮滿刺加朝貢
永樂八年滿剌加國王拜里迷蘇剌率其妻子及陪臣
五百四十餘人入朝初上聞之念其輕去鄕土跋渉海
道以來即遣官往勞復命有司供張㑹同舘是日奉表
入見并獻方物上御奉天門宴勞之别宴王妃及陪臣
等仍命光禄寺日給牲牢上尊命禮部賜王金繡龍衣
二襲麒麟衣一襲及金銀器皿帷幔裀褥賜王妃及其
子侄陪臣傔從文綺紗羅襲衣有差
　　厚賜琉球生入監歸省
永樂八年國子監琉球生模都古等三人奏乞歸省上
謂禮部臣曰逺人來學誠美事思親而歸亦人情宜厚
賜以榮之遂賜綵幣表裏襲衣及鈔為道里費仍命兵
部給驛傳
　　接待使臣事宜
永樂十七年監察御史鄧真言十事三曰禮部職掌禮
儀凡各處朝貢使臣至京當隨即具奏接待如儀不使
逺人有觖望之心今使臣到者飲食供帳之具一槩委
之㑹同館應賞賜者故意遲留又有各處軍民來貢者
往往不即奏達只令於㑹同館聽候或十日半月不引
奏或已進貢不即發遣有伺候一兩月或至三四月者
此禮官之弊也上可其奏令諸司悛改再犯不恕
　　處衛喇特部屬
宣德元年衛喇特部屬伊蘇巴哈等五十四人來歸行在
禮部尚書吕震奏定賞例上曰逺人慕義舉家來歸撫
之當厚布尼雅錫哩乃彼故主今其妻亦逺來名分不同
恩亦當異其别與好地宅於是各賜金織襲衣綵幣銀
鈔鞍馬有差仍命有司給房屋器皿牛羊月支薪米
　　奏請宴勞夷使
宣德元年行在禮部奏請宴勞外夷朝貢使臣上曰四
夷賔服世所貴也其使臣今不難萬里而來者皆有慕
於中國餼廩宴賜必豐庶昭朝廷優待之意
　　不問表賀過期
宣德元年行在禮部奏廣西思明府及思陵等州遣頭
目奉表賀萬壽聖節皆過期始至請罪之上曰蠻夷道
逺既至矣不必問
　　不責朝貢
宣德元年七月白葛達國使臣和者里一思來朝貢遭
風壞舟貢物盡溺和者里一思至京請罪且請賜冠帶
歸見國王庶知其實造闕下可免罪責上命禮部賜之
冠帶俾附隣國貢舟還復進和者里一思等諭之曰倉
卒風水豈人力所能制歸語爾王朕嘉王之誠不在於
物自今惟監爾誠足矣
　　厚遇滿剌加
宣德六年二月滿剌加國頭目巫實赤納等至京言國
王欲躬來朝貢但為暹羅國王所阻暹羅欲侵害本國
本國欲奏無能書者今王令臣三人潛附蘓門答剌貢
舟來京乞朝廷遣人諭暹羅王無肆欺凌不勝感恩之
至上命行在禮部賜賚實赤納等遣附太監鄭和舟還
國令和賫勑諭暹羅國王曰朕主宰天下一視同仁爾
能恭事朝廷屢遣使朝貢朕用爾嘉近聞滿剌加國王
欲來朝而阻於王國以朕度之必非王意皆王左右之
人不能深思逺慮阻絶道路與隣邦啟釁斯豈長保富
貴之道王宜恪遵朕命睦鄰通好省諭下人勿肆侵侮
則見王能敬天事大保國安民睦鄰境以副朕同仁之
心禮部言諸番貢使例有賜予巫實赤納非有貢物給
賞無例上曰逺人數萬里外來訴不平豈可不賞遂賜
紵絲襲衣綵幣表裏綿布悉如他國貢使例
　　賜朝鮮冠服
正統三年八月賜朝鮮國王李祹冠服初太宗皇帝賜
本國王九章冕服惟遠遊冠絳紗袍未賜至是祹遣弟
祉奏請上命禮部製烏紗逺遊冠𤣥圭絳紗袍玉佩赤
舄及常時視事冠服予之
　　送歸朝鮮漂海人
景㤗三年禮部奏比者游江備倭指揮使僉事馬良等擒
獲賊徒文吝只等五人送部審得吝只等係朝鮮國漁
户入海捕魚遭風壞船漂流海島遇廵海官軍擒獲今
朝鮮國王遣陪臣李仍孫等朝貢至京宜給與衣粮就
令仍孫等領歸以示優待逺人之意從之
　　琉球生入監歸省
成化二十二年三月琉球國中山王尚真咨禮部官主
蔡賔等五人在南京國子監肄業已經五年乞放回本
國省親禮部覆請上曰昔陽城在學諸生三年不歸省
者斥之矧在逺方外國豈可長留不遣其即放歸以遂
其定省之私
　　特弛冠裳國禁例
嘉靖十三年先是四夷貢使至京師皆有防禁五日一
出舘令得遊觀貿易居常皆閉門不出唯朝鮮國琉球
使臣防之頗寛已而亦令五日一出至是朝鮮國王李
懌以五日之禁乃朝廷所以待西北而已為冠裳國恥
與之同因禮部以請詔其弛禁
　　旌朝鮮忠順
嘉靖二十四年朝鮮國王李峘遣人解送福建下海通
番奸民三百四十一人咨稱福建人民故無泛海至本
國者頃自李王乞等始以往日本市易為風所漂今又
獲馮淑等前後共千人以上皆挾帶軍器貨物前此倭
奴未有火炮今頗有之蓋此軰闌出之故恐起兵端貽
患本國遼東都司具報禮部議聞詔頃年沿海奸民犯
禁福建尤甚往往為外國所獲有傷國體海道官員令
廵按御史查參奏處仍賜朝鮮國王銀幣以旌忠順
　　為朝鮮改實録
萬厯元年禮部題為乞恩辨誣事該朝鮮國王李昖奏
稱先臣李成桂系出全州逺祖翰仕新羅為司空六代
孫入髙麗十三代孫安社生行里行里生椿椿生子春
是為先臣成桂之父而李仁人乃京山府吏長庚之裔
非一李也若王氏四王終始則恭愍王無子隂飬辛肫
之子禑為己子及為洪倫等所弑立禑為嗣興師將犯
遼東督遣諸將先臣成桂亦在遣中唱義回軍禑釋位
與其子昌有恭愍王妃安氏欽奉太祖髙皇帝宣諭當
黜偽辛立王氏定昌君瑶禑昌父子皆為瑶所誅既而
瑶又不君大肆弑戮國人憤怨相與推戴先臣成桂以
主國事欽蒙太祖髙皇帝命為國王而先臣成桂將王
瑶便養私邸終其天年後因讒臣揑辭搆語致先臣蒙
被惡名伏望聖慈念列聖改正之命憐微臣累代之寃
特降聖㫖令於新典實録明白開載臣不勝祈懇屏營
之至題抄到部為照朝鮮國始封王李成桂代王氏以
開國作我東藩守臣節而來王輸忠北闕子孫相繼垂
二百年據稱宗系各有本源既與李仁人不同又謂國
祚由于推戴亦與弑王氏無與在我皇祖之大訓固得
于一時之傳聞在伊裔孫之辨辭實出于一念之誠孝
除祖訓遵垂乆永不敢輕議外合無念其世秉禮義克
篤忠勤依其所請行翰林院請出内府續修㑹典新書
朝鮮國一冊將奏呈畧節纂呈御覧附録本條之末庶
祖訓㑹典因以兩存而傳信傳疑各有攸據仍備細開
載于世宗皇帝實録垂示永世仍降勑一道諭以聖意
一以答逺臣昭雪其先世之誠一以彰聖朝以孝治天
下之義萬厯元年六月初三日題奉聖㫖是該國先後
奏嗣著史舘備書纂入皇祖實録内新㑹典候㫖續修
増入仍冩勑諭王欽此
　䘏夷
　　安南祭賻
洪武三年安南使臣杜舜欽以其王陳日燈卒告哀請
命祭奠上素服御西華門見舜欽等遣翰林編修王㢘
往祭之賻以白金五十兩絹五十疋
　　安南使臣䘮費
洪武三年安南國王陳日熞遣其上大夫阮兼中大夫
莫季龍下大夫黎元普等來上表謝恩貢方物阮兼卒
于南安上賜季龍以布帛有差仍賜日熞紗縠各二疋
以銀五十兩為阮兼䘮費令有司送柩歸其國十三年
安南陳煓弟煒遣其臣陳建琛阮士諤來告煓卒先是
朝廷賞遣使賜陳煓上尊文綺既至而煓已死其弟煒
署國事遣使奉表謝恩貢馴象方物且告煓之䘮詔賜
建琛士諤等衣物仍以文綺紗羅往賜煒遣中使陳能
至其國弔祭
　　䘏渤泥國王
永樂六年渤泥國王麻那惹加那來朝以疾卒於㑹同
舘上輟朝三日遣官祭之賻以繒帛東宫暨親王各遣
祭命工部具棺槨明器葬於安德門外樹碑神道求西
夷人之𨽻籍中國者守之立祠於墓命有司歲於春秋
用少牢祭之仍賜勑撫慰其子
　　䘏朝貢夷人
宣德九年二月蘇門答剌國王弟哈利之漢朝貢至京
以疾卒上謂行在禮部曰彼萬里來朝傾城歸嚮今死
當隆始終之恩遂贈鴻臚寺少卿賜誥命官治䘮葬給
守塜户
　　䘏朝鮮陪臣
成化二年朝鮮國陪臣工曹參判南倫卒于京師禮部
以聞上命給棺木遣官致祭并給馹送還本國
　飭夷
　　却安南逆臣貢
洪武五年二月丙戍安南陳叔明遣其臣阮汝霖來朝
奉表貢馴象禮部已受其表將入見主事曾魯取其副
視之曰前王乃陳日熞今表曰叔明必有以也亟白尚
書詰之蓋叔明逼死日熞而奪其位恐朝廷致伐故托
修貢以覘意汝霖不敢隱具言之上曰島夷何狡獪如
是郤其貢不受
　　命禮部移書責日本
洪武十四年日本國王良懷遣僧如瑶等貢方物及馬
十疋上命却其貢仍命禮部移書責其國王曰大明禮
部尚書致意日本國王王居滄海之中傳世長民今不
奉上帝之命不守己分但知環海為險限山為固妄自
尊大肆侮鄰邦縱民為盗帝將假手於人禍有日矣吾
奉至尊之命移文與王王若不審巨微效井底蛙仰觀
鏡天自以為大無乃搆隙之源乎王渉獵古書不能詳
細始號曰倭後惡其名遂改日本自漢歴魏晉宋梁隋
唐宋之朝皆遣使奉表貢方物生口當時帝王或授以
職或爵以王或睦以親由歸慕意誠故報禮厚也若叛
服不常搆隙中國則必受禍如吳大帝晉慕容廆元世
祖皆遣兵征伐俘獲男女以歸千數百年間往事可鑒
也王其審之復移書責日本征夷將軍曰日本天造地
設隔崇山限大海語言異風俗殊俾自為治然覆載之
内外邦小國非一所也必有主以司之惟仁者天必輔
之不仁者天必禍之前將軍奉書我朝丞相其詞悖慢
可謂坐井觀天而自造禍者也往者我朝初復中土日
本之人至者使則加禮遇商則聽其去來斯我至尊所
以嘉惠日本故遣克勤仲猷二僧行及其境地加以無
禮今又幾年矣洪武十二年將軍復奉書肆侮今年秋
僧如瑶來乃陳情飾非羣臣言是必貪利為牒者請誅
之我至尊不允曰彼小人無知聽其使令殺之何益福
善禍淫天監在上我中國安敢違帝命本部既聽德音
專差人渉海往問如瑶之來果貪利者歟實為使歟將
行羣臣又奏曰今日本君臣以滄海小國詭詐不誠縱
民為盗肆冦鄰邦為良民害無乃天將更其君臣而弭
其患乎我至尊又不允曰人事雖見天道幽逺奚敢擅
專若以舳艫數千泊彼環海使彼東西趨戰四向弗繼
固我滅矣然於生民何罪本部復觀彼遊方之徒皆無
德沙門忘中國之寛搆是非於兩端識者嗤之治民之
國信浮圖而搆大禍古至於今未之有也彼嘗謂元之
艨艟漂於蛇海將謂天下無敵吾不知以天歟以人事
歟若以人事較之元坐紫塞不假舟梁蹄輪長驅經年
不阻而為有疆蓋長於騎射短於舟楫耳況當是時日
本非元之仇讐非鄰邦之患害元違帝命好强尚兵加
以天厭征伐海風怒號沉溺巨艦淪沒精兵將軍以為
國人之能亦何嘗見元師之盛聚則駿騎雲屯㪚則馬
蹄雷震戈矛掣電旌旗蔽空露刃哮吼鬼魅潛□所以
八蠻九夷盡在馭内惟爾日本𣺌居滄溟得地不足以
廣疆得人不足為元用所以微失利而不爭所以畏天
命而弭兵禍以存日本之良民也今乃以敗元為長勝
以蕞爾之疆為大以余觀之海中之洲截長補短周匝
不過萬里以元之蹄輪長驅而較之吾不知孰巨孰細
者耶今日本邇年以來自誇强盛縱民為盗賊害憐邦
若必欲較勝負見是非辨强弱恐非將軍之利也將軍
審之
　　不弔慰弑逆
洪武二十九年安南以其前王陳叔明卒遣其臣來告
哀上以叔明簒弑得國諭禮部臣曰安南自陳叔明逼
逐其王陳日熞使不得其死因簒其位廢置相仍未嘗
來告叔明懷奸挾詐殘滅其王自圖富貴不義如此庸
可與乎今叔明之死若遣使弔慰是撫亂臣而與賊子
也異日四夷聞之豈不效尤狂謀踵發亦非中國懷撫
外夷之道也爾禮部咨其國知之
　　飭表詞侮慢
洪武二十九年朝鮮國王李旦遣其門下評理趙胖等
貢金銀器布席等物賀天壽聖節又遣其臣權仲和等
來謝恩先是以其表辭侮慢逮其撰文之人至是遣仲
和來言小邦事大之誠不敢少怠而海外之人學問粗
淺未識中朝表箋體製以致字様差謬聞命以來驚惶
罔措欽遇聖節不敢上表故遣陪臣仲和來謝丁卯朝
鮮國王李旦送撰表人鄭總等三人至具言鄭道傳病
不能行表辭實總等所撰上謂禮部臣曰今朝鮮送來
數儒生勿遣其還蓋此軰畧通古今未知大道故任其
小智調弄戲侮若朝鮮廢置無乃皆數生之為彼數生
者幸災樂禍曾不知昔楚囚一伶人耳昔楚伐鄭軍少
北鄖公鍾儀陷為鄭得之獻於晉公見之問南冠者為
誰有司云鄭人所獻楚囚也晉公召問之鍾儀所言皆
中理以語范文子文子知鍾儀雖伶人君子也盍歸之
晉楚搆兵連歲不已此人歸晉楚罷兵必矣成公從之
厚待而歸之楚遣人報鍾儀之歸晉之徳也由是兵解
數十年無征戰之勞此一人懷君子之道能排難解紛
以安黎庶朝鮮數生曽不如一伶人古人云以道助人
主不以兵强天下此數生不為主量力敢為小敵之堅
故作戲慢生隙殃民爾移文朝鮮無用是數生留之京
師别授㣲職以杜絶王左右之禍
　　飭諸番國使臣客旅不通
洪武三十一年禮部奏諸番國使客旅不通上曰洪武
初海外諸番與中國往來使臣不絶商賈便之近者安
南占城真臘暹羅𤓰哇大琉球三佛齊勃尼彭亨百花
蘇門答剌西洋邦哈剌等凡三十國以胡惟庸謀亂三
佛齊乃生閒諜紿我使臣至彼𤓰哇國王聞知其事戒
飭三佛齊禮送還朝是後使臣商旅阻絶諸國王之意
遂爾不通惟安南占城真臘暹羅大琉球自入貢以來
至今來庭大琉球王與其臣宰皆遣子弟入我中國受
學凡諸畨國使臣來者皆以禮待之我待諸畨國之意
不薄但未知諸國之心若何今欲遣使諭𤓰哇國恐三
佛齊中途阻之聞三佛齊係𤓰哇統屬爾禮部備述朕
意移文暹羅國王令遣人轉達𤓰哇知之於是禮部咨
暹羅國王曰自有天地以來即有君臣上下之分且有
中國四夷之禮自古皆然我朝混一之初海外諸畨莫
不來庭豈意胡惟庸造亂三佛齊乃生閒諜紿我信使
肆行巧詐彼豈不知大琉球王與其臣宰皆遣子弟入
我中國受學皇上賜寒暑之衣有疾則命醫診之皇上
之心仁義兼盡矣皇上一以仁義待諸畨國何三佛齊
諸國背大恩而失君臣之禮據有一蕞之土欲與中國
抗衡儻皇上震怒使一偏將將十萬衆越海問罪如覆
手耳何不思之甚乎皇上嘗曰安南占城真臘暹羅大
琉球皆修臣職惟三佛齊梗我聲教夫智者憂未然勇
者能徙義彼三佛齊以蕞爾之國而持奸於諸國之中
可謂不畏禍者矣爾暹羅國王獨守臣節我皇上眷愛
如此可轉達𤓰哇俾其以大義告三佛齊三佛齊係𤓰
哇統屬其言彼必信或能改過從善則與諸國咸禮遇
之如初可勿自疑也
　　遣諭相侵
永樂二年麓川平緬緬甸諸宣慰司并木邦孟養府土
官俱遣人來朝貢方物各賜之鈔幣時麓川平緬宣慰
使思行發所遣頭目刀門類訴孟養木邦數侵其地禮
部言宜以孟養木邦貢使付法司正其罪庶蠻夷知懼
不敢侵越隣境上曰蠻夷相攻奪自昔有之執一二人
罪之未足以革其俗且事曲直未明而遽罪其朝貢之
使祇沮逺人向化之心可令西平侯遣人諭之
　　拒琉球進閹者
永樂二年壬寅琉球國進閹者數人上曰彼亦人子無
罪刑之何忍命禮部還之禮部臣言還之慮阻逺人歸
化之心請但賜勅止其再請上曰諭之以空言不若示
之以實事今不遣還彼欲媚朕必有繼踵而來者天地
以生物為徳帝王乃可絶人類乎竟還之
　　朝貢妄求
正統十一年正月衛喇特太師額森奏所遣朝貢灌頂國
師喇嘛徹辰精通釋教乞大賜封號并銀印金襴袈裟
及索佛教中受戒合用五方佛畫像及鈴杵鐃鼓纓絡
海螺呪施法食諸器物事下禮部議以為稽無舊例請
裁之上曰朕撫馭外夷一惟祖宗成憲是式今也先妄
求既無舊例豈可勉狥其勿與
　　處南哥藏
正統十三年禮部奏四川雜谷安撫司畨僧南哥藏等
來朝貢刀劒鐵甲稽舊例畨僧入貢人賜鈔六十錠綵
段二表裏折衣綵段四表裏靴襪各一雙今南哥藏係
近邊畨僧刀劒鐵甲又非貴重之物前例賞賜過厚宜
賜南哥藏等人四十錠綵段一表裏折衣綵段一表裏
靴襪各一雙南哥藏以舊例為言不肯拜賜上命罷其
賞賜及下程令住㑹同館毋擅出尋素卿輙以金帛餽
之鄉人發其事守臣以聞下禮部議素卿以中國之民
潛從外夷法當究治但既為使臣若拘留禁制恐失外
夷來貢之心致生他隙宜宣諭徳威遣之還國若素卿
在彼反覆生事當族誅之仍行鎮廵等官以後進貢夷
使宜詳加譯審毋致前弊從之
　　禁出入過時
嘉靖元年禮部覆御史王珮條陳節貢獻事言四夷
進貢有常期漸多違越或到處輙止州縣驛逓騷然煩
費宜申明禁例令出入不得過時上是其議
　　飭貢夷冒王稱謂
嘉靖十二年五月時西夷人貢土魯畨天方國等稱王
號者百餘人禮臣言其非宜請飭内閣議所答大學士
張孚敬等言西域諸國王號疑出本國封受或伊部落
自稱謂其先土夷使至者稱王亦有三四十人當時並
緣所稱答之今遽裁革恐夷情不恊乞更勑禮兵二部
詳議於是禮部尚書夏言兵部尚書王憲等議覆中國
之於裔夷固不拒其來而亦限以制其或名號僭差語
言侮嫚則必正以大義責其無禮乃國家大體所在不
可忽畧今土魯畨天方國使夷多冒王稱謂其本國封
受則舊文無之謂其部落相呼則不當聞之闕下若遂
據來文並從優答臣恐漸啟戎心西國自此多事將致
貢使日増供費賚予日煩竭府庫以厭谿壑非計之得
也臣等請查照成化𢎞治間例回賜勑書正本國王一
人餘止照各地面名直書給勑一道且於本國王勑内
申重天語少加詰責令知國無二王大義仍定以貢期
限以人數不許來貢無時庶幾正名定分謹始防微不
失中國制禦外夷之義上從部議
　　貢船違例
嘉靖二十六年十一月日本國王源義晴遣使周良等
求貢故事倭夷十年一貢船不過三人不過百良等以
四船六百人先期而至上曰倭夷不守貢期又挾帶人
船越數三司廵海等官不遵例阻回乃容潛住港外引
起事端且往年宗設之叛尚未正法其令新廵撫官亟
為處分及宋素卿曾决否一併查奏
　　迤北混同三衛入貢
成化二年十二月迤北衛喇特太師阿實克特穆爾所遣使
臣平章哈薩克特穆爾等不由大同入貢乃挾諾延三衛
人從喜峯口入上以迤北使臣既混同三衛入貢只以
三衛常禮待之哈薩克特穆爾等意不平通事諭之始大
悟上畨書伏罪上以邊使既伏罪仍以本等禮待之過
分求討則不許至是辭上乃賜勑諭之
　　降勑省諭使臣
成化十一年琉球國使臣程鵬奏乞如常例歲一朝貢
下禮部覆奏去年福建守臣言琉球國使臣登岸殺死
懷安縣民陳二觀夫妻焚其房屋刼其財物訪察不獲
今鵬等將還宜令齎勑省諭并定以貢期上從之勑其
王尚員曰王遣使赴京朝貢已如例賞賜遣還近福建
鎮守廵按等官奏通事蔡璋等還次福州殺人刼財非
法殊甚今因使臣還特降勑省諭勑至王宜責問璋等
故縱其下之罪并追究肆惡之徒依法懲治自後定為
例二年一貢止許百人多不過更加五人除國王正貢
外不得私附貨物并途次騷擾有累國王忠順之意王
其省之
　　不許阿哈瑪特恩賞
𢎞治二年禮部言比土魯畨蘓勒坦阿哈瑪特王并其妻哈
屯鄂端各具畨表文遣使貢馬本部已請賜馬價表裏
此外入貢磁黃青金石非邊關驗放之數不敢進阿哈
瑪特又奏稱與哈宻都督哈尚結親因乞賜蠎龍九龍
渾金各色膝襴紵絲等物然自遣使之後即誘殺哈尚
據有其地其不義如此今得免於誅伐足矣何乞恩賞
恐不可濫施上曰哈尚為朝廷効力阿哈瑪特既與結親
又忍心殺之所奏乞之物皆勿與其令通事以此意諭
來使知之十一月舊例賽瑪爾堪入貢俱由甘肅驗送
至是阿哈瑪特遣使從滿剌加國取路進獅子鸚鵡等
物至廣州兩廣總鎮等官以聞上曰珍禽奇獸朕不受
獻况畨使奸詐又不由正路以來其即遣官阻回廣東
鎮廵官違例起送宜坐罪姑從寛宥禮部仍移文諭之
禮部覆議夷使雖違例進貢然不可絶之已甚宜薄給
賞賜并量回賜阿哈瑪特綵段表裏等物以答其意使知
朝廷懷逺之仁從之
　　處烏思藏
𢎞治二年禮部奏烏思藏畨僧沙卜珠等進貢不齎原降
勘合又不經邊關驗送請郤其方物并罪邊關及沿途
之失於盤驗者詔以畨僧既到京姑納其貢給賞遣之
　　飭貢獸畫圖來獻
𢎞治三年賽瑪爾堪蘓勒坦阿哈瑪特及土魯畨蘓勒坦
阿哈瑪特王各遣使貢獅子并哈喇虎豹等獸陜西鎮守
太監𫝊悳總兵官周玉等先圖形來上隨遣使人馳驛
起送廵按監察御史陳瑶論其靡費騷擾請却之事下
禮部議謂宜量容一二人赴京依例給賞其餘使人并
所貢獸請一切却回量給犒勞且劾鎮守等官以為聖
明在御屢郤外夷貢獻異物惪等不能奉順徳意顧為
畫圖奏進請治以罪上曰爾等所言是既貢使將至陜
西不必阻回令鎮廵官止起送一二人來京其餘給與
口糧令住城内候事完量與賞勞發遣還國獅子等每
獸日止給一羊不許妄費𫝊惪等姑貸其罪仍移文諭
之
　　飭不赴宴
𢎞治三年時宴迤西各處使臣於㑹同舘滿拉哈濟等
十人以賞賜未給不赴宴并毆其同事赴宴者禮部謂
法當究問上曰滿拉哈濟等越禮冒法罪在不赦但逺
夷無知姑貸之錦衣衛遣官校拘至禮部令本部堂上
官及大通事備以事意諭之俾即關領物價啟行再犯
必治以罪
　　處土魯畨
𢎞治四年禮部尚書耿裕等言土魯畨蘇勒坦阿哈瑪特往
年不道朝廷已赦其罪令通使如故繼而遣使貢獅子
及馬朝廷復許其自新優其禮遇賞賜犒勞悉從厚典
歸順無幾旋復為逆雖曰其中事情曲直不能盡知但
其僭儗稱汗名號稱兵犯順不可不慮且國家馭外蕃
宜惜大體而待其使不宜太隆前項使人自去年五月
到京乆不宣召今自三月以來宣召至再復賜表裏布
疋羊酒等物正值彼國畨文到京之後彼心狡黠將謂
朝廷恩禮視前倐焉加厚以為因彼虛誇强盛似畏彼
而然事干國體不可不慎况蘓勒坦崛强西土乆蓄不庭
之心則其遣使朝貢必擇其親信狡黠者今乃令其出
入内庭畧無防範其間萬一有奸細窺覘之情潛蓄兇
獷不軌之虞雖悔無及今哈宻使臣賽音莽蘓爾等應
得宴賞俱已完畢未肯起程口稱朝廷仍復宣召夫不
寶逺物則逺人格况獅子本一野獸不足為重何至上
煩鑾輿屢加臨視遂使逺人得以藉口且給賞畨王物
件俱係賽音莽蘓爾收領若再遷延不還必啟夷酋致
疑將謂懼被拘執惡心日長將來邊釁又未可知乞令
大通事前去㑹同舘省諭各夷速還照例送至甘肅至
於宣召賞之數乞賜停止庶幾絶其覬覦之望上曰夷
使即令回還賞賜其即給之爾等仍督大通事省諭俾
知朝廷柔逺之意
　　日本貢夷橫肆
𢎞治九年八月禮部奏日本國遣使入貢至濟寧州夷
衆有持刃殺人者其正副使壽冥不能約束乞賜裁抑
上命今後日本國進貢使臣止許起送五十人來京餘
存留游江舘榖者嚴為防禁
　　究處盗勘合通貢
𢎞治十四年三月江西信豊縣民李招貼與邑人李廷
方福建人周程等私往海外與諸畨貿易至𤓰哇誘其
國人哽亦宿等齎畨物來廣東市之哽亦宿父八禘烏
信者其國中頭目也招貼又令其子誘之得𤓰字三號
勘合底簿故紙藏之以備緩急舟經烏洲洋遭風飄至
電白縣境因偽稱𤓰哇國貢使柰何噠亞木而以所得
底簿故紙填冩一行畨漢人姓名凡百有九人及所貨
椒木沉香等物謂為入貢所司傳送至廣州給官廩食
之守臣以聞禮部議𤓰哇貢使例齎哇字十二號勘合
關冩進貢方物名數今所齎乃先年降去底簿非號紙
且又填為差批亦非例其事可疑行守臣覈實始得其
情奏至禮部請以招貼等付廣東按察司問擬奏請其
所齎畨物則令布政司貯之八禘烏信盗出底簿故紙
與其子宜令布政司移文國王重治以罪仍令謹收勘
合底簿毋俾姦人出廣東守臣自今遇外國進貢人至
務審其齎有原降勘合方許具奏從之
　　處哈宻使臣誣訴
𢎞治十年禮部尚書徐瓊等奏言哈宻衛貢使都督沙
呼實指揮克實克特穆爾等自哈宻殘破之後寄住苦
峪朝廷不責其敗亡之罪而憫其流寓之窮所以撫綏
安挿之者不遺餘策及其來朝廩餼宴賜如故近者薄
減其衣服綵段之數將以激其興復之心初不為吝惜
計至於馬駝方物價値令次所給段絹共五千餘匹以
彼不堪之物易我有用之財數愈増而價不虧朝廷懷
柔之道亦已至矣夫何谿壑無厭賞賚已畢買賣已完
而猶展轉延住反覆奏擾前者本部嘗以其貪狠誣罔
等狀奏聞皇上姑令省諭乃復恣其野性誣訴提督主
事本部行勘俱渉虛偽况先年因夷人出入舘驛生事
害人乃設官提督職掌所繫利害匪輕豈可從其自便
而夷人一不利已輙肆怨訴若不量加懲治何以讋服
諸畨宜凖先年處置日本國使臣例選差錦衣衛官一
員帶旗校同兵馬司官至舘率通事示以威福促其起
程如仍黠傲不從即將各夷執送錦衣衛明正其罪其
大通事楊銘等職專答應義無私交當其承㫖省諭之
時正宜宣揚恩威明示勸戒乃持本部覆過事由代之
敷陳倡令各冩畨文與之封進似有交通之私况省諭
夷人止於朝房内各通事受銘等鈐制莫敢異同或有
私言皆不能知如本年七月内朝審㤗寧等衛犯邊之
賊有大通事王英國其子通事王永向前驛審喝罵捶
楚廷陛之間尚爾况於朝房者哉今後凡有宣諭請令
大通事同本等通事并伴送人等率領夷人到於禮部
堂上望闕明白傳驛令其俯伏聽從庶幾恩威宣著奸
弊可革詔從之令大通事即從各夷起程不許仍前延
住
　　逮問濫起送
𢎞治十二年禮部以烏思藏并長河西宣慰使司各遣
人來貢一時至者凡二千八百餘人俱應給賞所費不
貲請行四川鎮巡等官以後不許濫送務查先年勑㫖
及本部勘合事例有礙者徑自阻回無礙奏請定
奪其今次濫起送官吏請令巡按監察御史逮問
從之
　　戒飭潛從外夷
正徳五年日本國使臣宋素卿本名宋縞浙江鄞縣
人𢎞治間潛隨日本使臣湯四五郎逃去國王寵愛
之納為壻官至綱司易今名至是充正使因戒飭之
　　琉球請封事例
成化十五年八月内該琉球國中山王世子尚真奏
稱父尚圖病故乞要承襲該本部題奉欽依差正使
給事中董旻副使行人張祥前去勑封尚真為中山
王嘉靖七年四月内該琉球國中山王世子尚清奏
稱父尚真薨逝請乞頒勑差官齎賜皮弁冠服襲封
王爵等因該本部題覈查勘應否承襲等因奉聖㫖
是便行與福建鎮巡等官從公訪看明白應否承襲
有無詐冒情弊具奏定奪欽此嘉靖十一年該廵按
福建監察御史虞守愚題稱㑹勘得琉球國中山王
尚真病故伊嫡長男世子尚清相應承襲及該福建
布政司咨呈粘繳合國人員結勘無礙縁繇前來題
請遣官前去勑封行禮等因該本部題奉聖㫖是欽
此又該本部題請出使品服查得勑封琉球國中山
王遣給事中陳侃行人髙澄充正副使前去行禮給
與大紅麒麟白􁑐羅圓領各一件縁羅□□各一件
青羅貼裏各一件齎捧詔勑各一道前去行禮等因
題奉聖㫖是欽此嘉靖三十七年正月内該琉球國
中山王世子尚元奏稱父尚清嘉靖三十四年六月
内薨逝乞要襲封父爵該本部查係尚清嫡長男倫
序已定相應差官勑封尚元為琉球國中山王覆題
奉聖㫖是欽此續該本部題查得勑封琉球國中山
王例該遣給事中行人等官充正副使行禮給與服
色俱照嘉靖十一年正副使陳侃等事例并齎捧詔
勑前去等因奉聖㫖是欽此續該刑科等衙門給事
中等官呉時來等題稱近該禮部題奉欽依差充正
使前徃琉球國行禮條陳過海事宜三事上請該本
部覆題合將齎捧詔勑若國王請留誠懇照例賜給
以俯順夷情及咨南京禮部於欽天監選取天文生
一名前去其所帶醫生合聽吳時來等南北自便各
選擇本鄉諳暁醫術者二名隨徃仍咨都察院轉行
福建撫按衙門即將應造船隻器用及添撥民兵選
擇有司軍衛䕶送官員等項俱從長酌量取用仍行
該布政司開船之後將帶過人員用過錢糧造過器
用等項造冊繳報本部查考覆題奉聖㫖是欽此
　　朝鮮請封事例
嘉靖二十四年正月内該朝鮮國奏稱嘉靖二十三
年十一月十五日國王李懌薨逝乞要將世子李峼
承襲父爵該本部題覆合照例請頒詔勑各一道并
妃例該紵絲四疋羅四疋西洋布十疋差内臣二員
齎捧前去勑封等因奉聖㫖是欽此續該朝鮮國權署
國事李峘奏親兄王李峼執喪過哀薨逝無子乞要承
襲該本部題覆合照前例請頒詔勑并紵絲等件差内
臣二員齎捧前去行禮等因奉聖㫖是欽此嘉靖三十
六年十二月内該朝鮮國王李懌奏將長子李峼立為
世子事例覆題例該賞賜織金并暗花紵絲紗羅各四
表裏該用内臣充正副使合行司禮監題請二員齎勑
前去等因奉聖㫖是欽此
　布文教
　　髙麗向化入學
洪武五年三月髙麗國王王顓遣宻直同知洪師範
鄭夢周等奉表稱賀平夏貢方物且遣子弟入太
學具詞曰秉彜好徳無古今賢愚之殊用夏變夷在
禮樂詩書之習故我東夷之人自昔以來皆遣子弟
入太學不惟知君臣父子之倫亦且仰聲名文物之
盛伏望皇上察臣向化之誠使互鄉之童得比虞庠
之胄不勝慶幸上顧謂中書省臣曰髙麗欲遣子弟
入學此亦美事但其渉海逺來離其父母未免彼此
懷思爾中書省宜令其國王與羣下熟議之為父兄
者果願遣子弟入學為子弟者果聽父兄之命無所
勉強即遣使䕶送至京或居一年半年聴其歸省也
　　土官應襲子弟入學
成化十七年二月廵撫雲南右副都御史呉誠奏乞令
土官衙門各遣應襲子弟於附近府學讀書使知忠孝
禮義庻夷俗可變而爭襲之弊可息仍禁約師生不許
索其束脩饋送禮部覆奏以為有益風化事在可行如
地逺年㓜者督令開一社學延鄰境有學者以之為師
仍聽提學官稽考上曰然雲南土官世脩職貢無敢違
越但爭襲之弊往徃有之蓋雖由於政而未化於教也
其令土官各遣應襲子弟就學如廵撫官及爾禮部所
言使蠻貊乖爭之風潛消而華夏禮義之化逺暨顧不
美歟
　　外夷陪臣子入監
成化十八年四月琉球國中山王尚真奏乞以其陪臣
之子蔡賔等五人於南京國子監讀書禮部按洪武
永樂宣徳間例聞上曰海南逺夷嚮慕文教朕甚嘉
之矧在先朝已有舊制其令蔡賔等於監肄業有司
歳給衣服廪饌毋令失所務俾通知中國禮義永遵王
化
　　太學琉球生省親
成化二十二年三月南京國子監琉球國官生蔡賔
等五人乞歸省親禮部為覆請上曰昔陽城為太學
諸生三年不歸省者斥之矧在逺方外國豈可長留
不遣其即歸本國以遂其定省之私
　夷興繼
　　為外國繼絶
永樂四年正月安南胡奃奏請還前安南王孫陳天
平上從之天平陛辭奏曰臣下國餘孽荷陛下大徳
煦育生成得反故國承已絶之宗復已失之位是使亡
魂再生朽骨更肉臣雖庸愚實切圖報尚望陛下天地
父母曲賜垂顧終保餘齡上曰自古亡國出奔之君如
齊桓晉文皆内有主之故反國而安今爾無主於内徒
朕為主於外事之委曲尤切朕心爾其明以燭微智以
防患仁以恤下寛以容衆庻無後憂賜羅綺紗衣各二
襲鈔一萬貫
　　復安南國後
宣徳元年三月成山侯王通遣指揮闞忠同事安南國
王陳暊三世嫡孫暠所遣人奉表及方物至京請復其
國上覧表以示文武羣臣且諭之曰昔太祖皇帝初
定天下安南最先四裔朝貢及賊臣簒弑其主毒害
國人太宗文皇帝發兵誅之固求陳氏之後立之不
得乃郡縣其地我皇考毎念陳氏無後形諸慨嘆數年
以來一方不靖屢勤王師朕豈樂於用兵哉今陳氏既
有後宜與之諸臣皆曰陛下之心祖宗之心也且偃兵
息民上合天心與之實便上曰論者不達止戈之義必
謂與之不武但得民安朕亦奚恤人言於是遣禮部左
侍郎李琦等齎詔往交趾罷兵且詢暠果陳氏之後則
復其國
　　正朝鮮國裔
正徳十四年二月初髙麗國王王氏洪武間遇弑而絶
陪臣李仁人擅立偽姓凡幾易矣國人得王氏裔瑶立
之瑶復昏亂衆推門下侍郎李成桂主國事且請於朝
詔許之改名旦令徙居漢成更號朝鮮成桂與仁人本
異族永樂間降祭海岳祝文稱成桂為仁人嗣而祖訓
條章亦載仁人及子成桂今名旦者成桂子芳逺奏辨
太宗許令改正近所修大明㑹典復注祖訓於朝鮮國
下云李氏連弑四王貢使市以歸國王李懌上疏備陳
世系本末及四王始終無弑逆迹乞為改正下禮部議
以㑹典一書詳載我朝制度其事關外國是非嫌疑之
間皆在所畧况成桂之得國出皇祖之命其不繫仁人
後又有太宗明詔可徵宜從其請詔可且嘉其誠孝賜
勑諭之
　處番僧
　　優禮歸國
洪武十四年九月遣西域僧噶瑪拉實哩薩木丹實哩等
還國先是西域僧班迪達同其徒噶瑪拉實哩等十二
人自中印度來朝命遊五臺山凡六年還京師居鍾山
佛寺既而班迪達死至是噶瑪拉實哩等乞歸西域上
勑禮部曰昔班迪達來時觀其資貌端潔戒行精慎朕
甚嘉之及居中國甚乆吾中國僧俗亦重其善行班迪
達死而噶瑪拉實哩等篤奉師教敬如存日可謂不背
其師者矣今乞歸本國且欲以所歴中國風土人物歸
語其國王使王不出户庭坐知中國之盛特賜僧號曰
孝淨戒師俾西還凡經歴諸國及諸酋長或問僧何來
所厯者幾國僧必具奏言使彼知之且僧來時朕嘗詢
其所厯之地聞其景物之異朕亦喜焉况彼聞吾中國
之大者乎爾禮部備録朕諭俾僧持歸仍令所至諸國
及諸酋長遇僧至宜善送之
　　買茶自備車輛
正統四年禮部奏畨僧旺布桑嘉依嘉勒燦等來朝欲買茶
六千斤帶回已有明禁未敢擅許上以畨僧僻處逺方
非可以中國法令拘也禁之則拂其情順之則為民害
宜令减半自備車輛載回
　　禁番僧僭擬
成化四年禮部尚書姚䕫等言近給事中魏元監察御
史康永韶等陳言修德弭災及畨僧服用僭擬臣以畨
僧者異端外教蠱惑人心汙染華夏宜從所言施行詔
曰畨僧在祖宗朝已有之若一旦遣去恐失逺人之心
踰制服用别行禁止
　　限畨僧授職
成化十八年禮部奏在京畨僧既無化導畨人之功且
有夷人冒充之弊一授之職輙請誥勑殊與京官必待
三年考滿乃給及僧録司官不給勑命例不同實濫恩
典乞自今除邊境并外畨及在京國師禪師重職外餘
在京覺義都綱等職俱不得妄請庶名器重而事不繁
從之
　　驗畨人給度
成化二十二年喇嘛國師扎實巴勒忠鼐奏乞度畨僧禮
部欲遵成化二年例以三千四百名數度之上命禮部
官督僧録司驗其果係畨人者給度毋容冒濫
　　節約畨僧營建
正徳十年禮部尚書劉春奏西畨俗信佛教故祖宗以
來承前代之舊設主烏思藏諸司闡化闡教諸王以至
陜西洮岷四川松潘諸寺令化導夷人許其朝貢然每
貢止許數人貢期亦有定限比年各夷僻逺莫辨真偽
至有逃移軍匠人等習學畨語私自祝髪輙來朝貢希
求賞賜又或多創寺宇奏乞名額即為勑賜朝貢不絶
以故營建日増朝貢愈廣此皆藉民財以充宴賞繼繼
不已雖神輸鬼運其何能應無窮之用哉乞酌為定例
嚴其限期每寺給勘合十道陜西四川等處兵備仍給
勘合底簿每當貢期比號相同方許起送其人數不得
過多自後再不得濫自營建則逺夷知戒民財可省詔
顯慶等二寺及洪福寺以後畨僧來貢者賞賜視寳淨
諸寺例餘如所議行之
　　頒給畨僧誥勑
嘉靖二十八年以烏思藏等處畨僧琳沁嘉勒燦等三十
八名各襲同師禪師都綱喇嘛職事駁回查勘納木喀嘉
勒燦等三十一名禮部因奏今歲入貢畨僧中多去年已
賞今次復來或同一師僧而襲職異名或同一職銜而
住坐異地請以後襲誥勑俱開住坐地方及某師某名
不得混冒又諸畨節年襲職守候誥勑日乆輙令帶原
賫誥勑回畨待後入貢之年赴京補給以故諸畨得假
借冒頂夤緣行私及今不處則舊誥勑終無銷繳之期
非但夷情怠玩抑且國體未尊請以後畨僧襲職令將
賫來誥勑納還内府不得如故賫回其新給誥勑速與
關領庶絶弊端又各處畨僧襲職進貢本部立文簿一
扇各僧賫到舊給誥勑所載師僧職頒給年月及今襲
替僧徒名字住坐地方分别己未領有新誥勑逐一登
記備行布政司照式置造如有應貢年分即以前冊查
對如係年代乆逺果有老疾方得起送承襲如係已襲
未領誥勑許起送一二人其餘無得濫放報可
　　裁四川畨僧貢人
嘉靖四十年四川威州保縣金川寺畨僧每三年一貢
例用五百五十人其來已乆至嘉靖三十六年禮部據
㑹典中所載永樂初例裁其四百人至是復當貢例該
寺演化寺禪師遣都綱畨僧拉喀等仍五百五十人來
貢執稱自永樂間勑本寺貢方物一百五十分其都綱
噶瑪拉等寨方物共五百五十分俱認守各山界隘口
又係舊數原非後來増添勢難减革乞凖如舊守臣以
聞祇令拉喀等百五十人入京餘四百人留境上待命
禮部請以㑹典額内百五十人給全賞餘四百人既稱
各有認守地方亦准給賞於中各减絹二疋詔可
　貢禁
　　禁紉製違式衣
成化七年琉球國使臣蔡璟以織金蠎龍羅不顧匠紉
製時錦衣衛校尉有緝獲市民與外國人交通者到部
鞫之疑其羅出於私交者皆不服及鞫璟固稱為其王
國受賜於先朝者事聞上命禮部稽舊籍有無禮部云
無遂收貯内庫仍勑諭其國王知之
　　貢使挾私貨
成化十四年廣西守臣奏稱安南朝貢齎裝甚多而邊
境民少不足運送以致搆怨事下禮部議其國朝貢使
人多挾私貨營利殊為邊境之苦乞嚴加禁約故有是命
　　福建貢夷禁例
𢎞治十四年琉球國使臣奏守臣虐削事下禮部議令
福建守臣今後琉球國進貢方物除胡椒蘇木每一百
斤准令加五十斤以備折耗畨錫不必加増外其餘附
帶物貨召商變賣者不許勸借客商銀兩及夷商私出
牙錢其布政司等衙門市舶太監等官俱不許巧取以
困夷人違者罪之著為令
　譯職
　　國子生習譯
永樂五年癸酉命禮部選國子監生蔣禮等三十八人
𨽻翰林院習譯書人月給米一石遇開科令就試仍譯
所作文字合格准出身置舘於長安石門之外處之
　　選習譯書學生
宣徳七年選習四夷譯書學生初上以四夷朝貢日蕃
繙譯表奏者多老命尚書胡濙同少傅楊士竒楊榮於
北京國子監選年少監生及選京師官民子弟有可教
者並於翰林院習學至是選監生王瑄等及官民子弟
馬麟等各三十人以聞命指揮李誠丁全等教之翰林
院學士程督之人月支米一石光禄日給飯食習一年
能書者與冠帶惰者罰之不通者黜之
　　譯字生考試出身
正統二年十月行在禮部尚書胡濙等奏四夷舘舊習
畨字及新習者六十四人俱照例考試出身次為三等
上命一等者冠帶為譯字官逾年再試得中授職其二
等三等及有新習者亦逾年再試遂著為令
　　考試譯生賞罰
正統三年禮部奏㑹官試得四夷舘諳暁回回等字官
并監生子弟冀舞等三十二人第為三等請定其賞罰
上命一等有官者月加折鈔米二石無官者與冠帶二
等三等月减折鈔米一石使知自勵
　　試譯字生三等法
正統五年禮部尚書胡濙㑹官考翰林院四夷舘諳暁
百夷等字監生并子弟得十九人為三等以聞上曰一
等者為譯字官仍加俸鈔二等三等者令再習譯字俟
期年考之
　　以監生入四夷舘
景㤗二年禮部奏近年官員軍民匠役之家子弟往往
私自投師習學畨字希入翰林院譯館及至考試不惟
字畫粗拙而且文理不通豈堪為用今後乞依永樂年
間例於國子監㨂選年幼聰俊監生送舘習學三年例
應考試中式者授以譯字官不中者仍令習學以行再
試庶革奔競之風而得實才之用上從之
　　禁私自習譯
天順三年禮部左侍郎鄒幹等奏永樂年間翰林院譯
冩畨字俱於國子監選取監生習用近年官員軍民匠
作㕑役子弟投託教師私自習學濫求進用况畨字文
書多關邊務教習既濫不免透漏夷情乞勑翰林院今
後各舘有缺仍照永樂間例選取年幼俊秀監生送舘
習學其教師不許擅留各家子弟私習及狥私保舉上
命今後敢有私自教習走漏夷情者皆重罪不宥
　　限譯字官生
成化二年禮部奏四夷舘譯字官并子弟見有一百五
十四員今教師馬銘又違例私收子弟張睿等一百二
十六名教習畨書以希進用欲盡逮問干係人衆行請
翰林院下四夷舘不許私收教習漏泄夷情上曰四夷
舘官員子弟見在既多禮部即㑹官考選精通者量留
餘送吏部改外任子弟俱遣寧家今後敢有私自教習
者必罪不宥
　　限通事濫進
成化八年六月庚申朔禮部言鴻臚寺四夷各國通事
額設不過六十人今濫進者數濫額外且國子監監生坐
班歴事聽選至十四五年者方得授職今各項通事自
辦事至冠帶授職通計正是七年所以啟奔競之風是
後通事有缺俱從鴻臚寺查勘如果於例應補具呈本
部然後行通事都指揮僉事詹昇等從公訪保必須精
暁譯語籍貫明白行止端方身無役玷者具奏送部審
考相同方奏送鴻臚寺戴頭巾辦事六年送部考中然
後支米辦事三年比考覈身無過犯悞事方送吏部冠
帶再辦事三年比與監生出身年月畧等始令實授序
班職事否則徑發原籍為民其有事故者如原額不缺
亦不准補其丁憂起復到吏部者亦須查有額定實缺
選補無則仍令聽候如此則事體歸一人無濫進矣從
之
　　限譯字官改任鳴贊
𢎞治二年禮部奏四夷舘通事序班自有專職近或夤
縁改任鳴贊似非設置譯官初意自今請勿改任從之
　　申定繙譯考選法
𢎞治三年五月定四夷舘繙譯考選之法先是英國公
張𢡟奏乞選四夷舘繙譯子弟監生禮部議行翰林院
查處於是内閣大學士劉吉等言推補教師宜聽禮部
及臣等訪舉其子弟監生宜因八舘文書繁簡為名數
多寡令本部選監生年二十五以下二十名官民家子
弟年二十以下及有世業子弟繙譯習熟者不限年數
通選考一百名俱送本院分撥習學仍定為事例子弟
務須專習本藝精通譯語諳暁畨文以備應用不許假
以習舉為由别圖出身三年後本院同本部㑹官考試
中者為食糧子弟月給米一石又歴三年後仍前㑹考
中優等者與冠帶為譯字官月米如舊又歴三年㑹考
中優等者授以序班之職其初試不中者許俟三年再
試再試不中者許俟六年三試三試不中者黜為民中
者食糧冠帶除授如例監生初入舘准坐監食糧習學
三年考試中者月與米一石家小糧如舊又三年再考
中者與冠帶九年考中優等者授以從八品之職習譯
備用其初試再試不中准如子弟例三試不中者仍送
還本監撥歴别用其兼習舉業者非精通本業亦不許
入試庶使人有定志譯學可精其八舘名數韃靼舘監
生五名子弟二十五名髙昌館監生二名子弟八名
西畨舘監生二名子弟十五名西天舘監生一名子弟
二名回回舘監生二名子弟十名百夷舘監生二名子
弟十四名緬甸館監生二名子弟八名議從之
　　處通事
𢎞治十五年禮部議得近例鴻臚寺帶俸通事者署正
典簿等官考滿鴻臚寺考劾呈送吏部但通事未授職
之前食糧冠俸實授俱從本部考送既授職之後考滿
不由本部其歴任陞任年月公私過名有無無所於考
凡遇大通事缺員難於推舉各邊差遣難於選擇又其
間勤惰不别何以激勸今後各官考滿請令鴻臚寺考
劾呈送本部本部考劾咨送吏部近例南方海外諸國
朝貢回者不必差官伴送若原來通事别有事故夷人
陳乞不已者本部酌量事勢輕重臨期奏請差行人一
員伴送
　　始設暹羅譯字官
𢎞治十年時暹羅國進金葉表文而四夷舘未有專設
暹羅國譯字官表文無能譯辨大學士徐溥等以為請
上曰既無暁譯通事禮部其行文廣東布政司訪取諳
通本國言語文字者一二人起送聽用
　　考選大通事
嘉靖元年禮部尚書毛澄等奏請考選精通譯語熟諳
夷情者二員為大通事訪保通事属之鎮廵官并鴻臚
寺掌印官遇奉㫖宣諭畨人該部各差属官公同宣諭
事畢即回以防賄漏得㫖大通事俱停補餘如擬行於
是禮部覆議其職事令鴻臚寺官同本等通事掌管從
之
　　選補通事法
嘉靖元年更定選補各國通事之法除丁憂緣事俱不
作缺其見缺十人以上及一國全缺者在外行各邊鎮
廵官每缺精選一人送部在京不必行通事訪如四夷
舘譯字生事例禮部劄鴻臚寺召選真正籍貫俊秀子
弟取其印信保結粘連送部覆審相同再行考試每缺
精選一人奏送該寺分𣲖各國年深老成通事教習如
本國無人許其自行從教師受業或令鄰邦通暁者教
之一年之後同邊方訪保到部之人通行試以譯語上
者收補次者候缺下者黜退不得妄稱守候年乆奏告
濫收考選之時勘結人員亦不得妄以過犯冒頂之人
竄入取罪著為令初通事缺人見任通事訪保横行求
索視利重輕為出入至是鴻臚寺卿魏境疏其弊禮部
覆議詔從之
　　通事授職後季考
嘉靖九年禮部通事言鴻臚寺通事之設視譯語生熟
為職業修否時加考較立法固善但授職之後如弛季
考事體未安請著令通事九年授職并六年者冠帶免
其季試專取考對以稽職業其未及六年及候缺頂補
者嚴考如三次考居下等者奏請定奪報可
　　選四夷舘教師
大學士李東陽等言四夷舘教授必畨字畨語與漢字
文義俱通方能稱職故事於本舘推選或於各邊訪保
務在得人頃來教師多缺宜令本舘提督官從公考試
優等送内閣覆試照缺委用仍乞勑陜西雲南鎮守等
官訪取精暁韃靼西畨髙昌西天百夷言語文字兼通
漢字文義之人照例起送赴部奏請量授官職與本舘
教師相兼教習務使譯學有傳不致臨期誤事詔是
　　斥通事妄奏
正德三年十月大通事王喜等奏哈宻國使臣沙呼實
等來貢夾帶私物虛靡供給所賜盡於京師鬻之其属
留邊者俱未沾及宜加禁詔通事官給由例不由禮部
而尚書張昇啟之乞如舊便禮部奏覆各夷朝貢例許
挾私貨以來蓋羈縻逺人宜俯順其情而不可過防以
傷其向化之心也且哈宻城池之復在沙呼實亦與有
勞今効順而來須加寛假以示恩意其獲賜而鬻之者
亦宜從便蓋所得鈔錠數多輸之於彼既無所用而載
之於途大有所費宜移文彼處鎮廵等官聽其量帶方
物來京貿易但不可入境市物以勞驛傳其留邊夷使
之賜審無欺尅聽其自便可也通事官進身既由本部
則考滿之日其歴官月日臧否非本部難盡知之且屢
奉欽依譯字并通事人員該部并大通事按季較試業
不精善罷之喜言非是上是之命各夷進貢毋得入境
市物其以物售之者治以重罪存留夷人賞賜令鎮廵
官審處通事考滿如例勿改錦衣衛指揮僉事大通事
王喜等言㑹同舘大使等官不能鈐束夫牌人等乞俱
聽各國通事序班等官約束朔望仍欲本舘官吏率之
來聽已令章下兵部議謂本舘諸務先設禮部主事一
員理之各色通事亦聽約束蓋通事之職止於傳譯畨
語不可以侵禮部之官今主事雖已裁革可仍添設不
然則主客司額設員外郎主事亦可更畨管理得㫖令
所司歲更一員理之且諭令今後諸司書辦人等不許
撥置主使事覺必罪不宥
　　考較譯字官生
嘉靖二十四年禮部覆給事中厲汝進奏欲將譯字通
事官生㑹同大臣從公考較甄别去留照得前項官生
在舘人數甚多若復重加查革未免一時之人次繙譯
欠通皆係該管教師宜聽内閣裁酌去取精選得人其
各官生俱要嚴立期限勤督課業月有試季有考譯業
精暁者方准留用不通者黜其通事序班人員收取太
濫宜嚴加精選分别去留俱照譯字生事例每日進舘
習熟畨語以後通事食糧冠帶授職等項俱以三六九
年為期通將在舘官員人等一併考試不通者黜為民
得㫖譯學不精本於選收多弊教法不嚴在舘通事人
員即㑹同吏部通行考試已乃罰治罷黜有差
　　考選譯字生條議
嘉靖四十三年禮部議上考選譯字生十一事一考選
世業子弟以畨文定其去取一各生赴考先自報已通
未通二等未通者限年二十五歲以下審騐得實取其
分數多者作養已通者不必限年必精熟然後入選一
教師妄保者許各生面訴坐罪一往年請託成風以致
當事者引嫌自避乆不舉行宜嚴禁一臨考時雜取漢
文三十字令譯畨文各舘教師先將底本送部以憑驗
對皆彌封較閲一考題各按九舘所習畨漢文就中摘
出其名數之多寡視舘事之繁簡或一舘無人習學者
則取他舘有餘之數補之令其改習一送舘之後行提
督官如例季考懲戒其有終難䇿勵者徑請罷革至於
三六九年㑹考照例食糧冠帶授職其三年不中者重
加責治姑容習學又三年不中者黜退為民其食糧三
年不中者亦行黜退其冠帶三年不中者令冠帶閒住
三年一㑹考例有黜陟人數漸少宜以六年為率每考
取二三十人補之一㑹考之期嚴查在舘各生若無放
給假至三月以上已食糧者住支未食糧者令補足前
曠方許送考至於丁憂起復者亦必扣滿三年不許與
廷試歲貢同考一官生不得營求差遣曠廢本業一緬
甸舘師生俱係故絶宜行鎮廵官多方訪補詔允行
　
　禮部志稿卷九十二
欽定四庫全書
　禮部志稿卷九十三
　　　　　　　　　　　　眀　俞汝楫　編
　給賜備考
　賜賚
　　賞有功將士格
洪武三年賞平章楊璟左丞周徳興克平湖南寳慶廣
西靖江等䖏部下將士之有功者命禮部定其賞格指
揮文綺帛各六匹千户衛鎮撫各五匹百户所鎮撫各
四匹旗軍人給塩六十觔征廣西不征北者指揮文綺
帛各四匹千户衛鎮撫各三疋百戸所鎮撫各二疋旗
軍人給塩四十觔
　　賜監生衣物
洪武二十三年二月賜國子生張睿等五十三人冬衣
衾裯初有命賜監生衣物睿等出使扵外至是始還禮
部言今時已春宜罷給上曰監生一也居者既給行者
不與非直居者逸而行者勞乎皆如例給之
　　省親祭祖賜鈔例
宣徳元年辛丑行在禮部奏仁宗昭皇帝即位之初凡
在文武官自公侯伯一品至九品以下應給誥勅者還
鄉省親祭祖悉賜鈔公侯伯一品至二品五千貫其餘
逓減永為定例今省親祭祖者援例以請未敢専擅上
曰悉遵皇考之制
　　冊立頒賞例
𢎞治四年時以冊立皇太子賞賚臣下而差遣無門籍
者不預監察御史閻介以為言下禮部議扵是自冊立
以後頒賞以前其間公差初囬與未行及被命承委分
幹在京諸務者雖無門籍亦得沾賜焉
　　雲貴賞功就地支給
洪治十五年禮部議得雲南貴州賞功事例除綵縀絹
布外又有鈔貫俱差行人一員從南京戸部闗支轉送
㑹鎮廵等官給散水陸萬里艱難險阻且今雲貴功賞
共該鈔十六餘萬貫所用夫役甚多加以連年兵荒轉
運之難尤倍曩昔而雲貴鈔價甚㢘計其所得費踰百
倍乞依近日折銀例每鈔百貫折銀三錢移文彼處布
政司支給
　節賜
　　賜節錢勿用鈔
嘉靖七年詔賜京官節錢勿用鈔内閣及一品賜錢二
百文二品三品一百文四品至六品九十文七品至九
品七十文公侯駙馬伯及衍聖公真人如一品其餘及
朝覲官吏錢鈔各半凡鈔一貫折錢二十一文時禮部
言舊制鈔一貫折錢千文似太重𢎞治中每貫折錢十
二文有竒又太輕請更定則例故有是命
　優賜
　　優賜致仕臣僚
洪武中賜光禄寺卿徐興祖白金一百两鈔一百錠永
樂賜太醫院使戴元禮白金五十两鈔一百錠綵幣四
表裏二臣皆庶僚得此尤為異數也仁廟初賜太子太師
致仕郭資白金百两鈔二百錠綵幣八表裏自是以後
雖内閣輔臣重者不過白金五十两四表裏而已若髙
皇帝念致仕秦府長史文原吉勞特賜勅奬勵賞白金
一百两鈔二百錠綵幣八表裏尤前後所無
　　優賜丁憂大臣
洪武中上以布政使魏鑑臧哲徐中智府李亨居官勤
慎即䘮所賜鑑哲米六十石鈔二十五錠中亨米五十
石鈔二十錠諭以服滿來朝分理庶務仁廟賜夏尚書
原吉米十石鈔萬貫胡椒百斤憲廟賜劉閣學吉綵幣
四表裏銀五十两米十石鈔十塊羊四羫酒十瓶
　　優賜勲衞大臣
洪熙元年賜太師英國公張輔羊四百牽酒六百瓶米
二百石逾月復賜羊二百牽酒四百瓶
　　優賜大臣
景泰三年賜少保戸部尚書兼文淵閣大學士陳循少
保工部尚書兼東閣大學士髙榖各白金一百两吏部
左侍郎兼翰林院學士江淵禮部左侍郎兼翰林院學
士王一寧戸部右侍郎兼翰林院學士蕭鎡翰林院學
士商輅各白金五十两尋各賜黄金五十两
　　優賜元輔
自正徳寧夏平内閣大臣賞白金至百两前後絶響矣
嘉靖隆禮元輔若夏嚴亦未有登此數者
　諸賜
　　賜旌小民
洪武中民王竹遺書誨其子平涼知縣郝瑱罪賜白
金百两絹十疋附子五枚川椒十斤軍人王二以隨征
獲馬入官身故賞白金百五十两鈔五十錠民蔣公達
王剛甫破蘭秀山盗各賞白金一百二十两黄再文破
長陽盗賞白金一百五十两珠展布哈執叛右丞雅克哈
雅等賞白金三百两
永樂中小旗射三箭中者賞牛一羊一鈔百錠銀椀二
良鄉民謝定住孝行賜鈔二百錠米十石
　　賜賞發贜
洪武末河南按察僉事王平行部至孟津有司歛財為
賂平執其人以聞賜勅奬勵又綺襲衣被褥鈔百錠書
吏半之
永樂中劉寧為刑部主事有人納銀扵𤓰以餽者妻安
發之詔褒寧平日㢘信扵妻妻能佐夫以義賜白金二
百两綵幣八表裏
　　賜勞侍駕
天順初賜錦衣指揮袁彬居第白金三百两綵幣拾二
表裏以娶妻賜黄金三十两銀二百两綵幣八表裏生
子亦如之而金殺其一
　　賜勞迎駕
嘉靖初以迎駕安陸賞太監谷大用韋霦張錦大學士
梁儲定國公徐光祚駙馬都尉崔元禮部尚書毛澄各
白金一千两綵幣二十表裏
　　奬賜外臣稱軄
洪武元年賜徐州恭政陸聚白金三百两綵幣三十四
疋酒三尊部曲文綺銀椀各二百
八年賜浙江按察僉事解敏白金一百兩文綺十匹
　　恤賜戰歿將士
洪武元年給陣亡將士四百十五人百戸鎮撫人給米
二十石蔴布十疋軍士人給米五石錢一千二百蔴布
二疋又指揮孫靖家米三十石布十五疋鈔二百錠織
金文綺及帛各十疋千百戸楊貴俞清嚴整家米二十
石布各十五疋鈔各百錠又千戸王仲家鈔一百六十
錠百戸鄭禮家鈔一百四十錠龍虎衛指揮弟胡斌弟
文綺帛各二十疋鈔二十錠千戸俞賢家米二十石布
二十疋又綺帛三十二疋　又征南死事家屬指揮米
三十石蔴布十五疋鈔五錠千户米二十五石蔴布一
十二疋鈔四錠百戸米二十石蔴布十疋鈔三錠
永樂中征南死事一品米六十石蔴布六十疋二品米
五十石蔴布五十疋三品四品米四十石蔴布四十疋
五品六品米三十石蔴布三十疋
　　賞賜營繕功
永樂十一年營建長陵功武義伯王通進封成山侯食
禄千二百石子孫世襲侯爵散官勲號如故賞綵幣六
表裏鈔四百錠掌金吾右衞事都指揮僉事許亨陞都
指揮同知金吾右衞指揮僉事李旺陞指揮同知羽林
前衛指揮同知吳剛陞指揮使亨賞綵幣四表裏鈔二
百錠旺剛各賞綵幣三表裏鈔百六十錠營繕所正蔡
信陞工部營繕清吏司郎中不視司事賞綵幣三表裏
鈔二百錠其營繕所正王寧等并督工官吏及軍民工
匠賞各有差復論初卜告之功陞知縣王侃州同知賞
綵幣三表裏鈔二百錠陞給事中馬文素太常寺博士
隂陽訓術曽從政隂陽人劉玉淵皆欽天監漏刻博士
食禄不視事五官靈臺郎吳永始以僧授官改陞僧録
司右闡教各賞綵幣二表裏鈔百六十錠
正統六年三殿二宫成賜太監阮安僧保各金五十两
銀一百两紵絲八表裏鈔一萬貫都督同知沈清陞脩
武伯食禄一千石子孫世襲少保工部尚書吳中陞少
師尚書如故各賜紵絲五表裏鈔五千貫太僕寺少卿
馮春楊青俱陞工部左侍郎各賜紵絲二表裏鈔二千
貫所正工作人等各賞絹紗有差
　　進香賞賜
正統十四年三月禮部尚書胡濙奏車駕詣天夀山躬
修祀事文武羣臣人等進香初在正統十年二伯八十
九炷以後每年有増今嵗増至三千七百七十五炷除
公侯駙馬伯文官五品以上武官四品以上并近侍風
憲官每香三炷宜如例賞鈔一千貫其諸司屬官及將
軍旗較辦事官吏軍民人等舊無進香例俱難給賞上
曰諸司屬官及軍民人等以香來進亦足以見其尊敬
祖宗之誠何可沮之苐賞例宜損扵前其人錫鈔三錠
著為令
　嵗進備考
　方物
　　嵗進告諭
髙皇帝御製大誥曰應天府河泊所常州府武進縣江
西布政司湖廣布政司皆為嵗進野味湖廣原本進鹿
改冩麂又江西本進天鵞改寫天鴈其解物者物有活
者則途中宰食之存其皮以進又以死易活以肥易痩
以微抵巨龍江河泊所進鱘魚扵光禄寺作鮓其所進
之人將鱘魚去首去尾以為己用所進者不過中身一
塊耳嗚呼因朕不才三綱不眀五常弗度致使當該有
司官吏并解物無藉之徒㒺知君臣之義故敢肆侮常
州府工房吏楊仲和獵夫孫華一等以香貍進數本五
枚甲首先食其一該吏又食其一所存者三及其進也
死者又一止存有二焉嗚呼恭敬之心安在此果臣民乎
　減進
　　革魚鮓
𢎞治二年四月湖廣無嵗進魚鮓例成化七年鎮守太
監始進之二千五百斤後増至二萬一百二十二斤用
船至十一二艘至是禮部以廵撫等恤灾之奏請止令
有司減數進獻上命鎮守内官造辦如成化七年之數
船止用二艘科擾需索為害者罪
　　請革魚鮓
嘉靖十一年二月内題該廵撫湖廣右副都御史林為議
䖏進貢魚鮓以蘇民困事内稱本鎮進貢鰣魚等魚鮓
共該銀二千四百有竒今照本省鎮守太監已革湖廣地
方水旱相仍加以修理顯靈地方凋瘁乞敕該部早為計
䖏裁革等因本部行據光禄太常二寺手本囬稱該省
原無此等進貢則知前項魚鮓不係該寺額辦顯是本
省鎮守太監先年私自造以進獻于上者也但進貢魚
鮓一物出扵當時守臣一念芹曝之忱而遂成舊例常年
供辦所據各官欲將前項進貢魚鮓盡行裁革以寛民
力合無行移撫按官查照前項魚鮓自嘉靖十一年為始
免其進貢等因題奉聖㫖這魚鮓著照舊進貢欽此
隆慶元年五月詔禮部罷寳坻縣等䖏採取魚鮓自今
薦新上供但令光禄寺備辦毋得奏遣内臣著為令
　筵宴備考
　宴夷
　　夷使簪花
禮部儀制司凡各國朝貢使臣到京㑹同舘安挿精膳
司題請上下馬宴并待宴大臣候㫖下行本司當該吏
照數領花赴㑹同舘簪帶每年翠羅花查庫内缺少先
期行工部都水司造送貯庫應用
　　奏飭宴夷茍簡
成化六年禮部奏邇者朝鮮國王遣其陪臣朝賀萬夀
聖節賜宴禮部所用器皿多有損壊所具品物亦不精
潔有負朝廷優待逺人之意宜令所司自後毋得仍前
茍簡違者治罪從之
　　宴夷值䘮免樂
成化十年正月庚戍賜朝鮮國賀正旦陪臣苪承錫等
宴并金織衣綵縀等物禮部以是日宴值英廟賢妃薨
當輟朝請免宴令領酒饌上命如例宴之但勿用音樂
　　申飭酒飯菲薄
成化十二年整飭邊備兵部右侍郎馬文升奏遼東諸
夷朝貢朝廷賞賜筵宴恩禮極盛但光禄酒飯甚菲薄
殆非懐柔之道乞勅禮部筵宴加厚以安夷心毋分彼
此使之感恩畏威亦撫綏之一道也下禮部覆奏謹按
往年精膳司員外郎李麟所呈朝鮮使臣筵宴事已經
奏請申其令上曰宴侍諸夷本柔逺之道所以尊國體
起其瞻仰非但飲食之而已必器具整齊品物豐潔始
稱今後筵宴并酒飯處令光禄寺堂上視之仍以禮部
官一員督察敢有不遵者倂治以罪
　　定慶成與宴百官儀
𢎞治十三年正月光禄寺以慶成宴羣臣多失儀奏下
禮部議與宴百官一槩今日收饌殊非祖宗錫宴優待
之意而扵古使人歸爼之禮不合宜仍舊令辦事官吏
人等代收但量帶一二人而已其宴扵殿内者亦仍舊
令厨人代收其所帶官吏人等各衙門俱用印信手本
送守午門内外官軍䖏㸃入奉天殿前東西丹墀宴畢
收訖同出各官不許攙越坐次談論諠譁并未畢先起
收饌及本部㸔宴簪花官吏監生亦各鈐束不許夾帶
混擾違者俱聽糾儀監察御史等官糾舉如該宴官前
執赴宴後有事故許令開報本部行光禄寺扣席免致
餘剰以後俱凖此例從之
　　隆㑹同舘筵宴
𢎞治十四年禮部覆議錦衣衛千戸牟斌所言豐厚外
夷筵宴事謂今後光禄寺但遇㑹同舘筵宴外夷人員
請令本寺堂上官一員親至舘督同各署官屬依式設
辦務令豐潔以稱朝廷柔逺之意仍令本部委官并侍
班御史廵視其不謹者從之
　　日本使臣與宴班次
正徳四年禮部奏眀年正月大祀慶成宴四夷朝貢者
若朝鮮陪臣在殿第七班今日本國使臣見在無與宴
故事宜如朝鮮例列殿西第七班從之
　　慶成宴儀數
正徳八年禮部言每嵗慶成宴預進宴圖後有因事故
臨時進退者悉以上聞渉干煩凟及公侯伯亦有臨宴爭
坐次者所宜申警自今凡正旦以後按日定圖至宴期
前三日進覽有事故者本部移光禄寺扣除宴席以聞
其公侯伯爵同者以中左右前後為序府與爵俱同者
則序以歴年深淺不得臨宴執論從之
　　進士宴主席位次
嘉靖五年賜宴禮部命武定侯郭勛主席勛因奏歴年
賜宴主席大臣位次居中今圖乃左右列坐臣無足齒
柰辱朝命得㫖如舊規行比入宴禮部設席仍左右分
列勛不得已就左席已復䟽争之上責禮部不奉詔令
自後務遵故事毋再争擾
　　宴朝鮮進香使臣
隆慶元年朝鮮國王李峘遣陪臣禮曹恭判宋贊等賫
表陳慰别遣戸曹恭書鄭宗榮等進香詔進香扵永陵
獻殿門外行禮賜其使織金衣綵段絹布有差禮部以
山陵雖舉而使者以陳慰進香至與他朝貢者不同請
仍賜宴扵遼東都司從之
　厨役
　　厨役以侍養放免
正統五年光禄寺厨役白代有奏臣父家居年近八十
無他子乞歸侍養事下禮部覆奏以為例難放免上曰
在禮七十者一子不從政何惜此一役而使老有所失
乎即日罷遣之
　　嚴䖏厨役迯囬
𢎞治四年己亥禮部覆奏刑科右給事中季源所言嚴
厨役事謂光禄太常二寺厨役今後有迯回原籍者許
里甲人等首告所司即差人起解迯至三次以上者問
罪發口外為民仍將本戸親丁解補從之
　　議勾僉缺役
嘉靖二年禮部尚書席書言邇者光禄寺卿崔傑以厨
役缺人移文原籍勾僉非便欲揀選餘丁千戸人給米
四斗及量收在京善庖者二三百名以充已奉俞㫖盖
謂止費見役四百人之粮可得千人也臣竊以為不然
舊例真正人冊餘丁聽令在寺随同父兄役辦候父兄
有缺之日隨補食粮初無在役久近限期亦無給與粮
賞事例盖出彼所願欲非强之也今乃給之食粮是正
粮之外加米四千八百有竒名為省費實増費矣且此
軰原有定額不可多收如收善庖者濫充恐頃年奉詔
查革詐冐之徒夤縁復入隨到隨迯虚費粮賞非所以
眀禁而防奸欺也宜遵舊額戒各省有司亟勾僉缺役
以補便得㫖
　　調停厨役煩簡
嘉靖二十八年禮部奏光禄寺厨役以四千一百名為
額今總數尚盈而該寺動稱缺乏必各署煩簡不齊代
有消長或此署事簡而存數反多彼署事煩而存數反
少今註籍已定業有專守固難更易請自今立法以四
千一百名酌量煩簡𣲖為定數視其盈虧以為消補如
某署當用五百名而見存止四百名則本部為處補一
百某署當用五百名而見存乃有六百則必待其消至
五百名以下乃始照名議補如此調停庶不至有誤供
應其或役名過多占籍充數强猾包攬富奸買閒致倉粮
有名供應無寔並聽廵視科道官禁革收補報可
　
　
　
　
　
　
　禮部志稿卷九十三
欽定四庫全書
　禮部志稿卷九十四
　　　　　　　　　　　　眀　俞汝楫　編
　盛典備考
　尊孔子
　　修文廟别採材
洪熙元年浙江台州府言比文廟及學并按察分司廨
宇因海風傾塌欲重建之而頻年水旱民力不逮見有
沒入官屋請撤為之上諭工部臣曰廟祀先師何惜扵
此而取沒入屋材其文廟令有司别採材作之儒學及
按察司聽撤舊材為之
　　奏崇孔子封號
成化十二年國子監祭酒周洪謨等奏臣聞近日建言
者或欲加孔子封號或欲封孔子為帝要見本朝尊崇
先聖之意以備一代之制臣按宋元加大成至聖云者
不過言集羣聖之大成耳初不見聖人化澤流行扵後
世之意若欲形容聖人道徳之妙化澤之逺必須聖神
廣運為詞盖此四字惟孔子足以當之如堯之徳非不
廣運也而止扵百年舜之徳非不廣運也而止於一世
惟孔子聖化神化流被萬代此所以賢扵堯舜也宋真
宗欲封孔子為帝下有司議或言孔子周之陪臣周止
稱王不當加以帝號殊不知夏商周之稱王猶唐虞之
稱帝因時制宜非有隆殺是前代之王天子之稱王者
也後世之王藩國而稱王者也若謂孔子周人當用周
制止宜稱王不必稱帝猶之可也若謂孔子陪臣不當
稱帝則非崇徳報功之意矣善乎先儒羅從彦論之曰
唐既封先聖為王襲其舊號可也加之帝號而褒崇之
亦可也夫禮惟稱而已或者乃以周之陪臣為言豈知
禮者哉臣又按唐𤣥宗既正孔子南面之位服以衮冕
宋徽宗考正孔子冠服加十二旒金世宗加孔子冠十
二旒服十二章今聖朝孔子冕十二旒衣十二章其冕
服既用天子之禮而籩豆則非天子之制六佾亦非天
子之樂乞敕禮部㑹官計議或加美謚或封帝號如不
加封或以大成至聖四字易為聖神廣運之數如不封
帝或表眀孔子周人當依周制其所封乃當時天王之
王非後世國王之王况今既用天子冠冕章服則亦當
用天子籩豆佾舞宜増十籩豆為十二籩豆増六佾之
舞為八佾之舞使天下後世知聖朝尊崇先聖而報其
功者既正以天王位號復祀以天子禮樂與唐宋元之
所封位號不同而禮樂亦無不稱也又樂舞之制古者
鳴球琴瑟堂上之樂笙鏞柷□堂下之樂而干羽舞扵
兩階今舞羽反居乎上樂器反居乎下殊失古制仍乞
禮部尚書鄒幹等覆奏太祖髙皇帝詔凡嶽鎮海瀆並
去其前代所封之號惟孔子以善眀先王之道為天下
師非有功扵一方一時者比其封爵特仍其舊今洪謨
奏欲以大成至聖易為聖神廣運此四字出扵伯益贊
堯之詞昔宰予謂孔子賢扵堯舜則非贊堯之詞可盡
孔子之美不若大成至聖四字出扵孟子中庸猶僅可
擬議至扵所言聖朝孔子冕十二旒衣十二章既用天
子之禮則亦當用天子之籩豆佾舞之數惟太祖髙皇
帝建都南京始創國子監止用神主不設塑像故當時
祭酒宋納奉敕撰文有像不土繪祀以神主數百年夷
習乃革之詔今國子監所有孔子塑像皆因前元之舊
不忍撤毁之故其冕十二旒衣十二章盖因塑像之舊
亦非聖朝之制而籩豆舞佾之數則祖宗斟酌已有定
式若論孔子之功當極其褒崇則雖罄海陸之珍竒全
天子之名器亦未足以盡報本之誠所以我朝列聖有
見扵此舉因其舊無所増改况謚號之易否器數之加
否舉不足以為孔子重輕所貴扵孔子之道身體而力
行之擴充而推極之以恵綏元元保乂邦家使舉世䝉
至治之澤是乃尊崇孔子之實聖君賢臣所宜留意者
也封號籩豆佾舞仍舊為宜詔從之
九月命増孔子籩豆佾舞之數國子監祭酒周洪謨言
臣比言孔子封號冕服籩豆佾舞等事禮部尚書鄒
幹以謚號器數之加否不足為孔子重輕請凡封號籩
豆佾舞仍舊為宜臣竊以為孔子自唐開元封為文宣
王被以衮冕樂用宫懸當時衮冕雖通乎上下而宫懸
者天子之樂也樂既用天子之宫懸服必服天子之衮
冕是唐之奉孔子已用天子禮樂矣宋承五代衰敝之
制至徽宗始加冕為十二旒元時孔子廟貎徧于天下
而被以天子衮冕聖朝因之則孔子服冕已用天子之
禮佾舞乃用諸侯之樂以禮論樂則樂不備以樂論禮
則禮為僭乞勅廷臣計議増籩豆為十二佾數為八則
佾舞與冕服相稱禮眀樂備可以格聖靈厚風化補前
代缺畧之典備聖朝尊崇之制䟽入上曰尊崇孔子乃
朝廷盛典宜從所言其籩豆佾舞俱如數増用仍通行
天下悉遵此制
　　擬加孔子名號
𢎞治十三年直𨽻常熟知縣楊子器奏先師孔子名號
未定似為今日缺典請取春秋祝文之義扵大成之上
加以配天廣運至聖之下系以萬世帝王宗師夫尊之
以天子之師享之以帝王之禮則名因義起制與位宜
廟食之靈萬世安享而一代盛制備矣下其奏扵所司
　　限立孔子牌位
嘉靖十一年都察院為立定程限毁擲天下邪像以永
萬世定制事近該監生詹啓奏臣聞孔子得獲追崇尊
敬之正自周末迄今未有盛扵陛下者也皆因陛下真
知孔子之心亦孔子運際昌期而遇聖君之在上也且
陛下欲毁孔子邪像盖因以木為骨以土為皮而聖上
不忍遽以土木裝為聖人䙝凟孔子者也今日預聞見
之列者悉各駭然臣且以為世之迂儒不足與議者矣
昔者孔子沒子夏子㳺以有若似聖人欲以所事孔子
事之彊曽子曽子曰不可當時門人以有若似聖人推
之扵情似亦不忍忘孔子而曽子竟不許之何也盖曽
子以孔子道徳眀著光輝潔白非有若所能彷彿者也
此曽子尊敬孔子如此今人雖未面聆孔子之教實黙
𫝊孔子之道何存心逺殊曽子歟抑與曽子相反而欲
薄于孔子者歟紛紛時議設非斷自宸𠂻孔子豈得光
眀正大于今日者耶國學邪像臣師許誥已遵眀㫖正
議祭告毁訖竊恐在外有司官員眀恃皇上聞見不及
阿從邪議視如泛常仍存原日邪形不遵今日制度致
使追尊孔子之禮竟成虚文寧不負扵陛下者耶乞定
立程限毁擲天下邪像以永萬世定制等因奏奉聖㫖
這監生所奏足見崇正在外所司官員因循不行改正
難保必無都察院立限期通行各該撫按官督令提學
官將各府州縣土木之像遵照禮部行頒去定式様作
速立牌盡行改正并𦂳闗事理著一體遵行仍將改正
日期回奏敢有違慢的著撫按官叅奏重治不饒這本
還送史館増入祀典欽此通行各䖏撫按官一體欽遵
查照施行
　　正孔子廟祝文牌額
嘉靖十年正月内禮部題為祀典事照得啓聖公祭享
近該本部㑹官擬議别立一祠以顔無繇曽㸃孔鯉孟
孫氏配享以程珦朱松蔡元定從祀奉有欽遵通行欽
遵外據國子監别立啓聖公祠宇合命官前去本監相
視相應地方營建擇日興工仍行翰林院撰祝文祠額
應用再照先師孔子名號已正其祝文舊稱惟王今合
改稱惟師及舊額大成殿大成門今皆撤去牌額宜照
大門舊用文廟二字通行天下遵守則事歸一矣奉聖
㫖先師廟堂題曰先師廟門曰廟門孔氏祠曰啟聖祠
餘依擬行欽此
　隆聖裔
　　孔顔孟官制
洪武元年十月甲辰以孔子五十世孫希學襲封衍聖
公希大為曲阜世襲知縣置衍聖公官屬曰掌書曰典
籍曰司樂曰知印曰奏差曰書冩各一人立孔顔孟三
氏教授司教授學録司各一人立尼山洙泗二書院各
設山長一人復孔氏子孫及顔孟大宗子孫徭役官屬
並從衍聖公選舉呈省擢用授希學誥曰古之聖人自
羲農至扵文武法天治民眀並日月徳化之盛莫有加
焉然皆隨時制宜世有因革至于孔子雖不得其位㑹
前聖之道而通之以垂萬世為帝者師其孫子思又能
𫝊述而名言之以極其盛有國家者求其統緒尊其爵
號盖所以崇徳報功也歴代以來膺襲封者或不能繩
其祖武朕甚憫焉當臨馭之初訪世襲者得五十六代
孫孔希學大宗是紹爰行典禮以致褒崇爾其領袖世
儒益展聖道之用扵當世以副朕之至望豈不偉歟可
資善大夫襲封衍聖公授希大勅曰朕惟徳相天地道
合四時若此者古今罕焉雖然始伏羲而至有元聖相
繼賢接踵未嘗缺也然如仲尼者無且秦焚之後亡扵
紀册但存者未完獨仲尼誠通上下澤敷宇宙所以自
漢崇之至唐追封文宣王宋加至聖元加大成號封至
極血食無窮其子孫世享榮禄所以前代以闕里之邑
職其子孫今是邑缺官導民俗以賢推惟孔希大最今
特以希大授承事郎知濟寜府兖州曲阜縣事汝往欽
哉先是元仁宗授孔思誨為朝議大夫襲封衍聖公賜
四品印泰定三年山東㢘訪副使王鵬南言孔子之後襲
爵上公而階止四品扵格弗稱且非所以尊崇先聖之
意眀年陞嘉議大夫至順二年改賜三品印上謂禮部
臣曰孔子萬世帝王之師待其後嗣秩止三品弗稱褒
崇其授希學秩貳品賜以銀印希學思誨之孫也
　　優聖賢裔
宣徳元年正月孔顔孟三氏子孫十人來朝辭歸上謂
禮部尚書吕震曰朝廷待賢當厚彼皆聖賢子孫其給
道里費又謂震曰孔顔孟三氏舊設教官訓其子孫必
選端重有學行者爾以朕言諭吏部知之
　　訪求曽子子孫
嘉靖十一年禮部題該學士顧鼎臣奏為崇植先賢系
胄以隆道化事竊惟堯舜禹湯文武周公之道𫝊至孔
子而大眀其徳與功垂之萬世直與天地同其髙厚矣
孔子𫝊之曽子曽子𫝊之子思子思𫝊之孟子不惟心
相授受且筆之扵書以詔後世泄天地之精藴揭宇宙
之綱維匯六經之淵源掃百家之蹊径考之論語大學
中庸孟子所載如一貫之㫖正心修身之學中和位育
之功惟性善誠眀之說王覇義利之辨微言妙道不一
而足真所謂為天地立心為生民立命為往聖繼絶學
為萬世開太平者然則曽子之功豈小補哉暴秦坑焚
之後學道不眀漢司馬遷稱有良史才其序孔門弟子
列𫝊但曰孔子以曽参為通孝道故授之業作孝經而
已唐韓愈竊附于聖人之徒其序道統之𫝊直以孟子
上接孔子他尚何說哉良由大學中庸二書混扵載記
篇中不與論語並集學者莫知其為道學之樞奥而討
論之是以時君世主徒知推尊顔孟而忽扵曽子子思
自唐迄宋雖加曽子封爵而從祀猶列扵十哲之後子
思則杳無聞焉宋徳隆盛治教休眀仁宗始表章學庸
二書而程顥程頥朱熹諸儒更相發眀遡流窮源使天
下後世曉然知正則道統授受之功曽子為大而子思
次之咸淳三年始封曽子為成國公子思為沂國公配
享次扵顔子躋扵孟子之上而四配之位始正為萬古
不易之定論也我太祖髙皇帝御極之初首詔孔氏子
孫襲封衍聖公并世襲知縣並如前代舊制固崇儒重
道之宏䂓矣𢎞治中因修顔子孟子廟特置世襲翰林
院五經博士各一人以主祀事此孝宗皇帝稽古右文
之盛舉也夫曽子𫝊道之功優扵顔子而孟子私淑于
曽子子思今顔孟子孫皆世襲博士而曽子之後獨不
得沾一命之榮豈非古今之闕典也哉當時典禮守土
之臣曽無一言及此者豈以曽子子孫散在四方亦世
歴乆逺譜系不眀恐有冒濫之弊歟臣嘗考之春秋之
時莒人滅鄫其太子巫仕曽去邑為氏然則曽氏去受
姓之祖甚近也後世凡曽姓者孰非曽子之子孫乎又
訪得正徳年間今都御史錢宏任山東按察司僉事廵
歴至嘉祥縣謁曽子祠基因而訪求附近編氓中曽姓
者得一農夫扵深山中貌甚朴野詢之果曽子之後也
不知錢宏當時何以不請扵朝而復使之湮沒耶必以
其人鄙陋不可側衣冠之列故爾臣愚以為先王興滅
繼絶崇徳報功其意甚逺其道甚廣不當因其子孫之
無賢而遂已也臣自入仕以來見三氏子孫來朝輙有
惑扵𠂻耿耿不忘㡬三十年矣茲者恭遇皇上親承道
學之統丕宏禮樂之化釐正孔廟祀典一洗前代陋規
重勞聖駕臨幸國學躬行釋奠之禮真可謂功光祖
廟而範垂百王矣臣謬以章句之儒得預爼豆之事欣
榮鼓舞不能自已乃敢陳其愚見仰凟宸嚴如䝉勅下
内閣禮部擬議請自聖裁准照𢎞治年間追崇顔孟二
氏事例訪求曾氏子孫相應者一人授以翰林院五經
博士世世承襲俾守曽子祠基兼主祀事萬世斯文不
勝幸甚等因抄呈到部為照曽子親受一貫為聖門之
髙弟獨聞大學得吾道之正𫝊垂世立教與顔孟同功
號稱述聖已並追崇然獨世嗣弗𫝊基墓失守雖配聖
有靈而象賢無主誠為闕典本官欲追求其後同于二
氏子孫以作賔王家以主祀事實足以仰體朝廷崇儒
重道之盛心也但歴世乆逺譜牒無𫝊若非精訪博求
難免偽冐之弊覆奉欽依咨行都察院轉行山東撫按
官親臨嘉祥縣查訪曽氏子孫詳考歴代支係之真及
正徳年間曽經都察御史錢宏所考農夫有無見在通
拘到官督同縣學官吏師生并年髙父老逐一詢問務
求的系曽氏正𣲖子孫眀白先行具奏以憑議䖏施行
再照今去曽子之世上下千有餘年中間更歴變故子
孫播越流寓豈無散而之四方者如南豐曽氏鞏肇布
兄弟並顯于宋其家乗以為出自曽子之後今其嫡𣲖
子孫亦不知誰何合無仍通行天下大小衙門一體訪
求務得其人具實奏聞但不許輕易起送前來以啟夤
縁争競之端
　　正曽子廟祀
𢎞治四年山東嘉祥縣儒學訓導婁奎言本縣係郕
國宗聖公曽子闕里廟堂配享有子思陽膚公眀宣等
數人乞視孟子廟制惟留子思一位配享陽膚以下悉
列兩廡祝文乞増以沂國述聖公配數字庶子思不混
扵他賢又孟子門人皆有封爵曽子門人至今稱名顔
孟子孫皆𫝊博士主祭曽子子孫乃流落他所乞如例
封其門人訪子孫遺𣲖之在江西贛榆二䖏者擇賢而
有學者官之俾之主祭以昭聖代祀典下有司知之
　　作養曽氏子孫
嘉靖二十八年九月内曽参五十七代孫五經博士曽
粹奏要將子孫與三氏子孫均沾教化改為四氏儒學
本部行文查勘曽氏子孫見有若干有無堪以作養
　　授曽氏五經博士
嘉靖十八年授先賢曽子之後一人世襲翰林院博士
先是掌詹事府事頋鼎臣上言孝宗時曽録顔孟子孫
各一人為五經博士以奉祀事可謂盛舉至扵曽子之
後獨不沾一命之榮亦古今缺典也䟽入下禮部議訪
其世得曽子六十代孫曰質梓者居江西之永豐縣其
逺租據者曽子十四代孫也當新莽時不受偽命自武城
徙廬陵吉陽鄉而質梓其裔孫也禮部以是覆遂有是
命
　　饗勞聖裔
洪武六年襲封衍聖公孔希學以父䘮服闋來朝上敕
中書下禮部致廪餼及從人皆有賜復以勅勞希學曰
卿家昭眀厯代富貴不絶者乃由隂隲之重耳隂隲者
何以其闡聖學之精微眀彛倫之攸叙表萬世綱常而
不冺也卿當思爾祖之道貫通天人則所以繩祖武者
誠為不易朕聞卿來朝已敕中書饗勞至則領之仍賜
襲衣冠帶靴襪
　　賜聖裔廪餼舘舎
洪武十二年襲封衍聖公孔希學來朝敇中書下禮部
賜希學廪餼潔舘舎以安之敕曰昔卿之祖能眀綱
常以植世教其功甚大故其後世子孫相承凡有天下
者莫不優禮卿每嵗來朝不避祁寒可謂篤君臣之大
義而不拂于爾祖之訓者矣已敕中書賜卿日用之物
至可領也
　　舘衍聖公
洪熙元年正月賜衍聖公孔彦縉宅于京師彦縉數來
朝皆舘扵民上聞之頋近臣曰四夷朝貢之使至京皆
有公舘先聖子孫乃寓民家何以崇儒稱重道之意遂
命工部賜宅
　　隆衍聖公
洪武元年正月禮部尚書吕震奏有㫖賜衍聖公孔彦
縉一品金織衣衍聖公是二品如㫖賜之過矣上曰朝
廷用孔子之道治國家天下今孔子之徒在官有一品
服者孔子之後襲封承先師之祀服之何過且先帝時
五品儒臣有賜二品服者亦何過哉其賜之用稱朕崇
儒之意
　　賜聖裔衣鈔
宣徳元年十月襲封衍聖公孔彦縉來朝既退上諭行
在禮部尚書胡濙曰先皇帝扵其來朝親定賞賜盖重
聖人之道師其道則愛及其子孫今當加倍扵是賜彦
縉金織紵絲襲衣鈔羊酒等物
　　資給衍聖公市書籍
宣徳四年襲封衍聖公孔彦縉欲遣人以鈔往福建市
書慮逺行不敢擅咨扵尚書胡濙濙以聞上曰福建鬻
書籍無禁先聖子孫欲廣購亦何必言審度而後行亦
見其能慎其令有司依時值為買紙摹印工力亦官給
之
　　䘏典從一品
景泰七年禮部又言衍聖公雖二品然近賜玉帶及三
臺銀印恩禮優異今孔彦縉故其䘏典宜視一品之制
從之
　　蠲孔氏田租
成化元年四月孔子五十六代孫克昫以子姓繁衍日
用不給乞蠲田租上曰孔子有功扵萬世其子孫在所
優恤命有司减其租
　　授孔裔五經博士
正徳元年特授故衍聖公孔𢎞泰之子聞詩翰林院五
經博士初衍聖公𢎞緒以罪奪爵禮部議以𢎞泰襲封
復𢎞泰卒爵歸𢎞緒之子聞韶而聞詩充三氏學生聞
韶言有例䕃録文臣之餘裔叔𢎞泰亦歴爵三十餘年
身沒之後不沾一命乞録聞詩以榮其終身下禮部議
無例但𢎞泰効勞頗乆授其子一銜亦足以昭聖眀推
恩先聖從厚之意乃有是命
　　衢州孔裔
正徳元年六月授孔子五十九代孫彦繩為翰林院五
經博士主衢州廟祀宋之南渡也衍聖公端友扈蹕自
曲阜徙衢州𫝊五世至其孫洙而宋亡元世祖召洙至
欲令襲爵洙以墳墓在衢力辭乃讓其爵扵曲阜宗弟
治自是曲阜之後世襲為公而嫡𣲖之在衢者遂無禄
衢州知府沈杰求端友後得彦繩請授以官俾世主衢
州之廟祀且言其先世所賜祭田在西安者五頃洪武
初以民田輕則起科未㡬有王氏子隨母改適冐孔姓
以罪抵法田沒官改徴重税亦宜减輕以供祭奠修葺
費禮部議覆上曰先聖苗裔在衢者齒扵齊民甚憫之
其授之五經博士令世世承襲并减祭田税以稱崇儒
重道之意扵是以博士授之彦繩
　　國子監世襲學正
嘉靖十四年詔以河南儀封縣孔子六十代孫孔承寅
為國子監世襲學正初孔子之裔有名徳倫者唐時為
褒聖侯家扵河南寧陵徳倫一字長崇基次子嘆崇基
嗣侯其裔名端友者宋時從衍聖公從髙宗南渡世居
衢州子嘆之後留寜陵元末徙居儀封正統中詔訪聖
賢子孫两地皆復其家在衢曰彦繩者正徳中授世襲
翰林院博士在儀封曰承寅者以彦繩例請下河南守
臣勘報至是禮部議覆詔授學正奉祀
　興學
　　請考訂朱註誤
成化十六年五月禮部侍郎周洪謨言宋儒朱熹所註
釋五經四書間有承漢唐諸儒之誤者乞特勅儒臣考
訂上曰五經四書漢唐宋諸儒訂釋已詳具有源委永
樂中儒臣奉敕考訂纂修悉取其不悖本㫖者輯録之
天下學者誦習已乆周洪謨乃以一己之見欲再紛更
事在難准已之
　　振俗學
𢎞治十二年吏科給事中許天錫言今年闕里孔廟灾
逺近聞之㒺不驚懼邇者福建建陽縣書坊被火古今
書板蕩為灰燼先儒嘗謂建陽乃朱文公之闕里今一
嵗之中闕里既灾建陽又火上天示戒必扵道所從出
與文所萃聚之地何哉臣嘗考之成周宣榭火春秋書
之說者曰榭者所以蔵樂器也天戒若曰不能行正令
何以禮樂為言禮樂不行故天火其蔵以示戒也今書
坊之火得無近于此耶自頃師儒失職正教不修上之
所尚者浮華靡艷之體下之所習者枝葉蕪蔓之詞俗
士陋儒妄相裒集巧立名目殆其百家梓者以易售而
圖利讀者覬僥倖而决科由是廢精思實體之功罷師
友討論之㑹損徳蕩心蠧文害道一旦科甲致身利禄
入手只謂終身温飽便是平借事功安望其身體躬行
以濟世澤民哉伏望眀詔有司大為釐正將應習之書
或昔有而今無者檢自中秘所載與經生學士所共習
者通前存編刪定部秘頒下布政司給與刋行仍敕乞
所司推翰林院或文臣中素有學識官員令其往彼提
調考較務底成功然後𫝊布四方永為定式其餘晩宋
文字及京華日鈔論範論草筞略筞海文衡文隨主意
講章之類凡得扵煨燼之餘悉皆斷絶根本不許似前
混雜刋行仍令两京國子監及天下提學等官修眀學
政嚴督生徒務遵聖代之教條痛革俗儒之陋習遇有
前項不正書板悉用燒除如有乆具文書坐以違制之
罪尤願陛下日召儒臣講求致灾之故凡敬天體道之
要更化善治之術斷而行之以囬天心以迓休命禮部
覆奏謂建陽書板中間固有蕩無留遺者亦容或有全
存半存者請令廵按提學等官逐一查勘如京華日鈔
等書板已經燒燬者不許書坊再行翻刋先將經𫝊子
史等書及聖朝頒降制書一一對正全存者照舊印行
及無存者用舊翻刻務令文學真正毋承訛習舛以誤
來學從之
　　遣官較勘書坊經籍
嘉靖五年時福建建陽縣書坊刋刻寖盛字多訛謬為
學者病于是廵按御史楊瑞提調學較副使邵銃䟽請
専設官第扵翰林院春坊中遣一人往尋遣侍讀汪佃
行詔較畢還京勿復差官更代
　　振刷太學儒學
嘉靖四十四年禮部言國家内設太學以教育天下之
英才外設儒學以作養民間之俊秀二百年來名臣從
此出邇者國子監學舎傾圯生徒止二百人又四方讀
書綴文之士爭務剽竊以圖㨗徑扵是教官學術悉為
虚名而朝廷不得真才之用故給事中張士純周世選
御史張士佩前後論列皆及于此然大要不越數端如
請敕工部修理監舎請徴下第舉人及嵗貢年未五十
者入監舉人毋得槩就刷歴嵗貢不必專泥正歴而援
例一途則俟財用稍充即議停止此太學所當議䖏者
也乙榜舉人年四十以上者俱銓授教職不妨㑹試其
有異等者一體行取各提學官必身先化導以徳行督
課諸生毋專事文藝此儒學所當議䖏者也至于文體
弊壊内而两都外而列郡靡然同風其弊皆由書肆刋
成盛行便扵採摘請悉按天下私鬻冗書無當寔用者
一切剷毁時吏部亦覆世選議處教職一事請自今提
學員缺必慎選文行兼優者以充仍限六年教成方議
超擢嵗貢衰耄者不得收選有司不職者不得更改文
學官俱報可
　正學
　　詆訾程朱
嘉靖元年十月内禮部題該禮科給事中章僑奏為崇
正學以圖治理事内稱三代以下論學正莫如朱熹近
世以來有等倡為異學之徒大率取陸九淵之簡便憚
朱熹為支離甚者以朱熹為好名文章為腐爛等因又
該監察御史梁世驃奏稱自古道學之𫝊至宋儒朱熹
可謂大眀矣近年以來以陸九淵為尊徳性以朱熹為
支離槩多可醜俱乞行提學痛革等因本部議得二臣
之言深切時弊有補風教合候命下通行各處廵按御
史及两京提學御史各行提學官并司府州縣刋榜曉
諭一應僧儒人等務崇正學刮去浮靡以趨篤實毋惑
恠異之說毋習簡便之私毋作矯偽之行毋尚艱險之
文但有詆訾先儒厭棄經史拂古聖之遺䂓求真知扵
一蹴著書立論與程朱相背戾者即是心術不正官府
察知亟為禁治主司較閲慎勿收録等因題奉聖㫖你
毎都說的是祖宗朝表彰五經頒降敇諭正欲崇正學
廸正道端士習育真才以成正大光眀之業百餘年間
人材渾厚文體純雅近年以來士習多有詭異文辭務
為艱險不無有傷治化你部裏便通行各該廵按提學
官出榜曉諭嚴加禁約教人取士一遵程朱之言但有
叛道不經之書不許私自刻板互相𫝊習致悮初學其
餘俱依擬行欽此
　頒書
　　頒行孝慈録
正統五年六月河南固始縣學訓導舉人黄俊言太祖
髙皇帝御製孝慈録嘗頒布天下今四方學中鮮存
者乞仍鋟印頒布令士民講誦以隆孝道上曰朕觀孝
慈録所論仰太祖聖見卓冠百王實萬代不刋之盛典
宜家𫝊而人誦者禮部亟印頒之
　　頒五倫書
正統十三年禮部奏天下儒學師生蒙賜五倫書籍往
往赴京謝恩荒廢學業乞令就彼望闕謝㤙為便從
之
　　刋布書籍
嘉靖七年十一月錦衣衛千户沈麟奏請命官較勘歴
代史書刋布天下禮部議尚書方獻夫等言史書多殘
缺若五代以上諸史惟宋板為工多蓄扵江南富民之
家宜命官購索付梓上曰翻刻書籍雖係右文之事但
差官購索民間古板未免騷擾反滋奸弊姑已之
　購書
　　遣使購書
永樂二年已夘命禮部遣購求遺書上視朝之暇輟御
便殿閲書史或召翰林儒士講論嘗問文淵閣經史子集
皆備否學士解縉對曰經史粗備子集尚多闕上曰士
人家稍有餘資皆欲積書况朝廷可闕乎遂召禮部尚
書鄭賜令擇通知典籍者四出購求遺書且曰書籍不
可較價值惟其所欲與之庶竒書可得又顧縉等曰置
書不難須常覽閲乃有益凡人積金玉皆欲遺子孫朕
積書亦欲遺子孫金玉之利有限書籍之利豈有窮也
　重儒臣
　　親試庶吉士
嘉靖十四年上諭大學士李時尚書夏言曰今科取士
考選庶吉士送翰林院命官教習讀書扵十五日舉行
時等因請上親御文華殿賜題考試上許焉時又奏曰
國朝庶吉士之選儲養翰林院以備舘閣之用其事體
所闗至重是以我太宗文皇帝親簡二十八人宣宗章
皇帝嘗命大學士楊士竒等簡選賜詩諭意歴科以来
惟付之臣下因循茍簡以致較閲弗精去取不當仰惟
皇上英資聖學髙出千古勵精圖治百度惟貞扵求才
一事尤為切至兹親試之舉誠為盛典臣等敢不恪恭
承事待命下之日令禮部將今科進士不必限年十五
日引赴文華殿候賜題考試其一應禮文定擬儀注上
請禮部因上其儀
一四月十五日上御文華殿門下親試進士先期一日
鴻臚寺冩題案扵文華殿下光禄寺備試案于文華殿
門外東西向北序立上常服御文華殿升座内侍𫝊呼
執事官進執事官具吉服分班趨入侍列丹陛上鴻臚
寺官贊行叩頭禮畢仍暫分待丹陛𫝊贊進士行五拜
三叩頭禮畢各分東西就案北向立執事官入殿東西
侍禮部尚書詣御前跪奏請賜題内侍官捧御題授禮
部尚書受訖叩頭興捧從左門降階出殿門外内閣中
書官以粉牌謄録𫝊示進士上還宫執事官退試畢吏
部文選司禮部儀制司郎中等官公同彌封送輔臣并
吏禮二部堂上官較閱分正副卷進呈御覽報可
　
　
　
　
　禮部志稿卷九十四
欽定四庫全書
　禮部志稿卷九十五
　　　　　　　　　　　　明　俞汝楫　編
　曠典備考
　耕藉
　　初舉藉田議
洪武元年十月癸亥上欲舉行耕藉田禮諭廷臣曰古
者天子藉田千畝所以供粢盛備饋饎自經䘮亂其禮
已廢上無以教下無以勸朕涖祚以來悉脩先王之典
而藉田為先故首欲舉而行之以為天下勸時監察御
史有歴班而言曰耕藉田則力本者知所重矣上曰欲
財用之不竭國家之常裕鬼神之常享必也務農乎故
后稷樹藝稼穡而生民之詩作成王播厥百穀而噫嘻
之頌興有國家者其可棄置而不講乎遂命以來春舉
藉田禮行之于是禮官奏祭法為羣姓立社曰大社王
自為立社曰王社亦曰帝社鄭𤣥謂王社在藉田之中
詩載芟序云春藉田而祈社是也又周官籥章凡國祈
年於田祖龡豳詩繫土鼓以樂田畯鄭氏曰田祖始耕
者謂先農也漢立官社文帝令官祠先農先農即神農
也晉武詔復二社北齊及隋又改曰先農神龍中禮官
祝欽明議以典禮無明文先農與社本是一神妄為改
作請改先農壇為社壇以應禮經王社之義至開元定
禮又采齊隋之議復曰先農宋陳祥道曰先儒謂王社
建於藉田然國王藉則司空除壇農正陳藉禮而歴代
所祭先農而已不聞祭社也詩載芟序所謂春耕藉田
而祈社非謂社稷建於藉田也今按祝欽明云先農即
社陳祥道云社自社先農自先農藉田所祭乃先農非
社也雖其説不同要知其為重農報本之意一也若夫
藉田之制則考於月令與周官可見月令天子孟春之
月乃擇元辰親載耒耜置之車右帥公卿諸侯大夫躬
耕藉田千畝於南郊冕而朱紘躬秉耒以耕天子三推
三公五推卿諸侯九推反執爵於太寢三公九卿諸侯大
夫皆御命曰勞酒季秋之月蔵帝藉之收於神倉地官
内宰詔王后帥六宫之人生穜稑之種而獻於王甸師
掌帥其屬而耕耨王藉以時入之以供粢盛其制如此
然享先農之禮與躬耕同日禮無明文惟周語云農正
陳藉禮而韋昭注云陳藉禮者祭其神為農祈也至漢
以藉田之日祀先農而其禮始著漢舊儀春耕藉田官
祀先農百官皆從置藉田令承東漢藉田儀正月始耕
常以乙日祠先農於田所先農已享耕於乙地由晉以
下至於唐宋其禮不廢政和間罷享先農為中祀命有
司行事止行親耕之禮南渡後復親祠先農元雖議耕
藉而竟不親行其祠先農命有司攝事今議耕藉之日
皇帝躬祀先農禮畢躬耕藉以仲春擇日行事制從之
　　耕藉之祭
洪武二年二月上躬享先農以后稷氏配祀畢耕藉田
於南郊先農壇在藉田之北髙五尺濶五丈四出陛藉
田在皇城南門外御耕藉位在先農壇東南髙三尺濶
二丈五尺四出陛其神位先農正位南向后稷配位西
向正配位幣各用青色其餘噐物禮儀並與社禝同但
不用玉仍加登三　先農祝文曰惟神生於天地開闢
之初創田噐别嘉種以肇興農事古今億兆非此不生
永為世教帝王典祀敬不敢忘某本庶民因天下亂集
兵保民一紀于兹荷天地眷佑海内一家臨御稱尊紀
綱黎庶考典崇祀神載䇿書今東作方興禮宜告祭謹
命太常官築壇于京城之陽躬率百官詣壇展禮緬惟
神明造化萬世如斯仰兾發太古之苖實初生之粟為
民立命昭祀無疆謹以制幣犧齊粢盛庶品肅備常祀
式陳明荐以后稷氏配神作主　后稷祝文曰惟土膏
脉起爰脩耕藉用荐常祀于先農之神惟神功恊稼穡
允宜昭配謹以制幣犧齊粢盛庶品式陳明荐作主侑
神尚享
其樂章　迎神奠帛並奏永和之曲　迎神曰東風啓
蟄地脉奮然蒼龍掛角炳炳天田民命惟食創物有先
圜鍾既奏有降斯筵　奠帛曰帝出乎震天發農祥神
降于筵藹藹洋洋禮神有帛其色惟蒼豈伊具物誠敬
之將　進俎奏雍和之曲曰制帛既陳禮嚴奉牲載之
于俎祀事孔明簠簋攸列黍稷惟馨民力普存先嗇之
靈　三獻並奏夀和之曲　初獻云九穀未分庶草攸
同表為嘉種實在先農黍稌斯豐酒醴是供獻奠之初
以祈感通　亞獻云倬彼甫田其隰其原耒耜云載驂
馭之間報本斯享亞獻惟䖍神其歆之自古有年　終
獻云帝藉之典享祀是資㓗豐嘉栗咸仰于斯時惟親
耕享我農師禮成于三以訖陳詞　徹豆送神並奏永
和之曲　徹豆云於赫先農歆此㓗脩于篚于爵于饌于
羞禮成告徹神惠敢留餕及終畆豐年是求　送神云
神無不在於昭于天曰迎曰送于享之筵冕衣在列金
石在懸往無不之其佩翩翩　望瘞奏太和之曲云祝
帛牲醴先農既歆不留不䙝瘞之厚深有幽其瘞有赫
其臨曰禮之常匪今斯今
配享樂章初獻云厥初生民粒食其天開物惟智䆳古
奚𫝊思文后稷農官之先侑神作主初獻惟蠲　亞獻
云后稷配天興于有邰誕降嘉種有栽有培俶載南畝
祇事三推侑神再獻歆我尊罍　終獻云嘉徳之薦民
和歲豐帝食率育報本之供陳常時夏其德其功齊明
有格惟獻之終其耕藉儀(見職掌/)
洪武二十年二月乙未躬耕藉田遣官享先農禮成宴
羣臣於壇所上曰耕藉田古禮也一以供粢一以勸農
務本也朕即位以來恒舉行之惟欲使民知勸盡力於
田畝以遂其生養非事虚文也今禮成與爾羣臣享胙
于此豈徒為宴飲之樂正欲羣臣知重農之意羣臣皆
頓首謝
　　宣德耕藉
宣德元年二月上祭先農詣耕藉位三推賜宴如洪武
儀謂侍臣曰先王制藉田以奉粢盛以率天下務農貴
有實心人君體祖宗之心念創業艱難愛惜蒼生明德
致治達於神明則黍稷之薦不徒親耕矣農民勤苦終
歲不免飢寒輕徭薄歛貴農重穀禁止遊食則民趨耕
稼不徒勸率之不然三推何益於事侍臣對曰先王制
禮有本有文陛下之心宗社蒼生之福也
　　嘉靖耕藉
嘉靖十年上命定西苑耕歛之禮墾隙地為田建帝社
帝稷壇北建殿曰天通亭曰豳風又曰省耕曰省歛倉
曰恒裕
　　隆慶耕藉
隆慶二年二月耕藉先期預告奉先殿還宮仍詣奉先
殿及𢎞孝神霄等殿恭謁先是上諭禮部百官不必稱
賀不必鹵簿禮部議造耕車以載耒耜用青質本日聖
駕詣先農壇親祭先農之神禮畢詣耕田所上秉耒三
推公卿以下助耕畢上御齋宮賜百官宴并宴耆老於
壇旁賜農夫布疋駕還是日以禮部言増上中下三等
農夫各十人於耆老之後如洪武中例
　　奏増耕藉農夫
𢎞治元年二月戸部尚書李敏言天下之苦勞者莫如
農夫蠶婦今皇上躬藉田若不親見其事則稼穡之艱
難何由而知乞勅禮部於耕藉儀注内増上中下農夫
各十人服常服執農噐引見行禮然後令其終畝俟終
畝訖或賜食賜布以慰其勞尤見初政重農之意上曰
朕正欲觀農夫艱苦其終畝庶人只常服從事仍人賜
布一疋
　　造耕根車觀耕臺
嘉靖十年行耕藉禮詔議造耕根車以重農務禮部議
言臣等考大明集禮國朝耕藉因宋制上乘玉輅而以
耕根車載表耜蓋玉輅耕根車同日而行及考見行儀
注順天府官捧耒耜及穜稑種置綵輿先於祭前二日
而出今用耕根車以載耒耜宜令順天府官於祭日早
進呈畢以耒耜置於耕根車内前玉輅以行及考耕根
車式稽諸禮書止有圖式而無髙廣尺寸宜依今制車
式差小通用青質伏乞欽定下順天府速為製造臣等
又考得宋史有觀耕臺今皇上御門觀耕地位卑下侍
衛人衆有碍觀視宜令工部以木作臺髙五尺横直五
丈正面東西三出陛暫行一次俟明年用磚石砌築
　　西苑耕獲規制
嘉靖上以西苑地畝農具耕種收獲之事未有成法
令禮部戸部㑹議以聞至是禮部尚書夏言戸部尚書
許瓉等條具以進言西苑耕熟地五頃七十畝有竒歲
用農夫五十人管農老人四人騾夫八人人日支口粮
三升太倉關給仍復其身耕畜一十六頭御馬監倉給
草料其農具俱出之内官監五穀種子順天府送用倉
厫農舎牛房工部蓋造每歲戸部侍郎一人郎中一人
提督之所獲納之恒裕倉以備郊廟粢盛撥太倉軍斗
三十人守之歲終戸部奏報其出入之數上從之仍付
史舘采輯
　　西苑耕歛
嘉靖十年八月上諭尚書李時曰西苑工俱告完朕今
日往視收獲以觀農事之終卿可偕大學士鑾尚書鋐
侍郎言同觀之上御豳風亭召見諸臣復曰兹當秋成
之期與卿等同觀收獲時對曰皇上務農重本自足以
風勵天下觀獲畢復召諸臣諭曰農之勞苦見于紙上
不如見之于真我聖祖常有訓曰衣帛當思織婦之勞
食粟當念農夫之苦以此觀之委為粒粒辛苦也時等
復曰自古帝王親農事未有如我皇上者真所謂知稼
穡之艱難也上命賜諸臣宴宴畢復召鑾時二臣上御
無逸殿之東室曰西苑宮室是朕文祖之御近脩葺告
成欲於殿中設皇祖之位祭告之時曰仁壽殿乆已廢
圯皇上一旦整飭追慕皇祖祭告之禮益見聖孝上曰
祭畢宜以宴落成之其令文臣三品以上及經筵日講
官俱與宴
　　罷西苑耕
隆慶元年禮部奏先年大行皇帝於西苑隙地種植麥
穀命總督倉塲戸部侍郎同司禮監督理農事收其子
粒貯恒裕倉以供大祭粢盛且欲以知稼穡之艱難甚
盛舉也但苑内禁地農夫出入力作事體非便請罷部
臣兼督止令該監督理種植以少存重農省艱之意其
戸部侍郎督理農事舊銜宜省從之藉禮自三代以來
未之能易也藉者借也甸師掌之借民力也漢耕於鎚
定於弄田於定陶於下邳無定所領以藉田令丞唐戎
近郊履千畝行九推宋耕數十步或十有二跬無定數
以宰臣領大禮使總之開創之君注念稼穡為子孫法
耳我朝髙皇定禮文皇世皇稍潤色之宣王諭言則休
養生息勤生節用寧獨為觀美哉
　巡狩
巡狩古禮也文中子有言舜一歲游五岳兵衛少而征
求寡也時異世殊宣皇言之詳矣髙皇平定之初僅一
巡大梁再入中都而其儀不著文皇六年以將巡北京
始定巡狩之禮而其它征布尼雅錫哩阿嚕台與宣皇之
征彰德出喜峰度居庸獵岔道以韎韐從事載在戎行
不與焉武皇駐邉關幸南畿六飛時駕八駿不休非巡
狩禮也
　監國
　　永樂北巡
永樂七年二月勅皇太子曰朕今巡狩北京命爾監國
天下之務甚重爰簡文武才德之臣為爾輔賛古聖哲
為政需賢而成者宜悉心取益虚己納言整肅𢎞綱康
理庶務聼言之際宜加審擇言當雖芻蕘從之言不當
雖王公不可聼惟明與㫁乃克有成至於武備猶宜盡
心居處關防幾務慎宻宜祇勤佩服夙夜不忘以副朕
付托之重遂命禮部議皇太子留守事宜閏四月勅吏
部尚書兼詹事府詹事蹇義兵部尚書兼詹事府詹事
金忠右春坊大學士兼翰林院侍讀黄淮左春坊左諭
德兼翰林院侍講楊士竒曰皇太子監國所裁决庶務
令六科每月以聞如賞一人何以賞罰一人何以罰或
罰而復宥皆類奏勿隠
　　嘉靖南巡
嘉靖十八年二月命皇太子監國以宣城伯衛錞遂安
伯陳鏸為留守大學士顧鼎臣為同留守兵部尚書張
瓉參賛機務太監麥福為内提督與錞等恊同行事文
武大臣刑部右侍郎屠僑等一十八人分守京城九門
仍命内坐營官九人恊守賜留守大學士顧鼎臣勅曰
朕兹巡幸承天恭視顯陵車駕往回動歴數月昨已冊
立東宮令之監國特留卿賛務恊同文武重臣居守内
自禁掖外而都城逺及邊陲并大小有司庶務悉以付
卿卿宜遵承朕命應啓請者請令㫖應聞奏者馳奏行
在其有宻切𦂳重事情宜用欽賜印記來聞卿講幄舊
臣乆懐經濟朕兹重寄其欽承之是日復召鼎臣于平
臺面授手勅曰朕以二親安神之地日夜思念心甚缺
焉必親見乃安非漫遊也特以留守至託簡付於卿宜
朝夕慎恭輔賛儲政朕乃心安於行卿其欽哉慎之鼎
臣因條上監國事宜七事　一聖駕行後皇太子十日
一具本恭問實封馳奏　一臣不時問皇太子二王公
主起居及宮闕消息一體奏聞　一皇太子正位東宮
舊制文武百官俱朝叅朔望今宜令都察院鴻臚寺設
糾儀官員及司儀鳴賛至日百官各詣文華門候朝臨
時取㫖放免　一皇城及各門守備官軍臣等不時查
覈有違悞者量加懲戒　一皇城營未得停止臣五日
一閲視　一内閣於諸司舊無統攝今臣奉欽命留守
事體重大乞特降明㫖令順天府宛大二縣及五城御
史兵馬與皇城各門守衛官軍俱聼臣約束便於行事
　一往來多有四方奸人妖術潛住京城蠱惑愚民玩
㺯國法無所不至近聞外邊奸細入内地間至京師宻
伺動靜尤不可忽乞容臣留守兵部計議嚴督巡城御
史五城兵馬及行緝事官校宻切查訪但有奸人即與
擒送究問如法重大事情則奏聞區處上覧奏答曰宫
中消息當宻疏奏聞都察院重獄具在該院官其加意
監守無通同疎縱卿亦時𫝊朕諭令周期查知之勿賣
主不忠也餘俱報可鼎臣又請以先後所降手勅綸音
下該科庶百官知儆臣亦得奉命行事上曰百司庶官
分理政務近者多恣縱怠慢朕躬至顯陵去京師非邇
卿受茲特任留守國都賛佐東宮其一切事務俱當與
知其有廢法狥情行私者即加開諭違者如情重則具
疏以聞輕者暫取令㫖懲戒之仍令諸司遵守
　大閲
　　隆慶大閲儀
隆慶三年禮部奏大閲之禮古昔所重在成周之世職
列夏官自漢唐以來事載國史迨我宣英二聖相繼舉
行成憲昭然遺烈未逺兹遇皇上煥起神謨光脩令典
建熈朝之盛事垂後世之法程一切儀章俱當詳慎但
稽之前代則制度互有不同考之先朝則禮文亦多未
備臣等謹畧叅古制兼酌時宜擬議上請(其儀不録後/萬厯大閲儀)
(即據此而/加詳也)
　　萬厯大閲儀注
萬厯九年二月儀制清吏司案呈奉本部送該兵部咨
為遵制恭請大閲以飭武備以保治安事又該禮科抄
出欽天監監正臧隆等題同前事選擇駕發日時等因
查得隆慶三年大閲禮儀雖經本部題請縁係肇舉曠
典一時酌議尚未詳悉今奉明㫖備查禮儀開具上請
伏乞勅下臣等一體通行欽遵施行
一欽定萬厯九年三月初三日辰時吉
一前期工部搭蓋行宮於將臺之北
一初二日上常服以親行大閲禮預告於内殿用告詞
行四拜禮如聖駕出郊常儀是日司設監設御幄於將
臺上總恊戎政大臣巡視科道官督率將領軍兵預肅
教塲内外
一初三日早遣官於教塲内祭旗纛之神三大營官軍
俱各披鮮明盔甲盛陳旌旗器械於本營擺列仍選擺
將官四員統領有馬戰兵二千名於長安左門外伺候
扈駕文職各堂上官六科十三道掌印官并禮科兵科
禮部儀制司兵部四司官及糾儀監射御史鴻臚寺供
事官武職除應該操閲外其餘都督以上并錦衣堂及
南北鎮撫司掌印僉書官各具大紅便服關領扈從牙
牌懸帶俱詣教塲伺候
一是日免朝錦衣衛備鹵簿駕設輦於皇極門下正中
上常服乘輦由長安左門出扈駕官軍前後導從鉦鼓
嚮器振作從安定門出至閲武門外總恊戎政官率領
大小將佐官於閲武門外戎服跪迎候駕過方起隨入
將臺下向北序立駕進閲武門内中軍舉號砲三各營
鉦鼓嚮器振作扈從官序立於行宮門外迎駕上至行
宮門降輦兵部官導上入行宮將臺上號頭官舉藍旗
鳴金止鼓候上陞座扈從官行一拜叩頭禮如傳㫖賜
酒飯各官仍叩頭謝恩畢即退出於將臺下東西侍立
兵部官跪奏請登臺大閲承㫖畢兵部鴻臚寺官導上
登臺陞御幄將臺上舉紅旗臺前起肅靜砲三鴻臚寺
官跪奏京營將士叩頭賛一拜叩頭禮畢分東西侍立
總恊戎政官列於扈從官之北其餘將佐列於扈從官
之南兵部官跪奏請令各營整搠人馬承㫖畢總恊戎
政官指麾副叅遊佐等官各歸所部整搠人馬將臺上
吹號笛麾黄旗各營鉦鼓齊鳴待諸將到營將臺上舉
藍旗鳴金止鼓兵部官跪奏請閲營陣臺上舉紅旗臺
前舉靜隊砲三各營應砲三調哨前行至營盤先演五
花營陣戎政官引號頭官執牌跪奏演五花營陣次演
四方平定營陣戎政官引號頭官執牌跪演四方平定
營陣演營畢將臺上紅旗臺前起掣人馬砲三營中應
開營砲三官軍調哨各回軍營將臺上又吹號笛麾黄
旗各營鉦鼓齊振竢將士回營畢臺上又舉藍旗鳴金
止鼓戎政官引號頭官執牌跪奏演營陣畢上回行宮
少憇各應射將佐官俱釋甲胄更戎服聼射安把官安
馬步把用御史二員兵部司官二員監視紀錄二員立
於馬箭道頭把之東聼唱名放馬二員立於將臺前扈
從九卿官之下地屏上聼報箭紀錄候駕陞御幄將臺
上吹號笛麾黄旗各營鉦鼓齊振少頃臺上又舉藍旗
鳴金止鼓兵部官跪奏請閲射戎政官指麾大小將佐
及公侯駙馬伯錦衣衛等官各聼比較射藝戎政官引
號頭官執牌跪奏射馬箭將臺上舉號帶東旗臺上㸃
藍旗吹喇叭三聲領馬官執牌引馬前馳東旗臺挨次
㸃藍旗吹喇叭一聲唱名放馬射箭人各三箭唱名官自
下而上依次傳唱直至御前中的者鳴鼓報箭官跪奏
某人中幾箭以次射完戎政官引號頭官執牌跪奏射
馬箭畢各射箭官俱回東旗臺下各照次序立鼓手趨
前掣馬把訖戎政官引號頭官執牌跪奏射步箭報箭
官并下籌官即夾御路兩邊對立應射官俱在東邊聽
紀錄官唱名每六員為一㑹報箭官自西而東挨次髙
唱第一員射餘倣此人各六箭中的者鳴鼓報箭官髙
聲跪奏某人中箭下籌官跪下籌一㑹完下籌官跪奏
一㑹射畢遂起籌歸入籌桶以次挨射悉如前儀射完
戎政官引號頭官執牌跪奏射步箭畢兵部官跪奏大
閲畢將臺上吹號笛麾黄旗戎政總恊官及大小將領
俱詣將臺下向北序立臺上偃黄旗止號笛鴻臚寺官
奏𫝊制賛跪各官皆跪鴻臚寺官宣制訖賛叩頭各官
叩頭又賛山呼三各官軍俱呼萬歲三臺上扈從官等
亦俱齊呼萬歲又賛叩頭各官仍叩頭訖先退出閲武
門外伺候上升輦將臺上舉紅旗臺前起號砲三各營
鼓吹齊鳴鹵簿及馬戰兵導從如來儀鉦鼓嚮器與大
樂相應振作總恊戎政以下官候駕至叩頭退駕由德
勝門𤣥武門入上還仍詣内殿叅謁如前儀
一是日百官不係扈從者各具吉服於承天門外橋南
向北序立恭送候駕出長安左門退於本衙門辦事
一初四日總恊戎政官率將佐等官各具朝服上表謝
恩文武百官朝服侍班行稱賀禮是日早上具皮弁服
御中極殿執事官行禮畢導駕官導上陞殿樂作鳴鞭
總恊戎政官以下入班賛四拜賛進表賛宣表目又賛
四拜退百官入班鴻臚寺官致詞稱賀行五拜三叩頭
禮畢樂作駕興
一是日兵部以各將士演營優劣中箭多寡并教練等
第具本奏聞請自上裁
一初五日上御皇極門百官常服侍班如常朝儀上頒
勅勉勵將士總督戎政官捧至彩輿將士迎導至教塲
開讀行禮如儀是日即賞賚將士并戒罰有差
一初六日總恊戎政官率將佐等官復謝恩
　　回鑾樂章
照得萬厯九年三月初三日恭遇皇上親行大閲禮駕
還之時教坊司例該作樂前導隆慶三年大閲回鑾似
應遵照前項樂章以昭宣盛典合無恭候命下本部預
行教坊司先期演習以備臨期供應
　　計開
駕回樂奏武成之曲吾皇閲武成簡戎旅壯帝京龍旂
照耀虎豹營六師雲擁甲胄明威靈廣播蠻夷震驚稽
首頌昇平四海澄清
　親蠶
　　嘉靖舉行親蠶
國初無親蠶禮嘉靖九年肅皇帝勅禮部每歲季春皇
后親蠶夕北郊先是吏科都給事中夏言請行親蠶立
公桑園令有司種桑柘以備宮中蠶事又勅禮部曰耕
桑重事古者帝親耕后親蠶以勸天下朕在宮中每有
稱慕自今歲始朕親耕皇后親蠶其具儀以聞於是大
學士張璁等因請於安定門外建先蠶壇凖先農壇制
旁設採桑壇倣藉田制其别殿如南郊齋宮制少減其
數即齋宮旁起蠶房為浴蠶所皇后採桑三條後三公
夫人採五條列侯九卿夫人採九條仍擇民婦授桑浴
蠶於内以終事詔如議行詹事府詹事霍韜言皇后出
郊難以越宿且郊外别建蠶室則宮嬪命婦未得親見
蠶事勢難乆行乞擇近地便上曰爾諳禮制何有此言
出郊古禮非可以逺近計若在禁内不可垂法已而戸
部亦言安定門外近西可用而水源不通無浴蠶所初
禮部議於皇城内南城西苑中有大液瓊島之水且唐
制亦在苑中采亦於宮中請從禮部初議便上曰周禮
之制耕蠶分南北郊唐人固陋不可法迺諭禮部曰疑
謀勿成中心未決之事不必其成親蠶禮朕心決之乆
矣韜奏一出必有藉彼為言破政害事禮樂制度自天
子出今非朕者有五曰我太祖範則已定汝何増加一
也列聖不議汝何擅創二也皇后午門不敢出而可逺
出北郊三也太祖豈不知此何待汝為非作聰明而何
四也宮中有累朝未聞之語或有蹙額者五也舍此必
以福禍有恐今以此刻布中外各令以所見具陳於是
禮部尚書李時等言大明門出至安定門外道路逺今
日鳯輦或由東華𤣥武二門出無碍於古禮臣等條為
四事以請一増治繭之禮繭成後令内臣自北郊捧獻
宮中仍於宮中隙地量立蠶繭織室行三盆之禮以終
蠶事二定壇壝之向先蠶壇北向採桑壇東向如唐開
元之制三定採桑之器唐制尚功奉金鈎夫親蠶以識
女工之艱難金鈎侈矣宜令造辦筐鈎止如民間器用
毋過雕餙四擇掌壇之官中宮出郊禮儀令内臣謹愿
者掌之以肅宮闈之禁上嘉納之曰皇后有事先蠶宜
於𤣥武門出儀衛令内使陳列兵衛官軍一萬員名五
千圍於壇所五千䕶於道仍擇西苑隙地織室壇制凖
先農而殺其十之一數用隅不必建齋宫止建具服殿
蠶室繭舘俱如古制於是築親蠶壇於安定門外十年
以出入不便三月己丑上幸西苑召大學士張孚敬尚
書李時至大液池令中官以舟渡二臣諭以築蠶壇相
地遂改築壇於西苑十四年皇后親蠶於内苑如儀上
曰親耕無賀蠶其毋賀女樂苐用以宴勿前導
　　蠶事告成行治繭禮
嘉靖八年禮部以蠶事告成請行治繭禮令蚕官於令
蠶婦中選能繅絲及能織者各十人欽天監預定繅絲
吉日先期蠶宮令送織婦入織堂應用繅絲及織造器
用工部造用至期皇后出宫警蹕侍從如常儀至織堂
命内命婦一人行三盆手禮禮畢遂布於織婦以終其
事其所繅完蠶絲就令織婦於織堂量織堪用絹幣完
日蠶官令徑送尚衣織染等局具奏製造祭服詔如議
仍命查犒賞蠶婦例
　講女訓
　　皇后講女訓儀
嘉靖九年十月禮部奉聖諭欲令翰林院撮諸書關女
教者撰為詩言進呈以備宫中誦詠仁孝文皇后内訓
聖母章聖慈皇太后女訓行翰林院官每日撰直解三
章仍引經傳及髙皇后傳内事實每章不過百字以便
女官記誦初六日皇后率妃夫人詣聖母前聽講畢女
官仍歌翰林院新撰詩一章臣等又惟宫壼邃宻宜令
内閣類編二訓章㫖令講讀官通撰直解總集進呈女
官按期講解又古禮絃歌周南召南之詩不用鐘磬乃
房中之樂后夫人諷誦以事其君子者宜令宫中女官
將二南之詩被之管絃以備宫中宴樂斥去一應俗樂
其於閫德宫儀尤有禆益授書行欽天監擇吉前一日
女官設聖母寳座於宫授設女訓案於寳座傍是日女
官侍衛如常儀皇后具禮服女官導詣聖母前四拜女
官賛授訓舉案女官舉授女訓案於御座前賛跪皇后
跪賛恭聽訓命賛興賛四拜舉案女官舉案皇后隨案
還宫次日皇后詣聖母前謝恩
　迎聖母
　　奉迎聖母儀
正德十六年八月世宗肅皇帝以聖母將至命禮部議
奉迎禮尚書毛澄等言豫遣文武大臣各一於通州境
外奉迎至日母妃由崇文門入東長安門上具黑翼善
冠黑犀帶素袍迎於東華門百官青素服於㑹同舘前
東西序立候輿過次日早上御西角門百官致詞慶賀
若至在山陵上翼善冠服百官錦繡服次日奉天門慶
賀得㫖奉迎遣大臣文武入門禮畢再議聞遣駙馬尉
崔元大學士蔣冕奉迎聖母禮官復議入門儀欲由正
陽左門進大明承天端門午門之東王門入宫上不允
命再議禮部㑹議母妃南來自通州至朝陽門進東安
門便上不從親定其儀曰聖母逺來宜從正陽門由中
道行入朝廟其宫眷進朝陽東華等門
　特祀
　　祀夷國山川
洪武三年遣使往安南髙麗占城祀其國山川先期上
齋戒親為祀文是日臨朝授使者香幣香盛以金盒幣
一文綺幡二皆隨其方色祝版上自署御名給白金二
十五兩具祭物使者人賜白金十兩及衣服而遣之仍
命各國圖其山川及摹錄其碑碣圖籍付使者還所至
諸國皆勒石紀其事其略曰朕賴天地祖宗眷佑位臣
民之上郊廟社稷以及岳鎮海凟之祭不敢不恭邇者
占城安南髙麗遣使奉稱臣已封其王則其國境内山
川悉歸職方考之古典天子望祭雖無不通然未聞有
遣使致祭於其境者今思與普天之下共享昇平之治
故具牲幣遣使往祭於神神歆格必能庇其國王世保
境土使風雨以時年穀豐登民庶得以靖安庶昭一視
同仁之意是用刻石以垂永乆
　
　
　
　
　
　
　
　
　
　
　
　禮部志稿卷九十五
欽定四庫全書
　禮部志稿卷九十六
　　　　　　　　　　　　明　俞汝楫　編
　酌典備考
　異同禮
　　外官主祭之異
洪武十五年正月禮部言天下布政使司府州縣凡祭
祀社禝山川命文官主祭武官不與岷州等衛軍民指
揮使司既職兼軍民其社禝山川之祭則宜從本司主
之制曰可
　　趙王居䘮之祭
永樂七年八月命羣臣議趙王祭國社國稷山川等神
行在禮部尚書趙羾戸部尚書夏原吉翰林學士兼左
春坊大學士胡廣等言䘮三年不祭惟祭天地宗廟社
稷謂不以卑廢尊也今趙王居仁孝皇后䘮已踰大祥
雖梓宮未葬而國社國稷山川之禮不可乆曠宜令致
祭從之
　　萬壽節不妨祭期
宣德元年上御左順門謂行在禮部尚書胡濙曰明年
二月祭先師大社還用上丁上戊日不可改初濙言是
月上旬祭期適當萬壽聖節恐妨行禮請改用中旬上
曰此祖宗以來定禮今以為便而輕改之豈誠敬事神
之意至是申命焉
　　忌辰祭祀仍升殿
正統二年禮部奏正統三年正月初六日享太廟先三
日太常寺奏祭祀故事上御正殿受奏然是日值宣宗
皇帝忌辰例不鳴鐘鼓苐視事西角門禮有不同請裁
之上以祭祀重事仍宜升殿餘悉遵永樂間例行之
　　正旦立春同日行禮
正統十年禮部尚書胡濙等奏明年正旦立春舊制立
春順天府官四拜進春復四拜畢文武百官五拜三叩
頭賀今二節同一日宜殺賀立春禮順天府官四拜進
春後文武百官即詣班行賀正旦禮從之
　　母后大祥内免慶賀
天順七年乙丑萬壽聖節遣官祭長陵景陵上詣奉先
殿行禮畢出御奉天殿文武百官行禮如朔望儀先是
禮部以賀禮請上曰母后違養未及大祥朕生辰豈忍
張樂受賀耶特命已之
　　衍聖公守制免行禮
嘉靖二十五年十二月該孔子六十三代孫襲封衍聖
公孔貞幹奏稱父孔聞韶病故乞恩回籍守制該本部
查得嘉靖二十一年五月該孔子六十二代孫襲封衍
聖公孔聞韶奏稱繼母袁氏病故例應守制乞要暫免
赴闕朝貢及進貢馬匹及冬至正旦東宫千秋節等表
箋該本部議得既有繼母之䘮例該守制前項禮儀相
應暫免奉聖㫖准暫免慶賀欽此欽遵外今該襲封衍
聖公孔貞幹乞要回籍守制查有前項事例相應俯從
所請容令回籍守制及查得節年事理凡遇萬壽聖節
例該本爵親赴闕庭朝貢馬匹冬至正旦千秋等節差
官齎捧表箋赴京慶賀今既有伊父之䘮所據前項禮
儀相應暫免赴京慶賀其進貢表文馬匹并冬至正旦
千秋等節表箋通候本爵制滿之日俱各遵照舊典舉
行等因覆題奉聖㫖是欽此嘉靖三十五年十月該孔
子六十四代孫孔尚賢奏乞守制本部亦照前例覆題
奉聖㫖是欽此
　　勅定皇子睿名
成化十一年正月勅禮部朕皇子年已六歲未有名其
與翰林院定議以聞既而擬進上親定睿名下宗人府
書於玉牒皇子即孝宗也母紀氏生時失傳於外廷臣
不及致辭奉賀至是已六年矣因乾清宫門災上欲顯
示於衆乃命司禮監太監懐恩等至内閣計議僉議未
定良乆學士商輅曰若降勅於禮部以擬名為辭則衆
不言而自喻矣恩等欣然從之請於上遂有是命
　　因䘮免賀免宴
成化六年十一月冬至節上以英廟順妃在殯諭禮部
免行賀禮部尚書鄒幹奏因䘮免賀固皇上哀悼之情
有所不忍然陽徳方亨而祝頌聖壽乃臣子敬上之誠
亦不可廢宜從宸妃例從簡為當上乃先詣奉先殿皇
太后宫行禮畢出御奉先殿文武羣臣及四夷朝使行
人拜禮又冬至節例賜百官宴詔免之
　　遣祭官遇䘮服
成化七年先是孝陵祀事自宣廟登極後委勲戚之臣
主之駙馬都尉趙輝承命主祭已乆至是以母憂辭南
京禮部乃㑹官擬請成國公朱儀代輝以聞命未下儀
辭不敢擅往南京太常寺少卿潘榮劉宣以儀辭為當
移文輝仍主祭晟等乃上奏劾儀等曰謹按大明律凡
大祀及廟享百官已受誓戒而弔䘮問疾者罰俸一月
其知有緦麻以上䘮令陪祀者罪同謹詳律意吊䘮不
可則居䘮豈可緦麻不可則斬衰豈可陪祀不可則主
祀尤不可者國家制律一本乎禮律之所在即禮之所
在儀受朝廷重寄雖未奉詔㫖而仰體聖心代輝行事
未為不可榮宣軰依可聽從俱不諳大體不權時宜臣
等職忝禮官義不容黙乞勅該部詳審所奏議擬明白
頒示庶使禮有定制法無茍變上下其奏於禮部尚書
鄒幹乃上奏曰切惟人臣以君命為重而事有成命者
不可以擅更禮義繇人心而生而情有不同者不可以
槩論晟等所論禮之在臣下者也儀等之守禮之在朝
廷者也豈可泥而論之哉且今駙馬及陪祀官恭詣長
陵等陵行禮俱不分有無服制亦不純用吉禮蓋以陵
寢之際寓哀愴之情視廟享之禮實有不同况孝陵祝
文當稱孝曽孫嗣皇帝謹遣某官之詞此乃成命不敢
不欽遵者若令儀暫以代輝則祀文當改易不幾於詐
傳詔㫖乎然則輝仍主祭者蓋以君命為重而不敢顧
一己之私服也儀等辭不往者亦以成命當遵而不敢
從臣下之私議也揆諸禮法俱為允當而晟等輒以儀
等為不忠不敬名曰引律而心實挾私辭若議禮而意
實償忿其所謂罪不容逃誠是矣宜將晟及孟和付法
司治其妄奏之罪命下之獄
　　上戊用十一日
𢎞治十七年九月舊例春秋用仲月上丁日釋奠先師
孔子而以次日為上戊祀社稷是年八月上丁在初十
日上戊在初一日而太常寺及禮部尚書循用舊例奏
以十一日祀社稷監察御史金洪因劾奏禮部謂如此
則是以中戊祀社稷而非以上戊矣上謂諸司職掌舊
例用上戊日其改用中戊連祭始於何年所司其詳究
以聞於是禮部覆奏謂社稷之祀自洪武二十年及永
樂八年至正統景泰天順間亦嘗以春秋仲月十一日
為上戊其失不始於今日乞賜裁處命今後只照職掌
舊制用上戊日致祭
　　享太廟值忌辰
正統二年十二月行在禮部奏正統三年正月初六日
享太廟上御正殿受奏然是日值宣宗皇帝忌辰例不
鳴鐘鼓苐視事西角門禮有不同請裁之上曰祭祀重
事還宜陞殿餘悉遵永樂間例行之
　　元旦日食免諸禮
正徳元年十二月禮部奏明年元旦有朝㑹宴賞之禮
今孝宗皇帝未踰大祥又當日食宜免稱賀上曰元朝
日食災變非常朕心警懼何以賀為諸禮其悉免之
　　廢后䘮祭議禮
正徳三年憲廟廢后呉氏薨大學士李東陽等言漢成
帝廢后許氏葬延陵交道厩西光武廢后郭氏葬北邙
山凡皇后廢黜史冊猶稱廢后書有葬地不曾有降為
庶人之禮廢后呉氏原奉憲宗皇帝詔書止云退居别
宫閒住屢朝以來服食供奉皆從優厚今日之事宜令
禮部斟酌儀節凡事宜從簡省而殯歛祭葬皆不可缺
以存皇上敬老念舊之心播之天下傳之後世亦美事
也上諭禮部䘮禮倣英廟惠妃故事太常寺以祭儀請
命歲時用素羞别祭於墓所
　　時享與梓宫在殯同行禮
嘉靖元年禮部奏七月初一日孟秋時享太廟恭遇武
宗皇帝梓宫在殯按禮宗廟之祭不可以䘮廢惟先期
致齋鴻臚寺免請陞殿太常寺止具本奏知至日設樂
而不作從之
　　慶賀箋文暫移易
嘉靖元年南京禮部以武宗皇帝徽號未定慶賀箋文
有碍題稱且箋文舊式有中宫恊相之文尤非今日所
宜移文禮部議請暫稱皇后為武宗皇后箋文舊式稍
加刪正頒示在外文武諸司上命如儀暫行之
　　三禮先後行
嘉靖元年八月禮部言是月初十日恭遇萬壽聖節因
武宗皇帝山陵未畢已奉㫖免行慶賀禮至期百官各
具青素服黑角帶於西角門行五拜三叩頭禮但是日
為孝慈髙皇帝后忌辰仰惟皇上孝心純篤同日行禮
誠恐未安臣等議擬先期一日行從之
　　忌辰暫免經筵
嘉靖元年仁宗昭皇帝忌辰遣官祭獻陵先是給事中
安盤等奏稱是日適值經筵衣緋賜宴輟講則廢學如
儀則忘孝請移經筵前一日上下其議禮部覆言經筵
禮儀期日屢朝未之有改考之祭義曰君子有終身之
䘮忌日之謂也此專指父母而言祖父以上禮經未載
伏聞孝宗在位遇憲宗忌辰仍御經筵凡侍班等官俱
衣青綠花様賜宴宜倣此行上特㫖暫免
　　除服近元旦行禮
嘉靖元年壽安皇太后服除部臣毛澄等請上即吉御
奉天門視事議再上不許命考孝肅太皇太后䘮禮行
之澄等又言孝肅太后崩時距葬期不逺故暫爾持凶
以待山陵事竣與今事體不同况當正旦朝元之㑹亦
不宜素冠縞衣臨見萬國若孝思未忘苐毋御中門及
不鳴鼓足矣上不得已從之仍免朔望日陞殿
　　䘮内行吉禮
嘉靖十四年莊肅皇后崩上命禮部具䘮祭儀尋遣中
官諭曰䘮禮量視聖慈仁壽太皇太后制行於是禮部
具上儀注中有上素冠素服絰帶舉哀及羣臣奉慰等
禮上覧之曰朕於皇兄后無服制矧奉兩宫皇太后在
上又迫臨聖母壽誕忍用純素朕青服視事諸合行禮
儀再酌擬來聞於是禮部尚書夏言等上言大行莊肅
皇后䘮禮其在臣民者無容别議惟是皇上天子之尊
服制既絶則不必臨御西角門及一切奉慰禮皆不當
舉但羣臣成服之後又不當素服於奉天門朝叅蓋情
固有所當伸而尊尤在所當避宜候命下暫免朝叅便
因復條未盡事宜具儀以上制可復諭言等聖母壽辰
爾百官俱不必赴衙門只各居私所盡制大學士張孚
敬等言聖母壽誕禮吉之至重大者若令百官皆私所
盡制豈特臣下之心不安惟皇上之心必有未安者宜
吉衣終日庶於禮儀允恊上以其體君忠敬從之二月
鴻臚寺奏本月初十日俱發祀齋期雖以人行莊肅皇
后䘮然大祭為重詣令百官暫服青綠錦繡將事其各
衙門引奏人員亦具淺淡服免行禮上從其言又以㑹
試係國家求賢吉典考試官及諸執事官進塲日亦許
服青綠錦繡塲中供事則用淺淡服色免宴
　　冊封徳妃議禮
嘉靖二十年冊封徳妃張氏是時妃娠將就室上先諭
禮部尚書嚴嵩即今保祥妃氏無封難於文移其以二
十七日命官告廟發冊卿㑹内閣亟計上之嵩㑹各臣
議上方靜理若御殿傳制致詞稱賀恐勞聖躬又妃方
在詳謁告内殿逺涉車輿恐非所宜且上既不御殿當
從奉天門發節冊妃具服迎送節冊及謝恩行禮皆如
故議入從之命翊國公郭勛祭告内殿成國公朱希忠
為正使持節大學士翟鸞為副使捧冊行禮詔勛等行
禮發節冊仍於奉天殿
　　大䘮遇祭百官服
嘉靖二十年是月五日百官服滿㑹有大享時祫禮禮
部請服所宜上曰禮情一定不可變亂服色隨主祀者
大享齋戒服吉正祭用樂時祫齋戒惟用青綠花様祭
樂設不作朝叅辦事百官青衣本等帶退仍烏帽素衣
祔陵日仍䘮服
　　居䘮遣攝祭
隆慶元年禮部又言歲暮大祫孟春時享皆國之大體
我皇上承奉宗祧宜親致祭而大行皇帝服制未除皇
上哀慕方殷不敢遽請考之古禮云不與祭則攝而説
者以為有故乃不與祭如居䘮之屬是也今次二祭請
遵𢎞治十八年例暫遣攝事樂設而不作鴻臚寺免請
陞殿皇上即䘮次致齋恭候釋服遇有大祭仍遵祖宗
舊制聖駕親行其陪祀官亦在二十七日之内宜俱令
暫免俟釋服之後恭陪如常從之
　　大行䘮祭太社稷
隆慶元年太常寺以祭太社太稷請如例遣官攝事上
命禮部查議至是覆言臣等謹按禮曰䘮三年不祭惟
祭天地社稷為越紼而從事説者以為不敢以卑廢尊
以已事廢公祀也今太社稷祀典雖在世宗皇帝未升
祔之前然稽諸越紼行事之説似不可廢宜如憲宗武
宗朝例鴻臚寺免請陞殿太常寺具本奏知至期請皇
上躬詣壇壝具服致祭樂懸而不作致齋之日上具黄
素袍翼善冠百官淺色衣朝叅其陪祀官各具祭服行
禮如常上從之
　　改議郊社諸典
隆慶元年禮部遵詔㑹議郊社諸典禮及祔葬祔享之制
一郊祀之禮謹考國初建圜丘於鍾山之陽用冬至
祀天之日月星辰太歲從祀建方丘於鍾山之隂用夏
至祀地以嶽鎮海瀆從祀俱奉仁祖淳皇帝配又築朝
日壇於城東夕月壇於城西用春秋分行事日月亦以
星辰從祀俱不奉配洪武十年始定合祀之祭每歲正
月擇日行於大祀殿三十二年更奉太祖髙皇帝配永
樂十八年北京大祀殿成行禮如前儀洪熈元年増奉
成祖文皇帝並配嘉靖九年始建圜丘於南郊冬至祀
天以日月星辰風雲雷雨從祀建方澤於北郊夏至祀
地以嶽鎮海瀆陵寢諸山從俱奉太祖髙皇帝配又建
朝日壇於東郊以春分祭日無從位建夕月壇於西郊
以秋分祭月亦以星辰從祀俱不奉配臣等議以天為
地分祭昉於周禮圜丘方丘之文自漢以來歴代分合
不常諸儒議論不一我太祖定鼎之初與一時儒臣斟
酌考訂首建分祀之禮其後因感齋居隂雨始改合祀
至我皇考大行皇帝仍建四郊如洪武初年之制蓋太
祖始分而後合皇考改合而為分皇考之更制即太祖
之初制也今分祀已乆似難紛更宜照例南北二郊於
冬至夏至日恭請聖駕親詣祭仍奉太祖髙皇帝配其
東郊以甲丙戊庚壬年西郊以丑辰未戍年聖駕親祭
餘歲遣官代行其地歲暮孟春遣官專祭至如天地神
祇已從祀南北郊其仲秋神祇壇之祀不宜復舉
一祈穀之禮謹考祖宗朝原無祈穀之禮惟郊藉田有
先農壇國初每歲仲春上戊日聖駕親祭先農遂藉田
永樂後惟遇列聖登極之始僅一舉行其他歲遣順天
府官代嘉靖九年以孟春上辛日行祈穀於大祀殿十
年以啓蟄日改行於圜丘十八年又改行於禁内之𤣥
極寳殿遂為定例而先農之祭亦不廢臣等謹議禮稱
元日祈穀於上帝其詳亦不可考我國家先農之祭蓋
即祈穀之遺意自皇考俯納言官之請肇興此典夫既
祭先農復云祈穀二祀并行於仲春不無煩數且𤣥極
寳殿當禁嚴之地而百陪祀宵分出入事體深有未安
臣等竊以為宜罷祈穀之禮止於先農壇行事為當恭
遇聖主登極則親祀先農并行耕藉禮其餘每歲仲春
仍遣順天府官代行庶合祖宗舊典
一大享之禮嘉靖十七年我皇考舉明堂大典以季秋
享上帝奉睿宗獻皇帝配尋乃撒大祀殿改建大享殿
然每歲惟於禁内之𤣥極寳殿遣官行禮以為常亦未
嘗於郊壇親祭也臣等謹議明堂大典大享雖稱古制
而制度之詳亦不可考見皇考肇舉此祀無非追崇睿
宗以昭嚴父配天之孝但自皇考祀睿宗則睿宗為嚴
父自皇上視睿宗則睿宗為皇祖若以今日仍奉睿宗
配帝似於周人宗祀文王於明堂之義不甚相恊恐非
所以妥睿宗之靈而安皇考之心也故臣等以為大享
之禮可罷
一社稷之禮謹考國初建太稷異壇同壝以句龍后稷
配仁宗三十一年更奉太祖配永樂中北壇成位置如
故洪熈間又奉成祖配嘉靖九年遵復初制以句龍后
稷配十年復於西苑隙地墾田樹穀建帝社帝稷二壇
每歲以仲春秋上戊次日行所報禮臣等謹議帝社稷
之名則自古及祖宗廟皆無之國初大社稷之建悉遵
古禮而皇考仍以句龍后稷配實合太祖初制無容别
議至於帝社稷之祭不無嫌於煩數臣等竊以為止宜
照舊奉大社大稷之祭其帝社帝稷宜罷勿舉
一陵葬廟祔之禮謹考我國家自宣宗以前陵寢合葬
若太廟祔享則惟一帝一后又后為元配始得升祔恭
惟孝㓗皇后為大行皇帝元配禮應合葬永陵祔享太
廟先年神主回京時本部曾請祔享以其時未有本室
暫祔奉慈殿則以俟孝烈皇后雖曾正位中宫然非元
配今先已祔廟又奉孝㓗皇后同祔則二后並配非祖
宗舊制若因孝烈皇后先祔而遂使孝㓗皇后不得升
祔則舍元配而祔繼配亦非祖宗舊制况孝㓗皇后宜
祔之禮皇考先年已有欽依近日復有遺命臣等竊以
為皇考大行皇帝升祔大廟之時宜請孝㓗皇后祔享
而移奉孝烈皇后於别所仍於大行皇帝發引之先遷
奉孝㓗皇帝梓宮於永陵與聖母梓宫同日祔葬孝烈
既以祔葬似當次列祔其孝㓗皇后孝烈皇后尊諡乞
勅臣等撰擬議又奏進薦上冊寳庶幾名分正而典禮
全矣上以其禮官㑹議允當如議行之
　　景王之國禮
嘉靖三十八年禮部言皇上欽承祖宗大制諭景王之
國乃以父皇命子與太祖髙皇帝成祖文皇帝親命諸
王事體相同比之列聖以兄命弟者有間臣等伏攷先
朝故事皆奉天門陛辭而行今景王逺違聖慈乞令前
一日王與妃恭詣御前面辭行五拜三叩頭禮祇受皇
上訓命禮畢王與妃詣母妃前行四拜禮出辭裕王至
府内行兩行又國初諸王之國百官俱送至龍江關候
王登舟而返以後此禮不行惟先一日詣王府拜辭而
已今景王承皇上親命之國禮宜從其重者乞令文武
百官先一日詣王府行辭禮至次日各具朝服侍班候
王行禮畢出易吉服送至崇文門橋南候王輅過而回
則國典人情庶為兩盡報可
　變通禮
　　有妃䘮遇祭期
洪武九年五月將有事於方丘適有晉王妃之䘮上命
翰林侍講學士宋濓考古制以聞濓對曰按王制䘮三
年不祭惟祭天地社稷越紼而行事䘮服傳云宫中有
䘮三月不舉祭既葬而祭宋真宗時有内䘮太常禮院
言凖禮宜祭天地社稷神宗時當郊而䘮未除帝以為
疑講讀官王珪司馬光王安石皆以為不當廢夫郊社
之禮國之大事聖人所重雖有三年之䘮亦不可廢示
有尊也上然之
　　䘮禮遇時享
洪武二十五年上以皇太子新薨欲停祭祀而時享在
邇復命禮部右侍郎張智翰林學士劉三吾等以郊廟
合行典禮參考古制議定以聞於是智等奏曰宋㑹要
王制三年不祭惟天地社稷蓋不敢以卑廢尊也真宗
居䘮既易月而服除明年遂享太廟合祀天地於圜丘
服衮冕車輅儀物音樂縁臣事者不廢南郊所有鹵簿
儀仗冠冕車輅宫架登歌鼓吹並如常儀及宰臣畢自
安請聽樂真宗批荅云除郊天之事資禮樂以相成須
用樂外所有鹵簿鼓吹及樓前宫架諸軍音樂皆備而
不作其各處警塲止鳴金鉦鼓角今定議天地社稷先
師太歲風雲雷雨嶽鎮海瀆諸神皆係祀典神歴代帝
王乃是紹承統系宜如宋制惟太廟乃祖先神靈所在
國既有䘮而時享仍用樂恐神不樂聽宜亦備而不作
詔從之
　　變通禮
天順二年以大祀天地親祀力疾行禮上御奉天殿誓
戒文武羣臣致齋三日上召内閣臣李賢謂曰大祀期
至朕足疾未愈欲自行禮但艱於拜起令人扶可乎賢
曰陛下力疾行禮足見敬天有誠雖扶何妨上從之
　　大祀遇大行䘮
成化元年禮部奏春二月該祭太社太稷遣官祭先師
孔子故事祭社稷太常寺先期奏齋戒至日上躬詣壇
壝行禮釋奠先師傳制奏樂遣官行禮茲遇大行皇帝
䘮禮禮曰䘮三年不祭惟祭天地社稷為越紼而行事
謂不敢以卑廢尊以已䘮廢公祀也社稷之祭請上如
禮行之釋奠先師遣官如故免傳制制可
　　萬壽遇冬至
成化七年禮部言今年十一月初二日恭遇萬壽聖節
是日又遇冬至節乞照例二禮併行所宣冬至節表内
加忻逢聖旦等語在外祝壽禮今茲冬至下加恭遇聖
旦等詞預行各王府及天下文武衙門知㑹從之
　　進春遇星變
成化七年十二月丙戍立春順天府官進春例登殿受
賀上以星變苐常服御奉天門命順天府官便服進春
免賀
　　殿試遇太子䘮
成化八年禮部奏例應三月初一日殿試而狀元率諸
進士上表謝恩在初六日值悼恭太子發引上不視朝
請改殿試於十五日從之
　　日食遇時享
成化八年三月禮部奏今年四月初一日日食文武百
官例赴本部救䕶然其日孟夏時享太廟俱在午後行
禮彼此有妨宜如孟秋時享例於初一日早行禮彼此
是日免朝時享如所奏
　　免行飲福受胙禮
𢎞治六年二月禮部尚書倪岳等奏明年正月初七日
大祀天地前期三日以孟春享太廟值大祀齋戒之始
宜免行飲福受胙禮
　　視牲遇日食
正德十年十二月朔日食是日車駕當出視郊祀牲禮
部請移於次日且言視牲乃郊祀之始日食乃天變之
大今大禮將舉忽遇此變上天示戒亦昭然矣伏願順
承天意益加敬畏自此以往皆郊祀之所有事起居必
以其道出入必以其時一遵祖宗典訓而慎行之至於
朝賀燕享亦莫不然則天心感格灾變不足弭矣
　　齋戒暫免傳制
嘉靖十一年禮部言二月四日祀先師孔子先一日當
𫝊制同日上親行祈穀禮恐二禮不能並舉得㫖祈穀
禮重既專齋戒𫝊制暫免
　　歲暮大祫酌儀
嘉靖二十年禮官議歲暮大祫當陳祧主而景神殿隘
不能盡陳請暫祭四祖於後寢用連几陳籩豆以便周
旋前殿兩廡故有列廟神龕孝潔神座請移别所尊藏
以便親王功臣侑享詔可四祖在寢祝讀於前殿太祖
位前改特修大祫禮太廟句為特修大祫之禮敬皇后
神主業已還内不書待詣廟而後書
　　正旦值立春
正統十年十二月禮部尚書胡濙等奏明年正旦立春
舊制立春順天府官四拜進香復四拜文武百官五拜
三叩首今二節同一日宜殺賀立春禮順天府官進香
後文武百官即詣班行賀正旦禮從之
　　萬壽遇冬至
天順五年七月禮部尚書石瑁言十一月十一日萬壽
聖節是日遇冬至羣臣賀詞各異聖節不傳制冬至傳
制今請通致詞曰律應黄鍾日當長至恭惟皇帝陛下
萬壽聖節應乾納祐奉天永昌臣某等誠歡誠忭敬祝
萬萬歲壽然後以冬至制詞傳荅羣臣其各處賀表宜
讀重復請通宣表文曰忻逢長至恭遇聖旦其在外衙
門行告天祝壽禮曰今茲冬至恭遇聖旦聖壽益増上
從之
　　聖旦遇服制
嘉靖元年八月禮部奏初十日萬壽聖節文武百官朝
服慶賀今武宗皇帝服制未闋又遇孝慈髙皇后忌辰
宜免習儀初九日廷臣并進表官各具吉服於奉天門
致詞五拜三叩首表文免宣讀詔可
　　䘮禮遇祭日及吉典
嘉靖十四年正月鴻臚寺奏本月初十日俱祭祀期雖
大行莊肅皇后䘮然祭為重請令百官暫服青綠錦繡
將事上又以㑹試係求賢吉典考試執事官亦得服青
綠錦繡中供事則用淺淡服色免宴
　　大䘮遇日食
隆慶六年大䘮方成服遇日食百官先哭臨後赴禮部
青素衣黑角帶向日四拜不用鼓樂
　　頒厯值冬至
成化十四年禮部奏今歲冬至十一月朔舊例以是日
頒厯二禮難於併行請㑹翰林院定議上命免議以十
一月一日進厯
　　即位在大行䘮服内
萬厯四十八年八月初一日光宗皇帝登極在大行䘮
服内令文武百官是日俱吉服入朝俟行禮之時更換
朝服禮畢仍吉服出朝禮部奏升殿頒詔係至大吉典
照得是日文武百官朝臨二十七日之期未滿合無是
日暫免朝臨那後一日補足奉聖㫖是欽此
　　大行䘮内值千秋令節
𢎞治十八年是日文武百官穿青衣服黑角帶行五拜
三叩頭禮
隆慶元年是日欽奉明㫖免行
　　脩省遇聖壽
嘉靖十一年八月上以彗星見東井諭閣臣曰朕聞彗
星又見於井宿之間夫斯變也未及三歲凡三見焉乃
朕所召卿等即刻傳意於禮卿言生辰慶賀俱令免行
不必吉服只常服視事以承天意于是禮部尚書夏言
等奏萬壽大慶凡内外臣工荒逺夷使無不欲恭祝以
伸臣子之情盡廢不舉則下情欝而未宣况天變實繇
臣等若使禮成之後痛加脩省似與天地人心方為允
恊上曰然應天必以實茲不過變其服色暫輟禮儀耳
慶賀禮姑聽卿請禮畢之後務實加脩省以弭變異於
是禮部復請自十四日始如故事各素服角帶朝叅辦
事三日仍通行九卿六科十三道各條例時政得失以
聞上曰十四日本因事輟朝不得更言脩省其自二十
一日始淺衣辦事三日九卿衙門官還各令自陳以聽
裁處務要思忠論實毋挾持泛引假公報私
　
　
　
　
　
　
　
　
　
　
　
　
　
　
　
　禮部志稿卷九十六
欽定四庫全書
　禮部志稿卷九十七
　　　　　　　　　　　　明　俞汝楫　編
　擬典備考
　　建文陵廟及景泰廟號疏
萬歴二十年禮科都給事中萬象春題為修舉陵廟曠
儀以光先徳以垂典制事切惟國家之事莫大於祀典
祀典之起實繇於人心故質之人心而有不容已皆祀
之不可廢而聖哲之所必舉者也矧事關陵廟情屬親
親在列聖容有欲為之志而陛下當有善繼之圖者乎
臣所議於今日有二一曰革除之陵廟宜復二曰景帝
之廟號宜尊洪惟太祖開基成祖定鼎列聖神功巍巍
莫尚矣然自太祖以後成祖以前其間君臨天下者不
有建文君在乎既緣靖難兵至避位自焚延迄於今祭
享無聞陵園不治行道之人欷歔嘆息臣嘗倣往牒當
建文君沒成祖駐營龍江發哀命有司治喪葬以天子
之禮遣官致祭當其時固未嘗不陵不祭也乃今令甲
所載止孝陵及懿文太子陵而建文君不與焉茲何以
故豈成祖許之於先而所司顧廢之後耶國家修明典
禮凡前代帝王有功徳於民者除嵗廟時祭外間遣官
祀於其陵而矧稱帝建號按臨臣民至四五年首為一
代嗣統之正者乎又如革除死事諸臣我皇上登極之
初首發明詔令得祀於其鄉邇又允言官之奏凡諸臣
墳墓苗裔咸蒙修治䘏録而為之君者反不得一坏之
土一勺之水宜天下人心惋然而深悲也似宜勑下所
司即其原葬處所立為陵廟嵗時一體祭祀仍乞上尊
諡以表追報之隆復年號以正君臨之體此非臣等今
日私議也當在成祖時既葬以天子之禮必宜享天子
之祭既享天子之祭自當復其有天子之號詎特天下
之心固亦成祖之心也而何顧忌之有與至於景帝之
事則又異矣土木之變國家岌岌乎幾不可保景皇帝
奉太后命進登寳位鎮安人心倚任忠良克戡禍亂卒
至鑾輿反正宗社寜謐聖子神孫所以晏安坐享全盛
之業者景帝之力豈可誣哉迨升遐之日諡號葬祭率
從貶損蓋一時軒輊之勢則然而實非人心之公與國
典之正也以是至憲宗純皇帝時特允廷臣建議復其
帝號祭以帝禮先靈顯赫亦既足以述先志而昭往烈
矣然而廟號未加陵制有儉生有安天下之功而崇報
不稱沒宜享天下之號而物故未彰其於國制終屬缺
典臣等待罪該科每見太常寺嵗祭題請祭祀其遣官
行禮諸陵皆同固未有隆殺也即如前嵗駕幸山陵行
春祀禮臣忝扈從之列見我皇上於景帝陵躬為致祭
誠重之矣乃其祭與諸陵同而其制與諸陵異雖致祭
於陵而不得祔祭於廟仰窺聖衷當必有缺然於茲者
矣似宜遵照典制備加尊諡仍恭上廟號昭示無疆其
陵制隘陋尤須亟為恢改如似逼近恭讓皇后陵勢難
展拓第就其殿廡門垣等項稍加穹廣仍量陪寳城增
建明樓以稱帝者藏衣冠之地至於恭讓太后陵亦宜
一體修治俾得欝然相望如此庻足以慰在天之靈而
彰沒世之徳其於陛下繼述之孝制作之隆皆有先矣
　　景廟議
成化二年五月湖廣荆門州學訓導髙瑶上言正統己
巳之變先帝既已北狩皇上方在東宫冦騎薄於都城
宗社危如一髮使非郕王繼統國有長君則禍亂何繇
而平黠冦何繇而服鑾輿何繇而還六七年間海宇寜
謐年榖屢豐元元樂業其功不小迨夫先帝復辟其貪
天之功以為己力者遂加厚誣使不得正其終節惠隮
祀未稱典禮人心猶欝天意可知昔周公有身代武王
之功及三叔流言避位居東致天動威以彰周公之徳
成王警悟遂親迎之出郊反風感應如響今者災異迭
興無乃天之動威亦以彰郕王之功與伏望皇上特勑
禮官集議追加廟號以盡親親之恩則倫紀以厚而天
心可囘矣事下禮部議之禮部等衙門㑹議訓導髙瑶
所奏追加景泰廟號事僉謂郕王繼位六七年間行事
具在實録其廟號非臣下所敢輕議請自上裁左春坊
左庻子黎淳奏曰正統十四年八月册立陛下為皇太
子至九月羣臣又奉郕王即帝位改元景泰緣陛下為
皇太子在前郕王即帝位在後事理有礙至天順元年
正月英宗睿皇帝復位欽遵聖烈慈夀皇太后聖㫖仍
復景泰為郕王詔吿天下永為遵守然後人倫正天理
得名正言順而事成矣髙瑶建言乃欲加郕王廟號臣
惟朝廷既立皇太子則異時居天子之位乃皇太子也
曽未半月羣臣又立一親王為天子則前時所立之皇
太子將何為哉此景泰三年皇太子之廢有繇然也在
當時雖曰主少國疑四方多事然周成王之時姬旦實
有功之叔父何不遂取天位雖曰神器久虚不可無人
然共和之際周召皆王國之懿親何不共分姬室特以
君臣有定分而不敢耳凡若此者皇太子為君親王為
臣天經地義民彛物則截然一定固不待智者而後知
之今多官㑹議依違茍簡畧無定見猶欲煩凟聖聽取
自上裁豈臣愚之所能喻哉先帝明並於日月此事處
置已久人心已定今若誤聽髙瑶之言一加郕王廟號
必將祭吿太廟改易舊制而行祔廟承祧之禮焉必將
遷啓梓宫改造山陵而加珠𥜗玉匣之典焉必將追贈
皇太后皇后之稱焉必當盡復當時所用之人所行之
政焉且髙瑶此言有死罪二一誣先帝為不明一陷陛
下於不孝古之聖賢經史具在魯隠公内不承國於先
君上不禀命於天子諸大夫扳已以立而遂立焉是與
爭亂造端故春秋首書元年春王正月而削公即位正
大倫也郕王之即位内承國於何君上禀命於何王不
過羣臣扳已而立為遂立爾律之隠公允合無異為人
君父而不通春秋之義者必蒙首惡之名是故昌邑王
既廢未聞復為漢某帝更始既廢未聞復為漢某王誠
不敢悖逆春秋移不明之過加於先君而欲全孝道於
子孫也陛下昔為皇太子名正言順誰得私議郕王乃
敢廢之易以己子至使先帝久遭幽閉此非郕王所自
為也當時館閣大臣陳循等貪圖富貴密運姦謀從㬰
為之也至於天順元年郕王有疾陳循自合迎請先帝
復位却乃率領羣臣進本奏乞早選元良正位東宫當
時皇太子見在欲選何人以臣愚見若非南城迎駕之
功先帝終無出路矣但此迎駕之人又皆貪圖富貴之
小人既効微勞氣盈志滿驕奢滛佚靡所不為是故髙
爵厚禄封公封侯所以尊顯於元年者賞其迎駕之功
也嚴刑峻法或斬或流所以誅於後來者罰其驕矜之
罪也今流言國中必曰先帝怒此諸人迎駕而罪之則
萬無此理而不足信矣陛下即位之初首罪羣邪寒心
破膽及見取囘商輅仍復舊職内閣辦事然後欣然自
以為得計又皆私竊效慕希求進用矣彼小人者但欲
得官於已豈顧貽患於人臣以謂髙瑶此舉非欲尊禮
郕王也特為羣邪進用之階也必有小人主使之者不
然彼草茅疎逺安敢妄言上誣先帝之明使後世觀之
以為口實而今之議者亦豈可不察乎此隠忍曲從而
猶欲煩陛下之聽哉疏入上曰景泰已往過失朕不介
意豈臣下所當言顯是獻諂希恩俱不必行
　　請復建文年號立景泰實録疏
禮部尚書沈鯉題為循史職修缺典以昭祖宗心事以
隆繼述大孝事該國子監司業王祖嫡奏稱建文年號
已奉革除景泰事蹟仍為附録均於信史真要乞聖衷
裁斷復建文位號仍將四年事蹟修輯為録景泰則自
為一録削去郕戾舊名各一節奉聖㫖禮部知道欽此
臣等看得人君有位號則有紀年有政令則有實録此
春秋不易之法自古及今無有以興亡隆替而因革予
奪其間者我朝自太祖開基列聖相承金匱玉室之藏
具在乃建文以革除而槩稱洪武景泰以分附而並系
英宗則皆為我朝闕典矣臣等請先述二事大畧而後
及所以當正之故為皇上陳之我太祖髙皇帝在位懿
文太子先薨洪武三十一年太孫嗣位改元建文建文
者太祖之嫡孫也在位四年成祖文皇帝靖難登極乃
削去建文年號仍以洪武紀年及重修髙廟實録遂將
四年寳歴附作洪武虚數此則革除之大畧也正統十
四年北敵入犯英宗睿皇帝躬馭六師自行天討至土
木北狩景皇帝時為郕王奉皇太后命監國旋正大位
次年八月恭遇英廟廻鑾後七年復辟是為天順元年
其時奸臣石亨輩奏將景皇帝廢為郕王加諡曰戾成
化元年修英廟實録遂以景泰七年事蹟附於正統之
後天順之前注曰郕戾附至成化十一年十二月憲宗
純皇帝追體英宗本意始勑廷臣復景帝位號上恭仁
康定尊諡改修陵寢無所不用其情惟景泰七年事蹟
原附英廟實録者仍稱郕戾王此則附録之大畧也嗣
是以來朝野公議非不昭然而修遺舉墜獨未之聞者
則有繇矣蓋郕戾附録纂修在成化元年位號之復在
成化十一年也當時惟以復位號為重而實録之改與
不改以為往事歴數十年竟無與言及之者乃因循以
至於今非為其不可而遂已之也矣憲廟追尊之舉為
帝王盛徳之冠乃獨於附録一節不行釐正於推廣徳
意毋乃有闕乎不知位號既復則實録自當改正許其
大不許其細是未體夫憲廟之心而已矣建文年號在
成祖登極詔書不過以建文四年為洪武三十五年然
猶稱為少主未聞降削位號是在成祖親親之心亦必
有不忍絶者而一時宣力歸命諸臣故務張功伐或茍
存形迹遂賛成革除之事其亦未達夫成祖之心耳夫
成祖奉天靖難再造邦家駿烈宏功纘承髙廟正使年
號不除何損萬一而曲為揜諱若此且天下後世各有
耳目安可盡冺稗官野史各有紀載安可盡革此不但
無益於事適足示人以疑耳故議復革除者非為建文
為成祖也議更附録者非為景帝為英宗也方今聖明
在上修遺舉墜以𢎞先徳正此其時臣等不敢為更張
之議惟以附録改正不過將英廟實録於正統以後天
順以前摘中間七年事蹟名曰恭仁康定景皇帝實録
無相混淆如斯而已至於建文位號詔書中原無降削
之文今亦無憑議復亦惟於髙廟實録中摘出洪武三
十二年至三十五年事蹟復稱建文元年二年三年四
年以存其年號𫝊信萬世如斯而已以我太祖甫定天
下即首命儒臣纂修元史又追諡其主為順帝淵哉聖
心至公至厚矣成祖英宗之心同符太祖而建文景泰
又非勝國之君之比也元主可諡何忍沒其號於建文
元史可修何可闕其録於景泰且景帝之位號既可復
則建文年號亦可復建文之死事諸臣且蒙我皇上之
䘏録而況其君乎況其為太祖之𦙍乎慰祖宗在天之
靈伸寰海久抑之意彰微顯闡幽之烈寓興滅繼絶之
仁斯舉也實聖主德政之第一事也獨可稱昭代之信史
而已耶伏候聖明裁定惟復勑下多官虚心㑹議題請
定奪等因奉聖㫖景皇帝位號已復實録候纂修改正
建文年號罷
　表章忠義
　　請䘏靖難忠臣
𢎞治四年兵科給事中吳世忠言太宗皇帝奉天靖難
時文臣如方孝孺周是修練子寧黄子澄鄒公瑾魏公
冕顔瑰齊㤗諸人伏節以死然至今未及褒表似為闕
典因言太宗之奉天靖難乃武王之心孝孺諸人之伏
節死義則夷齊之志二者固並行而不相背況仁宗皇
帝即位之初於孝孺公瑾諸人之事俱嘗明著詔書稱
其忠義還其子孫俾不失所後至宣宗皇帝之世凡諸
恩義亦以漸推舉今天下之人景仰諸賢之忠義如彼
而感嘆三宗之明識逺度如此伏乞賜之爵諡崇以廟
祀録其子孫復其族屬以勵士夫之節慰忠義之靈命
下其奏於禮部
　改定歴法
　　改定歴晷刻
景泰二年詔更定大統歴晷刻先是天文生馬軾乞改
大統歴晝夜時刻命禮部㑹官議欽天監監正許惇等
奏正統間監正彭徳清於觀象臺測驗以北京較之南
京北極出地上髙三度南極入地下低三度冬至晝短
三刻夏至晝長三刻逐一考究奏準改入大統歴内永
為定式軾起自軍匠不諳厯數妄以己意要改舊制所
言難允帝曰歴雖造於京都而太陽出入度數則當以
四方之中為準則是以堯命羲和仲叔四人分測驗於
四方以定四時之中今京師觀象臺在堯幽都之地太
陽出入度數其可以為準乎今後造歴宜悉照洪武永
樂間舊式
　　請改歴法
成化十七年直𨽻真定縣儒學教論俞正己以上言歴
法為禮部尚書周洪謨等所劾命錦衣衛執治之正己
言歴象授時乃敬天勤民之急務後世歴法失𫝊漢唐
以來造歴者莫有定議愈精愈密而愈多差繇不得古
人隨時損益之常法也我朝列聖相繼於前代宿弊一
掃無餘但於歴法之差未曾改正臣切以經𫝊所載日
月天行之當度本歴元以步算又以隂陽虧盈之理求
之以驗今歴謹詳定成化十四年戊戌十一月初一日
己丑子正初刻合朔冬至日月與天同㑹於斗宿七度
至三十三年丁巳十一月初一日戊辰酉正初刻合朔
冬至日月與天復同㑹於斗宿七度所謂氣朔分齊是
為一章者也今將一章十有九年七閏之數冬至月朔
閏月節氣年月日時逐一開坐編成一册上進請勑該
部精加考訂仍行欽天監從宜造歴頒布天下詔以歴
法已嘗稽定今奏有差所司其看詳以聞禮部尚書周
洪謨等㑹欽天監掌監事太常寺卿童軒集歴科官生
與正己叅考講論竟日不能决洪謨等因奏正己止據
邵子皇極經世書及歴代天文志推算氣朔又祖述前
代術家評論嵗差之意言古今歴法俱各有差曾不知
歴代以來歴官考之象緯驗之晷影隨時修改以與天
合則雖當差而可使無差今正己膠泥所聞輕率妄議
請下法司治罪有㫖正己不諳事體妄議歴數錦衣衛
其執治之既而軒亦奏云比詣禮部公同正己講論歴
法看得所進册内每月俱以大小編排祇有合朔並無
弦望之日於本年六月後作閏六月臣等辯論本年若
閏六月即今八月當作七月觀數日以來氣候豈七月
令乎且其言成化十四年戊戌為章盡之年當閏十月
而不置閏故冬至差一十二日則知今歴冬至合朔閏
月三者皆差惟歴日乃正朔之書借置閏或差則寒暑
反易農桑庻務皆失其候矣我太祖髙皇帝奄有天下
肆命監正元統等叅考歴代四十四家歴法以洪武十
七年甲子為歴元造大統歴頒行天下英宗睿皇帝又
置璣衡節儀圭表等器於觀象臺迨今循用已久本監
所算日月交食日時方位及所躔宿度觀之於天測之
於器未始有不驗者間有刻數先後之殊所食分秒之
異蓋繇星土之有南北地形之有髙下故耳使果如正
己戊戌年當置閏冬至差一十二日則晦朔弦望既差
而遞年本監所算日月交食日時并所躔宿度俱差無
疑矣今何為盡驗乎況戊戌置閏遡而上之無不差者
又其言天地之間有自然之冬至有自然之朔望有自
然之閏月非人力私智所得而損益是又不知天有自
然之運而人有自然之數求自然之天則雖千載之日
至可坐而致也今正己自以己意創為八十七年之約
法每月大小相間編排有合朔而無弦望止是以區區
小智強合於天與前之所言自相矛盾矣切見禮部奏
詞未曾深言本官妄議歴法之非恐彼心懐不服請勑
法司將臣所奏明正其罪以儆將來得㫖亦付錦衣衛
史臣曰歴法重事人多不講正己所奏援引證據凡數
千言雖與歴家不盡合然亦苦心力而為之矣
　　請改定歴法
𢎞治十年十二月南京欽天監主簿諸昇奏歴法有差
乞命大臣為總裁選通曉天文歴理之人改定歴法禮
部覆奏國初更定大統歴頒行天下其法至精至密百
餘年來凡以推步測候頒朔授時鮮聞有失若必欲更
改嵗差求合天度事體重大有非臣下所敢議者況私
習天文律有明禁以故通曉歴法者亦未易見又昇所
奏亦自有訛舛請治其罪上曰歴法事重不必輕易更
改諸昇姑宥之
正徳十一年欽天監漏刻博士朱裕請修改歴法上疏
曰嵗差之法唐一行以八十三年差一度宋紀七十八
年差一度虞喜五十年差一度何承天為不及乃陪其
年而反不及劉焯取二家中數七十五年差一度俱為
未密至元太史令王恂郭守敬等㕘考修正以辛巳為
授時歴元比漢唐宋歴最為精密但距今二百三十七
年歴嵗既久不能無差故推算日月交食五星躔度有
差失況囘囘歴自開皇己未至今九百餘年亦有疎舛
連年推算日月交食算多食少算少食多時刻分秒與
天不合赤道嵗差一分五十秒距今正徳辛巳該差三
百一十分黄道嵗差一分三十八秒半今當差三百三
十二分四十秒此即損益之數若不量加損益將來愈
久愈差乞勑禮部㑹議簡命文職大臣一員督本監堂
上官總理其事令本監歴科官生半推古法半推新法
兩相較驗奚疎奚密孰是孰非觀象臺測驗黄道赤道
度分若干日月五星躔度疎密漏刻科推測昏旦中星
調品晝夜壺漏中星正則天運可求分至定則日行可
準囘囘科推驗西域九執歴法仍遣官之南京及浙江
諸省候土圭以測今時與至元天道修短若干節氣早
晩何如衆途同歸方可成歴則交食可正儀象可驗七
政可齊而天道可合事下禮部看詳以為星歴之學必
得明天人之理如郭守敬許衡之流斯可以任考驗之
責今裕及欽天監官歴法未必皆精難遽委以是任今
十月望月食分秒時刻中官正周濂等所推算與古法
及裕所奏各不同本部請候至期驗看上請裁定既而
濂等言漢劉洪造乾象歴始覺嵗周餘分太強減二十
五百為二千四百六十二至晉虞喜宋何承天祖冲之
以天為天以嵗為嵗謂嵗當有差因立嵗差法元許衡
王恂郭守敬等造授時歴宗而用之其法損嵗餘益天
周使嵗餘浸弱天周浸強強弱相減得日躔嵗退之差
一分五十秒名曰嵗差非差失之差乃今嵗冬至歴來
嵗冬至不及天一分五十秒歴六十六年有竒而日退
天一度所謂差也考元至元辛巳嵗前天正冬至氣應
五十五日六百分命得己未日丑初一刻日躔赤道箕
宿十度黄道箕宿九度二十二分一十七秒為授時歴
元推驗之精未有出於此者但用之年久差退移天度
太逺致有差失臣考元至正戊子冬至赤道嵗差退天
一度五秒黄道嵗差退天九十二分九十八秒永樂乙
未冬至赤道嵗差退天一度五秒黄道嵗差退天九十
二分八十八秒成化辛丑赤道嵗差退天九十九分黄
道嵗差退天九十一分四十二秒今正徳乙亥距至元
辛巳二百三十五年赤道嵗差當退天三度五十二分
五十秒黄道嵗差當退天三度二十五分七十四秒未
經改正則推步豈能合於天道臣將嵗差之術叅詳較
驗考得正徳丙子嵗前天正冬至氣應二十七日四百
七十五分命得辛卯日丑初初刻日躔赤道箕宿六度
四十七分五十秒黄道箕宿五度九十六分四十三秒
為歴元不用古法積年别作一算起每一年加一算仍
減一用之其中積分數月俱自此始其氣應閏應轉應
交應并周天黄道二十八宿十二宫次分界宿度分秒
諸類歴法立成悉從嵗差以隨時改正則推步無不合
矣授時歴議云歴法疎密驗在交食然推步之術難得
其密加時有早晩食有淺深取其密合不容偶然推演
加時必本於躔離脁朒考求食分必本於距交逺近茍
入氣盈縮入轉遲疾未得其正則合朔不失之先必失
之後合朔不失之後必失之先合朔失之先後則虧食
時刻其能密乎日月俱東行而日遲月疾月追及日是
為一㑹交值之道有陽歴隂歴交㑹之期有中前中後
加以地形南北東西之不同人目髙下邪直之各異此
食分多寡理不得一者也合朔既正則加時無早晩之
差氣刻適中則食分無強弱之失推而上之自詩書春
秋及三國以來所載虧食無不合者合於既往則行之
悠久自可無弊乞勑禮部堂上官一員并本監堂上官
董理其事再選官生二三人與臣等上自至元辛巳為
始下至未來戌子為終通計二百四十八年時日月交
食用古法與新法逐一推算考驗精密應合於天亦下
禮部看詳以濂等所推近是但定歴授時乃朝廷重典
未可輕議請今後凡遇日月交食本監官生一依古法
推算如或未當暫免㕘究本監仍於官生内推選精通
歴學者四五人同濂等以新法推算彼此叅驗至於數
年果有定則别為奏請從之
嘉靖二年十月欽天監博士朱裕又奏我朝百務皆有
成規獨歴法未暇修正雖以大統為名實授時之歴且
自先及今二百四十餘年歴嵗既久積數漸差推算連
年日月交食分秒已有不合時刻遂至爽忒臣嘗於中
官正周濂具奏乞欲增損修改奉欽依今後如遇日月
交食遂依古法推算如或未當暫免叅究禮部仍於本
監官生内選精通歴學者四五員名與周濂朱裕等各
以新法推算彼此叅驗待日後累算無差再行具奏臣
等仰遵成命叅驗分秒時刻委有不協洪武中漏刻博
士元統亦言歴法當隨時修改以合天道洪武去元甚
近已欲修改今乃嵗差愈多況本監觀象臺晷表尺寸
不一難以準測推算歴數用南京日出分秒似相矛盾
伏惟皇上圖新治化敬天勤民歴象為急乞勑禮部詳
臣所言㑹舉洞達天人精究理學大臣一員總理其事
及鑄立銅表考四時日之影仍差通曉歴學官生前往
河南陽城察舊立土圭以合今日之晷及分立圭表於
山東湖廣陝西大名等處以測四方之影然後將内外
舊影新舊歴書錯綜叅驗撰成定法庻幾合朔得真交
食不謬詔下所司知之
嘉靖二年欽天監掌監事光禄寺少卿華湘奏歴代治
歴更改不一不數世輒差者繇天周有餘日周不足所
致勝國至元辛巳已造授時歴天正冬至嵗差迄今不
同是以正徳戊寅日食己卯庚辰月食時刻分秒起復
方位與本監所推不合乞賜中秘歴書及國朝歴志準
臣親督中官正周濂等及選諳曉本業善於推算者及
今冬至以前詣觀象臺辰昏晝夜推測日景赤道黄道
中星分秒日記月書候至來年冬至以驗二十四氣二
至二分日月交食合朔弦望并日躔月離黄赤二道及
昏旦夜半中星七政躔度紫氣月孛羅㬋計都等類視
元辛巳果否有差備録上之并延訪明歴理善立差法
之人令其叅列同異重建歴元詳定嵗差以成一代之
制下禮部議請如所奏得㫖允其測候訪知秘書罷禮
部看詳掌欽天監事光禄寺少卿樂䕶言歴不可改與
少卿華湘所見不同我朝歴因於元經耶律楚材許衡
王恂郭守敬諸大儒之手固難議改然推步之法貴隨
時考驗以合天運今華湘欲自行測候以定嵗差亦不
為無見已經行令測驗請行本監令二臣各盡所見究
極異同考求至當歸一之法以合天度從之
　推廣諡法
　　請善惡皆諡議
正統八年癸卯吏科給事中姚䕫言古者諡法之設非
但為死者加美號以示恩寵正欲表善惡示勸戒也自
宋以前内朝官三品以上例皆得諡四品以下至韋布
之士亦間有諡其法掌於太常議於博士達於祠部覆
於吏部然後以行所以示至公而取信後世如何曾如
許敬宗皆諡曰謬天下莫不快之士大夫亦有所激而
思所以自修自諡法未有定規故有應諡而未得諡者
如交趾死節臣知州何忠猶不得諡乞勑禮部翰林院
㑹議斟酌古制今後大臣無分善惡並依古法加諡其
何忠宜準侍制王禕例追諡凡諡太常博士議之翰林
院正之吏部奏之務盡至公表善惡以勵風俗事下禮
部尚書胡濙等奏諸司職掌第載公侯卒有諡文武大
臣卒而功績顯卓者特㫖賜諡今䕫言凡大臣無分善
惡概乞賜諡難行其知州何忠已贈廣西南寧同知頒
誥命茲欲加諡請自上裁上曰諡法既有定制何忠又
已褒贈其俱已之
　　廣諡議
隆慶二年禮科給事中徐師曾議曰賞罰者一時之榮
辱也諡法者萬世之榮辱也夫賢而賞不肖而罰理之
常也然賢者或不幸而罰不肖者或幸而賞則是非之
辨不明勸懲之典不著而人主鼓舞天下之術窮矣聖
人知其然是以作為諡法以濟之賢者不幸生前罹罰
而死後獲美諡則足以為萬世之榮不肖者生前幸賞
而死不免惡諡則定以為萬世之辱嗚呼一時之榮辱
甚輕萬世之榮辱甚重則人情安肯冒一時之榮而甘
萬世之辱哉古者臣子於君稱天以諡且猶不敢狥私
故有幽厲桀紂之號況君之於臣乎國朝賞罰當矣間
有見稱於生前而不能無議於身後則諡法誠不可緩
也太祖初興未遑此務故惟藩王武臣有諡至成祖始
諡文臣是後被賜者多然或緣奏請或出内降不由考
功不牒太常予者享美譽不予者免惡名國家二百年
文治隆洽而於此顧有不數數然者思竊怪之豈其别
有大焉者而不屑此與抑或恡惜而不與也夫古所謂
諡者兼美惡而稱之也是以有榮有辱可勸可懲若予
者享美譽不予者免惡名則榮幸冒於生前辱不及於
身後猶廢諡也諡既廢矣將必專恃刑罰以懲惡可乎
愚切謂今在内則府部院寺五品以上在外則方面諸
臣皆當有諡或仕或罷沒必申報考功司河南道稽查
在任功過評隲人品髙下移文太常撰議奏請然後吏
部大臣審定覆題不由閣擬不從中制使天下曉然知
賢者雖抑而必伸不肖者雖伸而必抑則勸懲之機風
動海内顧有出於刑賞之上者何憚而不為哉或曰古
者生無爵死無諡如子之言不幾於濫乎愚應之曰不
然古人所謂爵者有二書曰列爵惟五此以公侯伯子
男為爵也孟子曰公卿大夫此人爵也此以公卿大夫
為爵也況周人稱爵下逮命士豈必分土析珪然後為
爵也方今京朝五品以上在外方面諸臣列於大夫非
特周之命士而已以應諡法何名為濫安得謬引曲說
而沮古今之大典耶
　廣制科例
　　請欽天監生放科舉
𢎞治十五年欽天監掌監事太常寺少卿呉昊言本監
所掌天文歴數乃國家為治之先務古昔帝王必命碩
學名儒以司其事我太祖髙皇帝選世業子孫讀儒書
通藝文者送監肄業期在得人至天順初天文隂陽生
奏比醫士醫生等科舉例四十餘年科不乏人曩禮部
因給事中趙竑奏革詐冒遂以為此輩科舉不出舊例
致令兩監官生子弟繇之沮抑近者給事中葉紳奏欲
照童軒等例於内外文臣中訪取學術明通者一二人
改命職銜専掌其事亦欲占步得人也今以讀書為他
業而禁錮之是與擇人占步之意不合乞勑禮部從公
㑹議仍照太醫院例復其科舉以激勵之縱未能中式
亦可以為占步之助其天文生隂陽人習業已成有中
式者授本監事事子弟能中式者依資格出身中間果
有堪習天文歴數者聽本監奏留任用下禮部議謂其
事涉紛更已之
　諸請更制
　　拔山林應科
正統二年行在刑部右侍郎何文淵奏學校之典固可
得賢然古之賢才不自學校出者亦多乞勑提督學校
副使僉事御史按臨郡邑廣詢山林畎畝之中果有勇
於進學而孝弟著於家庭信義顯於閭里者試實即令
有司復其身俾得力學應科則人皆相觀為善而賢才
之出日益盛矣事下行在禮部請如所言從之
　　請去岳鎮神像
正統三年廵按湖廣監察御史陳祚奏南嶽神廟殿宇
門廊舊有二百餘間規制廣大年久朽爛頺塌塑像傾
壊不稱神靈臣考之典籍山川嶽瀆皆是隂陽氣化所
成即非人類肖像可擬宜設壇致祭不當立廟故宋儒
張栻曰川流山峙是其形也而人之也何居其氣之流
通可相接也而升之也何居欽惟太祖髙皇帝鑑前代
之謬凡諸嶽鎮海瀆革去帝王位號惟存本稱如南嶽
止稱南嶽衡山之神仍照天下遵守甚盛典也惟前代
塑造后妃侍御寢殿朝堂因循未革今坍塌已甚非用
工七八萬莫能復舊乞命禮官㑹議因其頺廢之餘革
去廟宇像設照依朝廷祭祀山川制度内築壇壝外立
㕑庫繚以周垣附以齊堂每遇春秋精嚴祀事則禮制
合經神明不瀆奏下禮部尚書胡濙等議稱衡山塑造
神像寢殿朝堂歴相因積有年矣國初更制神號不除
像設必有明見所言難準宜令有司役民趂農隙採木
燒磚買辦顔料并工修理其餘房屋如本山道衆或好
善軍民情願修補者聽上從之
　　請較勘孔廟樂圖譜
景泰七年直𨽻寧國府儒學教授余鐸奏臣聞樂者感
化神人之本其要在乎和而已我朝各府學春秋釋奠
先師孔子俱有樂以歌詠功徳昭格神貺奈何行之既
久聲律節奏不能無謬乞勑翰林院及太常寺官之精
通音律者博考古典詳加較正著為圖譜頒賜天下學
校事下禮部尚書胡濙等以為樂皆洪武間所較定者
烏得有差寢之
　　請復殿額更郊祀議
隆慶元年御史張檟等言殿門宜悉復聖祖舊額太監
李芳言南北二郊當合祀上俱下禮部㑹官詳議至是
議上曰天子正朝之殿所以臨御萬邦其名義實至重
我皇帝締造之初名以奉天蓋用明王奉若天道之意
先帝因天心示變革故鼎新之餘更曰皇極蓋取洪範
皇建其有極之意為義並精所包皆廣至於他殿閣名
額先後雖殊意各有當夫皇祖為創業垂統之聖君先
帝實中興禮樂之英主凡有制作莫不仰順天心逺稽
古訓皆非臣下所敢輕議但竊見我皇上御極以來善
繼善述因革得宜凡事關典禮綱常安危治亂遺詔所
載者俱次第釐正其遺詔所未及無俟更張者則率循
成憲不愆不忘蓋釐正者所以新一時更化之宜而率
循者所以存三年無改之義聖明舉措髙出千古若殿
門等額遺詔未載關係頗緩今使於先帝山陵甫畢之
後一旦舉而盡更之竊恐皇上純孝之心有所未忍臣
等以為仍遵舊名為當至於郊祀謹按周禮言圜邱方
澤之制甚詳列位燎壇瘞坎禮樂象舞之數亦各有别
則知天地分祭之説在成周已然矣秦漢之初去古未
逺皆主分祭自是而後則分合靡常而論議不一然大
抵主分祀者十之六七主合祀者十之二三程頥朱熹
號稱大儒一則曰冬至祭天夏至祭地此不待卜一則
曰天下有二大事一是天地不當合祭則分合之當否
槩可見矣我太祖髙皇帝定鼎之初一時廷臣斟酌考
訂建圜邱於鍾山之陽以冬至祭天建方澤於鍾山之
隂以夏至祭地蓋亦倣周禮而為之至洪武十年偶感
隂雨始改合祀我世宗皇帝應運中興乃集廷議更定
四郊如洪武初年之制當時諸臣未多辨論先帝折衷
羣議斷自聖心銳然舉行非先帝作而為之實遵聖祖
初制茲遇皇上嗣登大寳遵奉遺詔凡一應郊社等禮
下之廷議令叅稽舊典斟酌改正中間如大享之禮祈
榖之祭與夫帝社稷之祀原不係祖宗舊典及與古禮
不協者俱已釐正惟此四郊二祀原為聖祖成制臣等
如舊請行荷聖明俞允此郊之禮又為修舉若復輕議
更改臣等未見其可切以為當如初議上曰殿門等門
出自皇考欽定郊壇分祀亦皇考議復皇祖初制俱如
舊遵行不必更改
　
　
　
　
　禮部志稿卷九十七
欽定四庫全書
　禮部志稿卷九十八
　　　　　　　　　　　　明　俞汝楫　編
　隆典備考
　誥勑
　　文武官誥命制
洪武六年詔定文武官誥命制度禮部尚書牛諒侍講
學士宋濂等曰前代仕於朝者必有封贈施恩之典既
封贈則必給以誥命所以上榮其祖考下及其子孫也
卿等宜稽古詳定其式於是諒等奏考唐宋誥命皆繇
三省官列銜書名復用吏部吿身等印章本朝誥勑既
用御寳則省臣不敢署見造誥勑花樣籖軸制度俱有
等第不須改作又宋紹興年間工部言官誥院所用綾
紙易以偽冒乞下文思院别織一體花樣専充官誥今
議於誥尾添織某字第幾號以為關防及取工部神帛
制勑局已造完誥命書寫用寳頒於文武官從之其制
公侯一品至五品誥命六品至九品勑命公侯及一品
誥軸用玉伯子男及二品用犀五品以下用角
　　因子推恩給原官誥
成化四年給致仕禮部右侍郎倪謙誥命從其子編修
岳之請也岳三年考滿例得推恩吏部持之不行岳上
奏自陳詔下其章於吏部尚書李秉等言謙先任學士
時曾犯贓罪充軍原授本身并封父母妻誥勑俱已追
奪焚毁後雖遇赦陳情復職及陞任致仕閒住終係犯
贓之人於例難以推封上曰謙已陞任致仕因子推恩
亦何不可其與之不為例
　券誥
　　定功臣鐵券
洪武二年上欲封功臣議為鐵券以賜之而未有定制
有言台州民錢允一呉越忠肅王繆之裔家藏唐昭宗
所賜鐵券遂遣使取之準其式而加損益其制如瓦第
為七等公二等其一髙一尺廣一尺六寸五分其一髙
九寸五分廣一尺六寸侯三等其一髙九寸廣一尺五
寸五分其一髙八寸五分廣一尺五寸其一髙八寸廣
一尺四寸五分伯二等其一髙七寸五分廣一尺三寸
五分其一髙六寸五分廣一尺二寸五分外刻履歴恩
數之詳以記其功中鐫免罪減禄之數以防其過字嵌
以金為副九十七副各二分為左右左頒諸功臣右藏
内府有故則合之以取信仍以舊券還允一賜而遣之
　勲封
　　功臣祖父母封爵
洪武四年戊辰命中書省定功臣祖父母封爵禮部言
古者封爵有五曰公侯伯子男如父封某國公某侯某
伯者母封某國夫人某侯夫人某伯夫人未授封爵應
封贈者父母以子貴妻從其夫祖降父一等曾祖又降
一等並依品級授散官職事從之
　　詔定公侯稱號
洪武十三年詔定公侯稱號上諭禮部臣曰自今封公
侯不必加以散官已授券誥者且仍其舊若追封公侯
生前曾佩將軍印者仍列於銜於是禮部奏定其式為
三公侯之銜曰開國輔運推誠宣力武臣某公某侯食
禄若干石世襲者曰世襲某公某侯食禄若干石追封
者曰開國輔運推誠宣力武臣某將軍某公某侯追封
某王某公諡某
　封贈
　　定嫡妾封贈例
洪武十五年廣東都指揮使狄崇王臻言妻阮氏等封
淑人已殁仍乞封次妻何氏等為淑人詔下廷臣議太
師韓國公李善長及禮部等官議曰禮莫大於分分莫
大於名妾不可為嫡夫人故魯莊公妾成風僖公母也
稱為夫人春秋非之哀公庻子荆之母嬖將以為夫人
使宗人亹夏獻其禮對曰無之昔周公武公娶於薛孝
惠娶於商自桓以下娶於齊此禮則有若以妾為夫人
則固無其禮蓋古者夫人殁貴妾攝其家事不為稱夫
人若庻子而貴得以推恩其母亦不得稱夫人使並嫡也
今崇臻欲任私意廢大禮亂嫡妾之分不可許上從之
遂命禮部及翰林院儒臣定嫡妾封贈例頒示中外於
是定議凡正妻在日所娶例室皆謂之妾正妻殁諸妾
不許再立為妻若以禮聘良家女子為妻許封贈前妻
無子其所生子即為嫡長子若正妻在日無子不再娶
而諸妾有子者當以長男襲父職其子依本品職推恩
其母俱從之
　　所繼所生並封
洪武十八年濟南衛指揮使何誠言早失父母其伯父
養以為嗣例應承重而所生父母先已受封復乞推恩
伯父以報養育之恩事下禮部議援宋右僕射李昉為
叔承重既封贈其叔復贈其所生以為言上命依所請
　　定軍官替襲封贈
洪武二十四年丙寅命禮部翰林院議軍官姪男替襲
叔伯職事及弟襲兄職養子女壻承襲養父妻父封贈
禮制議姪男替襲伯叔父職事者與人後同止合封贈
伯叔父母本生父母不在封贈之例弟襲兄職者若兄
原襲父祖職事再又立功陞授者亡後親弟襲其職事
如當封贈原其本止合封贈父祖如是兄自立功得官
不因父祖承襲亦止合推恩父祖追贈兄嫂古無此典
若軍官沒於王事者褒贈二等死於鋒鏑者褒贈三等
養父從軍為官養子承襲職事隨養父姓者封贈所養
父母出姓者止於脚色内寫養父歴官功績不須封贈
若本官以後自立功績陞授職事許封贈本官親父母
若養父從軍充總小旗先鋒養子代役以後自授官職
隨養父姓者封贈養父母出姓者封贈親父母妻父從
軍為官女壻承襲職事當封贈妻父母若因妻父從軍
充總小旗女壻代役以後自授官職者當封贈本身父
母議上從之
　　議定繼嫡母生母封贈
永樂元年命禮部翰林院議廣平侯袁容繼嫡母生母
封贈事先是禮部言國朝諸司職掌内載凡嫡母在所
生之母不得封嫡母亡得並封贈武官例又云繼嫡母
在所生庻母不封嫡繼母亡所生母在宜如其子職封
繼母見在嫡母已亡合封繼母追贈嫡母嫡母及所生
母俱亡止贈嫡母今廣平侯袁容嫡母孫生母劉俱亡
獨繼嫡母羅在而封贈事例不同上命禮部與翰林院
議禮部官同翰林院侍讀學士解縉等議若所生母與
繼母俱在禮難並封今繼母在當封所生母并嫡母俱
亡亦可一體追封從之仍命後不為例於是封其繼母
羅氏贈其嫡母孫氏生母劉氏皆為夫人
　　乞推封特恩
天順六年禮部郎中俞欽父廷獻奏臣田野農民先以
子貴荷蒙推恩封為主事今子進秩郎中臣又例得加
封雖粉骨碎身曷繇報補竊念臣父用貞年幾九十氣
息奄奄朝不保暮無繇沾恩臣獨屢蒙恩典心何敢安
伏望皇上施仁孝之洪恩憐烏鳥之私情免加封臣移
封臣父俾得生沾冠帶之榮臣父子子孫不勝感激之
至疏聞上謂吏部臣曰此人子之至情予之冠帶後不
為例
　廕敘
　　胄子先令入鄉較
景泰三年國子監祭酒劉鉉言國子監生徒必繇鄉選
嵗貢而後得齒其中今朝廷念死事之臣特許令一子
入監往往初離襁褓尚在羈邜洒掃應對之事且未能
知況可教以修齊治平之事乎宜遣其姑就學於家及
年稍長然後赴監令肄習一經或通書算一藝然後許
其以次出身於是禮部請令年十五以上者留監肄業
十五以下者遣囘從之
　　申飭胄子入監條
天順元年十月禮部奏朝廷設國子監所以儲養天下
科貢之士以備任用近年内外官員子孫多有敷敘父
逺年事功希求入監名雖補報朝廷實則茍倖進取宜
勑自後京官三品以上子孫願入監讀書者聽然必責
其科目出身其四品以下子孫不許上曰國子監乃育
才之地其可濫進豢養之子以啓奔競之風禮部言是
宜申禁之
　　裁處胄監濫進
天順四年禮部奏舊例三品以上官員子孫許令入監
近者故尚書古樸之孫約侍郎蘇瓚之孫晟俱援例求
入監有㫖不準今右副都御史韓福亦援例乞令其孫
景入監讀書未敢裁處上曰國子監是育才之地不可
濫進今三品以上子孫奏入監者俱不許
　　定三品以上官胄監
成化二年命在京三品以上官子孫各一人入監讀書
先是國子監助教李伸上言欲䕃大臣之子事下廷議
以為爵以待賢理不可濫教養之法義不可闕宜如舊
制三品以上官子孫方聽一人入監讀書禮部為上其
議故有是命
　廕敘
　　廕敘入監
成化四年四月戶科給事中李森言在京三品以上子
孫生於貴族鮮克繇禮乞停其入監之例上曰先王之
政仕者世禄京官仕至三品以上蓋亦積歴久而勞著
矣朝廷録其子孫一人入監固未為過矧祖宗明有故
事乎李森昧於古訓持論刻薄不體朝廷忠厚之意朕
所未諭但古者賞延於世所以報有功自今三品以上
非歴任年久政績素著者不許濫敘其子孫庻幾人知
所勸
成化二十一年十月故南京刑部右侍郎陳儼子昶援
例乞為國子監生上不許且勑所司今後大臣子孫乞
恩入監須審其父祖歴任久而政聲著者方許奏聞
　　再賜録廕
成化十九年二月監察御史鍾同在景泰時以直諫死
英宗復位追贈大理寺丞録其長子起為國子監生至
是其妻羅氏復自陳貧寠乞以次子越入監上曰同死
於忠義先帝愍之雖以䕃子未足以為忠義之報其再
賜越一命仍勑有司月給羅氏米一石以終其身
　　申明廕敘優典
成化二十年禮部尚書周洪謨等奏近例文職三品以
上歴任年深者得遣一子入監讀書後復奉㫖三品以
上官果有政聲顯著者許一子自陳禮部仍依諸司職
掌考試有能通經書大義者方許入監否則發囘原籍
為民毋概奏擾伏覩諸司職掌所載廕子之法二品官
之子該授六品職三品官之子該授七品職考試本經
或四書能通大義者即得授官今乞恩入監者自坐班
歴事聽選通計十七八年方得授官今又加以考試之
嚴則人皆畏懼不敢乞恩有孤朝廷盛典故自成化三
年再開恩例之後迄今一十八年大臣之子入監者不
過六十餘人乞仍依舊例凡大臣已經考滿準給誥命
者許一子自陳本部審其子可教者奏請送監作養庻
大臣之子均荷造就之典得預敘用之例奏上從之
　　奉使殁者敘廕
𢎞治七年三月刑科給事中林霄成化中奉詔使暹羅
殁於其國至是其子菲援例乞讀書國子監以自効上
曰以死勤事古人所恤林霄奉使殁於萬里之外情亦
可憫其子菲奏欲送監讀書非尋常濫乞恩澤者比特
允之
　　廷議廕敘例
正徳六年吏科都給事中楊褫言大臣三品以上三年
考滿例得廕子近年士風漸靡雖政績無聞屢被劾者
亦自陳乞有傷治體請勑該部於考滿時㕘酌輿論否
可取自上裁有被効得實及年逺違例奏擾者治以罪
或人品才望素著亦被劾者具實以聞吏部尚書楊一
清等議覆自今兩京三品以上官考滿復職給誥命者
本部查其履歴詢其行實果堪廕録移咨禮部奏請其
曾被劾或雖未被劾而素譽有虧及雜流出身者俱不
得與至於身後䘏恩子孫陳乞者贈官繇本部查議而
其諡號葬祭禮部亦須先㑹本部議其人品資望方與
具奏若庸碌無補及屢被劾者俱已之間冇人品才望
素著雖嘗被劾或因一事之失或出一人之見不致虧
損名節者該本各具實奏請定奪見任者不許輙自陳
乞其被劾得實去職及故久大臣子孫違例妄奏者罪
之議上既得俞㫖禮部尚書傅珪等奏駁之曰廕子入
監葬祭諡號乃本部職掌今欲預定恩廕子考滿到部
之時先議諡號葬祭於禮部具奏之始與職掌㑹典并
見行事例不合又廕子不許自陳乞與例亦不相同即
如其說既經考稱復職又已請給誥命則其人之賢可
知矣旋又察其歴履詢其行實不免有髙下其手之嫌
葬祭請諡俱有定法行之已久今必先行吏部㑹議方
與查例不免有往來移文之擾況每遇前項事務必待
該司查報至日然後具奏吏部又未嘗不與知也其陳
乞之舉固為可厭必欲一槩禁之似又難行蓋春宫侍
從者多論功於既沒之後不得不陳奉使海外者多非
三品之官不得不陳至於補廕之子繼嗣之子及三品
以上應得恩典而沒未久者不得不陳但當罪其違例
陳乞者其餘事宜仍舊屬之禮部其稱間有人品才望
素著或因一事之失或出一人之見而被劾者該部各
具實奏請此雖舊制所無而處置得宜則其可行者也
乃從珪所議既而一清又以諸司職掌廕敘列司封部
下為言得仍前㫖適侍郎王瓊乞廕子入監吏部為覆
請珪復爭曰言官建白吏部覆議皆謂大臣不自陳乞
瓊乃大臣自乞者而吏部又為之請殊戾前奏且禮部
掌行廕敘已數十餘年莫有非之者何至今日改之且
職此條特官廕官非為廕子入監言也豈有國子監既
屬禮部而其事有不屬者乎竟令吏部掌行之是時一
清方柄用珪卒為所軋然其是非固自有在也
　　援講讀恩追廕
正德十年復廕故禮部尚書兼翰林院學士彭華次子
勉肇為國子生先是華嫡孫師丙巳廕為中書舎人至
是勉肇復援春宫講讀恩例乞廕特與之
　　廕外補廕
嘉靖元年廕禮部尚書劉春子延年中書舎人仍補廕
一人入監讀書春嘗二品滿考又為經筵講官東宫講
讀者數年其子主事彭年援例以請故有是命
　　軍功後裔補廕
嘉靖二年故西華縣知縣李景以死事廕子子尋死孫
熙請補廕禮部議軍功無補廕例但事係勸忠似當優
處許之
　　補廕二次例
嘉靖七年補廕禮部尚書張駿孫張元博俱為國子監
生初駿已廕子張珂因鄉試中式補廕次子張珩復病
故援尚書屠勲廕子中科二次補廕事例以請許之
　問勞
　　優老臣
成化七年八月監察御史梁昉言致仕南京吏部尚書
魏驥德望素著白首一節今年九十有八而福履康寧
近代罕有宜特加優禮上覽奏嘉之特諭禮部曰尚書
魏驥年及百齡兼有徳望朕甚嘉悅其即遣行人奉勑
存問并賜羊酒仍勑有司月給米三石贍其終身以表
朕優老之意
　　優耆夀
成化二十二年八月韓王僣灊奏羣物所千戶朱政曾
祖信年一百八嵗而終祖全一百二嵗父鏞八十二嵗
俱正千戶致仕一門同享髙夀古今希有誠世之上瑞
國之休徴乞賜褒嘉以敦養老之禮上曰老夀之人禮
所宜厚矧在一門尤不易得有司宜勞羊酒全階為宣
武將軍賜米二石布二疋
　　問勞眉夀
嘉靖八年詔書内開文職官員五品以上致仕在家實
年六十以上者各進階一級其二品以上致仕大臣年
八十者有司備綵帛羊酒問勞九十以上者具實奏來
存問
嘉靖十八年十二月該浙江紹興府知府湯紹恩等奏
稱致仕南京工部尚書陳雍夀躋九十乞要優禮本部
查照大學士毛紀例覆題奉聖㫖陳雍累朝舊臣年登
九袠徳夀可嘉賜以羊酒就着浙江廵按御史及門存
問仍月給食米二石歲撥人夫二名欽此
嘉靖三十三年十月該廣東廵按御史郭文周等題稱
原任南京兵部尚書湛若水學問師古標望絶人致政
居家夀躋九十乞要存問本部查照陳雍舊例覆題奉
聖㫖是欽此
嘉靖三十八年正月該少傅兼太子太傅武英殿大學
士徐等題大學士嚴年登八十實未常有伏乞聖慈特
賜加恩等因奉聖㫖卿等說的是嵩髙年佐朕愈盡忠
勤贊事上𤣥竭力匪懈宜有褒嘉著歲支伯爵俸銀一
百兩彩段八表裏仍宴於禮部該衙門奉行欽此又該
本部題為内閣輔臣躋八十乞加優禮以彰國典事今
大學士嚴年八十歲見居首輔實我皇上眷遇之隆委
任之重尤曠古所稀有乃今多歴年所介茲祺夀又熙
朝所罕見此豈偶然者哉蓋繇上天眷佑我皇上緝熙
純嘏萬夀無疆是以有此忠誠不懈夀耉難老之臣光
輔聖治真所謂千載一時明良之盛㑹也等因奉聖㫖
是已加恩奬還賜新鈔八千貫羊四隻酒四十瓶該衙
門知道欽此
　寵錫
　　賜坐墩式
洪武三年七月禮部尚書崔亮奏定皇太子以下及羣
臣賜上殿坐墩之制參酌宋典各為等差其制皇太子
以青為質綉蟠螭雲花為飾親王亦如之宰相及一品
以赤為質飾止雲花二品以下蒲墩無飾凡大朝㑹錫
宴文官三品以上武官四品以上上殿者賜坐墩其朝
退燕閒及行幸處則中書省大都督府二品以上臺官
三品以上及勛舊之臣文學之官賜坐者仍加絨剡綉
褥命如其式製之
　教養
　　將胄入監
洪武五年上以將官子弟因年少驕佚故承襲者多不
稱職乃命其子弟年幼者入國子學讀書稍長令隨班
朝參以觀禮儀退出令習弓馬學武事待其可用然後
官之
　　髙麗生入太學
洪武五年髙麗王王顓遣密直同知洪師範鄭夢周等
奉表賀平夏貢方物且請遣子弟入太學其詞曰秉彛
好徳無古今愚智之殊用夏變夷在禮樂詩書之習故
我東夷之人自昔以來皆遣弟子入太學不惟知君臣
父子之倫亦且仰聲名文物之盛伏願皇仁察臣向化
之誠使互鄉之童得齒虞庠之胄不勝慶幸
　　聖公習禮入學
成化六年國子監監丞李伸言前襲封衍聖公孔𢎞緒
自幼失學長而狎近羣小以致干冒刑憲聖明念先聖
之裔特寛宥革職為民即令其弟𢎞泰襲封恩渥矣然
不預教之誠恐復蹈前轍伏望留之京師賜以館舎俾
之隨侍班行獲覩禮制退則從遊太學受教於師儒俟
其學成遣歸奉祀禮部覆宜準其言留𢎞泰在監讀書
一年然後許歸仍給與牙牌懸帶朔望併時節隨班朝
參從之
　　故官子孫入監
成化八年禮部以都御史葉盛言奏行天下三品以上
故官子孫赴京聽㫖入監既而得㫖入監者六人餘皆
吿擾不去禮部不得已乃復請俱遣囘原籍充儒學生
教養肄業原係生員者三年舎人五年從提學官考送
本部照歲貢生例考試入監上允之至是致仕都御史
孫日良之孫鵬等從原學限滿赴部如例考試俱入監
後來者亦如之
　　琉球陪臣子入監
成化十八年琉球國中山王尚真奏乞以其陪臣之子
蔡賓等五人於南京國子監讀書禮部按洪武永樂宣
徳間例以聞上曰海南逺夷嚮慕文教朕甚嘉之矧在
先朝已有舊制其令蔡賓等於南監肄業有司歲給衣
服廩饌毋令失所務俾通知中國禮儀永遵王化顧不
美與
　　處副榜舉人
成化二十年丙子禮部言近例副榜舉人除歴事外其
坐監依親年三十五以上新舉人年二十五以上當授
職俱不聽告然其中又有願就職而不得者乞命㑹試
考官多取副榜其不願者不以年歲為限命仍如上科
例從之
　　介胄讀書
𢎞治二年兵部再議給事中王綸郎中陸容所奏在閒
侯伯駙馬隨操讀書事請於五軍營别立一隊以處之
悉聽提督大臣五日一操每季以兵家諸書并五倫等
書呈國子監祭酒司業課其日程令在家誦讀季終赴
監較騐如有文義未通即為講解至年三十而止及國
公已襲爵而在閒者亦如此例詔可既而禮部以為按
季讀書肄習太簡季終赴監考較太疎請令除該操日
外餘日每朝後即詣國子監讀書習禮其怠惰者具名
以聞從之
　　勲冑教讀
𢎞治七年禮部覆奏兵科給事中周旋陳言事請令公
侯伯之子應襲者年至十五俱令入國子監讀書習禮
保舉教讀須於奏内開稱子弟幾人吏部仍嚴加考試
年三十以上不係紈綺子弟方與保勘收充三年受職
至九年考滿有功無過方得陞除不則革職為民從之
　　三氏學生員開貢
正徳四年七月三氏學生員顔重禮奏三氏子孫自成
化初年開貢迄今顔氏未貢一人乞定為資格以均之
禮部覆議以孔氏子孫在學者九顔孟子孫在學者十
一若孔氏仍舊三年一貢每及三貢顔孟輪貢一人則
均矣上是之且曰輪貢既均其毋令廢學當貢者所司
仍愼選以充
　　教養三氏子弟
嘉靖八年廵撫山東都御史劉節請於曲阜縣治立四
塾十六社各立一塾簡孔氏生員儒士二十人為墪師
凡孔孟顔三氏子弟八歲以上俱送塾教習年十五以
上提督官試其學業有成者送入三氏學而黜其累試
無成者仍立為廪膳增廣附學名目其廪膳雖無廪餼
俱以提學官考定髙下收補至於應貢以收補名弟為
定如年至五十累考無進者發囘衣巾終身禮部覆議
允行其廪增人數依州學例各三十名
　廢典備考
　大射
　　詔行大射禮
洪武三年上以先王射禮久廢弧矢之事專習於武夫
而文士多未解至是詔太學生及郡縣生員皆令習射
凡遇郊廟之祭先期命文武官執事行大射之禮乃命
工部制虎中鹿中及諸侯卿大夫射侯等器命禮部考
定其議斟酌古今煩簡適中於是禮部奏曰按周禮大
司馬之職王大射則合諸侯之耦其屬有射人掌張三
侯司弓矢掌六弓八矢之法服不氏掌贊侯以旌居乏
而待獲古大司馬今兵部之職也宜令掌之其射鵠有
七虎鵠五采天子射用之熊鵠五采皇太子射用之豹
鵠五采親王射用之豹鵠四采一品二品文武官射用
之糝鵠三采三品至五品文武官射用之布鵠無采文
武官子弟士民俊秀射用之乏又名容凡射時置於鵠
右執旗及待獲者以蔽身設福并韋當射時置於前以
齊矢設射中五皮樹中天子大射用之閭中天子宴射
用之虎中皇太子親王射通用之兕中一品至五品文
武官用之鹿中六品至九品及文武官子弟士民俊秀
通用之其職事設司正官二員掌驗射者品級尊卑人
力強弱而定耦其中否則書於算兵部職之司射二員
掌先以強弓射鵠誘射以鼓衆氣以武職官充之司射
器官二員掌辨弓力強弱分為三等驗人力強弱而授
之工部官職之舉爵者掌以馬潼授中者飲光禄寺官
職之請射者掌定耦射射畢再請某耦射每鵠二人侍
儀司職之待獲者掌矢納於司射器者以各𨽻僕供其
役執旗者掌於容後執五色旗如射中的舉紅旗應之
中采舉采旗應之偏西舉白旗偏東舉青旗過於鵠舉
黄旗不及鵠舉黑旗以軍士二人掌之設引禮二人掌
引文武官之進退命侍儀司舎人職之制曰可仍命頒
儀式於天下官府學較使遇朔望則於公廨或閒地習
之其府官學較射儀前期戒射定耦選執事充司正副
司正司射司射器請射舉爵收矢執旗樹鵠陳設訖至
日執事者入就位請射者引主射正官各官員子弟士
民俊秀者各就品位司射器者以弓矢置於各正官及
司射前請射者詣正官前圓揖畢引詣司射器前受弓
矢訖復位司正執算入立於中後請射者詣司射前曰
請誘射引司射二人耦進各以三矢搢於腰帶之右以
一矢挾於二指間推年齒相讓年長者為上射年幼者
為下射上射先詣射位向鵠正立𤼵矢司正書中投算
置於中舉旗者如所射應之射畢退立於旁讓下射者
詣位射訖請射者俱引復位收矢者收矢復於射者司
正取所中算請射者次請士民俊秀射次請官員子弟
射次請品卑至品髙者射其就射位𤼵矢取算書中舉
旗收矢復位皆如前儀既畢司正副司正各持算白中
於主射正官舉爵者酌酒授中者飲之中的者三爵中
采者二爵飲訖請射者請屬官以下仍捧弓矢納於司
射器還詣主射正官前相揖而退謹按三代之後射禮
不行也久矣惟晉廋亮曾依周制以行我聖祖初得天
下即令天下府州縣學訓誨生員每日講讀經書罷於
學後設一射圃教學生員習射朔望要試過其有司府
閒暇時與學官一體習射命禮部定圖式儀注凡八則
一射式二樹射鵠三置射位四主射五賞酒六司射七
射器八射職九射位十儀注所謂射器者凡九射職者
凡七是即州長㑹民射於州序之遺意也又按大射者
天子將祭與羣臣諸侯習禮之射也賔射者天子與諸
侯來朝而與之同射也燕射者天子與羣臣燕息之射
也其射侯異焉虎熊豹侯者天子之侯也熊豹侯者諸
侯之侯也麋侯者大夫之侯也其射耦異焉天子六也
諸侯四也孤卿大夫三也士二也大射於郊賔射於朝
燕射於學此射地之異也天子以騶虞諸侯以貍首大
夫以采蘋士以采蘩此射節之異也
　讀法
　　倣古讀法
洪武二年監察御史雎稼言周官有懸法象魏之文禮
經載鄉飲讀法之說皆導民知禮法而逺刑辟也今新
律頒布天下鄉井細民猶有不通其說者宜倣古人讀
法之典命府州縣長吏凡遇月朔㑹鄉之老少令儒生
讀律解析其義使之通曉則人皆知畏法而犯者寡矣
上曰威人以法不若感人以心敦信義而勵㢘耻此化
民之本也故羞惡之心生則非僻之私格外防之法密
則茍免之行興卿言讀律固可禁民為非若謂使民無
犯要當深求其本也
　　講讀大誥
正統二年廵按直𨽻監察御史楊春言太祖髙皇帝大
誥三編教民為善去惡官民所宜遵守今天下有司視
為文具乞令講讀事下行在禮部覆奏講讀大誥宜如
春言
　　請頒孝慈録講讀
正統五年河南固始縣學署訓導舉人黄俊言太祖髙
皇帝御製孝慈録已嘗頒布天下今四方學中鮮有存
者乞仍鋟印頒布令士民講讀以隆孝道上曰朕觀孝
慈録所論仰太祖聖見卓冠百王實萬代不刋之盛典
宜家傳而人誦者禮部亟印頒之謹按成周盛時制為
教治政令之法既已行之於朝廷國都而又推之州黨
族閭焉州長黨正族師閭胥皆以歲時屬其民而讀邦
法每歲為常州長則以正月及終歲是一歲而再讀也
黨正則以四時之孟月是一歲而四讀也族師則每月
而一舉行焉是一歲而十二讀也他如州長之祭祀州
社黨正之春秋祭禜族師之春秋祭酺其非時而讀法
者又不止一也我聖祖作為教民榜文頒布天下閭里
御製大誥三編頒布天下學較蓋即周官所謂教治政
令之法也
　社學
　　社學子弟補儒學生
正統十年禮部辦事官鄭與常獻太平十二䇿一曰興
學以翊太平之運中及社學事上命有司議行因諭禮
部各處社學悉令提督學較風憲官嚴督勸課不許廢
弛其子弟不拘常額挨次選補儒學增廣生員
　　修舉社學
𢎞治八年十月太子太保兵部尚書馬文升奏近年小
民罔知禮義風俗日澆子詈其父弟毆其兄恬不為異
窺其所繇社學久廢人不讀書以致於斯宜修舉社學
愼選教讀之人凡民弟子俱令入社學讀孝經小學并
大誥俾知孝弟之道與當代之法禮部覆奏修舉社學
已有著令請仍行各提學官舉行無致廢弛從之
　　保舉人才
洪武初凡舉保孝㢘人才秀才及山林隠逸本部即行
所屬委自正官選求民間果係名實相副素無過犯之
人有司起送到部咨發吏部聽用其後以舉保屬之吏
部而本部所掌惟選貢生員
　闕典備考
　禘祭
　　不立禘廟
洪武七年監察御史答禄與權言古之王天下者既立
始祖之廟而以始祖配之又推始祖所自出之帝祀之
於始祖之廟而以始祖配之故曰禘禘者大也王者之
大祭也周祭太王為始祖推本后稷以為自出之帝今
皇上受命巳七年矣而禘祭未舉宜命羣臣參考酌古
今而行之以成一代之典事下禮部太常寺翰林院議
以為虞夏商周四代世系明白其始所從出可得而推
故禘禮可行自唐虞以來世系無考莫能明其始祖所
自出當時所謂禘祭遇大祫巳祧之主序昭穆而祭之
乃古之大祫非禘也宋神宗嘗曰禘者所以審禘祖之
所自出是則莫知祖之所自出禘禮不可行也今國家
既已追尊四廟而始祖之所自出者未有所考則於禘
祭之禮似難遽行上是其議
　蜡祭
　　行蜡祭
嘉靖七年十二月臘節以御製蜡樂詩賜大學士張璁
其詞曰蜡樂當今日金門宴禮宣嘉平殷典著清祀夏
書𫝊勞農休田叟浴蠶勤室娟將迎新歲至為忻萬物
鮮按大蜡之祭三代已有之在周之前夏曰嘉平殷曰
清祀而在周則曰大蜡焉秦始謂之臘尋更曰嘉平漢
復曰臘古所祭者八神而已皆有功於農事者也后世
所祀之神乃至於八十有五座一百九十有二位何也
本朝於古祀典所當舉者未嘗或廢惟於蜡祭闕焉蓋
此祭也與籍田相為始終當夫東作方興之始既舉籍
田之禮以祀先農於春而以帥先農民以興其務本之
心則夫百榖吿成之後載舉大蜡之禮以報先嗇於冬
而以勞來農民以報其勤動之苦是固舉先王莫大之
禮亦廣聖君莫大之施也
　
　
　
　
　禮部志稿卷九十八
欽定四庫全書
　禮部志稿卷九十九
　　　　　　　　　　　　明　俞汝楫　編
　詔條備考
　登極恩詔
　　嘉靖改元恩詔例(節録五條/)
以明年為嘉靖元年大赦天下與民更始
一王府冊封朝廷大禮今後該部務照舊例一年一次
舉行
一各王府應得禄米有缺少者各處巡撫都御史督率
所屬查催完納
一各處郡王將軍府子女有應請名請封選婚者本府
即與保勘奏請承奉長史等官不許刁蹬其有年已長
成未曾婚配貧難無力者所在官司量為助給
一各處郡王將軍中尉有因事革减禄米者除毆殺人
命敗倫傷化外其餘自詔書到日為始俱照舊支給儀
賓有因成婚年逺不曾赴京謝恩叅奏者悉皆宥免
癸未敕諭禮部朕即位之初重念守邊官軍勤勞冝加
賞賚自遼東至甘肅縁邊一帶官軍每人賞銀二兩差
給事中御史分投前去會同鎮巡等官取助勘數公同
唱名給散不許頭目人等總領侵欺恁禮部便會同兵
部查覈見在各邊官軍實數還會同户部查詔書于内
庫抄没銀兩内關運支給如敕奉行既而查覈遼東薊
州宣府大同山西陜西寧夏延綏甘肅諸鎮官軍共三
十七萬一千九百六員名給賞銀七十四萬三千八百
一十二兩
　　頒在京恩詔
隆慶元年以登極敕諭文武羣臣軍民人等曰朕恭膺
天命嗣承大寳已推覃恩及宇内顧惟在京文武羣臣
軍民人等昔奉我先帝今事朕躬効勞尤多宜加特賚
乃分别等第給賞公侯駙馬伯每員紵絲四表裏文官
一品至九品各給與應得誥命内先已給領者進應得
勲階一等如品同而職銜不同照見任改給署職者與
實授試御史試中書實授庶吉士候授官之日各補給
其有願移封者聽若先已移封今給與本等誥敕雜職
員絹二疋武官一品二品每員紵絲三表裏三品二表
裏四品一表裏五品六品紵絲一疋署鎮撫百户各絹
二疋優給優養官一品二品銀五兩三品四兩四品五
品三兩以下優養軍官母妻女每口銀二兩將軍旗校
力士軍匠馴象養馬及操備等項旗軍勇士并京營家
丁修理山陵官軍各銀二兩紀録旗校力士㓜軍各一
兩歴事監生辦事官吏知印承差等各减免月日史館
官禮部儒士順天府學四夷館譯字生錦衣衛聽差營
操舍人欽天監天文生太常寺樂舞生太醫院醫士武
學官生陰陽生醫生坊廂里老各衙門民匠及厨子樂
工各賞絹布有差
　　頒臣民恩詔
隆慶元年詔内欵開(非關本部者不録/)
一郊社等禮及祔𦵏祔享遵奉遺詔各稽祖宗舊典斟
酌改正禮部會官查議舊禮某項當復新禮某項當罷
某禮當行於某處某禮當舉於某時并陵𦵏廟享當祔
之正逐一開具奏請
一自正徳十六年四月以後至嘉靖四十五年十二月
以前建言得罪諸臣遵奉遺詔存者召用殁者䘏録吏
禮兵部作速查開職名議擬具奏
一方士人等遵奉遺詔查照情罪各正刑章王金陶倣
申世文劉文彬髙守中陶世恩妄進藥物致損聖躬着
錦衣衛挐送法司從重究問唐秩章冕等各以符法濫
叨恩賞着押發原籍為民書造局真人府官道禮部查
係在京宫觀取用者發還原宫觀係在外龍虎等山取
來者遣回本處焚修其所受太常寺官職及真人髙士
名號盡行革去
一齋醮工作遵奉遺詔悉皆停止其原建齋醮之所今
應作何處置禮部逐一查議題請工部料價并竹木等
兩京内府各衙門段疋器皿香蠟柴炭匠役等光禄寺
品物酒飰等但有因齋醮工作加派者該部通行查奏
停革
一内府各衙門供應錢糧朕加意節省用自有餘該部
務查照𢎞治年間及嘉靖初年舊額酌量徵派其以後
年分加添者盡行革除將革過數目奏知仍造冊送科
備照如各衙門假以缺少為繇行文加派及該部阿奉
准准行者科道官即時叅奏治以重罪
一犯罪發髙墻宗室除叛逆及内亂强盗人命不宥外
其情罪有可矜疑及身故而下妻妾無依者撫按衙門
查明原犯情繇開具奏請
一近年病故大臣有應得䘏典而未得亦有不應得而
得者科道官舉奏定奪
一凡慶賀謝恩等䟽非舊所有者俱各停免其一應題
奏亦要明白簡直不許以繁詞及鄙䙝之言瀆擾
萬厯元年詔内欵開(非關本部不録/)
一宗室節年因事减革禄米者除敗倫傷化姦盗人命
重情外其餘詔書到日全革者准支三分减去一分二
分者准全支以資飬贍
一宗室子女奏請名封選婚者近年每以過期叅駁停
閣或因錯誤行查立案積乆多致失所今後應奏請者
該府即與保勘具奏承奉長史等官不許抑勒致令失
期共自隆慶六年六月初十日以前各王府有曽經奏
報請名請封及奉有勘合選婚各過期者并節因錯誤
行查復回到部者該部一體勘無違礙即與題覆施行
一鳯陽髙墻庻人已故所遺子孫妻妾無罪拘繫未及
放回者撫按官即與查明奏請釋放其節年越關赴京
遞回拘禁問宅者一體分别原犯情繇具奏定奪
一自嘉靖四十五年十二月以後至隆慶六年五月以
前建言罪廢諸臣吏部備查中間如果情非挾私才力
堪用者擬議具奏起用其以言事及各衙門官因公事
住俸罰俸者即與開支降俸者與復原俸
一先年加派光禄寺厨料銀兩已經户部議改濟邊今
雖急用但前項錢糧原係額外豈可重累小民詔書到
日除已徵在官者仍解部外以後年分悉行停止不許
朦朧派徵
一鰥寡孤獨及篤廢殘疾之人有司依例存恤弗令失
所見在養濟院者各給米三斗布二疋肉二斤其在京
各色人匠陰陽醫士厨役等項年七十以上悉皆放免
應僉補者照舊僉補内外各衛所軍人年六十以上果
有疾病不能應役聽其依親仍行原籍勾丁補役為事
發邊逺終身充軍充吏及充繕夫逓運所夫年七十以
上及有篤疾者悉放回為民
一各處儒學生員有食糧年深挨貢不前者遂成終棄
今計於額貢之外順天府應天府每學各添貢二名在
外府州縣學各添貢一名俱於年深廩膳數内挨次考
選以示䟽通止行一年後不為例其有年老不能待貢
願告冠帶給與
一武官誥敕朝廷所以報功礪世近年所司刁掯以致
各官不敢續黄兵部便行文天下軍衛衙門逐一清查
果有年乆未續者許本衛所保勘明白准與續黄以後
襲替必須親齎誥敕與黄選查對相同方准選授
一朝廷政事得失天下軍民利病許諸人直言無隱
　上徽號恩詔
　　頒内外臣民
萬厯元年上兩宫徽號詔内欵開(非関本部不録/)
一親王生母封為繼妃郡王生母封為次妃舊例止於
請敕知會不給誥命今自隆慶六年七月以前凡親郡
王生母已受封者俱准特給誥命又親王庶子受封後
其生母例封夫人將軍中尉受封後其生母例封淑恭
宜安人者果年踰七十其子孝行著聞亦許奏勘無礙
特給誥命後皆不為例
一親郡王之子有年㓜未及請封其奉敕管理府事者
果能保䕶盡心翊賛有道迄王受封不虧令名許本生
及撫按官奏聞降敇旌奬
一宗室有名位者年七十以上各賜米十石絹十疋凡
一應禮儀或衰病不能自行許其子代行以示優老之
意其為庶人者量給三分之一
一兩京文職官員未及三年考滿者俱與應得誥命如
品同而職銜不同照見任改給署職者與實授有願移
封者聽若先已移封今給與本等誥敕
一文官五品以上以禮致仕者各進本品階一級其二
品以上大臣年及八十者有司備綵帛羊酒問勞九十
以上者具奏遣使存問
一各王府官有年老願致仕者進散官一階其歴俸三
年以上父母見存該授封者給與應得誥敕不為例
一天下儒學生員有因親老無人侍養願告侍親者聽
親終仍許復學其在學累舉不第年五十以上者許告
衣巾終身有徳行著聞者給與冠帶榮身
一山林隱逸之士如有懐才抱徳卓然可為時用及武
畧出衆膽力過人可備將帥之選者該撫按官具實奏
聞該部再加覈勘酌量録用
一天下祀典神祗有司務在誠敬奉祀壇廟損壞即宜
修理各處名賢墳墓禁民採樵以昭尊崇之典
一革除間被罪諸臣忠於所事甘蹈刑戮有死無二皆
我太祖髙皇帝所儲養忠臣義士我成祖文皇帝當時
亦有練子寧若在朕猶當用之之語是諸臣罪雖不赦
心實可原朕今仰遵我聖祖遺意褒表忠魂激勵臣節
詔書到日各地方有司官查諸臣生長鄉邑或特為建
祠或即祔本處名賢忠節祠嵗時以禮致祭其墳墓苗
裔倘有存厚加䘏録
一孝順節義乃風化所關近來有司官皆視為末務往
往有窮鄉僻邑終身湮没無聞者而富勢有力之家小
有一行即為之文餙張大其事或其子孫貴顯自為陳
乞甚有奸偽生徒積年猾棍裝揑行實希圖規避者皆
畧不體勘輙與具奏使虚偽者反見表異而獨行者壅
於上聞殊非朝廷彰善闡幽之意今後各地方有孝子
順孫義夫節婦查係貧難孤苦之人有司官亟與覈實
奏聞旌表不許詭竊虚濫致亂名實亦不許子孫居官
自行陳乞其已經旌表年及六十者孝子給與冠帶榮
身節婦給賜絹布米肉
　禁令備考
　通禁
　　申官民器服禁
洪武三年詔中書省申禁官民器服不得用黄色為餙
及彩畫古先帝王后妃聖賢人物故事日月龍鳯獅子
麒麟犀象之形如舊有者限百日毁之
　　房屋禁令
一在京功臣宅舍地勢寛者住宅後許留空地十丈住
宅左邊右邊各許留空地五丈若見住舊居所在地勢
窄隘已有年矣左右前後皆是軍民所居止仍舊居不
許那移軍民以留地
一京城係人煙輳集去處其地有限設使官員之家往
往窺覷住宅左右前後空地日侵月占圍在墻内作園
種植蔬菜及為逰玩處所甚妨軍民居住且京城官員
不下數千若一槩倣傚京城内地多為菜園百千萬軍
民何處居住今後官員住宅照依前定丈尺不許多留
空地如有過此即便退出與軍民居住令子孫赴官告
給園地另於城外量撥
一在京文職官員所居房屋臨時奏請量撥居住
凡公侯内外文武四品以上官不得令子孫家人奴僕
於市肆開張舖店生放錢債及出外行商中鹽興販物
貨有有頭匹器物之數遣人於外賣買以給家用不係
商賈取利者不在禁例
一古先哲王之制大邑不過三國之一中五之一小九
之一且如國王所居之城九里公侯所居之城止得三
里伯止得一里二百八十步子男止得一里古人尊卑
之分如此今已往功臣之家不守分限往往於住宅前
後左右多占地文葢造亭館或開掘池塘以為逰翫似
此越禮犯分所以不得保守前功共享太平之福
一古人於地有王氣之處往往埋金以厭之或井其地
以洩之前代帝王如此用心今京城已故各官多有不
諳道理於住宅内自行開挑池塘養魚種蓮以為玩好
非惟洩斷地脉實於本家不利以致身亡家破今後京
城内官員宅院不許開挑池塘亦不得於内取土築墻
掘成坑坎
　　禁用畨香貨
洪武二十六年甲寅禁民間用畨香畨貨先是上以海
外諸夷多詐絶其往來惟琉球真臘暹羅許入貢而縁
海之人往往私下諸畨貿易香貨因誘蠻夷為盗命禮
部嚴禁絶之敢有私下諸畨互市者必寘之重法凡畨
香畨貨皆不許販鬻其見有者限以三月消盡民間禱
祀止用松栢楓桃諸香違者重罪之其兩廣所産香木
聽土人自用亦不許越嶺貨賣葢慮其雜市畨香故并
及之
　　宥房屋違禁
永樂五年十月通政司言紹興民告其鄉人居室違禁
上曰未可偏聽南方僻逺之處未經兵革宋元屋室往
往有之豈當一槩罪以違禁其令巡按御史驗視但是
本朝禁令之後造者抵罪在禁令前所造雖違法不問
　　通禁奢僣
𢎞治十二年五月南京國子監監丞楊文奏今天下節
儉之風浸微婚䘮燕享驕奢無度屠宰之類動及千數
肥美之味恒致百品凡靡麗之物難以悉舉上下同風
逺近同俗轉移之機在於一人臣願陛下寡欲養心躬
履儉素非但封拜賜予婚䘮燕享之有制而飲食服御
尤宜量為節損如前代令主常膳不求兼味常服不辭
再洗着為定制以節天下之財自宗支宫壼戚畹公侯
伯以至卿大夫庶人一視朝家為凖奪踰制之田宅禁
厮養之輿馬宫室田園僕妾綺羅金珠之屬悉皆次第
降殺務從儉約有不如制並從科道官紏舉庶人心尚
古風俗返朴天下之事可從而理也命下其言於禮部
　　服􁂣禁例
正徳元年六月先是有㫖民間男女服餙并諸奢僣事
禁未盡者禮部仍會都察院備查議處以聞于是尚書
張昇都御史張敷等上十三事
一舊例庶民居舍不得過三間五架及用斗拱彩繪近
來務為髙大且過粉餙除已造不動自今仍違式者罪
之拆毁入官
一舊制庶民男女衣服不許僣用金繡首餙耳鐶各用
金一事近來愈加僣侈自今遵永樂間例軍民僧道常
服禁用紵絲綾羅紗錦綵繡婦女衣服帳幔禁用渾金
首餙鐲釧禁用寶石娼妓禁用金首􁂣銀鐲釧違者罪
其家長并製造工匠
一民間範銅為佛像貨鬻取利僧道化縁造佛俱鍍金
及軍民器物僣用銷金泥金戧金以故耗金甚多而其
價翔貴亦宜并禁違者俱重罪
一成化間例冠婚之家酒席從儉近嵗過豐暴殄天物
自今臣民一切燕會毋得用糖纒餅錠簇盤挿花粘果
及舖造違者俱重罪
一近來民間婚嫁競為豐盛帳幔被褥僣用大紅銷金
器用金銀縁此貧乏宜加嚴禁違者重罪
一近年京城軍民之家䘮事甚違禮制初䘮扮戲唱詞
名為伴䘮及出殯剪製紗羅人物幡幢之類排列塞途
兼用皷樂戲舞導送及墓陳設葷酒飲啖至醉又有揚
幢設壇修齋追薦糜費銀物不可勝記宜并禁革違者
䘮主親賓僧道人等各治以罪
一天下寺觀庵廟舊額外不許私創􁂣以金碧違者罪
如律仍拆毁入官
一古禮士不衣狐白况凡民乎今後商販吏僕婦女娼
優皆不許輙服貂裘
一馬之鞍轡品級髙下有等今後商販吏卒軍匠僕從
道人等不許僣用盛􁂣横行市陌
一舊例兩京文職四品以上及五府等管事并内外鎮
守守備公侯伯都督不分老少皆不許乘轎自餘軍職
若上馬用交牀出入擡小轎者罪之宜申其禁其武職
有用上馬杌者尤宜禁之
一舊例皇親族屬姻黨家人往來河道吹響器張旗號
需索人夫酒食車船者除真犯死罪外徒罪以上俱于
所犯地方枷號一月發邊衛充軍若被害之人赴所在
官司告訴不即受理問斷舉奏者各治以罪
一軍民婦女近來用珠結葢額謬稱纓絡或綴衣縁履
官員之家結成補子甚違法制自今敢有犯者罪坐其
夫違禁之物入官
一舊制官民禁用金酒爵凡金銀磁碇等器禁用龍鳯
紋其椅桌木器之類禁用硃紅金餙近雖軍民之家輙
踰分僣用今後一遵定制軍民之家惟酒盞用銀壺尊
器及髹漆器用硃紅用金餙者治罪上曰風俗近來奢
僣漸不可長其即出榜申禁仍有故違者所司緝捕究
治違式房屋之類赦前犯者令改正否者並治之不宥
　　申禁中外奢僣
嘉靖七年三月禮部覆御史周襗所奏風俗壊於奢侈
法令當行自近今都城之中衣輕乘肥非貴戚之臧獲
即貂鐺之僕夫詰問則根據城社縱釋乃横行街衢以
致逺近效尤恬不畏法乞嚴敕内府勲戚府部大臣令
其檢飭家徒不得縱恣中外民人有服食宫室䘮葬宴
會過盛踰制者嚴為禁格上從其言令都察院申禁榜
示中外所司不奉行士庶不遵改者悉論如法
　　禁奢僣
嘉靖二十四年該禮科給事中查秉彛題為申明禮制
崇節儉以厚風俗事内開乞要明敕該部通示内外文
武勲戚之家第宅服用務從節約以為民望一應違制
過侈器物民間不得造作其四方無籍流聚之徒盡行
驅逐不得乆住惑誘善良仍行浙江湖廣等處一應不
急工役非時取辦無故之擾不節之費嚴加禁革停止
等因該本部覆題奉聖㫖着都察院出榜曉諭仍通行
在外一體禁約欽此
嘉靖二十七年該禮科給事中姜良翰題為懇乞申明
禮制禁奢侈以正民風以𢎞聖治事内開乞敕該部申
明皇上先年明㫖并節言刋布榜文凡民間飲食宴會
服舍輿馬器用之類逐事列為等第悉令遵照祖宗欽
定成規不得私相踰越以干國法仍乞更敕都察院通
行南北直𨽻十三省務令一體遵行永為定守等因該
本部覆題奉聖㫖是着都察院出榜禁約仍通行在外
一體遵守欽此
　計開
一民間豪富之家葢造大房不守三間五架之制僣用
斗拱大青大緑綵色裝畫糜費無度合行禁革
一庶民之家僣用織金錦繡僕御娼優僣服紵絲紗羅
綾錦婦人首􁂣僣用金珠寶石及生儒人等擅制梁冠
詭名凌雲與忠静冠比美及東坡角深衣雲履恣意僣
擬合行禁革
一公私宴會動輒舖張大席羅列珍羞歌舞作樂糜費
無益合行禁革
一婚嫁衣裝擅用織錦裝花珠冠腰帶䘮葬揚幡設醮
僧道誦經男女混雜合行禁革
一罷閒官吏逃逋罪人把持公門譏刺時政流言惑衆
恃强嚇騙賭博酗酒以致流為盗賊合行禁革
嘉靖三十六年該刑科給事中魏元吉題為考察之後
乞正士風以隆聖治事本部覆題議得奏内乞要崇節
儉一節合行各該衙門堂上官嚴諭各屬毋得踵襲前
弊仍備行都察院刻榜曉諭并行五城御史緝事衙門
嚴加緝訪如有士夫之家仍前違例張設簇花糖餅大
席饋送猪羊節禮招集無頼子弟搬演戲文長夜酣飲
及容留居住者一體訪拿叅究造賣糖餅之家模式俱
要追毁其生儒吏員人等違例穿戴忠靖冠服及凌雲
方巾大袖深衣雲頭履鞋等項通行拿究若士夫不遵
明禁再有違犯者聽科道官指實奏聞重加罷斥等因
奉聖㫖近年京師俗尚奢侈委的傷費民財這所言都
察院便通行出榜申明禁約五城御史即時嚴禁錦衣
衛巡捕官校着實訪拿外境子弟不許容留潛住舖户
造賣大様糖餅模式該衛追出入官劈毁再有違犯的
重治不饒欽此
　禮禁
　　優戲以古先聖賢
洪武五年詔禮部申嚴禁教坊司及天下樂人毋得以
古先聖賢明王忠臣義士為優戲違者罪之先是前元
之俗往往以先聖賢衣冠為人咲侮之餙以侑燕樂甚
為瀆慢故命禁之
　　頒行參酌禁條
洪武五年禮部言禮以辨上下定民治國家混一以來
申明典章敦尚樸素官民服用皆有定擬頒行天下近
者官民漸生奢侈踰越定制恐習以成風有乖上下之
分詔申禁之凡前所下禁條有未備者仍參酌漢唐以
來制度頒行遵守凡服色職官一品二品用雜色文綺
綾羅綵繡㡌頂㡌珠用玉三品至五品用雜色文綺綾
羅㡌頂用金㡌珠除玉外隨所用六品至九品用雜色
文綺綾羅㡌頂用銀㡌珠瑪瑙水晶香木庶民用紬絹
紗布巾環不得用金玉瑪瑙珊瑚琥珀掾史令史書吏
宣使奏差凡未入流品者並同庶民㡌不用頂㡌珠許
用水晶香木較尉只絲束帶幞頭靴鞋刻期雕刻雜花
象牙絛環外餘同庶民官自一品至六品穿四爪龍以
金繡為之者聽其勲舊之家應合繼襲嫡長之人止不
得用紗㡌束帶餘照品服級用庶子弟姪並降嫡子二
等其服用酒器傘盖床塌帳幕舟楫鞍轡房舍之類俱
有等第除一品至五品酒盞用金其餘器皿俱不得抹
金描金并雕刻龍鳯粧餙金玉珠翠及硃紅黄色綵畫
古先帝王后妃聖賢人物宫禁故事日月龍鳯獅子麒
麟犀象等形御賜者許用既敝不許托此再造其官員
紗㡌束帶命婦冠服及民間男女之服悉如舊制者罪
之
　　申明禮制榜例
正徳元年有㫖文武職官禮儀等級各有舊制禮部即
查先年榜例申明禁約至是右侍郎劉機等言累朝制
度損益因時今即長安左右門懸布舊榜叅之禮儀定
式以衣冠服色房舍傘盖鞍轡器皿牀帳㡌靴朝叅筵
宴公座公聚儀從及乘轎用扇諸品級等差類開上請
裁處出榜申明禁約務使文武職官一體遵守又據大
明集禮有公卿大臣得乘安車之制亦并及之得㫖累
朝榜例既查明爾禮部即申曉諭令一體遵守京城内
安車傘盖既年乆不行已之轎扇并筵宴位次俱如例
服色特賜者不在此限既而錦衣衛掌衛事都指揮葉
廣等奏本衛官曾屢賜蠎衣飛魚等服其從人亦與諸
司不同乞仍舊服用隨從許之
　　禮禁自京師貴戚始
嘉靖二十四年禮科給事中姜良翰奏天下之患在於
吏治之不清豪强之玩法農民之失業而其原皆自風
俗侈縱始請申明禮制以章示下民凡飲食燕會服舍
輿馬器用之類悉差為等第令不復踰越然後塞兼并
之源嚴貪墨之戒驅逰惰之民復生養之業使法令一
而習俗同禮節崇而民志定庶太平之基可望也然京
師者諸夏之本貴戚者士民之望作法懼凉澄源力易
兹欲使禮教大行風教四訖當自京師始䟽下禮部議
是詔都察院出榜禁例仍通行在外一體遵行
　統屬備考
　太常寺例
　　主議裁革員役
隆慶三年禮部議革太常寺協律郎等官四十八員存
者二十九員行該寺定議執事或兼攝或叅用樂舞生
不得守師宗記所奏事例濫設冗員寺卿陳慶以禮部
䟽引宗記為喻疑有刺譏又以祠司移文不署名謂為
輕已乃上䟽固爭以為郊壇典禮繁重今槩議裁革未
免缺人廢事請下禮部熟計部議復持前説上報可於
是吏部奏革協律郎等官悉如禮部奏慶既議革内益
不能平乃上䟽請申明部寺職掌謂本寺非部所屬何
得擅主裁革司官公移安得不署名因指禮部䕶短餙
説無師師相讓之風禮部亦言國家設六部分理天下
諸務為政事根底今以本部理太常寺之事為侵擾則
户部之於錢糧兵部之於士馬皆為侵擾矣此説行其
紊亂綱紀為害不細惟聖明獨斷以一政體䟽並下吏
部覆言太常所掌乃祠部中一事固不可槩謂部屬亦
難謂全無統屬其公移徃來宜各仍舊上從之
　　太常光禄同屬
𢎞治十二年户科給事中叢蘭言我朝建立衙門惟六
部都察院通政使大理寺各分一職不相統屬太常寺
光禄寺則屬禮部太僕寺則屬兵部國初至今行移往
來名分已定今太常卿崔志端自恃道流能事乃累次
奏辯不係禮部統屬變亂舊章宜寘於理下所司知之
　光禄寺例
　　裁光禄寺增添供用
𢎞治十四年光禄寺奏供應牲口不敷乞令禮部議處
豬羊銀三萬二千八百餘兩給還行户禮部覆奏近屢
得㫖不許本寺再借太倉官銀盖太倉銀本以備各邊
之用今邊情正急户部方欲補還原借之數豈宜再借
惟願皇上特敕本寺一切用度悉減元年以後增添之
數則供應自然有餘而行户價銀亦可以漸而償矣從
之
五月巡視光禄寺户科給事中王盖等奏本寺賖欠行
户猪羊價銀雖先嘗奉㫖督解各府州縣豈能一時皆
到又十三年以前原欠銀僅一萬六百六十兩就使解
到亦未能補所欠三之一乞敕該部别議給之禮部議
謂本寺二次欠行户銀共四萬九百三十餘兩計以催
完逋負補之尚欠三萬二百七十餘兩請借今年各處
鈔關春季分課銀暫補其數且言本寺每年額辦牲數
不下十萬而近來屢以供應不敷為言大抵天下之物
産有限額外之費出無已以十萬牲口而各處每年解
不及期則生民之窮可見又牲口已至十萬而每年用
多踰額則供應之繁可見如是年復一年則踰額之補
將何紀極民生之窮其患將有不可勝言者伏願皇上
崇恭儉之徳存朴素之風講求今日財匱之故稽法先
朝節用之實裁近幸之宴賞使悉如元年之舊章無名
之冗費使無復近日之濫則財用自然有餘豈但將來
供應可免借之行户哉上曰節省供應朝廷自有處置
禮部又議覆户科都給事中童瑞等所言崇儉約之奏
謂光禄寺所供齋醮茶飯果桌攅盤之類自𢎞治元年
以後增加太多致勞民匱財請如瑞等及給事中倪議
所奏量行樽節定為中制以裕財用上是之命今後光
禄寺供應仍照𢎞治元年例累年增加者悉從减省
　　議處御膳進素
𢎞治十五年有㫖自正月初一日至十二月二十七日
但遇御膳進素日期俱令光禄寺禁屠宰户科給事中
徐昻等因言今一嵗之中禁屠斷宰者凡一百一十一
日此㫖惟光禄寺知之在京諸司尚未有知者乞申諭
各衙門今後凡遇禁屠日期自御膳以至宴賜之類俱
依齋戒事例悉用素食禮部議謂光禄寺各項供應上
有兩宫之奉養下有四夷之宴賜今凡遇禁宰屠日期
一切以素食從事揆諸事體殊為不便且進素日期在
祖宗朝無故事惟皇上好生之徳出自天性故愛惜物
命至於如此但其間又有不容已於言者邇者復聞有
㫖令進素之日所用膳内豬羊雞鵝時價銀數各藏寄
庫臣等未敢仰窺聖意所在伏願明詔光禄寺凡寄庫
銀兩就以補助供應缺乏今後一切供應俱令隨事撙
節則□益廣而聖徳益崇矣上納之令光禄寺貯其銀以
俟供用
　　議裁光禄日費
正徳元年七月時國用不足户科都給事中張文等䟽
宜節用户部集議謂文等所言冗食冗費宜令光禄寺
查算每年所徴厨料并内外近侍官員每日所費酒饌
有不急之用悉從裁省得㫖准行於是該寺會計膳羞
供應視𢎞治元年日增一倍禮部言日費如此嵗費益
多宜仍令該寺詳悉開具凡昔無而今有者去之昔少
而今增者减之必如舊規庶儲蓄充而民力舒矣上是
之
　　覆光禄寺嵗費
嘉靖三十七年命都察院嵗差御史一員查刷光禄寺
錢糧每月一具揭帖進覽時光禄寺嵗用銀以三十六
萬計上以為多疑該寺必有乾没其中者下禮部問狀
乃諭内閣曰朕問光禄寺之費非視細務無論祖宗時
即今兩宫大分盡省妃嬪僅十餘宫中罷宴設二十年
矣朕所日用膳品悉下料無堪御者十壇供品不當一
次茶飯費朕不省此三十餘萬安所用也靡費滋廣當
由侵欺者多前該寺火或由此也大學士嚴嵩與禮部
臣對該寺錢糧冐費多端大者有四一傳取錢糧原無
印記止慿手票取討莫敢問其真偽一内外各衙門支
酒飯或一人而支數分者或其事已完而酒飯尚支者
一門禁不嚴下人侵盜無算一每嵗增買磁器數多自
今須令該寺將節年嵗用之數冐濫物件明白開具回
奏悉加釐正則弊以革而費可省矣既而光禄寺卿盧
宗哲等總括一嵗中費出之欵具籍上之内列上分青
膳及皇壇齋事供品二條上復諭内閣光禄寺以所費
來聞内無細開之數皇壇之併日辨品物另是朕前銀
兩豈在該寺錢糧額内侵冐明矣查往誰能盡心今後
只令將逐日支費每月具一揭帖進覧可焉嵩對臣查
得會典光禄寺内一欵凡本寺供應物件每月差監察
御史一員照例具奏聖明所處正與此同又一欵内府
尚膳監刋刻花欄印票遇有上用諸物開寫某日於光
禄寺取某物若干用印鈐葢照數支領進用本寺仍置
文簿登記嵗終會計稽查夫此二例不知何年停罷今
宜令禮部申明舉行上乃降㫖詰宗哲等上狀含糊及
其經費無章之罪而貰之命添差御史一員月籍該寺
支費進覽隆慶元年光禄寺少卿李鍵條陳議處供應
十事一傳帖用印信以防奸欺一申明宴享規制一服
制未及大祥乞罷張飲設樂一寶坻縣魚鮮每年止辨
一次薦新一清理器皿一查革冐支工食一畜飼獅羊
靡費無益宜停止一革囬内差常數之外𨽻籍本寺者
一夷人朝貢事畢趣令出境一庫銀見存不及二十萬
乞加意樽節下禮部覆議皆如其言得㫖獅子除已貢
者今後勿令再進壽羊除隆慶元年以前盡數發出餘
悉依擬
　行人司例
洪武十三年置行人司正九品衙門設行人左右行人
職專奉使後改行人為司正左右行人為司副更設行
人三百四十五員二十七年陞正七品衙門嘉靖中存
三十七員萬厯九年革五員今為三十二員其出使禮
儀詳見禮部儀制司兹不載
凡差文武大臣住各王府持節行冊封禮本司官例充
副使
凡開讀詔赦奉使四夷諭勞賞賜賑濟徴聘賢才整㸃
大軍及軍務祭祀等事例該本衙門官差遣不許别衙
門侵奪如臨時乏人方許别官無差
嘉靖十七年題准今後除冊封宗藩照例於翰林六科
等衙門行取相兼上請㸃用外其餘一應差遣先儘行
人如行人不敷然後訪取各衙門空間官量情借差凡
原有專職衙門并辦事進士通行禁革其行人出差照
原定地方水程嚴立限期亦不許枉道過家遷延乆住
二十四年令出使外國官務選儀度修偉不許一槩輪
差或所用非人着該科糾舉
凡行人公差在外洪武間定如遇旦節慶賀有職者隨
品序例若係齎詔敕賜臣則於月臺上先行五拜三叩
頭禮畢
凡行人奉㫖公差在外洪武間定與本處官東西坐行
人居東如在州縣則居中靠東坐非特㫖差使齎各衙
門印信公文止許投下公文隨即入館不許在㕔與在
職官列坐
凡審論罪囚洪武三十年置政平訟理二旛除武臣死
罪上親鞫問其餘法司以所犯具奏後引罪囚至承天
門本官官持訟理旛傳㫖諭之其無罪應釋者持政平
旛宣徳意遣之後不行
凡刑部都察院問過充軍犯人送五軍都督府編發者
每五日各開報本司本司歴事監生填寫精微文簿填
滿繳進内府
凡本司官出使外國俱賜給品服
凡本司合用紙劄于刑部關用印色于順天府買用
　　定行人差遣
正統六年行人司行人劉澣言朝廷設官分職各有所
掌臣下奉行而不敢違者以有成憲故也本司額設行
人三十三員職專齎捧詔敕出使四夷及賞賚祭祀禁
茶等事已有定例近占城國使臣囬還應遣行人伴送
禮部郎中葉蓁輙遣進士錢森伴送侵奪職掌顯有受
囑之情且大同甘肅衛喇特哈宻邊逺處專遣行人南方
腹裏通舟楫處專遣進士如此差遣不一實為變亂成
法上命禮部定議尚書胡濙等言往年暹羅𤓰哇占城
等國使臣朝貢囬還俱遣郎中主事進士官伴送何嘗
專遣行人至於定遣之際該司官吏呈堂公同計議非
郎中所得擅行何從受囑往年大同衛喇特等處使臣朝
貢囬還本部或遣員外郎或主事或進士亦不專係行
人職掌豈為變亂成法上又命都察院令的當御史考
洪武永樂年間例陜西道監察御史曹㤗言考得洪武
二十七年五月行人陳升等奏准凡開讀詔赦賞賜諭
勞奉使四夷祭祀賑濟軍務徵聘賢才整㸃大軍之類
俱遣行人奉特㫖者不拘此例又户部文案内考得逓
年送哈宻牓葛剌𤓰哇等國使臣遣郎中員外郎主事
行人署丞監事鳴讃序班進士辦事官事體不一乞敕
禮部遵守洪武年間例凡遇遣使凡儘行人如行人不
足方遣進士如此庶行人職事歸一人有所守而不敢
紛爭矣至如昨者行人見有十餘員在司而郎中葉蓁
不行取遣行人劉澣妄奏變亂成法等詞俱請送法司
治罪上曰俱宥之今後遣使宜遵舊制
　鑄印局例
　　選補局官
凡兩京鑄印局儒士辦事三年滿日授以本局大使副
使無缺授以各府檢較
本部鑄印局額設大使一員副使二員食糧儒士四名
候糧儒士四名大使員缺副使陞補副使員缺食糧辦
事三年儒士選補除若有糧滿儒士本局無缺願告外
選者除府檢較有告願守候本局員缺者咨送吏部題
給冠帶仍咨囬本部候缺如本局一時缺官查無糧滿
儒士於内儘其糧深者咨送吏部題授署職候糧滿實
授
凡儒士補糧本局據鑄印局申某人糧缺查照先年題
准考定候糧儒士名次挨補仍題請㫖然後劄付本局
收補食糧
𢎞治八年本局缺副使查無糧滿人數題將食糧二年
儒士李康安署職候三年滿日實授轉咨吏部覆題以
後俱照此例
嘉靖十一年儒士陳徳昌等辦事三年滿日因本局無
缺告乞外選咨送吏部授承天等府檢校
嘉靖二十七年儒士姜啟亨舒傑鄭申之錢訓各役滿
告乞冠帶守缺本部查有先年潘幹事例題准咨送吏
部冠帶南京鑄印局洪武間額設大使副使各一員永
樂末年查革止留副使一員儒士一名在局辦理有缺
咨本部題補凡遇考補食糧候糧俱由南京禮部㑹同
吏部公同考選楷篆精通者咨送本部題請命下仍咨
囬南京禮部欽遵施行
𢎞治三年南京鑄印局儒士潘幹役滿不願外任奏要
仍舊在局辦事本部題准咨送吏部給與冠帶候缺
嘉靖二十四年六月南京儒士梅一寧告稱南京禮部
缺少人多情願棄南就北聽考纂修以圖補報據南京
禮部咨本部查無舊例咨回南京不准
　　收考儒士
鑄印局儒士三年一次考收其或文華等殿及史館纂
修缺人書辦奉㫖取用暫准在外人役收考不拘常例
嘉靖二十八年七月内該本部題為查叅曠役醫士乞
賜究治以懲奸惰以清夙弊事奉聖㫖近年禮部違例
擅收各項人役數多大壊政體你每便將醫士并儒士
通事俱係未經題請考試假以訪保習學名色及犯罪
有過之人收役的通行查明具奏定奪欽此本部查得
鑄印局儒士舊例三年一次考補自嘉靖十六年題請
考收儒士宋宻等二十名送局肄業杭夢陽等一十八
名量收作養及嘉靖十九年收送遇例納銀龍子壽等
四十名之後於嘉靖二十二等年陸續將石同堅等二
十六名暫收劄局習學委俱未經題請考試今除原已
題請考收見在儒士麻惟賢等五名遇例納銀見在儒
士王體坤等二十九名及内因依親丁憂給假私逃等
項節該本部照例行文革役儒士王問臣等七名俱不
開外謹將嘉靖二十二年起至二十七年止暫收在局
習學未將考試儒士石同堅等二十六名通查開坐具
奏伏乞聖明定奪又查得未經考試儒士王顒連年假
以給假浪逰四方罔修行檢委屬過犯合究治以示懲
戒奉聖㫖石同堅等不由題請考試輒自夤縁假以暫
收習學名色收用生奸故違明例着革了役發回原籍
為民王顒既稱犯有罪過着巡按御史提了問先年堂
官并該司承行官朦朧聴收劄局本堂查究但事往日
乆且多免究欽此
嘉靖二十九年四月内該文華殿中書房提督司禮監
太監王某等題稱本房缺少書辦人員事奉聖㫖禮部知
道欽此本部查照嘉靖二十年等考選事例將吏部等
衙門聴選歴事并國子監監生本部及各處起送儒士
人等揀選年嵗相應者共五十一名取具印信保結令
各自備試卷本部彌封印鈐當堂嚴加考試遵奉欽依
内名數取足一十五卷印封進呈御覽欽賜裁定奉聖
㫖麻惟賢趙旻沈詔徐封顧從義王體坤着送文華殿
中書房書辦欽此
南京禮部鑄印局但遇儒士有缺照依先年事例本部
題行南直𨽻應天等府及浙江等布政司訪保良家通
篆子弟南京禮部㑹同吏部堂上官考選堪中收局移
咨本部題奉欽依挨補食糧
　　儒士納例
嘉靖十九年禮工二部為大工方殷費用不貲會同題
准恩例開納儒士四十名每名納銀二百五十兩又奉
大工奏行事例許鑄印局聽缺食糧儒士納銀一百二
十兩咨送吏部冠帶辦事半年照依本等資格選用
嘉靖三十五年户部為推廣事例以便開納以濟邊儲
事題准開納儒士八十名每名納銀三百兩
嘉靖三十五年户部題稱兩京鑄印局儒士納銀冠帶
則例如食糧未及一年者納銀一百二十兩一年已上
者納銀一百兩二年以上者納銀八十兩其聽缺習學
未食禄者各照舊例納銀一百五十兩完日免考咨送
吏部冠帶其食糧者就與聽選聽缺習學者仍回局辦
事半年滿日起送吏部各照本等資格選用在局習學
儒士不係楷篆未通累試無進之人許納二百兩完日
送吏部冠帶仍回局肄業
嘉靖三十六年户部題開先年援納兩京鑄印局儒士
願改監生者比照附學名目補納銀八十兩完日行查
明白准送兩京國子監肄業若有情願在局終業許照
前推廣事例納銀二百兩冠帶回局肄業定以二年滿
日起送吏部照本等資格選用
　　查革曠役
凡儒士私逃回籍及給假公差違限一年以上者俱本
部徑行查革嘉靖十九等年儒士黄鑪私逃回籍至四
月以上王政因差違曠至二年以上俱行文各布政司
查革
嘉靖二十八年七月内本部鑄印局呈稱儒士王問臣
賈躍韓偉俱丁憂違限五年以上茅思温魯化李如同
俱告病依親違限五年以上曾汸私逃回籍乆不到肄
業俱應查革本部行文各司府照例查革為民
　　造印匠役事例
凡軍民人等投充匠役本司帖下鑄印局從公結勘委
係習學鑿字手藝堪以投充取具官吏并合局匠役不
誣結狀到司案照然後劄付本局着落當該官吏收局
習學鑄造候三月之後精通申部考試收糧如無進益
仍行斥退
永樂四年閏四月該本部將鑄印赤水宣府司印於左
順門至看欽奉太宗皇帝聖㫖這印如何有鑄造得好
時有鑄造得不好時欽此本部官回奏各色人匠是輪
班的初來不諳鑄造及至纔會却又更替了以致鑄造
有好時有不好時奉太宗皇帝聖㫖今後這選髙手人
匠連家小在京住坐專一鑄造印信不當别差這等纔
方慣熟鑄得好欽此
正徳六年四月本部據鑄印局呈稱本局人役近年各
該官司不遵舊例仍拘應當甲役有誤工作該本部題
稱各役優免事例再行申明止許專一在局鑄印不當
别差但不許影射分門别户之人如果同門一户人丁
雖多亦免充當總甲本部出給印信文帖收照若地方
再行勾擾聽本部㕘奏提問奉聖㫖是欽此
　　部官提督正訛
嘉靖七年禮部鑄印局儒士諸應瑞奏言天下文移印
篆多有訛舛如沔陽州沔字訛篆為泛字如此類者未
有可枚舉乞敕禮部擇委屬官精通六書者提督考正
上嘉應瑞能查舉差訛留心本業命禮部專委主事一
人提督本局
　關議備考
　議節省
　　裁本部所屬諸冗費
正統元年初上即位有敕凡事皆從减省行在禮部尚
書胡濙等議欽天監厯日五十萬九千七百餘本省為
十一萬九千五百餘本太醫院藥材九萬八千一百餘
斤省為五萬五千四百餘斤光禄寺糖蜜果品减舊數
之二其添造醃臘雞鵝猪羊二萬七千隻子鵝二千隻
酥油四千斤盡行革罷厨役六千四百餘名揀選老疾
者悉皆放回湖廣江西等處薦新茶芽七千五百餘斤
省為四千斤在京各寺法王國師喇嘛六百九十餘名
减數存留餘者令回原寺住坐放回雲南阿吒力朶弓
薄五十餘名取回木邦等處催辦金銀内官革去會同
館辦事官南北兩監監生入監年淺者放回依親讀書
嵗貢生員自正統元年為始府學一年一貢州學二年
一貢縣學三年一貢上悉從所議
　　裁省法王供費
正統元年行在禮部尚書胡濙等奏比奉敕㫖省冗費
以安養軍民今京師諸寺法王國師畨僧尚有四五百
人其供費浩煩宜量存留餘悉遣回本土上以為然令
俟來嵗議行
　　减京寺畨僧
正統二年减在京諸寺畨僧先是畨僧數等曰大慈法
王曰西天佛子曰大國師曰國師曰禪師曰都網曰喇
嘛俱係光禄寺支待有日支酒饌一次二次三次又支
廩餼者有但支廩餼者上即位之初敕凡事皆從减省
禮部尚書胡濙等議已减去六百九十一人相繼回還
本處其餘未去者命待正統二年再奏至是濙等備䟽
慈恩隆善能仁寶慶四寺畨僧當减去者四百五十人
以聞上命大慈法王西天佛子二等不動其餘願回者
聽不願回者其酒饌令光禄寺定數與之
　　减省所屬事欵
宣徳十年二月上初即位有敕凡事皆從减省行在禮
部尚書胡濙等議欽天監厯日五十萬九千七百餘本
省為十一萬九千五百餘本太醫院藥材九萬八千一
百餘斤省為五萬五千四百餘斤光禄寺糖蜜菓品减
舊數三之二添造醃臘雞鵝豬羊二萬七千隻子鵝二
千隻酥油四千斤盡行革罷厨役六千四百餘名揀選
老疾者悉皆放回湖廣江西等處薦新芽茶七千五百
餘斤省為四千斤在京各寺法王國師喇嘛六百九十
餘名减數存留餘者令回原寺住坐放回雲南阿吒力
朶弓薄五十餘名取回木邦等處催辦金銀内官革去
會同館辦事官南北兩監監生入監年淺者放回依親
讀書嵗貢生員自正統元年為始府學一年一貢縣學
三年一貢上悉從所議
　　减省供應
𢎞治三年六月禮部覆奏户科給事中鄭宗仁等所陳
節供應一事謂四時節令宴賞及齋醮等費日增於前
冝從節省命尚膳監光禄寺供應止照𢎞治元年例行
以後增加者悉從减省
　　乞却貢獅
𢎞治四年土魯番地面遣使臣賽音莽蘇爾等進獅子
上納之留其夷人四名分班調養禮科都給事中林元
甫上言西旅貢獒而召公以為終累大徳穆王受白狼
白鹿而荒服自是不至是人君之好尚政事之治忽人
心之向背係之誠不可不謹也彼獅子番方之猛獸耳
陳之廟堂不可以備儀衛列之軍旅不可以禦外患矧
其性不草食惟嗜羊肉奈何以有用之牲飼無用之獸
乎乞却之便命下其言於禮部
　議停罷
　　停减貢獻
𢎞治元年八月巡撫甘肅都御史羅明言甘肅鎮守分
守内外官近有傳奉不次之擢競尚貢獻各遣人於所
屬邊衛派取方物名以採辦其實扣除軍士月糧馬價
或巧取番人大馬珍竒等物以充又起膳乳等房僉派
厨役造辦酥油等物及起運之時沿途騷擾不可勝言
皇上嗣登大寶已有停免之詔奈何守臣不體聖心仍
蹈舊轍兼年例進貢未䝉停免乞一切罷之以甦邊困
上曰甘肅邊地艱難進貢事俱遵詔例停免禮部移文
使知之
　　停罷守臣貢獻
正徳十年禮部尚書劉春以廣東左布政使羅榮按察
使陳雍及安慶知府馬文來朝各陳言守臣進貢之害
因覆奏奉累朝停免貢獻詔㫖且言召公之告成王曰
珎禽竒獸不育於國又曰不寶逺物則逺人格唐太宗
嘉李太亮不獻名鷹明皇納倪若水罷採鵁鶄徳宗聽
李徳裕停造銀盝於裝具織綾前史載之至今以為美
談今四方水旱頻仍盜賊充斥軍士苦於調發百姓困
於轉輸厪聖慮時敕守臣蠲租減税加以撫綏為守臣
者正宜仰體徳意深恤民艱而乃輒稱舊例採取珎禽
竒獸苛索軍民騷擾道路貢於上者甚微而害於下者
實大乞一切停免如違例進貢聽撫按官勘奏其司府
曲意奉承者一體㕘問報曰此事自能酌處
　　議止擾害及進獻
隆慶元年禮部覆户科左給事中何起鳴言往時西畨
進獅子光禄寺日飼一羊損上供之費以養無用又南
京進鮮馬快船承天府増進香米等物擾害地方俱當
詔罷太常寺嵗用牲三千有餘例以行户上納價未及
領而上納之費已數倍當令科道官會同該寺給散牲
價及稽察奸弊得㫖進新船騷擾及太常寺一切宿弊
如議禁革承天府香米等物及外夷珍禽異獸即行停
止不許進獻
　禮部志稿卷九十九
欽定四庫全書
　禮部志稿卷一百
　　　　　　　　　　　　明　俞汝楫　編
　雜行備考
　俸給
　　諸司職掌
一每嵗會計合用俸米數目户部定撥糧長到部送納
本部劄付膳部并委官眼同依數交收在倉隨即出給
倉鈔付納户收領候齊足出給通闗一様三本交付糧
長收領仍將收過米數通咨户部其所收糧米專一放
支本部并合屬衙門官吏月俸
一本部官吏該支月俸每月初本部通類立案劄付膳
部及委官或儀部祠部主客部官一員限同放支膳部
主事㕔出給印信俸帖付官吏收執赴倉闗支仍將放
過某字號倉糧米數目分豁正米附餘開呈本部判送
膳部立案
一帶支太常司翰林院等衙門官吏俸給每月預先將
合支數目開呈本部立案通類劄付膳部委官照依各
衙門齎到印俸帖赴倉依數闗支畢日依數開呈
　　一帶支衙門
　　太常司(今為寺/)　　　光禄司(今為寺/)
　　翰林院　　　　　　春坊
　　儀禮司(今為鴻臚寺/)　行人司
　　鑄印局　　　　　　教坊司
　　欽天回回監(後革/)
　　　(行太常寺翰林院鴻臚寺欽天監行人司/各自立倉春坊司經局俱於詹事府帶支)
　　紙劄
萬厯三十四年署部左侍郎李堂規
　　一刑部紙
刑部每年例送主客司本色紙張官價銀二兩七錢四
分八釐精膳司本色紙張官價銀六兩七錢二分共銀
九兩四錢六分八釐因紙户賠累移咨刑部捐免矣
　　一都察院紙
萬厯三十三年起每年折價銀一百四十九兩四錢七
分本色本紙八千七百六十八張縁都察院有順天巡
按紙贖貯順天府每年支銀如前數給紙户買紙納内
閣吏部衙門實用銀一百九十五兩六錢五分是紙户
既賠銀四十六兩一錢二分而又費交納苦拘僉故本
部願將此項拆抵即一百四十九兩四錢七分准作一
百九十五兩六錢五分其餘仍支本紙在本部將價隨
宜而買樽節而用而所便畿民多矣詳在部咨及都察
院回咨每年合部應支本折數簿存㕔司價有贏餘隨
入積貯箱内以備置買修理公費之用
　　官房
萬厯三十四年署部左侍郎李堂規二欵
　　一官房
一銀八百兩買宅二所修理銀四百兩其一所在龍驤
　衚衕南三層四十七間為正堂宅其一所在雙塔寺
　後衚衕北三層三十三間為左堂宅
一銀三百九十兩買宅一所三層三十間在李閣老衚
　衕為儀司宅
一銀二百八十兩買宅一所修理銀八十七兩四層二
　十間在長安街南為祠司宅
一銀三百兩買宅一所修理銀十兩四層二十一間在
　長安街南為客司宅
一銀三百兩買宅一所修理七十餘兩四層二十八間
　在長安街南為膳司宅
一銀三百五十兩買宅一所四層二十一間在龍驤衚
　衕北為司㕔宅
　　一衙門羨金
儀制精膳二司每三年有會試羨金儀司多於膳司俱
可一頓置官房留些公費不足另處不難花費可惜也
若客司工食年年有羨此外又有三堂表袱有缺堂厯
價有三季紙價陸續充拓十年之内官皆有房此後則
都吏當該等小房亦可以漸而置然後驅而之善其從
必輕矣此事印司提督徑自可為不必闗白堂上但置
後隨時修理是在前後相成也
　　一四司朝房
四司朝房向為人占住四司無處可坐今逐出住人修
理已畢其鎖鑰付大堂朝房人帶管以後勿許人住住易
逐難一部便了朝房亦然
　　三堂事
萬厯三十四年署部左侍郎李定堂規
　　一敏事
敏有二義勤也快也如一事今日不了則遲一日明日
不了則遲二日弊由此生矣故敏之一字聖門屢言之
子路惟恐有聞文子三思聖人謂再斯可皆此意也但
日進衙門立刻打發得者便打發該出示者便出示務
令案無留牘人無乆需而風清弊絶矣何必革弊哉故
本部立意以吾二三同官之勞貽宗室百千萬人之便
為宗室百千萬人之便而不暇顧胥史輩一二十人之
不便期以仰體徳意少效涓埃此其大凡也
　　一奏抄簿
堂上置簿一扇專記奏抄内王府抄尤為要𦂳須常知
會冊庫查抄到未抄到立刻查對議擬送批出示自無
弊矣
　　一宗室手本
既有抄簿以記奏抄而每日升堂有宗室差人逓手本
者另設一簿將手本内某府某名登記以便查銷防遺
匿其題訖或立案者隨行註明每手本通狀到堂先查
成否立案如重來混擾不准仍薄責示戒
　　一玉冊送宗人府
先是玉冊到部必類送宗人府致府以違限㕘王官今
冊到當日即送刻一條記云宗人府冊隨到隨送不越
日承發吏當堂將條記刷來文上本部硃墨發司即送
為定規
　　一條例冊籍
凡當事須熟看條例慣知冊籍事必獨裁籍能自探惟
使書手代勞則可若書手匿不查出立取親查查出必
罪書手勿宥如人家田宅租税主人須一一備知若槩
付下人㝠然不知田宅何方契劵何篋未有不為下人
欺負以敗其家者
　　一先升堂
大堂每日進部即升堂先定見堂投文等事省其乆候
堂事畢方進火房僉押用印及説堂亦得從容
　　一印信
每日堂印候堂上出部印乃出其四司印即掌印官給
假印必到司托同司代用務要官印相隨止求敏事便
人即一日開封數次不為勞也
　　一急收納以便解户
每日投文凡解錢糧當堂當日打發如解館夫工食文
到即摽發館即收收訖立刻赴司務㕔領批迴今刻有
條記承發吏將來文刷印訖送堂硃㸃即將文付解户
赴館收銀該館註收印鈐來文回部其批先用堂印司
印發司務㕔以待之人到即領如解厯日紙銀文到即
摽送納立喚該監赴司兊收令補收銀印信手本其批
文先用印以待之收訖即領如解牲口銀即摽送納其
送光禄寺单二紙即於堂上僉押用印并門单手本一
起當堂付解户赴寺交納如解茶文到即摽題進該司
即與騐進該送納光禄寺者該司立刻發與手本其様
茶騐訖郤還該司仍將様茶郤還四字條記刷印批文
上與之如解藥材文到即摽送納如折色立喚庫官赴
司兊收照厯紙例打發如本色次日提督進庫兊騐收
訖即發批如解户次日下不來者拿究以上類項向來
費多少轉折等候多日今一切簡省急速以求便民
　　一題差
凡各衙門講差本部查題差則例如某差該用某衙門
某官例合方許不敢那移紊亂另設簿一扇講者隨註
　　一兩堂上陵紙
舊例送神宫監銀四兩為宿食費仍送該監及提督各
紙一刀而彼有下程之饋癸卯霜降彼此兩免矣
　　一處傳報㫖意吏工食
詳載四司當該帖報吏工食簿
　　一處火房工食
三堂火房工食不敷用㑹同館土地祠裁革夫二名仍
取三堂直堂每季每堂六錢補之設有三堂火房工食
簿然該館未忘恢復恐後有以焚洒掃缺人為禀者提
督不可不察也
　裁革條例
萬厯三十四年署部左侍郎李堂規示
　　一季考書役
四司書手每四仲月當堂一考其素不守法性行不良
不能書者革退
　　一書役犯革
書手有犯革役尤須革頂首不但為本犯懲且使同夥
明見其重罰而陰被其牽累庶乎有警頂首既革便著
下著徑㕘仍防暗貼及私賣一犯一革不少姑容乆之
徑㕘漸多頂首亦漸衰減衙門清肅在吾輩留意精勤
嚴毅間耳嘗謂書役之衆寡頂首之豐減衙門清濁明
暗之候也頃儀司以天字號貼冩羅禮洗補作弊革頂
首一千五百兩著下首張鍾徑㕘祠司謝應祖誆詐革
頂首二百五十兩著下首童懐廉徑㕘儀司地字號貼
冩史成誆詐革頂首一千五百兩著冩本書手任成材
徑㕘
　　一逓減頂首及革前件
吏員頂首逓減初例二八後例四分因四分所減太重
遂致互相容隱并二八例而廢之夫法本乎情必人情
相安而後法可行况二規俱經題准者今查出各吏頂
首銀數止照二八逓減如一百兩者初減二十兩再減
十六兩循此減以至於盡如勒掯者將頂首盡革許下
首人徑㕘有扶同容隠者一體究治置簿六扇堂上一
扇兩㕔一扇四司各一扇每遇頂㕘新舊吏一齊執簿
稟堂逓減註簿内又訪得知印都吏頂首外仍巧立前
件名色如新㕘知印送舊知印銀三十四兩四司都吏
四人各銀三十兩都吏㕘亦然今革
　　一革積年班役用㑹同館夫
三堂各班頭二名棍頭二名轎夫八名共三十六名每年
共領兵部工食銀三百六十兩各役多僱替身其班頭
即來夾轎而行不管拜望差使等事此三十六人者倚
籍三堂指稱常例􁠫騙王府財物就中分為上四下四
名色其猾强者分外私得名曰踢已即至貢夷如四王
董卜等騐進方物莫不需索本部看得此三十六人每
年費兵部銀三百六十兩僱役已剩若干缺堂輪班又
剩若干又有包袱厯日蒼术之費舖行地方之免會試
進士之索至於王府一節騙財尤多與積書相通仍籍
之口實曰三堂左右人都要使費其為衙門之蠧極矣
其初固有頂首然或傳二三輩或數十年所得已多其
頂補年近者亦有一二不足恤也本部履任年餘訪得
前情具有贓証姑不深求祗曉諭革去外今自萬厯三
十三年三月初三日起會同館每日撥夫十三名輪流
答應本部左堂見任止支一堂工食一年銀一百二十
兩内撥九十三兩六錢酬館夫每日十三名之勞餘二
十六兩四錢給貼長班守門在本等工食之外以示體
恤約束之意葢因前項漸染亦及長班也如三堂俱全
一體施行已劄付該館移咨兵部著為定規因書以識
之館劄部咨刻於後
　附
　　移兵部咨文
禮部為缺堂工食停支事照得本部三堂每堂原有班
頭二名棍頭二名轎夫八名積年宿弊多是替身其正
身却潜跡於外􁠫騙銀物本部屢教不改姑不㕘送究
追但令散去并本年春季工食于本月初二日已經給
領不扣外今本部每日會同館撥夫十三名輪流答應
令積役不得托足于衙門書吏不得籍口乎堂役而館
夫幾二百名更畨泛散弊端亦無自而生自本年夏季
起本部見有一堂止支一堂工食本部就内撥九十三
兩六錢以酬館夫每日十三名之勞其餘二十六兩四
錢貼給本堂長班以示體恤約束之意已劄付該館官
吏合資貴部知會明白如二堂到任一照此規但一堂
見任止支一堂工食湏至咨者
　　行會同館劄付
禮部為革部役用館夫并議處工食答應事宜以便長
乆以肅清衙門事照得本部三堂每堂舊有班頭二名
棍頭二名轎夫八名三堂共三十六名每名領兵部工
食銀十兩積年積弊多僱替身其正身却於外邊􁠫騙
財物所得各王府銀細無筭玷汙衙門乆矣本部屢教
不悛姑不㕘送究治但令散去并本年春季工食已經
兵部給發外自今以後本部每日取用會同館夫十三
名輪流答應其工食本部一堂一年有兵部銀一百二
十兩即將此項撥出九十三兩六錢給散館夫每名七
兩二錢尚餘銀二十六兩四錢貼給本堂長班其缺堂
工食不支明咨兵部着為定例如此則積役不得托迹
於衙門書吏不得籍口於堂役而館夫幾二百人更畨
泛散弊端無自而生至於所省兵部工食此其小者矣
為此劄仰兩館官吏照前事理遵行如正右堂上任一
體撥夫工食一例支給須至劄付者
　　一革會試犒賞
每科會試中式舉人本部班頭例往討取犒賞初以沿
襲既乆但欲禁制多索一日偶問與者幾何人一班頭
跪曰方十家然虚得名耳願已之本部忻然嘆賞遂令
卻還已與者既細詢乃知進士班皂攘取反多部役人
衆所得微薄奔走候伺勞力䘮氣即數日費飯錢已六
百文故願損也甲辰科吏禮二部俱無犒今班頭已革
仍須臨期禁示
　　一革上本辦官
儀祠膳三司上本舊用一辦官每年工食銀十二兩當
該吏貼八兩有竒以効勞咨送吏部優處甲辰六月辦
官汪天復假稱誆騙事覺革去今上本止用當該實無
用辦官也
　　一革後門官
後門官為看守也乃常開門出入或引人同住或外人
往來益難禁防常見失盜即自盜有之而一月工食六
錢費四司之輪給一年准作兩年煩吏部之優選此何
為者今後門常用封鎻非要𦂳不開鎻鑰付之火房將
住官與添註火房春曹住役一體逐出本官願捐頂首
咨選自此永革不宜復收矣
　
　
　
　禮部志稿卷一百
