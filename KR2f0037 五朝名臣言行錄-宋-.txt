#+TITLE: 五朝名臣言行錄-宋-
#+DATE: 2016-06-11 12:21:28
#+SOURCE: github.com/kanripo/KR2f0037 master 5310198f                
王巖叟編魏公别録
公甞言天下事不能必如人望
仁宗時王隨陳堯佐爲輔相皆老病而不和中
書事多不决韓億石中立二叅政又頗以私害
公公時爲諌官屢䟽不納後物議益喧公復上
章乞廷辯
上迫於正論遂罷四人者當時天下望在王沂
公吕申公杜祁公范希文而公亦引薦之及宣
麻日乃張士遜昭文章得象集賢宋庠晁宗慤
叅政天下大失望公曰事固不可知如此人意
不能必也
李燾續通鑑長編
按王巖叟此録謬誤宋庠叅政在寳元二年十
一月晁宗慤叅政在康定元年九月不與士遜
得象同入中書明甚宗慤此時在翰苑才二年
庠實初除翰苑然
上意本用庠偶以䜛止更一年餘卒用之或傳
聞疑似致此而范仲淹二年前權知開封府坐
䜛落天章閣待制去冬𥙷外方自饒徙潤猶未
復職驟遷政府恐亦無此例韓琦自言必不差
巖叟聽之不審又不加叅考遽筆之于書耳
　子闔竊考
　國史寳元元年三月魏忠獻公以右司諫
　論罷宰執四人遂拜張文懿昭文章文簡
　　集賢同日叅大政者乃王忠穆李康靖也子闔
　　五世祖文莊公時在北門後又知開封府
　　康定元年五月魏公爲樞宻直學士陜西
　經略安撫副使　文莊公以翰林學士兼
　龍圖閣學士使陜右㑹魏公與夏英公議
　　攻守䇿九月使事還道拜叅知政事與宋
　　宣獻並制亦非宋元憲先是康靖以大資
　　政罷文懿已去位再相吕申公距寳元之
　　初僅三歲河内王公别録所記舛誤李貳
　　卿續通鑑論之詳矣淳熈五年五月十二日
　　朝奉郎新通判廬州軍州事賜緋魚袋
　　晁子闔謹題
　三朝名臣言行録緫目
　　第一卷
　　　一之一
　　　　　丞相魏國韓忠獻王(琦)
　　第二卷
　　　二之一
　　　　　丞相韓國富文忠公(弼)
　　　二之二
　　　　　叅政歐陽文忠公(脩)
　　第三卷
　　　三之一
　　　　太師潞國文忠烈公(彦愽)
　　　三之二
　　　　　叅政趙康靖公(槩)
　　　三之三
　　　　　叅政吴文肅公(奎)
　　　三之四
　　　　　叅政張文定公(方平)
　　第四卷
　　　四之一
　　　　樞宻胡文恭公(宿)
　　　四之二
　　　　端明蔡公(襄)
　　　四之三
　　　　尚書王懿敏公(素)
　　　四之四
　　　　集賢學士劉公(敞)
　　第五卷
　　　五之一
　　　　叅政唐質肅公(介)
　　　五之二
　　　　叅政趙清獻公(抃)
　　　五之三
　　　　御史中丞吕公(誨)
　　　五之四
　　　　御史中丞彭公(思永)
　　　五之五
　　　　　内翰蜀郡范忠文公(鎭)
　　第六卷
　　　六之一
　　　　太傳魯國曽宣靖公(公亮)
　　　六之二
　　　　丞相荆國王文公(安石)
　　第七卷
　　　七之一
　　　　丞相温國司馬文正公(光諫議大夫司/馬公康附)
　　第八卷
　　　八之一
　　　　　丞相申國吕正獻公(公著侍講吕公/希哲附)
　　第九卷
　　　九之一
　　　　中書舎人曽公(鞏)
　　　九之二
　　　　内翰曽文昭公(肇)
　　　九之三
　　　　内翰蘇文忠公(軾)
　　　九之四
　　　　　門下侍郎蘇公(轍)
　　第十卷
　　　十之一
　　　　丞相康國韓獻肅公(絳)
　　　十之二
　　　　門下侍郎韓公(維)
　　　十之三
　　　　中書侍郎傳獻簡公(堯俞)
　　　十之四
　　　　尚書彭公(汝礪)
　　第十一卷
　　　十一之一
　　　　　丞相范忠宣公(純仁)
　　　十一之二
　　　　　尚書左丞王公(存)
　　　十一之三
　　　　　丞相蘇公(頌)
　　第十二卷
　　　十二之一
　　　　　丞相劉忠肅公(摯)
　　　十二之二
　　　　樞宻王公(巖叟)
　　　十二之三
　　　　諌議劉公(安丗)
　　第十三卷
　　　十三之一
　　　　　内翰范公(祖禹)
　　　十三之二
　　　　　侍郎鄒公(浩)
　　　十三之三
　　　　諌議陳忠肅公(瓘)
　　第十四卷
　　　十四之一
　　　康節邵先生(雍)
　　十四之二
　　　　宻學陳公(襄)
　　十四之三
　　　　祕書丞劉公(恕)
　　十四之四
　　　節孝徐先生(積)
　　十四之五
　　　　正字陳公(師道)
三朝名臣言行録緫目
予讀近代文集及記事之
書觀其所載　國朝名臣
言行之迹多有補於丗教
者然以其散岀而無統也
旣莫究其始終表裏之全
而又汨於虚浮怪誕之說
予常病之於是掇取其要
聚爲此録以便記覽尚恨
書籍不備多所遺闕嗣有
所得當續書之
五朝名臣言行録緫目
　第一卷
　　一之一
　　　中書令韓國趙忠獻王(普)
　　一之二
　　　樞宻使濟陽曹武惠王(彬)
　　一之三
　　　丞相魯國范公(質)
　　一之四
　　　内翰竇公(儀)
　　一之五
　　　丞相李文正公(昉)
　　一之六
　　　丞相許國吕文穆公(蒙正)
　　一之七
　　　丞相張文定公(齊賢)
　第二卷
　　二之一
　　　丞相吕正惠公(端)
　　二之二
　　　樞宻錢宣靖公(若水)
　　二之三
　　　丞相李文靖公(沆)
　　二之四
　　　丞相王文正公(旦)
　第三卷
　　三之一
　　　　丞相向文簡公(敏中)
　　三之二
　　　叅政陳晉公(恕)
　　三之三
　　　尚書張忠定公(詠)
　　三之四
　　　樞宻馬正惠公(知節)
　　三之五
　　　樞宻曹武穆公(瑋)
　第四卷
　　四之一
　　　丞相畢文簡公(士安)
　　四之二
　　　丞相萊國冦忠愍公(凖)
　　四之三
　　　太尉衛國髙烈武王(瓊)
　　四之四
　　　内翰楊文公(億)
　　四之五
　　　丞相王文康公(曙)
　第五卷
　　五之一
　　　丞相沂國王文正公(曾)
　　　五之二
　　　　丞相李文定公(迪)
　　　五之三
　　　　叅政魯肅簡公(宗道)
　　　五之四
　　　　叅政薛簡肅公(奎)
　　　五之五
　　　　叅政蔡文忠公(齊)
　　第六卷
　　　六之一
　　　　丞相許國吕文靖公(夷簡)
　　　六之二
　　　　丞相陳文惠公(堯佐)
　　　六之三
　　　　丞相晏元獻公(殊)
　　　六之四
　　　　丞相鄭國宋元憲公(庠)
　　　六之五
　　　　叅政韓忠憲公(億)
　　　六之六
　　　叅政程文簡公(琳)
　第七卷
　　七之一
　　　　丞相祁國杜正獻公(衍)
　　七之二
　　　叅政范文正公(仲淹)
　　七之三
　　　東染院使种公(丗衡)
　第八卷
　　八之一
　　　　丞相潁國龐莊敏公(籍)
　　　八之二
　　　　樞宻使狄武襄公(青)
　　　八之三
　　　　叅政呉正肅公(育)
　　　八之四
　　　　叅政王文忠公(堯臣)
　　　八之五
　　　　樞宻包孝肅公(拯)
　　　八之六
　　　樞宻使魯國王武恭公(德用)
　第九卷
　　九之一
　　　諫議田公(錫)
　　九之二
　　　内翰王公(禹偁)
　　九之三
　　　侍讀孫宣公(奭)
　　九之四
　　　中丞李恭惠公(及)
　　　九之五
　　　　中丞孔公(道輔)
　　　九之六
　　　　起居舎人尹公(洙)
　　　九之七
　　　　尚書余襄公(靖)
　　　九之八
　　　　待制王公(質)
　　　九之九
　　　　侍讀孫公(甫)
　　第十卷
　　　十之一
　　　　　希夷陳先生(搏/种放魏野林逋附)
　　　十之二
　　　　　安定胡先生(瑗)
　　　十之三
　　　　㤗山孫先生(復)
　　　十之四
　　　　　徂徠石先生(介)
　　　十之五
三朝名臣言行後録卷第六
　　　　太傅魯國曽宣靖公
　　公名公亮字明仲泉州晉江人中進士
　　第知越州㑹稽縣坐事謫官獻文召試
　　授集賢校理兼天章閣侍講歴史館檢
　　討修起㞐注翰林學士出知鄭州俄還
　　舊職權知開封府拜參知政事樞宻使
　　嘉祐六年拜吏部侍郎同平章事熈寜
　　三年拜司空河陽三城節度使兼侍中
　　集禧觀使五日一朝乆之納節以太傳
　　兼侍中致仕薨年八十詔配享　英宗
　　廟庭篆其碑首曰兩朝顧命定䇿亞勲
　　之碑
知越州㑹稽縣縣有鑑湖漑民田湖溢則反
　爲田病公爲即曹娥江堤䟽爲斗門泄湖
　水入江田以不病民至今頼之(曽内翰/撰行狀)
仁宗一日召執政侍從之臣䇿訪政事時公
　侍楚國太夫人疾謁告家㞐亟以手詔就
　問公條六事以獻其畧以謂完堡柵畜兵
　馬使主兵者乆於其任則夷狄不敢窺邊
　取之得其要任之盡其材則將帥不患無
　人損冗兵汰冗官則財用省徭役不專在
　農則耕者勸又陳古者取六郡良家子爲
　宿衛及府兵畨上十六衛之制以明今宿
　衛之失言狂者似直愛憎似忠以明聽言
　知人之難而消讒䛕之患盖皆取當世之
　所先急而便於施行者以爲說云(行/狀)
異時領省寺者多以貴逹且數遷徙類不省
　事吏得並縁爲姦公周覽詔條考校簿書
　分别是非可否不爲苟簡故所至舉職皆
　有能名歐陽文忠公不妄許人至三班甞
　以不敢易公舊事爲言其爲世所服如此
(行/狀)
知鄭州鄭㞐數路要衝冠蓋旁午州將疲於
應接尠能及民事公獨詢訪閭里爲之除
害興利轉運使歲多無名率歛而輔郡尤
甚公至一切不報有不得巳者使民以常
　賦代之民以不擾至今思之公爲政惠和
　而尤能鈎考情僞禁戢姦盗郡故多冦攘
　公至悉竄他境路不拾遺民外戸不閉至
　號公爲曽開門常有使客亡槖中物移文
　求盗公諭以境内無盗必從者自爲也索
　之果然使客慙服以爲神明(行/狀)
公在樞府修紀綱除弊事數裁損冗兵又更
　制圖籍以周知四方兵數登耗三路屯戍
　衆寡地里逺近及在相位與韓忠獻公戮
　力一心更唱迭和其所更革廢舉尤多以
　謂政事以仁民爲先故其志尤急於去民
　所疾苦而𥙷助其窮乏罷㢮茶禁歸之於
　民籍户絶田収其租爲廣惠倉以廪食窮
　獨其他施設亦多此類
公甞與韓忠獻公力賛　仁宗蚤建皇子以
　爲天下萬世之夲前此固有言者未之開
　納至是感悟儲貳乃定(行/狀)
公在位乆熟於朝廷政事尤矜(御/名)折獄異時
　四方以獄來上者委成有司二府揔領綱
　紀而巳公得奏讞必躬自省覽原情議法
　宻州銀發民田中盗往疆取之大理當以
　疆盗應死執政皆欲從之公獨以謂此禁
　物也取之雖疆與盗民家物有間固争不
　决遂下有司議如公言比刼禁物法盗得
　不死先是東州地産金銀坐疆取者多抵
　死繇公一言自是無死者盖公推析律意
　不差毫釐而主於平恕類皆如此(行/狀)
公甞以謂夷狄驕於姑息屈於理折契丹縱
　邊人漁界河邊吏不能禁後又數通􁇏舟
　益患之或謂與之校且生事公曰不可因
　循不禁後將爲患獨可委之疆臣且言趙
　滋守雄州其人疆勇有謀可任因諭以風
　指滋果能明約束設方畧絶其􁇏舟而漁
　者亦皆逺去諜告虜欲遣泛使滋又沮之
　曰泛使非誓約雖至不敢上聞卒不至契
　丹賀正使在舘故事賜宴紫宸殿時　英
　宗不豫命宰相就舘宴之使者以非故事
　不就席公責以賜宴不赴是不䖍君命也
　人主不豫必待親臨非體國也使人處之
　安手遂拜賜夏人犯大順城朝廷憂之公
　以爲彼方荐飢姑絶其歲賜遣使詰問必
　窘急謝罪或曰得賜尚爾況絶之乎公曰
　彼雖戎夷固能擇利而處也卒遣使皆如
　公言羌酋嵬名山舉族來歸且言可率他
　族内附种諤乗其勢取綏州又欲因其謀
　招致他族或謂夷狄懷詐未可信且欲棄
　綏州　上以問公公言舉族而來决非詐
　綏州我故地也旣得之何可不信然遂欲
　招致他族則我素無備非倉卒可爲未宐
　揺動其衆後遣習邊事者計之不能易公
　說(行/狀)
曽魯公自嘉祐秉政至熈寜中尚在中書年
　雖甚髙而精力不衰故臺諌無非之者惟
　李復圭以爲不可作詩曰老鳯池邊蹲不
　去饑烏臺上噤無聲魯公亦致仕而去(東/軒)
(筆/録)
五朝名臣言行録卷第一之一
　　　　中書令韓國趙忠獻王
　　王名普字則平幽州薊人後徙洛陽周
　　丗宗用兵淮上　太祖拔滁州宰相范
　　質奏用王爲軍事判官　太祖領同州
　　節度辟爲推官移領宋州表掌書記
　　太祖受禪以佐命功授右諌議大夫充
　　樞宻直學士從平上黨遷樞宻副使拜
　　樞宻使乾德二年范質王溥魏仁浦同
　　日罷以王爲門下侍郎平章事開寳中
　　岀爲河陽三城節度使太平興國初入
　　朝拜司徒兼侍中八年岀爲武勝軍節
　　度使雍熈中冊拜太保兼侍中明年岀
　　爲西京留守兼中書令淳化三年薨年
　　七十一咸平初詔配享太祖廟庭
普爲滁州判官　太祖與語竒之㑹獲盗百
　餘人將就死普意其有冤啓　太祖更訊
　之所全活十七八(范蜀公/蒙求)
太祖旣得天下誅李筠李重進召趙普問曰
　天下自唐季以來數十年間帝王凢易十
　姓兵革不息蒼生塗地其故何也吾欲息
　天下之兵爲國家建長乆之計其道何如
　普曰　陛下之言及此天地人神之福也
　唐季以來戰闘不息國家不安者其故非
　它節鎮太重君弱臣強而已矣今所以治
　之無它竒巧也惟稍奪其權制其錢糓收
　其精兵則天下自安矣語未畢　上曰卿
　勿復言吾已諭矣頃之　上因晚朝與故
　人石守信王審琦等飲酒酒酣　上屏左
　右謂曰我非爾曹之力不得至此念汝之
　德無有窮巳然爲天子亦大艱難殊不若
　爲節度使之樂吾今終夕未甞敢安枕而
　卧也守信等皆曰何故　上曰是不難知
　居此位者誰不欲爲之守信等皆惶恐起
　頓首言曰　陛下何爲岀此言今天命已
　定誰敢復有異心　上曰不然汝曹雖無
　心其如汝麾下之人欲冨貴者何一旦以
　黃𫀆加汝之身汝雖欲不爲不可得也皆
　頓首涕泣曰臣等愚不及此唯　陛下哀
　憐指示以可生之塗　上曰人生如白駒
　之過隙所爲好冨貴者不過欲多積金錢
　厚自娯樂使子孫無貧乏耳汝曹何不釋
　去兵權擇便好田宅市之爲子孫立永乆
　之業多置歌兒舞女日飲酒相驩以終其
　天年君臣之間兩無猜嫌上下相安不亦
　善乎皆再拜謝曰　陛下念臣及此所謂
　生死而肉骨也明日皆稱疾請解軍權
　上許之皆以散官就第所以尉撫賜賚之
　甚厚與結婚姻更置易制者使主親軍其
　後又置轉運使通判使主諸道錢糓收選
　天下精兵以備宿衛而諸功臣亦以善終
　子孫冨貴迄今不絶曏非韓王謀慮深長
　太祖聦明果斷天下何以治平至今戴白
　之老不覩干戈聖賢之見何其逺哉普爲
　人隂刻當其用事時以睚眦中傷人甚多
　然其子孫至今享福禄國初大臣鮮能及
　者得非安天下之謀其功大乎　太祖旣
　納韓王之謀數遣使者分詣諸道選擇精
　兵凢其材力伎藝有過人者皆收𥙷禁軍
　聚之京師以備宿衛厚其粮賜居常躬自
　按閱訓練皆一以當百諸鎮皆自知兵力
　精銳非京師之敵莫敢有異心者由我
　太祖能強幹弱支制治於未亂故也(涑水記/聞〇又)
(王沂公筆録云/太祖在位歴年石守信王審琦等/猶分典禁兵相國趙公普屢以爲言/上不得巳召)
(守信等曲宴道舊甚樂因諭之曰朕與公等昔甞比/肩義同骨肉豈有它哉而言事者進說不已今莫若)
(自擇善地各守外藩優㳺卒嵗不亦樂乎朕復有女/數人便當約婚守信等咸頓首稱謝由是髙石王魏)
(之族俱蒙選尚尋各歸鎮幾二十年貴盛赫弈始終/如一〇又程氏遺書云趙普除節度使權便是烏重)
(㣧之䇿以兵/付逐州刺史)
太祖初登極　杜太后尚康寧常與　上議
　軍國事猶呼趙普爲書記嘗撫勞之曰趙
書記且爲盡心吾兒未更事也　太祖寵
　待韓王如左右手御史中丞雷德驤劾奏
普強市人第宅聚歛財賄　上怒叱之曰
　鼎鐺尚有耳汝不聞趙普吾之社稷臣乎
　命左右曵於庭數匝徐使復冠召升殿曰
　今後不冝爾且赦汝勿令外人知也(記/聞)
太祖即位之初數岀微行以偵伺人情或過
　功臣之家不可測趙普每退朝不敢脫衣
　冠一日大雪向夜普謂　帝不復岀矣乆
　之聞叩門聲普亟岀　帝立風雪中普惶
　懼迎拜　帝曰巳約晉王矣已而　太宗
　至共於普堂中設重䄄地坐熾炭燒肉普
　妻行酒　帝以嫂呼之普從容問曰夜乆
　寒甚　陛下何以岀　帝曰吾睡不能着
　一榻之外皆他人家也故來見卿普曰
　陛下小天下耶南征北伐今其時也願聞
　成筭所向　帝曰吾欲下太原普黙然乆
　之曰非臣所知也　帝問其故普曰太原
　當西北二邊使一舉而下則二邊之患我
　獨當之何不姑留以俟削平諸國則彈丸
　黒誌之地將無所逃　帝笑曰吾意正如
　此特試卿耳遂定下江南之議　帝曰王
全斌平蜀多殺人吾今思之猶耿耿不可
　用也普於是薦曹彬爲將以潘羙副之(邵/氏)
(聞見/録)
太祖欲使符彦卿典兵趙韓王屢諌以爲彦
　卿名位已盛不可復委以兵柄　上不聽
　宣已岀韓王復懷之請見　上迎謂之曰
豈非以符彦卿事耶對曰非也因別以事
奏旣罷乃岀彦卿宣進之　上曰果然宣
何以復在卿所韓王曰臣託以處分之語
未備者復留之惟　陛下深思利害勿爲
後悔　上曰卿苦疑彦卿何也朕待彦卿
　至厚彦卿能負朕邪韓王曰　陛下何以
　能負周世宗　上黙然遂中止(記/聞)
太祖一日以幽燕地圖示中令問所取幽燕
　之䇿中令曰圖必岀曹翰　帝曰然又曰
　翰可取否中令曰翰可取孰可守　帝曰
　以翰守之中令曰翰死孰可代　帝不語
　乆之曰卿可謂逺慮矣　帝自此絶口不
　言伐燕至　太宗因平河東乗勝欲搗燕
　薊時中令鎮鄧州上䟽力諌其憂國愛君
　之深言岀乎文章之外雖雜陸宣公論事
　中不辨也(聞見/録)
趙普甞欲除某人爲某官不合　太祖意不
　用明日普復奏之又不用明日又奏之
　太祖怒取其奏壞裂投地普顔色自若徐
　拾奏歸補綴明日復進之　上乃寤用之
　其後果稱職得其力(記聞○又晉公談録云普/甞奏事忤旨/上怒就趙)
(手掣奏劄子挼而擲之趙就地拾起以手展開近前/復奏/上愈怒拂䄂起趙猶奏曰此事合如此容進)
(入取旨其/膽量如此)
太祖時甞有群臣立功當遷官　上素嫌其
　人不與趙普堅以爲請　上怒曰朕固不
爲遷官將若何普曰刑以懲惡賞以酬功
古今之通道也且刑賞者天下之刑賞非
　陛下之刑賞也豈得以喜怒專之　上怒
甚起普亦隨之　上入宫普立於宫門乆
　之不去　上寤乃可其奏(記/聞)
國初趙普爲相於㕔事坐屏後置二大甕凡
有人投利害文字皆置中滿即焚於通衢
(聞見/録)
太祖常與趙普議事不合　太祖曰安得宰
　相如桑維翰者與之謀乎普對曰使維翰
　在　陛下亦不用蓋維翰愛錢　太祖曰
　苟用其長亦當護其短措大眼孔小賜與
　拾萬貫則塞破屋子矣(楊文公/談苑)
太祖豁逹旣得天下趙普屢以微時所不足
　者言之欲潜加害　太祖曰不可若塵埃
　中揔教識天子宰相則人皆去尋也自後
　普不復敢言(談/録)
開寳中趙普猶秉政江南後主以銀五萬兩
遺普普白　太祖　太祖曰此不可不受
但以書荅謝少賂其來使可也普叩頭辭
讓　上曰大國之體不可自爲寢弱當使
之勿測旣而後主遣其弟從善入貢常賜
外宻賚白金如遺普之數江南君臣始震
駭　上之偉度(談苑〇又記聞云/太祖時趙/普爲相車駕因出忽幸其第時)
(兩淛錢俶方遣使致書及海物十瓶於普置在左廡/下㑹車駕至倉卒岀迎不及屏也/上頋見問何物)
(普以實對/上曰此海物必佳即命啓之皆滿貯瓜/子金也普皇恐頓首謝曰臣未發書實不知若知之)
(當奏聞而却之/上笑曰但取之無慮彼謂/國家事皆由汝書生耳因命普謝而受之)
王始爲相　太祖命薛居正吕餘慶叅知政
事以副之不知印不奏事不押班但奉行
　制書而已事無大小一决於王開寳中盧
多遜因對屢攻其短雷有鄰復訟其庇吏
受賕　上怒下御史府案問抵吏罪詔叅
　知政事更知印押班奏事以分其權
王性深沈有岸谷多忌克初以吏道聞寡學
　術　太祖常勸以讀書晚年手不釋卷其
爲宰相以天下事爲己任沈毅果斷當世
無與爲比
昭憲太后聦明有智度甞與　太祖叅决大
政及疾篤　太祖侍藥餌不離左右　太
后曰汝自知所以得天下乎　太祖曰此
皆　祖考與　太后之餘慶也　太后笑
曰不然正由柴氏使㓜兒主天下耳因戒
敕　太祖曰汝萬歲後當以次傳之二弟
則并汝之子亦獲安矣　太祖頓首泣曰
敢不如母教　太后因召趙普於榻前爲
約誓書普於紙尾自署名云臣普書藏之
金匱命謹宻宮人掌之及　太宗即位普
　爲盧多遜所譛出守河陽日夕憂不測
　上一旦發金匱得書大寤遂遣使急召之
　普惶恐爲遺書與家人別而後行旣至復
　爲相(記/聞)
盧多遜貶朱崖諫議大夫李符求見趙普言
　朱崖雖在海外而水土無它惡春州雖在
　内地而至者必死望追改前命以外彰寛
　宥乃置於必死之地普領之後月餘符坐
事貶宣州行軍司馬　上怒未巳令再貶
嶺外普具述其事即以符知春州到郡月
餘卒(湘山/野録)
太平興國中朝士祖吉典郡姧贓事覺下獄
時郊禮將近　太宗怒其貪墨諭旨執政
特俾郊赦不宥趙普奏曰敗官抵罪冝正
　刑辟然而國家卜郊肆類所以對越天地
告休神明吉夲何人安足以隳改　陛下
　赦令哉　上善其對而止(沂公/筆録)
彌德超自冗列爲諸司使驟被委遇誣奏侍
中曹公彬有不軌謀　太宗疑之拜德超
　樞宻副使不數月趙普再相因爲辯雪
　上乃大悟即逐德超而待彬如故自是數
　日　上頗不懌從容謂普曰朕以聽斷不
　明幾悞大事夙夜循省内愧于心普對曰
　陛下知德超才幹而任用之察曹彬無罪
　而昭雪之有勞者進有罪者誅物無遁情
　事至立斷此所以彰　陛下之明聖也雖
　堯舜何以過此哉　上於是釋然(沂公/筆録)
李繼遷擾邊　太宗用趙普計封趙保忠守
夏臺故地令滅之保忠反與繼遷合謀大
爲邊患(玉壷/清話)
三朝名臣言行後録卷第七
　　　　丞相温國司馬文正公
　　公名光字君實陜州夏縣人𥘉以父任
　爲將作監主簿舉進士甲科簽書武成
　　軍判官事入爲國子監直講召試除館
　　閣校勘同知太常禮院從龐莊敏公辟
　　通判并州事擢脩起居注同知諫院除
　　知制誥力辭至八九改授天章閣待制
　　兼侍講仍知諫院　神宗𥘉擢爲翰林
　　學士力辭不許爲御史中丞遷翰林侍
　　讀學士拜樞宻副使辭不拜以端明殿
　　學士出知永興軍移知許州不赴乞判
　　西京留司御史臺以歸又提舉崇福宫
　　居洛十五年官制行改太中大夫資政
　　殿學士元豐八年除知陳州詔過闕入
　　見則拜門下侍郎元祐元年拜左僕射
　　兼門下侍郎九月薨年六十八時方祀
　　明堂禮成不賀贈太師温國公　哲宗
　　親篆碑額曰清忠粹德之碑紹聖𥘉奪
　　贈謚仆所立碑再貶爲朱崖軍司户叅
　　軍崇寜元年除名入黨籍靖康𥘉詔復
　　贈謚至建炎二年遂詔配饗　哲廟云
公自成童凛然如成人七歲聞講左氏春秋
大愛之退爲家人講即了其大義自是手
　不釋書至不知飢渇寒暑年十五書無所
　不通文詞醇深有西漢風(蘇内翰撰行狀〇又/冷齋夜話云司馬温)
(公童稚時與群兒戱於庭庭有大瓮一兒登之足跌/沒水中群兒皆棄去公則以石擊瓮水因穴而迸兒)
(得不死盖其活人手段巳見齠齓中至今京洛間多/爲小兒撃瓮圖○又邵氏後録云予見温公親書一)
(帖云光年五六歲弄青胡桃女兄欲爲脫其皮不得/女兄去一婢子以湯脫之女兄復來問脫胡桃皮者)
(光曰自脫也先公適見訶之曰小子何得謾語光自/是不敢謾語○又吕氏家塾記云司馬温公㓜時患)
(記問不若人群居講習衆兄弟旣成誦㳺息矣獨下/帷絶編迨能倍諷乃止用力多者収功逺其所精誦)
(乃終身不忘也温公嘗言書不可不成誦或在/馬上或中夜不寢時詠其文思其義所得多矣)
山谷言頃與范内翰純甫同局純甫多能言
　温公事方公𥘉官時年尚少家人毎毎見
　其卧齋中忽蹶起着公服執手版危坐乆
　率以爲常竟莫識其意純甫常從容問之
　荅曰吾時忽念天下安危事夫人以天下
　安危爲念豈可不敬耶(冷齋/夜話)
知禮院時中官夌允言死詔以允言有軍功
　特給鹵簿公言孔子不以名器假人今允
言近習之臣非有元勲大勞而贈三公給
鹵簿其爲繁纓不亦大乎故相夏竦卒詔
賜謚文正公言謚之羙者極於文正竦何
人可以當此書再上改謚文莊(行/狀)
公之召試樞宻副使龐籍之薦也籍爲鄆州
徙并州皆辟公通判事公感籍知巳爲盡
力時趙元昊始臣河東貧甚官苦貴糴而
民疲於逺輸麟州窟野河西多良田皆故
漢地公私雜耕天聖中始禁田河西者虜
乃得稍蠶食其地俯窺麟州爲河東憂籍
　請公桉視公爲畫五䇿冝因州中舊兵益
　禁兵三千廂兵五百築二堡河西可使堡
　外三十里虜不敢田則州西六十里無虜
　矣募民有能耕麟州閑田者復其稅役十
　五年能耕窟野河西者長復之耕者必衆
　官雖無所得而糴自賤可以漸紓河東之
　民籍移麟州如公言而兵官郭恩勇且狂
　夜開城門引千餘人渡河載酒食不爲戰
　備遇敵死之議者歸罪於籍罷節度使知
　青州公守闕三上書乞獨坐其事不報籍
𥘉不以望公而公深以自咎籍旣沒升堂
　拜其妻如母撫其子如昆弟時人兩賢之
(行/狀)
交趾貢異獸謂之麟公言真僞不可知使其
真非自至不爲瑞若僞爲逺夷笑願厚賜
　而還之因奏賦以諷(行/狀)
有司奏六月朔日當食公言故事食不滿分
或京師不見皆賀臣以爲日食四方見京
　師不見天意人君爲隂邪所蔽天下皆知
　而朝廷獨不知其爲災當益甚皆不當賀
　詔從之後遂以爲常(行/狀)
蘇轍舉直言䇿入第四等而考官胡宿以爲
　不當収公言轍於同科四人中言最切直
　有愛君憂國之心不可不収時宰相亦以
　爲當黜　仁宗不許曰求直言而以直棄
　之天下其謂朕何公遂與諫官王陶同上
　䟽願爲宗廟社禝自重郤罷宴飲安養神
　氣後宫嬪御進見有度左右小臣賜予有
　節厚味腊毒無益奉養者皆不冝數御
　上嘉納之(行/狀)
𥘉至和三年　仁宗始不豫國嗣未立天下
寒心而不敢言惟諫官范鎮首發其議公
時爲并州通判聞而繼之上䟽言禮大宗
無其子則小宗爲之後者爲之子也願
陛下擇宗室賢者使攝儲貳以待皇嗣之
生退居藩服不然則典宿衛尹京邑亦足
以係天下之望䟽三上其一留中其二付
中書公又與鎮書此大事不言則巳言一
出豈可復反願公以死争之於是鎮言之
益力及公爲諫官復上䟽且靣言臣昔爲
　并州通判所上三章願　陛下果斷而力
　行之時　仁宗簡黙不言雖執政奏事首
　肯而巳聞公言沈思乆之曰得非欲選宗
　室爲繼嗣者乎此忠臣之言但人不敢及
　爾公曰臣言此自謂必死不意　陛下開
　納　上曰此何害古今皆有之因令公以
　所言付中書公曰不可願　陛下自以意
　喻宰相是日公復言江淮塩事詣中書白
　之宰相韓琦問公今日復何所言公黙計
　此大事不可不使琦知思所以廣　上意
　者即曰所言宗廟社禝大計也琦喻意不
　復言後十餘日有旨令公與御史裏行陳
　洙同詳定行戸利害洙與公屏語曰日者
　大饗明堂韓公攝太尉洙爲監祭公從容
　謂洙聞君與司馬君實善君實近建言立
　嗣事恨不以所言送中書欲發此議無自
　發之行戸利害非所以煩公也欲洙見公
　逹此意爾時嘉祐六年閠八月也至九月
　公復上䟽靣言臣向者進說　陛下欣然
　無難意謂即行矣今寂無所聞此必有小
　人言　陛下春秋鼎盛子孫當千億何遽
　爲此不祥之事小人無逺慮特欲倉卒之
　際援立其所厚善者爾唐自文宗以後立
　嗣皆出於左右之意至有稱定䇿國老門
　生天子者此禍豈可勝言哉　上大感悟
　曰送中書公至中書見琦等諸公不及今
　定議異日夜半禁中出寸紙以某人爲嗣
　則天下莫敢違琦等皆唯曰敢不盡力後
　月餘詔　英宗判宗正寺固辭不就職明
　年遂立爲皇子稱疾不入公復上䟽言凢
　人争絲毫之利至相争奪今皇子辭不貲
　之冨至三百餘日不受命其賢於人逺矣
　有識聞之足以知　陛下之聖能爲天下
　得人然臣聞父召無諾君命召不俟駕而
　禮使者受命不受詞皇子不當避使者不
　當徒反凢召皇子内臣皆乞責降且以臣
　子大義責皇子冝必入　英宗遂受命(行/狀)
兖國公主下嫁李瑋以驕恣聞公上䟽言
　太宗時姚坦爲兖王翊善有過必諫左右
　教王詐疾踰月　太宗召王乳母入問起
　居狀乳母曰王無疾以姚坦故欎欎成疾
　耳　太宗怒曰王年少不知爲此汝軰教
　之杖乳母數十召坦慰勉之齊國獻穆大
　長公主　太宗之子　真宗之妺　陛下
　之姑而謙恭率禮天下稱其賢願　陛下
　教子以　太宗爲法公主事夫以獻穆爲
　法巳而公主不安於李氏詔瑋出知衛州
　公主入居禁中而瑋母楊歸其兄璋散遣
　其家人公言　陛下追念母家使瑋尚主
　今乃母子離析家事流落　陛下獨無雨
　露之感悽惻之心乎瑋旣責降公主亦不
　得無罪　上感悟詔公主降封沂國待李
　氏恩禮不衰(行/狀)
除知制誥辭至八九乃改天章閣待制兼侍
　講(按文集公有上龐丞相啓云光於屬文性分素薄/又懶爲之當應舉時強作科埸文字雖僅能牽合)
(終不甚工頗慕作古文又不能刻意致力闚前脩之/藩徒使其言迂僻鄙俚不益丗用雖親舊書啓不免)
(假手於人今知制誥之職掌爲天子作詔文宣布華/夷豈可使假手荅書啓者爲之邪若苟貪榮利強顔)
(爲之不惟取一身沒齒之羞亦非所以増朝廷之光/華也以是觀之光之不授知制誥出於赤誠非飾讓)
(也但不爲朝廷/及丗人所諒耳)
充媛董氏薨贈淑妃輟朝成服百官奉慰定
　謚行冊禮葬給鹵簿公言董氏秩夲微病
　革之日方拜充媛古者婦人無謚近制惟
　皇后有之鹵簿夲以賞軍功未嘗施於婦
　人惟唐平陽公主有舉兵佐髙祖定天下
　之功乃得給至韋庶人始令妃主葬日皆
　給皷吹非令典不足法時有司新定後宫
　封贈法皇后與妃皆贈三代公言别嫌明
　微妃不當與后同袁盎引却(御/名)夫人坐正
　爲此耳　天聖親郊太妃止贈二代而况
　妃乎(行/狀)
仁宗崩　英宗以哀毁致疾　慈聖光獻太
　后同聽政公首上䟽言　章獻明肅太后
　保佑　先帝進賢退姦有大功於趙氏特
　以親用外戚小人故負謗天下今　太后
　𥘉攝大政大臣忠厚如王曽清純如張知
　白剛正如魯宗道質直如薛奎者當信用
　之鄙猥如馬季良䜛謟如羅崇勲者當踈
　逺之則天下服又上䟽　英宗言漢宣帝
爲昭帝後終不追尊衛太子史皇孫光武
　起布衣得天下自以爲景帝後亦不追尊
　鉅鹿都尉南頓君惟哀安桓靈皆自旁親
　入繼大統追尊其父祖天下非之願以爲
戒(行/狀)
公所得　仁宗遺賜珠金直百餘萬率同列
　三上章言國有大憂中外窘乏不可専用
　乾興故事若遺賜不可辭則冝許侍從以
　上進金錢佐山陵費不許公乃以所得珠
　爲諫院公使錢金以遺其舅氏義不藏於
家
英宗疾旣平　皇太后還政公上䟽言治身
　莫先於孝治國莫先於公其言切至皆母
　子間人所難言者時有司立法　皇太后
　有所取用有司奏覆得御寳乃供公極論
　以爲不可當直下合同司移所屬立供如
　上所取巳乃具數奏　太后以防矯僞(行/狀)
曹佾除使相兩府皆遷公言佾無功而得使
　相　陛下以慰母心爾今兩府皆遷無名
　若以還政爲功則宿衛將帥内侍小臣必
　有覬望巳而都知任守忠等皆遷公復争
　之因論守忠大姦　陛下爲皇子非守忠
意沮壞大䇿離間百端頼　先帝不聽及
陛下嗣位反覆革靣交(御/名)兩宫國之大賊
　人之巨蠧乞斬於都市以謝天下詔以守
　忠爲節度副使蘄州安置天下快之(行/狀)
時有詔陜西刺民兵號義勇公上䟽極論其
　害云康定慶暦間籍陜西民爲郷弓手已
　而刺爲保捷指揮民𬒳其毒兵終不可用
　遇敵先北正兵隨之毎致崩潰縣官知其
　坐食無用汰遣歸農而惰㳺之人不能復
　反南畒彊者爲盗弱者爲之轉徙父老至
　今流涕也今義勇何以異此章六上不從
　乞罷諫官不許(行狀〇又龍川志云治平中韓魏/公建議於陜西刺義勇凢三丁刺)
(一毎人支買弓箭錢三貫文省共得二十餘萬人深/山窮谷無得脫者人情驚撓而民兵紀律踈略終不)
(可用徒費官錢不貲無一人敢言其非者司馬君實/時為諫官極言不便持劄子至中堂魏公曰兵貴先)
(聲後實今諒祚方桀驁使聞陜西驟益二十萬兵豈/不震慴君實曰兵之用先聲爲無其實也獨可以欺)
(之於一日之間耳少緩則敵知其情不可復用矣今/吾雖益二十萬兵然實不可用不過十曰西人知其)
(詳不復懼矣魏公不能荅復曰君但見慶暦間陜西/郷兵𥘉刺手背後皆刺靣充正兵憂今復作爾耳今)
(巳降勑牓與民約永不充軍戍邊矣君實曰朝廷屢/失信民間皆憂此事未敢以勑牓爲信雖光亦未免)
(疑也魏公曰吾在此君無憂此語之不信君實曰光/終不敢奉信非獨光不敢信但恐相公亦不能自信)
(耳魏公怒曰君何相輕甚邪君實曰相公長在此坐/可也萬一均逸偃藩它人在此因相公見成之兵遣)
(之運粮戍邊反掌間事耳魏公黙然然竟不爲止其/後不十年義勇運粮戍邊率以爲常一如君實之言)
王廣淵除直集賢院公言廣淵姦邪不可近
昔漢景帝爲太子召上左右飲衛綰獨稱
　疾不行及即位待綰有加周丗宗鎮澶淵
　張羙掌州之錢糓丗宗私有求假羙悉力
　應之及即位薄其爲人不用今廣淵當
　仁宗之丗私自結於　陛下豈忠臣哉願
　黜之以厲天下(行/狀)
執政建言濮安懿王德盛位隆冝有尊禮詔
　太常禮院與兩制議翰林學士王珪等相
顧不敢先公獨奮立議曰爲之後者爲之
　子不敢復顧其私親今日所以崇奉濮安
懿王典禮冝一凖先朝封贈期親尊屬故
事髙官大爵極其尊榮議成珪即敕吏以
　公手藁爲桉至今存焉時中外洶洶御史
　吕誨傳堯俞范純仁吕大防趙鼎趙瞻等
皆争之相繼降黜公上䟽乞留之不可則
乞與之皆貶(行/狀)
𥘉西戎遣使致祭而延州指使髙冝押伴傲
其使者侮其國主使者訴於朝公與吕誨
　乞加冝罪不從明年西戎犯邊殺略吏士
　趙滋爲雄州専以猛悍治邊公亦論其不
　可至是契丹之民有捕魚界河伐栁白溝
　之南者朝廷以知雄州李中祐爲不材選
　將代之公言國家當戎狄附順時好與之
　計較末節及其傑驁又從而姑息之近者
　西戎之禍生於髙冝北狄之隙起於趙滋
　朝廷方賢此二人故邊臣皆以生事爲能
　今若選將代中祐則來者必以滋爲法而
　以中祐爲戒漸不可長冝敕邊吏彊埸細
　故徐以文檄往反若輕以矢刄相加者坐
　之(行/狀)
神宗即位首擢公爲翰林學士公力辭不許
　上靣諭公古之君子或學而不文或文而
　不學惟董仲舒楊雄兼之卿有文學何辭
　爲公曰臣不能爲四六　上曰如兩漢制
　詔可也公曰夲朝故事不可　上曰卿能
　舉進士取髙等而云不能四六何也公趨
　出　上遣内臣至閤門強公受告拜而不
　受趨公入謝曰　上坐以待公公入至廷
　中以告置公懷中不得巳乃受(行/狀)
除御史中丞王陶論宰相不押常朝班爲不
　臣宰相不從陶争之力遂罷公旣繼之言
　宰相不押班細故也陶言之過然愛禮存
　羊則不可巳自頌宰相權重今陶復以言
　宰相罷則中丞不可復爲臣願俟宰相押
　班然後就職　上曰可陶旣出知陳州謝
　章詆宰相不巳執政議再貶陶公言陶誠
　可罪然　陛下欲廣言路屈巳受陶而宰
　相獨不能容之乃巳(行/狀)
公上䟽論脩心之要三曰仁曰明曰武治國
之要三曰官人曰信賞曰必罰其說甚備
且曰臣昔爲諫官即以此六言獻　仁宗
其後以獻　英宗今以獻　陛下平生力
學所得盡在是矣(行/狀)
公在　英宗時與吕誨同論　祖宗之制勾
當御藥院常用供奉官以下至内殿崇班
　則出近歲居此位者皆暗理官資食其廩
　給非　祖宗夲意又故事年未五十不得
　爲押班今除張茂則止四十八不可至是
　又言之因論髙居簡姦邪乞加逺竄章五
　上　上爲盡罷寄資内臣居簡亦𥙷外未
　幾復留二人公復争之(日録云壬午延和登對/言髙居簡不冝在左右)
(因曰/先帝𥘉立左右惕息因居簡以謟自入故晚/年復張/陛下登極中外頌羙首以留此四人爲失)
(上曰祔廟畢自當去曰閨闥小臣何與山陵先後彼/知當去而置肘腋尤非冝舜去四㐫不爲不忠/仁)
(宗貶丁謂不爲不孝居簡狡猾膳大不惟離間君臣/恐令/陛下母子兄弟夫婦皆不寜也/上命留劄)
(光請以付宻院/上從之癸巳崇政登對言臣與居/簡勢難兩留乞罷中丞除外任/上曰今日巳令出)
(外矣光曰凢左右之臣不湏才/智謹朴小心不爲過則可矣)又言近者王中
　正往陜西知涇州劉渙等謟事中正而鄜
　延鈐轄呉舜臣違失其意巳而渙等進擢
舜臣降黜權歸中正謗歸　陛下是去一
　居簡得一居簡　上手詔問公所從知公
　曰臣得之賔客非一人言事之有無惟
　陛下知之若無臣不敢避妄言之罪萬有
　一之不可不察(行/狀)
壬寅延和登對言張方平叅政姦邪貪猥不
　叶物望　仁宗知之故不用不然方平兩
登制科在兩府乆矣　上作色曰朝廷毎
有除拜衆言輙紛紛非朝廷好事光曰此
　乃朝廷好事也知人帝堯所難况　陛下
　新即位萬一用姦邪臺諫循嘿不言　陛
　下何從知之此乃非朝廷好事也若其競
　來論列　陛下可以察其是非若所言公
　當雖制命巳行亦當追寢若挾私非是自
　可罪言者旣退其暮復以一劄言方平癸
　夘聞予還翰林兼侍讀滕元發權中丞晦
　叔封駮言光在臺舉職不冝遽罷甫非光
　之比十月丙午朔詔閤門召光及甫受命
　光奏臣論張方平若當方平當罷不當臣
　當貶不可兩無所問間臣更加羙職心所
未安不敢祗受晚際　上賜手詔敦喻光
　上奏謝丁未受勑告(日/録)
甲寅余𥘉赴經筵　上自製自書資治通鑑
　序以授光光受讀降再拜讀三家爲諸侯
論上頋禹玉等稱羙乆之(日/録)
詔用宫邸直省官四人爲閤門祗候公言國
　𥘉草創天歩尚艱故即位之始必以左右
舊人爲腹心耳目謂之隨龍非乎日法也
　閤門祗候在文臣爲館職豈可使厮役爲
　之(行/狀)
邊吏上言西戎部將嵬名山欲以横山之衆
　取諒祚以降詔邊臣招納其衆公上䟽極
　論以爲名山之衆未必能制諒祚幸而勝
　之㓕一諒祚生一諒祚何利之有若其不
勝必引衆歸我不知何以待之臣恐朝廷
　不獨失信於諒祚又將失信於名山矣若
名山餘衆尚多還北不可入南不受窮無
　所歸必將突據邊城以救其命　陛下獨
　不見侯景之事乎　上不聽遣將种諤發
　兵迎之取綏州費六十萬萬西方用兵蓋
自是始矣(行/狀)
登州有不成婚婦謀殺其夫傷而不死者吏
　疑問即承知州事許遵讞之有司當婦絞
　而詔貸之遵上議凖律因犯殺傷而自首
　者得免所因之罪婦當减二等不當絞詔
　公與王安石議之安石是遵議公言謀殺
　猶故殺也皆一事不可分爲二若謀爲所
　因與殺爲二則故與殺亦可爲二邪自宰
相文彦愽以下皆附公議然卒用安石言
　至今天下非之(行/狀)
百官上尊號公當荅詔上䟽言　先帝親郊
　不受尊號天下莫不稱頌末年有建言者
　國家與契丹有徃來書信彼有尊號而我
　獨無以爲深耻於是群臣復以非時上尊
　號漢文帝時單于自稱天地所生日月所
　置匈奴大單于不聞文帝復爲大名以加
　之也願　陛下追用　先帝夲意不受此
名　上大恱手詔荅公非卿朕不聞此言
　善爲荅詞使中外曉然知朕至誠非欺衆
　邀名者遂終身不復受尊號(行/狀)
執政以河朔災傷國用不足乞今歲親郊兩
　府不賜金帛送學士院取旨公言兩府所
　賜以匹兩計止二萬未足以救災冝皆减
　半公與學士王珪王安石同對公言救災
節用冝自貴近始可聽兩府辭賜安石曰
常衮辭賜饌時議以爲衮自知不能當辭
　位不當辭禄且國用不足非當今之急務
也公曰衮辭禄猶賢於持禄固位者國用
　不足真急務安石言非是安石曰不足者
　以未得善理財者故也公曰善理財者不
　過頭㑹箕歛以盡民財民窮爲盗非國之
　福安石曰不然善理財者不加賦而上用
　足公曰天下安有此理天地所生財貨百
　物止有此數不在民則在官譬如雨澤夏
　澇則秋旱不加賦而上用足不過設法隂
　奪民利其害甚於加賦此乃桑羊欺漢武
　帝之言太史公書之以見武帝之不明耳
　至其未年盗賊蜂起幾至於亂若武帝不
　悔禍昭帝未變法則漢幾亡争議不巳王
　珪進曰救災節用冝自貴近始司馬光言
　是也然所費無幾恐傷國體王安石言亦
　是惟　明主裁擇　上曰朕意與光同然
　姑以不允荅之㑹安石當制遂引常衮事
　責兩府兩府亦不復辭(行狀〇桉文集公自/記此事甚詳又云明)
(日邇英講讀罷/上獨留介父與語兩府不敢先出/以俟之至晡後乃出不數日叅知政事日録又云臣)
(非謂今者得兩府郊賚能冨國也欲/陛下以此爲/裁省之始耳且/陛下強裁省之則失體今大臣以)
(河北災傷憂公體國自求省郊賚/從其請所以成其羙何傷體之有)
詔公與張茂則同相視二股河及新堤利害
　公用都水監丞宋昌言䇿乞於二股之西
　置圡堤約水東流若東流日深北流日淺
薪蒭漸備乃塞其北放出御河胡盧河下
　流以紓恩冀深瀛以西之患時議者多不
同公於　上前反覆論難甚苦卒從之後
皆如公言賜詔奖諭(行/狀)
王安石始爲政創立制置三司條例司建爲
青苗助役水利均輸之政置提舉官四十
餘貟行其法於天下謂之新法公上䟽逆
陳其利害曰後當如是行之十餘年無一
　不如公言者天下傳誦以公爲真宰相雖
　田父野老皆號公司馬相公而婦人孺子
　知其爲君實也邇英進讀蕭何曹叅事公
　曰叅不變何法得守成之道故孝惠髙后
　時天下晏然衣食滋殖　上曰漢常守蕭
　何之法不變可乎公曰何獨漢也使三代
　之君常守禹湯文武之法雖至今存可也
　武王克啇曰乃反啇政政由舊然則雖周
　亦用啇政也書曰無作聦明亂舊章漢武
　帝用張湯言取髙帝法紛更之盗賊半天
　下元帝改宣帝之政而漢始衰由此言之
　祖宗之法不可變也後數日吕惠卿進講
　因言先王之法有一年變者正月始和布
　法象魏是也有五年一變者廵狩考制度
　是也有三十年一變者刑罰丗輕丗重是
　也有百年不變者父慈子孝兄友弟恭是
　也前日光言非是其意以諷朝廷且譏臣
　爲條例司官耳　上問公惠卿言何如公
　曰布法象魏布舊法也何名爲變若四孟
　月朔属民讀法爲時變月變耶諸侯有變
　禮易樂者王廵狩則誅之王不自變也刑
　新國用輕典亂國用重典平國用中典是
　爲丗輕丗重非變也且治天下譬如居室
　弊則脩之非大壞不更造也大壞而更造
　非得良匠羙材不成今二者皆無有臣恐
　風雨之不庇也公卿侍從皆在此願　陛
　下問之三司使掌天下財不才而黜可也
　不可使兩府侵其事今爲制置三司條例
　司何也宰相以道佐人主尚安用例苟用
　例則胥史足矣今爲看詳中書條例司何
　也惠卿不能對則詆公曰光爲侍從何不
　言言而不從何不去公作而荅曰是臣之
　罪也　上曰相與論是非耳何至是講畢
　賜坐户外將出　上令徙户内左右皆避
　去　上曰朝廷毎更一事舉朝􁩵􁩵何也
　王珪曰臣踈賤在闕門之外朝廷之事不
　能盡知借使聞之道路又不知其虚實也
　上曰聞則當言之公曰靑苗出息平民爲
　之尚能以蠶食下户至飢寒流離况縣官
　法令之威乎惠卿曰青苗法願取則與之
　不願不強也公曰愚民知取債之利不知
　還債之害非獨縣官不強冨民亦不強也
　臣聞作法於凉其弊猶貪作法於貪弊將
　若之何昔　太宗平河東立和糴法時米
　斗十餘錢草束八錢民樂與官爲市後物
　貴而和糴不解遂爲河東丗丗患臣恐異
　日之青苗猶河東之和糴也　上曰陜西
　行之乆矣民不以爲病公曰臣陜西人也
　見其病不見其利朝廷𥘉不許也而有司
　尚能以病民况立法許之乎　上曰坐倉
　糴米何如坐者皆起曰不便　上巳罷之
　幸甚　上曰未罷也公曰京師有七年之
　儲而錢常乏若坐倉錢益乏米益陳奈何
　惠卿曰坐倉得米百萬斛則省東南百萬
　之漕以其錢供京師何患無錢公曰東南
　錢荒而米狼戾今不糴米而漕錢棄其有
　餘取其所無農末皆病矣侍講呉申起曰
　光言至論也公曰此皆細事不足煩人主
　但當擇人而任之有功則賞有罪則罰此
　則　陛下職也　上曰然文王罔攸兼于
　庶言庶獄庶(御/名)惟有司之牧夫公趨出
　上曰卿得無以惠卿之言不樂乎公曰不
敢(行/狀)
邇英留對是日光讀資治通鑑賈山上䟽言
　秦皇帝居㓕絶之中不自知事因言從諫
　之羙拒諫之禍　上曰舜堲䜛說殄行若
　臺諫欺罔爲䜛安得不黜光曰進讀及之
　耳時事臣不敢論也及退　上留光謂曰
　吕公著言藩鎮欲興晉陽之甲豈非䜛說
　殄行也光曰公著平居與儕軰言猶三思
　而發何故　上前輕發乃爾外人多疑其
　不然　上曰此所謂靜言庸違者也光曰
　公著誠有罪不在今日向者朝廷委公著
　專舉臺官公著乃盡舉條例司之人與條
　例司㸦相表裏使熾張如此乃始逼於公
　議復言其非此所可罪也　上言安石不
　好官職及自奉養可謂賢者光曰安石誠
　賢但性不曉事而愎此其短也又不當信
　任吕惠卿惠卿真姦邪而爲安石謀主安
　石爲之力行故天下并指安石爲姦邪也
　上曰今天下詾詾者孫叔敖所謂國之有
　是衆之所惡也光曰然　陛下當審察其
　是非然後守之今條例司所爲獨安石韓
絳吕惠卿以爲是天下皆以爲非也　陛
　下豈能獨與此三人共爲天下邪遂退(日/録)
上問近相陳升之外議云何光對　陛下擢
用宰相臣愚賤何敢與　上曰第言之光
曰今巳宣麻誕告中外臣雖言何益　上
　曰雖然試言光曰閩人狡險楚人輕易今
　二相皆閩人二叅政皆楚人必將援引郷
黨之士充塞朝廷天下風俗何以更得淳
厚　上曰然今中外大臣更無可用者獨
　升之有才智曉民政邊事它人莫及光曰
　升之才智誠如聖旨但恐不能臨大節而
　不可奪耳昔漢髙祖論相以爲王陵少戅
　陳平可以輔之平智有餘然難獨任　真
　宗用丁謂王欽若亦以馬知節叅之凡才
　智之士必得忠直之人從旁制之此明主
　用人之法也　上曰然升之朕固已誡之
　光曰富弼老成有人望其去可惜　上曰
　朕所以留之至矣彼堅欲去光曰彼所以
　欲去者蓋以所言不用與同列不合故也
　上曰若有所施爲朕不從而去可也自爲
　相一無施爲唯知求去彼信于尼之言云
　雖親國家事亦勿與知故也　上又曰王
　安石何如光曰人言安石姦邪則毁之太
　過但不曉事又執拗耳此其實也　上曰
　韓琦敢當事賢於富弼但木強耳光曰琦
　實有忠於國家之心但好遂非此其所短
　也　上因歷問群臣至吕惠卿光曰惠卿
　憸巧非佳士使安石負謗於中外皆惠卿
　所爲也近日不次進用大不合衆心　上
　曰惠卿明辨亦似羙才光曰惠卿文學辨
慧誠如聖旨然用心不端　陛下更徐察
　之江充李訓若無才何以動人主　上因
論臺諫天子耳目光曰臺諫天子耳目
陛下當自擇人今言執政短長者皆斥逐
　之盡易以執政之黨臣恐聦明將有所蔽
蒙也　上曰諌官難得卿更爲擇其人光
　退而舉陳薦蘇軾王元規趙彦若(日/録)
庚申延英進讀通鑑三葉畢　上更命讀一
　葉半讀至蘇秦約六國從事　上曰蘇秦
張儀掉三寸舌乃能如是乎光對曰秦儀
爲從横之術多華少實無益於治臣所以
存其事於書者欲見當時風俗専以辨說
相髙人君委國而聽之此所以謂利口之
覆邦家者也　上曰朕聞卿進讀終日忘
倦光曰臣空踈無取　陛下毎過形奬飾
　不勝惶懼　上曰卿進讀毎存幾諫光對
　曰非敢然也欲陳著述之本意耳(日/録)
吕晦叔曰昨使契丹虜中接伴問副使狄諮
　曰司馬中丞今爲何官諮曰今爲翰林學
　士兼侍讀學士虜曰不爲中丞邪聞是人
　甚忠亮晦叔以著於語録(日/録)
上謂晦叔曰司馬光方直其如迂闊何晦叔
　曰孔子上聖子路猶謂之迂孟軻大賢時
　人亦謂迂闊况光豈免此名大抵慮事深
　逺則近於迂矣願　陛下更察之(日/録)
韓琦上䟽論青苗之害　上感悟欲罷其法
　安石稱疾求去㑹拜公樞宻副使公上章
　力辭至六七曰　上誠能罷制置條例司
　追還提舉官不行青苗助役等法雖不用
　臣臣受賜多矣不然終不敢受命　上遣
　人謂公樞宻兵事也官各有職不當以它
　事爲辭公言臣未受命則猶侍從也於事
　無不可言者安石起視事青苗法卒不罷
　公亦卒不受命則以書喻安石三徃反開
　喻切至猶幸安石之聽而改也且曰巧言
　令色鮮矣仁彼忠信之士於公當路時雖
　齟齬可憎後必徐得其力謟䛕之人於今
　誠有順適之快一旦失勢必有賣公以自
　售者意謂吕惠卿對賔客輙指言之曰覆
　王氏者必惠卿也小人夲以利合勢傾利
　移何所不至其後六年而惠卿叛安石上
書告其罪苟可以覆王氏者靡不爲也由
是天下服公先知(行/狀)
八日垂拱登對乞知許州或西京留司御史
臺國子監　上曰卿何得出外朕欲申卿
前命卿且受之光曰臣舊職且不能供求
外𥙷况敢當進用　上曰何故光曰臣必
　不敢留　上沉吟乆之曰王安石素與卿
善卿何自疑光曰臣與王安石素善但自
　其執政違忤甚多今忤安石者如蘇軾軰
　皆毀其素履中以危法臣不敢避削黜只
　欲苟全素履臣善安石豈如公著安石舉
　公著云何後毀之云何彼一人之身何前
　是後非必有不信者矣　上曰安石與公
　著如膠􁇀及其有罪不敢隱其惡乃安石
　之至公也　上曰青苗巳有顯効光曰兹
　事天下知其非獨安石之黨以爲是爾
　上曰蘇軾非佳士卿誤知之鮮于侁在逺
　軾以奏藁傳之韓琦贈銀三百兩而不受
　乃販私塩及蘇木甆器光曰凢責人當察
　其情軾販鬻之利豈能及所贈之銀乎安
　石素惡軾　陛下豈不知以姻家謝景温
　爲鷹犬使攻之臣豈能自保不可不早去
也且軾雖不佳豈不勝李定定不服母䘮
禽獸之不如安石喜之欲用爲臺官(日/録)
公言司馬君實𥘉除樞宻副使竟辭不受時
　公在魏聞之亟遣人賫書與潞公勉之云
　主上倚重之厚庻幾行道道或不行然後
　去之可也似不湏堅讓潞公以書呈君實
君實云自古被這般官爵引得壞了名莭
　爲不少矣後得寛夫書云君實作事今人
　所不可及湏求之古人(韓魏公語録〇又魏公/與公書云伏氶懇辭樞)
(弼必䔬感悟/上聽大忠大義充塞天地横絶古今/竊與海内有志之士同切傾慕俱有執鞭之願焉)
老先生嘗謂金陵曰介甫行新法乃引用一
　副當小人或在清要或爲監司何也介甫
　曰方法行之𥘉舊時人不肯向前因用一
　切有才力者候法行巳成即逐之却用老
　成者守之所謂智者行之仁者守之老先
　生曰介甫誤矣君子難進易退小人反是
　若小人得路豈可去也若欲去必成讎敵
　它日將悔之介甫黙然後果有賣金陵者
　雖悔之亦無及也(元城先/生語録)
出知永興軍朝辭進對猶乞免本路青苗助
　役宣撫使下令分義勇四畨欲以更戍邊
　選諸將驍勇募閭里惡少爲竒兵調民爲
　乾粮麨飯雖内郡不被邊皆脩城池樓櫓
　如邊郡且遣就粮長安河中邠三輔騷然
　公上䟽極言方㐫歲公私困弊不可舉事
　而永興一路城池樓櫓皆不急乾粮麨飯
昔常造後無用腐棄之宣撫司令臣皆未
敢從若乏軍興臣坐之於是一路獨得免
(行/狀)
熈寧七年　上以天下旱蝗詔求直言公讀
詔泣下欲黙不忍乃復陳六事一青苗二
免役三市易四邊事五保甲六水利此尤
　病民者冝先罷又以書責宰相呉充　天
　子仁聖如此而公不言何也(行/狀)
神宗既退司馬温公一時正人皆引去獨用
　王荆公盡變更　祖宗法度用兵宣利天
　下始紛然矣　帝一日侍　太后同祁王
　至　太皇太后宫時宗祀前數日　太皇
　太后曰天氣晴和行禮日亦如此大慶也
　帝曰然　太皇太后曰吾昔聞民間疾苦
　必以告　仁宗常因赦行之今亦當爾
　帝曰今無它事　太皇太后曰吾聞民間
　甚苦青苗助役錢宜因赦罷之　帝不懌
　曰以利民非苦之也　太皇太后曰王安
　石誠有才學然怨之者甚衆　帝欲愛惜
　保全不若暫出之於外歲餘復召用可也
　帝曰群臣中惟安石能横身爲國家當事
　耳祁王曰　太皇太后之言至言也　陛
　下不可不思　帝因發怒曰是我敗壞天
　下耶汝自爲之祁王泣曰何至是也皆不
　樂而罷温公常私記富韓公之語如此而
　丗無知者崇寜中蔡京等脩　哲宗史爲
　王安石傳至以安石爲聖人然亦書　慈
　聖光獻后　宣仁聖烈后因間見　上流
　涕爲言安石變亂天下巳而安石罷相豈
　安石之罪雖其黨竟不能文耶抑天欲彰
吾夲朝　母后之賢自不得而刪也　帝
　退安石十年不用元豐末　帝屬疾念可
　以託聖子也獨曰將以司馬光吕公著爲
師傅王安石不預也烏乎聖矣哉(聞見/録)
熈寧𥘉朝廷遣大理寺丞蔡天申爲京西察
訪妄作威福震動一路河南尹轉運使蚤
晚衙之甚恭時司馬温公判留司御史臺
因朝謁應天院神御殿天申者獨立一班
蓋尹以下不敢相壓也旣報班齊温公呼
　知班曰引蔡寺丞歸夲班知班引天申立
　監竹木務官富賛善之下蓋朝儀位著以
官爲髙下朝謁應天院留臺職也天申即
　日行(聞見/録)
元豐五年公忽得語澁疾自疑當中風乃豫
作遺表大略如六事加詳盡感槩親書緘
封置卧内且死當以授所善范純仁范祖
禹使上之凢居洛十五年再任留司御史
臺四任提舉崇福宫(行/狀)
孫和甫曰固在西府親見　神宗晚年以事
　無成功當宁太息欲召司馬君實用之時
王禹玉蔡持正並在相位相頋失色禹玉
憂不知所出持正宻議欲於西邊深入探
虜巢穴以爲此議若行必不復召君實雖
召將不至自是西師入討夷夏𬒳害死者
無筭蓋自西邊用兵　神宗嘗持淺攻之
議雖一勝一負猶不至大有殺傷至於西
邊將帥習知兵事亦無肯言深入者非禹
玉持正不歴外任不習邊事無敢開此議
者(龍川/志)
元豐五年文潞公與富韓公集洛中公卿大
夫年德髙者爲耆英㑹以洛中風俗尚齒
不尚官就資聖院建大厦曰耆英堂温公
年未七十潞公素重其人用唐狄兼謩故
事請入㑹温公辭以晚進不敢班富文二
　公之後潞公謂温公曰彦愽留守北京遣
人入大遼偵事回云見虜主大宴群臣伶
人劇戯作衣冠者見物必攫取懷之有從
其後以挺扑之者曰司馬端明耶君實清
　名在夷狄如此温公愧謝(聞見/録)
温公判西京留司御史臺遂居洛買園於尊
　賢坊以獨樂名之始與伯温先君子康節
　先生游嘗曰光陜人先生衛人今同居洛
　即郷人也有如先生道學之尊當以年德
　爲貴官職不足道也公嘗問康節曰光何
　如人康節曰君實脚踏實地人也公深以
　爲知言康節又曰君實九分人也其重之
　如此(聞見/録)
司馬温公旣居洛時徃夏縣展墓省其兄郎
　中公爲其群從郷人說書講學或乗興遊
　荆華諸山以歸多遊壽安山買甆窰畔爲
休息之地嘗同范景仁登嵩頂由輍轅道
至龍門渉伊水至香山憇石樓臨八節灘
凢所經從多有詩什自作序曰遊山録士
大夫争傳之公不喜肩輿山中亦乗馬路
險䇿杖以行故嵩山題字曰登山有道徐
行則不困措足於平稳之地則不跌(御/名)之
哉其旨逺矣(聞見/録)
温公知永興軍到官踰月上章曰臣之不才
最出群臣之下先見不如吕誨公直不如
范純仁程顥敢言不如蘇軾孔文仲勇决
　不如范鎮伏望聖恩裁處其罪若臣罪與
　范鎮同則乞依范鎮例致仕若罪重於鎮
　或竄或誅所不敢逃　帝必欲用公召知
　許州令過闕上殿方下詔謂監察御史裏
　行程顥曰朕召司馬光卿度光來否顥對
　曰　陛下能用其言光必來不能用其言
　光必不來　帝曰未論用其言如光者常
　在左右人主自可無過公果辭召命　帝
　嘗謂左丞蒲宗孟曰如司馬光未論別事
　只辭樞宻一節朕自即位以來惟見此一
　人　帝之眷禮於公不衰如此特公以新
　法不罷義不可起元豐官制成　帝曰官
　制將行欲取新舊人兩用之又曰御史大
　夫非用司馬光不可蔡確進曰國是方定
　願少俟之王珪亦助其說至元豐七年秋
　資治通鑑書成進御時拜公資政殿學士
　賜帶如二府品數者脩書官皆遷秩召范
　祖禹及公子康爲館職時　帝𥘉微感疾
　旣安語宰輔曰來春建儲以司馬公吕公
　著爲師保至來春三月未及建儲而　帝
　升遐　神宗知公之深如此(聞見/録)
神宗崩公赴闕庭衛士見公入皆以手加額
　曰此司馬相公也民遮道呼曰公無歸洛
　留相　天子活百姓所在數千人聚觀之
　公懼㑹放辭謝遂徑歸洛　太皇太后聞
　之詰問主者遣使勞公問所當先者公言
　近歲士大夫以言爲諱閭閻愁苦於下而
　上不之知明主憂勤於上而下無所訴此
　罪在群臣而愚民無知歸怨　先帝冝下
　詔首開言路從之下詔榜朝堂而當時有
　不欲者於詔語中設六事以禁切言者曰
　若隂有所懷犯非其分或扇搖機事之重
　或迎合巳行之令上以觀望朝廷之意以
　僥倖希進下以眩惑流俗之情以干取虚
　譽若此者必罸無赦　太皇太后封詔草
　以問公公曰此非求諫乃拒諫也人臣惟
　不言言則入六事矣時有應詔言事而坐
　越職贖銅者公具論其情且請改賜詔書
　行之天下從之於是四方吏民言新法不
　便者數千人公方草具所當行者而　太
　皇太后巳有旨散遣脩京城役夫罷减皇
城内覘者止御前工作出近侍之無狀者
　三千餘人戒飭中外無敢苛刻暴歛廢導
　洛司物貨埸及民所養户馬寛保馬限皆
從中出大臣不與公上䟽謝當今急務
　陛下略巳行之矣小臣稽慢罪當萬死(行/狀)
拜門下侍郎公力辭不許數賜手詔　先帝
　新棄天下　天子冲㓜此何時而君辭位
耶公不敢復辭𥘉　神宗皇帝以英傑絶
　人之資勵精求治凛凛乎漢宣帝唐太宗
　之上矣而宰相王安石用心過當急於功
　利小人得乗間而入吕惠卿之流以此得
　志後者慕之争先相髙而天下病矣　先
　帝明聖獨覺其非出安石金陵天下欣然
　意法必變雖安石亦自悔恨其去而復用
　也欲稍自改而惠卿之流恐法變身危持
　之不肯改然　先帝終疑之遂退安石八
　年不復召而惠卿亦再逐不用元豐之末
　天下多故及　二聖嗣位民日夜引領以
　觀新政而進說者以爲三年無改於父之
　道欲稍損其甚者毛舉數事以塞人言公
　慨然争之曰　先帝之法其善者雖百丗
　不可變也若安石惠卿等所建爲天下害
　非　先帝夲意者改之當如救焚拯溺猶
　恐不及昔漢文帝除肉刑斬右趾者棄市
　笞五百者多死景帝改之武帝作塩鐵搉
　酤均輸等法昭帝罷之唐代宗縱宦官公
　求賂遺德宗罷之德宗爲宫市五坊小兒
　暴横塩鐵使月進羡餘順宗罷之當時恱
　服後丗稱頌未有或非之者也况　太皇
　太后以母改子非子改父衆議乃定遂罷
　保甲團教依義勇法歲一閱保馬不復買
　見在者還監牧給諸軍廢市易法所儲物
　皆鬻之不取息而民所欠錢皆除其息京
　東鑄鐵錢河北江西福建湖南塩及福建
　茶法皆復其舊獨川峽茶以邊用未即罷
　遣使相視去其甚者戸部左右曹錢榖皆
　領之尚書凢昔之三司使事有散隷五曹
　及寺監者皆歸戸部使尚書周知其數量
　入以爲出元祐元年正月公始得疾詔公
　與尚書左丞吕公著朝㑹與執政異班再
　拜而巳免舞蹈公疾益甚歎曰四患未除
　吾死不瞑目矣乃力疾上䟽論免役五害
　乞直降敕罷之率用熈寧以前法有未便
　州縣監司節級以聞爲一路一州一縣法
　詔即日行之又論西戎大略以和戎爲便
　用兵爲失時異議甚衆獨太師文彦愽議
　與公合衆不能奪遂詔諸將兵皆隷州縣
　軍政委守令通决之又廢提舉常平司以
　其事歸之轉運使及提點刑獄罷青苗錢
専行常平糶糴法(行/狀)
公奏以文學德行吏事武略等爲十科以求
　天下遺材命文臣升朝以上歲舉經明行
　脩一人如進士髙選皆從之(行/狀)
元祐𥘉司馬温公輔政是歲天下斷死刑凢
　千人其後二吕繼之歲常數倍此豈智力
　所能勝耶(談/叢)
公曰温公當揆路日蓋知後必有反覆之禍
　然仁人君子如救焚拯溺何暇論異日事
　元豐之末京東劇冦欲取掊克吏呉居厚
投之鑄冶中頼居厚覺蚤間道遁去不然
賊殺一轉運使從官得晏然而巳乎(劉先生/譚録)
公欲改新法或謂公曰元豐舊臣如章惇吕
惠卿軰皆小人它日有以父子之義聞
上則朋黨之禍作矣不可不懼公正色曰
天若祚宋必無此事遂改之不疑(聞見/録)
公忠信孝友恭儉正直出於天性其好學如
飢渇之嗜飲食於財利紛華如惡惡臭誠
心自然天下信之退居於洛往來陜洛間
皆化其德師其學法其儉有不善曰君實
　得無知之乎愽學無所不通音樂律歴天
　文書數皆極其妙晚節尤好禮爲冠婚䘮
　祭法適古今之冝不喜釋老曰其微言不
　能出吾書其誕吾不信不事生産買第洛
　中僅庇風雨有田三頃䘮其夫人質田以
　葬惡衣菲食以終其身自以遭遇聖明言
　聽計從欲以身徇天下躬親庻務不舎晝
　夜賔客或以諸葛孔明事多食少之語戒
　之公曰死生命也爲之益力病革諄諄不
　復自覺如夢中語然皆朝廷大事也旣沒
　其家得遺奏八紙上之皆手札論當丗要
　務京師民畫其像刻印鬻之家置一夲飲
食必祝焉四方皆遣人購之京師時畫工
　有致冨者(行/狀)
温公與其兄伯康友愛尤篤伯康年將八十
　公奉之如嚴父保之如嬰兒毎食少頃則
　問曰得無飢乎天少冷則拊其背曰衣得
無薄乎(范太/史集)
晁無咎言司馬温公有言吾無過人者但平
生所爲未嘗有不可對人言者耳(東坡/集)
公又云司馬文正對賔客無問賢愚長㓜悉
以疑事問之有草簿數枚常致坐間苟有
　可取隨手記録或對客即書率以爲常其
　書字皆真謹公見時巳有三十餘簿(劉先生/譚録)
東都曹生言范右相旣貴接親舊情禮如故
　它亦不改丗未有也然體靣肥白㓗澤豈
其胷中亦以爲樂邪惟司馬温公枯瘦自
　如豈非不以富貴動其心邪(談/叢)
公𥘉患歷代史繁重學者不能綜況於人主
　遂約戰國至秦二世如左氏體爲通志八
　卷以進　英宗恱之命公讀其書置局祕
　閣以其素所賢者劉攽劉恕范祖禹爲屬
　官　神宗尤重其書以爲賢於荀恱親爲
製叙賜名資治通鑑詔邇英讀其書賜潁
　邸舊書二千四百二卷書成拜資政殿學
　士賜金帛甚盛(行狀/又邵氏後録云温公脩通/鑑成進御丞相王珪蔡確見/上)
(問何如/上曰當略降出不可乆留又咨歎曰賢於/荀恱漢紀逺矣罷朝中使以其書至政事堂每葉縫)
(合以睿思殿寳章睿思/殿/上觀書之所也)
遼人夏人遣使入朝與吾使至虜中者虜必
　問公起居及爲相遼人敕其邊吏曰中國
相司馬矣(御/名)毋生事開邊隙(神道/碑)
公薨京師之民罷市而往弔鬻衣以致奠巷
哭以過車者蓋以千萬數　上命户部侍
郎趙瞻内侍省押班馮宗道護其䘮歸葬
瞻等還言民哭公哀甚如哭其私親四方
來㑹葬者蓋數萬人而嶺南封州父老相
　率致祭且作佛事以薦公者其詞尤哀注
　香於手頂以送公葬者凢百餘人而畫像
　以祠公者天下皆是也(神道/碑)
先生每與司馬君實說話不曽放過如范堯
　夫十件事只争得三四件便巳先生曰君
　實只爲能受盡言儘人忤逆終不怒便是
　好處(程氏/遺書)
伯淳道君實之語自謂如人參甘草病未甚
　時可用也病甚則非所能及觀其自處必
　是有以救之之術(遺/書)
君實之能忠孝誠實只是天資學則元不知
　學堯夫之坦夷無思慮紛擾之患亦只是
　天資自羙爾皆非學之功也(遺書〇又曰或/問范祖禹曰或)
(謂夫子有言人有篤學力行而不知道者信/乎祖禹曰吾甞聞之夫子有指而言之也)
或云三代以下宰相學術温公一人而巳公
　以爲何如公曰學術誠然若宰相之才所
　以圖回四海者未敢以爲第一蓋當時正
　人多短於才所謂愛而知其惡也(劉先生/譚録)
蘇内翰軾作公神道碑銘曰於皇上帝子惠
　我民孰堪顧天惟聖與仁　聖子受命如
　堯之𥘉　神母詔之匪亟匪徐聖神無心
　孰左右之民自擇相我興授之其相惟何
　太師温公公來自西一馬二童萬人環之
　如渇赴泉孰不見公莫如我先　二聖忘
　巳惟公是式公亦無我惟民是度民曰樂
　哉旣相司馬爾賈于途我耕于野士曰時
　哉旣用君實我後子先時不可失公如麟
　鳯不􁀳不搏羽毛畢朝雄狡卒服爲政一
　年疾病半之功則多矣百年之思知公于
　異識公于微匪公之思　神考是懷　天
　子萬年四夷來同薦于清廟　神考之功
范太史祖禹作布衾銘記云温國文正公所
　服之布衾隷書百有十字曰景仁惠者端
　明殿學士范蜀公所贈也曰堯夫銘者右
　僕射髙平公所作也元豐中公在洛蜀公
　自許往訪之贈以是衾先是髙平公作布
　衾銘以戒學者公愛其文義取而書於衾
　之首及寢疾東府治命歛以深衣而覆以
　是衾公於物澹無所好唯於德義若利欲
　其清如水而澄之不巳其直如矢而端之
　不止故其居處必有法動作必有禮其𬒳
　服如陋巷之士一室蕭然圖書盈几終日
　静坐泊如也又以圎木爲警枕小睡則枕
　轉而覺乃起讀書蓋恭儉勤禮岀於天性
　自以爲適不勉而能與二范公爲心交以
　直道相與以忠告相益凢皆如此其誠心
　終始如一將殁而猶不忘祖禹觀公大節
　與其細行雖不可遽數然夲於至誠無欲
　天下信之故能奮然有爲超絶古今居洛
　十五年若將終身焉一起而功被天下内
　之嬰童婦女外之蠻夷戎狄莫不敬其德
　服其名唯至誠故也公兄子宏得公手澤
　紙夲于家屬祖禹序其本末俾後丗師公
　之儉云(范/集)
五朝名臣言行録卷第十之一
　　　　希夷陳先生(穆脩种放李之/才魏野林逋附)
　　先生名摶字圖南亳州眞源人後唐長
　　興中舉進士不中隱居武當山後徙華
　　山雲臺觀周丗宗召至京師賜號白雲
　　先生　太宗朝再召賜號希夷先生端
　　拱二年卒
陳摶長興末舉進士不第去隱武當山九室
巖辟糓練氣二十餘年後居華山雲臺觀
　多閉門獨卧至百餘日不起周丗宗召至
　闕下令於禁中扄戸以試之月餘始開摶
　熟寐如故甚異之因問以黃白之術摶曰
　陛下爲天下君當以蒼生爲念豈冝留意
　於爲金乎丗宗不恱放還山令長吏歲時
　存問　太宗即位再召之留闕下數月多
　延入宮中與語謂宰相宋琪等曰陳摶獨
　善其身不干勢利眞方外之士遣中使送
　至中書琪等問曰先生得玄黙脩飬之道
　可以授人乎曰摶遁迹山野無用於丗練
　養之事皆所不知無可傳授然正使白日
　升天何益於治　聖上龍顔秀異有天人
　之表洞逹今古治亂之㫖眞有道仁聖之
　主正是君臣合德以治天下之時勤行脩
　練無以加此琪等表上其言　上覽之甚
　喜未幾放還山(談/苑)
摶負經綸之才歷五季亂離㳺行四方志不
　遂入武當山後隱居華山自晉漢以後每
　聞一朝革命顰蹙數日人有問者瞪目不
　荅一日方乗驢遊華隂市聞　太祖登極
　驚喜大笑問其故又笑曰天下自此定矣
　太祖方潜龍時摶甞見天日之表知太平
　之有自矣遯跡之初有詩云十年蹤跡走
　紅塵回首青山入夢頻紫陌縱榮争及睡
　朱門雖貴不如貧愁聞劒㦸扶危主悶見
　笙歌聒醉人携取舊書歸舊隱野花啼鳥
　一般春豈淺丈夫哉(邵伯温易/學辨惑)
陳摶周丗宗甞召見太平興國初再召赴闕
　太宗賜詩云曾向前朝出白雲後來消息
　杳無聞如今若肯隨徴召揔把三峯乞與
　君先生服華陽巾草屨垂絛以賔禮見賜
坐　上方欲征河東先生諫止㑹軍巳興
令寢於御園兵還果無功百餘日方起恩
禮特異乆之辤歸(澠水燕談○又辨惑云召至/闕求一静室休息乃賜舘於)
(建隆觀扃戸熟寐月餘方起詔以野服見/上方欲/征河東摶諫止之九年復來朝始陳河東可取曁王)
(師再舉果執劉/繼元平并州)
太宗問摶曰昔在堯舜之爲天下今可致否
　對曰堯舜土堦三尺茅茨不剪其迹似不
　可及然能以清静爲治即今之堯舜也
　上善之(辨/惑)
陳摶𬒳詔至闕下間有士大夫詣其所止願
聞善言以自規誨陳曰優好之所勿乆戀
得志之處勿再徃聞者以謂至言(倦逰雜録/○又辨惑)
(云康節甞誦希夷之語曰得便冝事不可再作得便/冝處不可再去又曰落便冝是得便冝故康節詩云)
(珎重至人甞有語落便冝是/得便冝蓋可終身行之也)
後復再召摶辭曰九重仙詔休教丹鳯衘來
　一片野心已𬒳白雲留住(辨/惑)
端拱初摶忽命弟子於張超谷鑿石爲室二
年七月室成手書數百言爲表其略曰臣
摶大數有終聖朝難戀巳於今月二十二
　日化形於蓮花峯下張超谷中如期而卒
(筆/録)
摶好讀易以數學授穆脩伯長脩授李之才
　挺之之才授康節先生邵雍堯夫以象學
　授种放放授廬江許堅堅授范諤昌此一
　枝傳於南方也丗但以爲學神仙術善人
　倫風鑒而已非知圖南者也(辨/惑)
穆脩字伯長汶陽人後居蔡州師事圖南而
　傳其學脩少豪放性𥚹少合多㳺京洛間
　人甞書其詩句于禁中壁間　眞廟見之
　深加歎賞問侍臣曰此爲誰詩或以穆脩
　對　上曰有文如是公卿何以不薦丁晉
　公在側曰此人行不逮文由是　上不復
　問蓋伯長與晉公有布衣舊晉公頃赴夔
　漕伯長猶未仕相遇漢上晉公意欲伯長
　先致禮伯長竟不一揖而去晉公銜之由
　是短於　上前後晉公貶朱崖徙道州伯
　長有詩云却訝有虞刑政失四㓙何事不
　量移可見其不相善也伯長祥符二年梁
　固牓登進士第調海州理掾以忤通判遂
　爲捃拾由是削籍隷池州其集中有秋浦
　㑹遇詩自叙甚詳後遇赦叙潁州文學叅
　軍故當時呼之曰穆叅軍老益貧家有唐
　夲韓柳集乃丐於所親厚者得金募工鏤
　板印數百帙携入京師相國寺設肆鬻之
　伯長坐其旁有儒生數輩至其肆輙取閱
　伯長奪取怒視謂曰先輩能讀一篇不失
　一句當以一部爲贈自是經年不售時學
　者方從事聲律未知爲古文伯長首爲之
　唱其後尹源子漸洙師魯兄弟始從之學
　古文又傳其春秋學(辨/惑)
李之才字挺之青州人倜儻不群師事伯長
　伯長性嚴急稍不如意或至呵叱挺之左
　右承順如事父兄畧無倦意登科任孟州
　司戸挺之坦率不事儀矩時太守范忠獻
　公以此頗不恱挺之自若也後忠獻建節
　移鎮延安郡僚多送至境外挺之但別于
　近郊衆或讓之挺之曰異時送太守至於
　是且情文貴稱范公實不我知而出疆逺
　送非情豈敢以不情事范公未幾忠獻責
　守安陸過洛三城故吏無一人徃者獨挺
　之㳂檄徃省之忠獻始稱嘆遂受知焉又
　甞爲衛州共城令時先君康節居祖母䘮
　築室蘇門山百源之上布衣𬞞食三年躬
　㸑以養先祖挺之聞先君好學苦志自造
　其廬問先君曰子何所學先君曰爲科舉
　進取之學耳挺之曰科舉之外有義理之
　學子知之乎先君曰未也願受教挺之曰
　義理之外有物理之學子知之乎先君曰
　未也願受教挺之曰物理之外有性命之
　學子知之乎先君曰未也願受教於是先
君傳其學挺之後終殿中丞簽書澤州判
官㕔公事澤人劉羲叟晚出其門受曆法
亦爲名士易學則唯先君得之也(辨/惑)
种放字明逸隱居終南山豹林谷聞希夷先
　生之風徃見之希夷先生一日令洒掃庭
除曰當有嘉客至明逸作樵夫拜庭下希
夷挽之而上曰君豈樵者二十年後當爲
顯官名聲聞天下明逸曰放以道義來官
禄非所問也希夷笑曰人之貴賤莫不有
命君骨相當爾雖晦迹山林恐竟不能安
　異日自知之後　眞宗朝召爲司諫　帝
　携其手登龍圖閣論天下事辭歸山拜諫
　議大夫後改工部侍郎希夷又謂明逸曰
　君不娶可得中壽明逸從之至六十歲卒
　先是希夷爲明逸卜上丗葬地於豹林谷
　下不定穴旣葬希夷見之言地固佳安穴
　稍後丗丗當出名將明逸不娶無子自其
　姪丗衡至今爲將帥有聲希夷解化明逸
　立碑叙希夷之學曰明皇帝王伯之道云
(聞見/録)
希夷先生有髙識甞戒門人种放曰子他日
　遭逢明主不假進取迹動天闕名馳寰海
　名者古今之美器造物者深忌之天地間
　無完名子名將起必有物敗可戒之放至
　晚節侈飾過度營産滿酆鎬間門人戚屬
　亦怙勢強併嵗入益厚遂䘮清節王嗣宗
　守京兆乗醉慢罵條奏於朝㑹赦方止(記聞/云种)
(放以處士召見拜諫官/眞宗待以殊禮名動海内/後謁歸終南山恃恩驕倨甚王嗣宗時知長安放至)
(通判以下群拜謁放小俛垂手接之而巳嗣宗内不/平放召其姪出拜嗣宗嗣宗坐受之放怒嗣宗曰曏)
(者通判以下拜君君扶之而巳此白丁耳嗣宗狀元/及第名位不輕胡爲不得坐受其拜放曰君以手搏)
(得狀元耳何足道也嗣宗怒遂上䟽言放實空踈才/識無以踰人專飾詐巧盗虚名/陛下尊禮放擢爲)
(顯官臣恐天下竊笑益長澆僞之風且/陛下召魏野/野閉門避匿而放隂結權貴以自薦逹因抉/擿言放)
(隂事數條/上雖兩不/之問而待放之意寖衰)祥符八年一旦山齋晚
　起服道衣聚諸生列飲取平生文藁悉焚
　之酒數行而逝亦竒男子也(玉壷/清話)
种放別業在終南山後生從之學者甚衆性
　頗嗜酒躬耕種秫以自釀所居有林泉之
　勝殊爲幽絶　眞宗聞之遣中使携畫工
　圖之開龍圖閣召輔臣觀焉　上嘆賞之
　其後甘棠魏野居有幽致　帝亦遣人圖
　之故野有詩云幽居　帝畫看(澠水/燕談)
處士魏野字仲先陜州人居於東郊架草堂
　有水竹之勝好彈琴作詩清苦多聞於時
　前後郡守皆所禮遇　上祀汾隂召之辭
　疾不至野以詩贄公曰從前輔相皆頻出
　獨在中書十五秋㤗嶽汾隂俱禮畢這廻
　好伴赤松遊公覽之喜形於色以酒茗藥
物爲荅素編先公遺扎有公自冩此詩數
夲(王文正公遺事○仁宗政要云旦得詩感悟以疾/屢辭政柄遂拜太尉玉清昭應宮使又曰魏野謂)
(冦凖曰自古功名蓋丗少有全者因與詩曰好去上/天辭將相歸來平地作神仙及貶始悔不用野之言)
(云○又温公集云野子閑亦/不仕皇祐中賜號清逸處士)
林逋字君復居杭州西湖之孤山　眞宗聞
其名賜號和靖處士詔長吏嵗時勞問逋
　工筆畫善爲詩如草泥行郭索雲木叫鉤
　輈頗爲士大夫所稱又梅花詩云踈影橫
　斜水清淺暗香浮動月黃昏評詩者謂前
　丗詠梅者多矣未有此句也又其臨終爲
　句云茂陵他日求遺藁猶喜初無封禪書
　尤爲人稱誦自逋之卒湖山寂寥未有繼
　者(歸田録○又筆談云林逋隱孤山畜兩鶴縱之則/飛入雲霄盤旋乆之復入籠中逋常汎小艇遊西)
(湖諸寺有客至逋所居則一童子出應門延客坐爲/開籠縱鶴良乆逋必棹小舡而歸蓋常以鶴飛爲驗)
(也○又青箱雜記云逋景祐初尚無恙范文正公亦/過其廬贈逋詩曰巢由不願仕堯舜豈遺人又曰風)
(俗因君厚文章到/老醇其激賞如此)
三朝名臣言行録卷第一之一
　　　　丞相魏國韓忠獻王
　　王名琦字稚圭相州安陽人中天聖五
　　年進士第二人授將作監丞通判淄州
　　改太常丞直集賢院監左藏庫徙開封
　　府推官遷度支判官景祐三年除右司
　　諌供職寳元二年擢知制誥知審刑院
　　益利路大飢爲體量安撫使康定元年
　　西邊用兵爲陜西安撫使尋加樞宻直
　　學士充經略安撫副使同管勾都緫管
　　司事降知秦州兼秦隴都緫管㳂邊招
　　討等使慶暦二年改除秦州觀察使數
　　月復爲樞宻直學士充陜西四路都緫
　　管經略招討等使明年召拜樞宻副使
　　除資政殿學士知楊州徙鄆州眞定府
　　定州皇祐五年授武康節度使知并州
　　徙相州除樞宻使嘉祐三年拜集賢殿
　　大學士平章事六年進昭文相　英宗
　　即位封魏國公　神宗即位除鎭安武
　　勝等軍節度使司徒兼侍中判相州改
　　淮南節度使判永興軍復判相州徙大
　　名府熈寜六年復請相八年薨年六十
　　八贈尚書令配饗　英宗廟庭　上親
　製神道碑以賜之題碑額曰两朝頋命
　　定䇿元勲之碑　徽宗朝追封魏王
公自㓜而孤鞠於諸兄旣長能自立有大志
端重寡言不好嬉弄所學不用力而過人
性淳一無邪曲孝于其母悌事諸兄皆不
　教而能(李清臣/撰行狀)
天聖五年　仁宗𥘉臨軒試進士公年二十
　名在第二時唱名第一甲方終太史奏日
　下五色雲見左右從官皆賀於殿上(家/傳)
監左藏庫時方貴髙科多徑去爲顯職公獨
　滯於筦庫衆以爲非冝公處之自若不以
　爲卑冗職事亦未甞苟且禁中須索金帛
皆内臣直批聖旨下庫無印記可以考驗
　公奏曰天禧中甞專置傳宣合同一司關
　防甚嚴官物非得合同慿由不可給後相
　習爲弊廢而不行願復舊制詔從之舊有
監秤内臣一貟綱運至必俟監秤始得受
　納内臣往往數日不至寳貨皆暴露廊廡
　逺方衙校苦於稽留公奏罷之災傷州郡
　所輸物帛不如度者例猶追剥公請蠲之
(家/傳)
徙開封府推官理事不倦暑月汗流浹背府
　尹王愽文大器重之曰此人要路在前而
　治民如此眞宰相器也(胡氏傳/家録)
以右司諌供職勸　上明得失正朝廷紀綱
　親近忠直放逺邪佞時災異數見公以災
　變婁發主於執政者非才累言於　上未
　見納公又奏曰豈　陛下擇輔弼未得其
　人邪若杜衍范仲淹孔道輔宋郊胥偃衆
　以爲忠正之臣可備進擢不然甞所用者
　王曽吕夷簡蔡齊宋綬亦人所屬望也章
　十上不報公乃抗䟽乞出䟽示中書敕御
　史臺集百官㑹議　上乃罷宰臣王隨陳
　堯佐叅知政事韓億石中立等四人者(家/傳)
(〇王巖叟編別録云公常言天下事不如人望者多/仁宗朝王隨陳堯佐爲輔相皆老病而不和中書事)
(多不决韓億石中立二人叅預又頗以私意害公公/旣論罷之天下望在王沂公吕申公杜祁公范希文)
(而公亦引薦之及宣麻曰乃張士遜昭文章得象集/賢宋庠晁宗慤叅政天下大失望是時朝廷欲以公)
(爲知制誥寵其盡言公曰諌行足矣因/取羙官非夲意也人其謂何語聞遂寢)
時災異數見朝廷但齋醮禳謝公旣上䟽極
　論又聞大慶殿建設道塲公奏前世祈禱
　之法必徹樂减膳脩德理刑下詔求言側
　身避殿始可轉禍爲福願法而行之宫中
　宴飲亦望節减不獨仰奉天戒實可上安
　聖躬且大慶殿者國之路寢　陛下非行
　大禮𬒳法服則未甞臨臣下非大慶㑹則
　不能一至于庭豈容僧道凢庸之人継日
　累月喧雜于上非所以正法度而尊威神
　也今後設醮望於别所安置　上嘉納之
(家/傳)
公又言賞罰當從中書出今數聞有内降不
　可不止王曽蔡齊宋綬當世名臣冝大用
　上納其說王沂公見公論事切直有本末
喜謂公曰比年臺諌官多畏避爲自安計
　不則激發近名如君固不負所職諌官冝
　若此沂公天下正人公得此益自信(行/狀)
民間復作銷金服玩公請以先朝舊制禁絶
　之乃下詔申諭未幾有犯者開封以刑名
　未明申請審刑院議止徒三年公奏大中
　祥符八年勑犯銷金者斬請復用之(家/傳)
詔同詳定阮逸胡瑗等所造鍾律公論曰
祖宗舊法遵用斯乆屬者徇一士之偏議
變數朝之定律臣切計之不若窮作樂之
　源爲致治之夲使政令平簡民物熈洽海
内擊壤鼓腹以歌太平斯乃上世之樂可
　得以器象求乎旣逹其源又當究今之所
急國家方夏寜一乆㢮邊備犬戎之性豈
能常保願　陛下與左右弼臣緩兹求樂
　之誠移訪安邊之議急其所急在理爲長
　遂詔將來南郊且用和峴舊樂(家/傳)
發解開封府舉人時惟禮部貢院置封彌謄
　録二司開封止有封彌官公請並設謄録
　司以示至公從之(家/傳)
侍御史袁素言乞依賈昌朝所奏取景德至
　景祐年凢百用度較其出入省罷不急詔
　公與張若谷任中師同三司詳定公謂景
　德以來歳月巳深文案必不完具若俟齊
　集而議徒成淹乆但考見今日實爲浮費
　自可裁度上聞如故將相戚里之家多
　占六軍等耗縣官衣粮爲私家僕隷在京
　不啻數千人若此類何必待景祐文書較
　計邪詔從之又言自古興儉以勸天下必
　以身先之今欲減省浮費莫如自宫掖始
　請令三司取入内内侍省并御藥院内東
　門司先朝及今來賜予支費之目比附酌
　中皆從減省無名者一切罷之詔禁中支
　費只入内内侍省御藥院内東門司同相
　度減省報詳定所其臣僚支賜即許㑹問
　入内内侍省施行(家/傳)
公爲諌官三年所存諌藁欲歛而焚之以効
古人謹密之義然恐無以見人主從諌之
羙乃集七十餘章爲三卷曰諌垣存藁自
序於首大略曰諌主於理勝而以至誠將
　之(家/傳)
知審刑院先是盗殺同黨旣巳就捕例不抵
死公曰此但并有其貲或就滅其口非有
自新改過之心無足矜者請更議其法乃
詔盗殺其徒而不首者毋得原(家/傳)
以益利路人飢爲體量安撫使公至則蠲减
稅以募人入粟招募壯者等第刺以爲廂
禁軍一人充軍數口之家得以全活檄劒
門關民流移而欲東者勿禁簡州艱食爲
甚明道中以災傷甞勸誘納粟後糶錢十
六餘萬歸於常平公曰是錢乃賑濟之餘
非官緡也發庫盡以給四等以下户逐貪
殘不職吏罷冗役七百六十人爲饘粥活
飢人一百九十餘萬蜀人曰使者之來更
生我也(家/傳)
李元昊𥘉叛兵鋒銳甚中國乆不知戰人心
　頗恐士大夫多避西行公使蜀道潼陜歸
　奏事便殿　上問西兵形勢公具以所聞
　對　上即曰朕比憂乏人桉邊卿其爲朕
　往授陜西安撫使趣上道公勇欲自効馳
　至延安則羗巳解圍去然士氣沮傷將吏
　往往移病求罷職公即選練材武治戰守
　器慰安居人収召豪傑與之計議檄諸郡
　完城郭如河北始設烽燧以候虜先是大
　將劉平戰北或誣其叛去遂錮守平妻子
　具獄河中府公力辨白釋之録戰死者􁎚
　恤賞贈邊臣皆勸范雍守延州朝廷以爲
　不能欲以趙振代公奏曰振麄勇可使搏
　戰非謀議守邊才願留雍以觀後効無巳
　則起范仲淹爲可臣爲國家憂非私仲淹
　也若渉朋比誤　陛下事當族慶人陳叔
　慶等陳邊防䇿旣而𥙷官東南公奏曰忠
　義憤懣爲國獻計雖稍収用乃置于僻左
　實覊縻之非所以開示誠意徠人才也又
　奏罷率馬令以寛民力及裁處它利害甚
　悉　上益知公可辨大事(行/狀)
康定元年五月　天子命夏公竦都護西師
　而以公副之未幾遣學士晁宗慤内侍王
　守忠督出兵攻賊公曰如詔意爲便不則
　元昊聚兵出不意攻我我倉猝赴敵必敗
　合府爭曰承平乆不習戰羗寇暴起今將
　與兵未訓講其可深入客闘乎願謹關塞
　以歳月平之公所論不得用使持奏還而
　元昊掠鎮戎軍偏將劉継宗逆戰果不利
　詔下切責俾以進兵日月來上衆復㑹議
　曰軍事雖可擇便冝行之然大計亦不當
　遽乃畫攻守二䇿求中决公馳驛奏闕下
　上許用攻䇿巳而執政以爲難公不得巳
　獨上章曰元昊竊數州精兵不出四五萬
　餘皆婦女老弱舉族而行我四路之兵不
　爲少分戍數十城塞彼聚而來故常衆我
　散故常寡相遇毎不敵是以元昊能數勝
　今不究此失乃待賊太過以二十萬重兵
　惴然坐守界濠不敢與虜确臣實痛之願
　更命近臣觀賊之隙如不可不擊則願不
疑臣言奏雖不下知兵者以公說爲然(行/狀)
公往來塞下勤苦志寢食期有以報　上出
　按屯至涇原聞元昊乞和公諭諸將曰無
約而降者謀也宜益備不可懈㢮遽調兵
　瓦亭兵未集賊果入鈔山外公指圗授諸
　將曰山間狹隘可守過此必有伏或致師
　以怒我爲餌以誘我皆無得輙出待其歸
　且墯也邀擊之而禆將任福王仲寳狃小
勝數違節度公遣府吏耿傳就詰責不從
　則又檄福曰違節度有功亦斬福猶進兵
　遇伏遂戰死嫉公者乞置公大罪後大帥
使収餘兵得檄福衣帶間封上之安撫使
　王公堯臣亦以實奏朝廷知罪在諸將止
　左遷右司諌知秦州(行/狀)
公在秦増廣州城以保固東西市招輯屬户
　益市諸羗馬討殺生羗之鈔邊者厲兵以
　待賊訖公去秦賊不敢窺秦塞爲盗(行/狀)
慶暦二年陜西四帥皆改觀察使公爲秦州
　觀察使曰吾君憂邊臣子何可以擇官獨
　不辭(行狀○又家傳云公上表謝曰辭之則有可/疑之迹掇希求進用之嫌受之則有從權之)
(名恊軍旅/稱呼之便)
𥘉京師所遣戍兵脆懦不習勞苦賊常輕之
　目曰東軍而土兵勁悍善戰公奏増土兵
　以抗賊而稍减屯戍内實京師又以籠竿
　城據衝要乞建爲徳順軍以蔽蕭關鳴沙
　之道旣任事乆歳𥙷月完甲械精堅諸城
皆有備賞罰信于軍中將亦習闘識形勢
每出輙有功勇氣倍于𥘉時公方建請於
　鄜慶渭三州各以土兵三萬爲一軍軍雖
　別屯而耳目相通爲一視虜所不備互出
擣之破其和市屠其種落困撓其國因以
　招横山之人度横山隳則平夏兵素弱必
　不能支我下視興靈穴中兎尓章旣上又
與范公定謀益堅而元昊黠賊知不可敵
　亦歛兵不敢輙近塞(行/狀)
丞相范公純仁治平中爲御史坐言事謫通
判安州甞言康定間元昊宼邊韓魏公領
　四路招討駐延安忽夜有人携匕首至卧
内遽褰幃帳魏公起坐問誰何曰某來殺
諌議又問曰誰遣汝來曰張相公遣某來
蓋是時張元夏國正用事也魏公復就枕
　曰汝携予首去其人曰某不忍願得諌議
　金帶足矣遂取帶而出明日魏公亦不治
此事俄有守陴卒報城櫓上得金帶者乃
　納之時范兄純祐亦在延安謂魏公曰不
　治此事爲得體蓋行之則沮國威今乃受
　其帶是墮賊計中矣魏公握其手再三嘆
　服曰非琦所及(麈/史)
公與范公在兵間最乆两公名重一時人心
歸之樂爲之用朝廷倚以爲重故天下稱
　爲韓范　仁宗知公乆勞于外遣使宻諭
　旨曰卿孤立無人援薦獨朕知之行召卿
矣明年春與范公同召拜樞宻副使公自
請捍邊至五表不聽旣至又與范公伸前
議同决䇿上前期以兵覆元昊㑹夏國
　送𣢾公謀不果用范公毎恨齟齬功不就
　故作閱古堂詩叙其事傳于世(行/狀)
時邊事雖欲講解元昊猶上書邀朝廷其輕
　者欲自建元爲父子呼兀卒及令我使與
　陪臣爲列二府遽欲從之公獨謂不可許
　數廷議衆尚不從公持之愈堅故晏丞相
　至變色而起公守所見不易卒殺其禮如
　公言(行/狀)
𥘉夏人方議講和公以謂邊備不可弛請與
　范公俱出按行遂命公宣撫陜西范公宣
　撫河東范公請益兵數萬屯河陽蒲中及
　以兵從公以爲不必請兵上前議未合
　退於殿廬中范公猶爭以爲非益兵不可
　公曰若爾則琦乞自行不用朝廷一人一
　騎范公色忿欲再請對道公語公笑止之
㑹杜祁公冨韓公賛公說卒不發兵范公
　亦不以爲忤也(家傳○又别録云公甞爲門人/語此事曰國家事鎭之則静但)
(敢者少爾如希文/亦未免有易動處)
公旣至關陜屬歳大飢群盗嘯聚啇􁄹之郊
張海郭貌山邵興衆數千人巡檢上官珙
與戰失利餘軍潰散藏匿山谷邵興掲牓
招誘啇州錢監役兵公遣屬官薛向乗傳
往料簡之其舊係邊兵即令歸隷舊籍餘
並押赴陜府填諸軍闕額又遣人賁牓招
致上官珙下散軍諭以免罪歸所屬仍召
　揚拙等將㳂邊土兵入山捕張海邵興等
　皆相繼殱􁢬關輔按堵是冬大旱河中同
　華等十餘州飢民相率東徙出關公即選
　官分詣州縣發省倉賑之又蠲賦役察官
　吏能否者陞黜之又以兵數雖多而雜以
　疲老耗用度選禁軍不堪征戰者停放一
　萬二千餘人後田况乞選諸路軍不堪戰
　者爲廂軍云若謂兵驕乆一旦澄汰恐致
　亂則去年韓琦汰邊兵萬餘人豈聞有爲
　亂者哉(家/傳)
時　仁宗以天下多事急于求治手詔宰相
　杜衍曰朕用韓琦范仲淹富弼皆中外人
　望有可施行冝以時上之又開天章閣賜
　坐咨訪絶務公條九事大略備西北選將
　帥明按察豐財利㧕佞倖進有能退不才
　去冗食謹入官繼又獻七事議稍用而小
　人巳側目不安二府或合班奏事公必盡
　言事雖屬中書公亦對　上指陳其實同
　列尤不恱獨　仁宗識之曰韓琦性直(行/狀)
(〇又強至所編遺事云公言/仁廟御批朕用韓琦/富弼范仲淹皆公議人望之所歸凢所議事仰章得)
(象杜衍以下公心恊力行之文正/家藏一本一以與公今尚存也)
蘇子羙軰爲進奏院事發仁宗爲䜛者所
　惑夜遣中使散入大臣家捕同飲者公明日
　對曰夜來聞遣宦官遶京城捕館職甚駭
　物聽此事但付有司自有行遣縁　陛下
　即位來不曽做此等事何故今日陡如此
　上色悔乆之(别/録)
公云諸人欲以進奏院事傾正黨宰相章得
　象晏殊不可否賈昌朝叅政隂主之張方
　平宋祁王拱辰皆同力以排至列狀言王
益柔作傲歌罪當誅公時在右府不與此
　事因兩府同對偶言益柔狂語何足深計
　校方平等皆　陛下近臣今西邊用兵有
　何限大事不為陛下論列而同狀攻一
　王益柔其情亦可見　上遂釋然(别/録)
富鄭公安撫河北還至都門命守鄆公奏曰
朝廷聞北虜點兵弼以忠義請行事畢歸
奏去京師咫尺胷中籌䇿不得一陳於
陛下之前乃責𥙷閑郡四方不聞其罪曽
　無一人爲弼言者臣切爲　陛下惜之累
　上不報(行/狀)
前此陜西帥鄭公戩以劉滬董士廉城水洛
　涇原守將尹洙狄青謂非便詔輟其役㑹
戬罷兼涇原路二人猶城之青欲斬以徇
　不克戬論救于朝朝廷薄二人罪公曰二
　人者實違詔何可無罪列十事辨析後士
廉詣闕訟而柄臣爲之佐佑又屬公與當
時有名大臣改更天下敝事僥倖者憚之
故富公杜公相繼罷去公亦懇求𥙷外(行/狀)
徙知鄆州京東素多盗捕盗之法以百日爲
　三限限中不獲者抵罪盗未必得而被刑
者甚衆公請獲它盗者聽比折除過捕者
有免刑之路故盗多獲朝廷著爲天下法
　至今用之(家/傳)
公自楊徙鄆自鄆徙鎭定所至設條教葺帑
廪治武庫勸農興學人人樂其愷悌愛慕
之如父母定州乆用武將治兵無法度至
　于驕不可使當明公鎬引諸州兵平甘陵
　獨定兵邀賞賚怨語幾欲譟城下公素聞
　其事以爲定兵不治將爲亂旣至即用兵
　律裁之察其橫軍中尤不可教者捽首斬
　軍門外士死攻圍􁎚賞其家涅其孤兒使
　繼衣廪恩威旣信則倣古兵法作方貟鋭
　三陣指授偏將日月教習之由是定兵精
　勁齊一號爲可用冠河朔京師發龍猛卒
　戍保州在道竊取人衣屨或飯訖不與人
　直至定公留不遣曰保州極塞甞有叛者
　豈可雜以驕兵戍之易素教者數百人以
　往而所留卒未踰月亦皆就律不敢復犯
　法一府禆佐如狄青軰熟聞公平日語見
　潘羙爲帥避宼鈔爲已累令民内徙空塞
　下不耕號禁地而忻代州寜化火山軍廢
　田甚廣歐陽公脩甞奏乞耕之爲并帥沮
　撓乆不行公至遣人行視曰此皆我腴田
　民居舊迹猶存今不耕適留以資虜後且
　皆爲虜人有之矣遂奏募弓箭手居之得
　户四千墾地九千六百頃屬城歳發防秋
　兵至河外人病逺餉公曰宼來可預知奚
　防秋爲罷不復遣河東俗雜羗夷用火葬
　公爲買田封表刻石著令使得葬於其中
　人遂以焚屍爲恥(行/狀)
除樞宻使公以皇朝百餘年祖宗以征伐
　平定中國外臨制四夷機事歸樞宻府文
　書藏于吏舎朽蠹散亡爲可惜奏擇吏整
　比紀次之多得三聖親筆見其神斷及四
　方兵要根本爲六百八十卷制禄令驛令
使有成法三司吏不復得弄文移爲稽故
賕賄自絶訖今以爲便請稍出内帑錢糴
粟數百萬實邊備建遣郝質王慶民度藏
才三族故地命郭靄復城爲豐州與麟府
　相爲羽翼瞰契丹夏國相通之道(行/狀)
溪洞蠻彭仕羲納其子師寳之妻師寳與子
　投辰州告之且言將謀叛轉運使李肅之
　等遂領兵討之自是入宼不巳仕羲方乞
　復通貢奉却欲得投來子孫二府合議宰
　相文彦愽呼吏擬奏許之公曰二子旣還
　則為魚肉矣它日朝廷何以來蠻夷也遂
議遣殿中丞雷簡夫往議之先約勿殺師
寳俾知龍賜州然後許降仕羲乃聽命納
　𣢾荆湖之間遂無事(家/傳)
中書習舊敝毎事必用例五房史操例在手
　顧金錢惟意所去取所欲與白舉用之所
　不欲行或匿例不見公令删取五房例及
　刑房斷例除其冗謬不可用者為綱目類
　次之封縢謹掌毎用例必自閱自是人始
　知賞罰可否出宰相五房史不得髙下于
　其間又編中書機要如樞宻院舉督天下
　吏職嚴京百司察不職者及貴臣挾恃放
　縱有罪無所貸以懲廢弛之風隂消官者
權又試𥙷宗室外官興學校變科舉别考
　五路貢士雖不行其後頗如其說(行/狀)
公推廣上之仁德使及微細考尋天禧𥘉
甞於京門外四禪院買地以瘞無主骸骨
　官給錢六百㓜者半之後因循不復給錢
　而死者暴露於道見者閔傷乃舉舊制行
　之(家/傳)
公自爲宰相即與當時諸公同力一德謀議
　制作完𥙷天下事所汲引多正直有名或
　忠厚可鎮風俗列侍從備臺諫以公議用
　之士莫自知出何人門下嘉祐四年下祫
　饗赦事多便民者命諸路舉學行尤異敦
　遣詣京師館于太學試舎人院差使授官
　立柴氏後爲崇義公法春秋存亡國繼絶
　世之義擇才臣詣四方寛恤民力籍户絶
　田租爲廣惠倉以廣賑恤募耕唐鄧廢田
　勸課農作摹方書賦藥物以救疾病守令
　治最者乆其任以率吏課裁定令勑以省
　疑讞弛茶禁以便東南之人愚民得無䧟
　大罪議者以謂近于三代之仁義多公所
　論議施行(行/狀)
仁宗春秋髙繼嗣未立天下以爲憂雖或有
言者而大臣莫敢爲議首公數乗間伏奏
乞選立皇子上顧曰後宫一二欲就館
　卿其母亟後誕育皆皇女公一日挾孔光
傳進對曰漢成帝立二十五年無繼嗣已
　議立帝弟之子定陶王爲皇太子成帝中
　材常主猶能之以　陛下之聖何難于此
哉　太祖爲天下長慮福流至今惟　陛
　下以　太祖心爲心則無不可矣　仁宗
感悟始以　英宗判宗正寺　英宗力辭
　宦官宫妾勢未便中外皆爲危之公復啓
　曰　陛下屬之以大任而不肯當蓋其沉
　逺詳重識慮有以過人非有它也事猶豫
　不決招䜛慝生變故且名未正則尚得以
　辭名體一定父子之分明則浮議亦不復
　得摇矣　仁宗欣納曰如此則冝乗明堂
　大禮前亟立爲皇子乃召樞宻大臣諭
　其事大臣或愕曰此大事毋遽　上顧曰
　朕意决矣曰誠如此臣敢爲天下賀又召
　學士爲詔書學士亦請對然後進藁英
　宗旣爲皇子尚堅卧公又奏曰今旣爲
　陛下子何所間哉願令宫人就諭旨及夲
　宫族屬敦勸上如其請　先帝始就慶
　寜宫㑹仁宗棄天下平旦入預大議
　英宗即皇帝位宫門徐開追百官班宣
　遺制衛士坐甲諸司幕廡下治䘮人情肅
　然日至巳午市肆猶有未知者公性厚重
　未甞名其功其門人親客或燕坐從容語
　及立皇子定策事必正色曰此　仁宗神
　德聖斷爲天下計　皇太后母道内助之
　力朝廷有定議乆矣臣子何預焉故一二
　大事天下莫知其詳(行狀〇又遺事云公自定/武入爲樞宻使時/仁宗)
(嗣未立公請置内學教宗子建儲之意黙存其中事/未及行公秉政/仁宗倦勤甚勢漸迫更不暇置内)
(學毎進對罷即論太子天下本不可不預立以繋天/下心語日益深切前後不可勝數仁宗終無一言不)
(喜亦不怒公患之它日/仁宗忽顧公謂朕亦有意/多時時有二宗子甞育宫中公乗其意動急叩之謂)
(二宗子/陛下亦必自能見其孰聦明知否可屬大/計/仁宗以/英宗爲言公即將順以彼一人便若)
(幽厲語更不及/英宗乞降聖旨劄子權判宗正司/後两府通簽御劄張昪太尉見之懼深罪公何不素)
(議及次日殿上大言此事繫社稷/陛下不可錯/上曰此事與相公經啇量來昪下殿至中書又詰公)
(公曰此甚入思慮來不錯昪退公/笑曰若與之素議豈不壊了事)
英宗𥘉爲皇子時允弼最尊屬心不平且有
　語及即位　國朝制度嗣天子即位先親
　王賀次六軍次見百官公是時先獨召允
　弼入稱　先帝晏駕皇子即位大王當賀
　允弼曰皇子爲誰曰某人允弼謂豈有團
練使爲天子者何不立尊行公曰　先帝
　有詔允弼曰焉用宰相遂循殿陛上公叱
　下曰大王人臣也不得無禮左右甲士巳
　至遂賀次召諸親王見六軍百官中外晏
　然(遺/事)
英廟即位已數日𥘉掛服于柩前哀未發而
　疾暴作大呼語言恐人所不可聞左右皆
　反走大臣軰駭愕癡立莫知所措公亟投
　杖於地直趨至前抱入簾曰誰激惱官家
　且當服藥内人驚散公呼之徐徐方來遂
　擁　上以授之曰皆湏用心照管官家再
　三慰安以出仍戒當時見者曰今日事唯
　某人見某人見外人未有知者復就位哭
　處之若無事然歐陽永叔歸以語所親曰
　韓公遇事眞不可及(別/録)
英宗𥘉以驚疑得疾雖平而疑未解潜晦自
　居猶若疾者靣壁堅卧莫受藥餌公日率
　同僚自捧藥以進公俯而懇告則或熟視
　公而不言或取藥覆公之衣而不顧公或
　跪於榻上者移時或拜於床下者數四
太后每勞公曰相公亦不易勝矣大王汝
　自勸及大王勸之尤不顧也然湏公強之
　而後服(别/録)
英宗遇貂璫少恩禮左右不恱多道禁中隠
　宻者雖大臣亦心惑其說公獨屹然不動
　昌言於衆曰豈有前殿不曽差了一語而
　一入宫門得許多錯來琦深疑此事簾前
　亦屢以此爲對自爾人情知公意不可摇
　妄傳語言者遂稍息　慈壽一日送宻札
　與公有爲孀婦作主之語仍勑中貴俟報
　公但曰領聖㫖公以山陵有事呈乞晚臨
　後上殿諸公不與旣見謂上曰官家不
　得驚有一文字湏進呈只是不可泄　陛
　下今日皆　太后力恩不可報然旣非天
　屬之親願加意承奉便自無事上曰謹
　奉教公又云此文字臣不敢留幸宫中宻
焚之若泄則間遂開卒難合矣它日　光
獻對中書泣訴　英宗疾中語言起居之
　狀繼而樞宻院對語亦如前富公弼退而
　謂公曰適聞得簾下所說否弼則不忍聞
蓋富意以　太后之言爲然而歸咎於
英宗及公力勸　太后徹簾不敢令富公
　預聞後中書巳得光獻旨還政宻院猶
未知也迨手書出富公愕然因此不恱(家/傳)
英廟旣自外來又方寢疾不豫人情傾向在
　太后公慮宫中有不測者一日因對深以
　言動　太后曰臣等只在外面不得見官
家内中保護全在　太后若官家失照管
　太后亦未安穩　太后驚曰相公是何言
　語自家更是用心公即曰　太后照管則
衆人自照管同列爲縮頸流汗旣而吴奎
長文曰語不太過否公曰不得不如此(別/録)
公潜察　英廟已安而　曹后未有還政意
　乃先建議　英廟曰可一出祈雨使天下
　之人識官家　上然之咨　太后　太后
怒曰獨不先禀此耶孩兒未安恐未能出
　公曰可以出矣　太后曰人主出不可以
　不備禮儀方處䘮素仗未具公曰此小事
　朝廷頥旨即辦不數日素仗成　上遂幸
　相國寺京師之疑已解太后不乆竟還
　政(别/録)
曹后𥘉未還政公力引古以動之云前世母
　后更聦明者多莫不以固吝權位敗名德
　太后若脫然復辟則是千古所未有請閱
　史書一一可見　太后曰自家何敢望賢
　人公察其意回矣即連賛成之後數日批
出云某日更不御殿公亟令捲簾徹座乃
　往白　上　上曰莫未否公曰巳得親詔
矣　上遂釋然(别/録)
𥘉曹后難於還政公說曰當别與　太后議
　儀制(山呼警蹕益衛/士五百人之類)太后旣允即以諷
上　上曰相公苦崇㢡母后是豈好事公
　曰臣等亟以此誘之方肯放下　陛下何
惜此耶若以輕重比之與之者止如鷄卵
　放下者乃如太山富公云何啻太山遂定
(別/録)
英宗𥘉在藩邸恭儉好學禮下師友甚得名
譽嘉祐末　仁宗不豫大臣議選立宗室
子　仁宗勉從衆議立爲皇子然左右近
　習多不樂者帝憂懼辭避者乆之及
　仁宗晏駕帝即位以憂得心疾大臣議
請　慈聖垂簾帝疾甚時有不遜語
　后不樂大臣有不預立皇子者隂進廢立
　之計惟宰相韓琦確然不變叅知政事歐
　陽脩深助其議甞奏事簾前　慈聖嗚咽
　流涕具道不遜狀琦曰此病故耳病巳必
　不爾子病母可不容之乎　慈聖不懌曰
　皇親軰皆笑　太后欲於舊渦尋兎兒聞
　者驚懼皆退數歩獨琦不動曰　太后不
　要胡思亂量少間脩乃進曰　太后事
　仁宗數十年仁聖之德著於天下婦人之
　性鮮不妬忌昔温成之寵　太后處之𥙿
　然何所不容今母子之間而反不能忍耶
　太后曰得諸君知此善矣脩曰此事何獨
　臣等知之中外莫不知也　太后意稍和
　脩復進曰　仁宗在位歳乆德澤在人人
　所信服故一日晏駕天下禀承遺命奉戴
　嗣君無一人敢異同者今　太后一婦人
　臣等五六措大耳舉足造事非　仁宗遺
　意天下誰肯聴從　太后黙然乆之而罷
　後數日獨見　英宗　帝曰　太后待我
　無恩公曰自古聖帝明王不爲少矣然獨
　稱舜爲大孝豈其餘盡不孝也父母慈愛
　而子孝此常事不足道惟父母不慈而子
　不失孝乃可稱耳今但　陛下事之未至
　耳父母豈有不慈者　帝大悟自是不復
言　太后短矣熈寜中歐陽公退居潁上
　轍往見之間言及此公曰古所謂社稷臣
韓公近之昔上在潁邸方人情疑二公
　招記室王陶使宻說王傾身奉事慈聖
　王用其言身執家人禮至親奉几案進飲
食　慈聖由是歸心而大計始定(龍川/志)
仁宗靈駕欲到永昭葬且有日道路忽傳皇
堂棟損有司憂駭不知所出公至鄭始聞
時諸使見公鈎公指皆欲不問而掩之公
　正色曰不可果損當易之若違葬期侈所
費此責猶可當亦無可奈何若苟且掩之
　後有壞覆人主致疑心臣下何以當責一
　坐爲之歎息服其不苟處事必盡識且及
　逺旣到皇堂棟乃不損(遺/事)
英宗𥘉立外六班有謀變者或言於公公曰
　事不成不過族耳吾不懼也旣而卒無事
　英宗即政公以其勇智不世出可與有爲
　乃考尋中書祖宗御批得百餘畨俱缺
　落不完𥙷綴僅能識其字皆經國長筭大䇿
　如取太原下江南伐犬戎付中書之類編
　成十餘軸一日䄂進　英宗一見之不覺
　避御座是時同列皆謂公有不言教萬乗
　事後上僊公哭之慟曰何事不可爲(别/録)
英宗即位有疾請光獻太后垂簾同聽政
　有入内都知任守忠者姦邪反復間諜两
　宫時司馬温公知諌院吕諌議爲侍御史
　凢十數章請誅之　英宗雖悟未施行宰
　相韓魏公一日出空頭敕一道叅政歐陽
　公巳簽書矣叅政趙公槩難之問歐陽公
　曰何如歐陽公曰第書之韓公必自有說
魏公坐政事堂以頭子勾任守忠者立庭
　下數之曰汝罪當死責蘄州團練副使蘄
　州安置取空頭敕填之差使臣即日押行
其意以謂少緩則中變矣(聞見/録)
公爲宰相十年當仁宗之末　英宗之𥘉
朝廷多故公臨大節處危疑苟利國家知
　無不爲若湍水之赴深壑無所疑憚或諌
　曰公所爲如是誠善萬一蹉跌豈惟身不
自保恐家無處所殆非明哲之所尚也公
　歎曰此何言也凢爲人臣者盡力以事君
　死生以之顧事之是非何如耳至於成敗
　天也豈可豫憂其不成遂輟不爲哉聞者
　愧服其忠勇如此故能光輔三后大濟艱
　難使中外之人餔啜嬉逰自若曽無驚視
　傾聽竊語之警坐置天下於太寜公之力
　也(温公撰/祠堂記)
孫和甫嘉祐治平間在中書編排文字甞言
　昭陵未復土英廟未親政朝廷多故中書
　文字日盈於前公一一從頭看看了即處
置了接人更乆處事更多精神意思定而
　不亂靜而不煩如終日未甞觸事者殊不
　似議了一件事讀了一𥿄文字精神意思
　終日不來(別/録)
治平中夏國泛使至將以十事聞朝廷未知
　其何事也時太常少卿祝諮主館伴旣受
命先見樞府已而見丞相韓魏公曰樞宻
　何語曰樞府云若使人議及十事第云受
命館伴不敢輙及邊事公笑曰豈有止主
飲食而不及它語耶公乃徐料十事以授
祝曰彼及某事則以某辭對辯某事則以
某辭折祝唯唯而退及宴使者果及十事
　凢八事正中公所料祝如所教荅之夏人
聳伏(澠水/燕談)
濮安懿王以　英宗踐祚例當改封　英宗
　尤詳謹不欲遽旣踰大祥始詔兩制議其
　禮兩制謂當封大國稱皇伯中書疑所生
　稱皇伯無經据又封爵湏下誥名之則未
　得其中方下三省再議英宗復詔罷之
　而臺諌官攻中書不已㔫指切歐陽公諸
　公莫不避匿自解公獨謂人曰此中書事
皆共議何可獨罪歐陽公士大夫嘆其平
直忠諒不肯推謗以與人(行/狀)
公素知陜西苦屯戍餽餉頗艱當得民兵以
　爲助因乞籍民爲義勇二府難其事諌官
　亦爭之曰關輔民將驚駭亡去願以一身
　救二十萬人死二府以白　上　上曰河
　北有義勇乎曰有又曰河東有義勇乎曰
　有然則陜西奚獨爲不可論遂决至今關
　輔爲便人皆服　上之言簡而盡而亦多
　公之守也(行/狀)
夏賊叩大順城公言冝留歳賜遣使詰其罪
　大臣自文丞相悉以爲不然左右或舉寳
　元康定之喪師以動上意公曰軍事湏
　料彼此今日禦戎之備大過昔時且諒祚
　狂童國人不附其勢何敢望元昊詰之必
　服大臣或私相語曰渠謂料敵且觀渠所
　料公卒建遣何次公往詰諒祚逾月而次
　公還以諒祚表聞屬　英宗已卧疾二府
　同入問起居畢公叩御榻曰諒祚表云何
　英宗力疾顧曰一如所料一如所料(行/狀)
𥘉英宗卧疾乆一日公問起居退　神宗出
　寢門憂形於色顧公曰柰何公曰願大王
　早暮在上左右　神宗曰此乃人子之
　職公曰非爲此也　神宗感悟而去　英
　宗自感疾後不能語凢處分事皆書於紙
　治平三年十二月　上疾漸革二府問疾
　罷公奏曰　陛下乆不視朝中外憂惶冝
　早建立太子以安衆心　上頷之公請
　上親筆指揮上乃批曰立大王爲皇太
　子公曰大王乃潁王也煩聖躬更親書之
　英宗又批於後大大王潁王某公曰欲乞
　只今晚宣學士降麻　上頷之公召御藥
　髙居簡於前授以御札曰適巳得聖旨令
　今晚宣學士依此降制是晚鎻院時　神
　宗侍側聞是命辭於榻前者乆之制下又
　設置東宫官屬於是國本定矣𥘉　英宗
　旣許建儲處分畢顔色悽慘嘻嘘涕下文
　潞公退而語之曰相公適見　上靣色否
　人至此雖父子之間亦不能不動公曰國
　事至此無可奈何(家/傳)
英宗𥘉晏駕急召上未至　英宗復手動
　曽公愕然亟告公欲止召太子公拒之曰
　先帝復生乃一太上皇愈促召　上其逹
　權知變如此(遺/事)
上旣即位王陶由東宫官入御史府爲中丞
　意有所觖望奏彈宰相不押常朝班朝廷
　以宰相日奏事垂拱退詣文德殿押常朝
　班或巳過辰正則御史臺放班行之巳數
　十年爲故事陶憤不勝乃肆誣詆語渉不
　遜諌官隂爲恊比　上察其姦罷陶言職
　公亦遽乞𥙷郡乃遣内侍張茂則賜手札
　慰諭起之(行狀○又聞見録云/神宗𥘉即位王/陶言魏公不押常朝班爲跋扈/帝遣)
(近侍以陶䟽示魏公公奏曰臣非跋扈者/陛下遣/一小黃門至則可縛臣以去矣帝爲之動出陶知陳)
(州〇又家傳云王陶既出邵亢猶欲撼公/上曰/若不是韓琦朕只是一皇親太保耳亢聞此語惶懼)
(自/悔)
一日中書進呈罷　上獨留公訪對乆之因
　語及　英宗𥘉即位服藥次第　上曰是
　時不易處當日如何公曰是時人情誠憂
　懼然内則惟於　太后前主以必不妨外
　則急於皇子位差置官屬相繼　陛下自
　觀察使以使相封郡王奉朝請立於允𥘉
　之上人心知有所屬内外遂安　英宗亦
　得安然服藥　上歛容拱手曰此恩何敢
　忘公惶恐謝它日　上謂公近有欲以二
　大國封濮王者如何公曰　先帝遵守典
　禮不敢爵父而　陛下豈可爵祖又當以
　何親稱之邪此必黨濮議者欲求必勝殊
　不顧上累　陛下孝德而措　先帝於重
　不幸也願深察之　上欣然納焉(家/傳)
韓魏公爲相日曽公爲亞相趙康靖歐陽公
爲叅政凢事該政令則曰問集賢該典故
　則曰問東㕔該文學則曰問西㕔至於大
事則自决之矣人以爲得宰相體(麈/史)
公爲　英宗山陵使復土還朝以疾辭位除
　兩鎭節度使判相州公以兼領兩鎭近世
　無有力辭改淮南節度使虚上相之位以
　待之㑹种諤以兵取綏州納降人嵬名山
　族帳數萬人諒祚將以兵報西邊皆警輟
　公往經略授陜西安撫使判永興軍(家傳/曰公)
(辭二府方奏事殿上議邊事未决曽公亮等奏曰今/日韓琦朝辭在門外乞與同議/上亟召之公旣對)
(即奏曰臣前日備貟政府自當叅議今日藩臣也惟/奉行朝廷命令耳決不敢預聞/上觀公意確遂罷)
(議後元豐中吕惠卿除知延州乃自請乞與二府同/議邊事坐是黜貶/上因諭輔臣曰甞記韓琦𥘉往)
(陜西召至此與二府議事再三/辭不肯預始知老臣自識體也)方行夏人誘保
　安軍守將楊定殺之以復怨公旣趨關中
　知羗中苦飢又負罪勢可以困奏絶其歳
　賜選將厲兵具餴糗器用移師西指爲出
　討計而諒祚死秉常告哀謝罪械送殺楊
　定者李崇貴韓道喜以自贖時議多欲棄
　綏州朝廷巳屢趣廢公曰綏州要害出賊
　脅下已得之何可廢也冝増築卑熟户大
　酋折繼世降羗嵬名山守之後雖不取猶
　足以易地未見聽則使府佐劉航驛奏後
　果用易塞門安逺故寨不合卒留爲綏德
　城險固可守虜人常恨失之狂人尉倉等
　謀爲亂以術禽取戮之不脫一人寛其詿
　誤又城噴珠堡據篳篥川赴甘谷寨拓秦
　州之塞招弓箭手居之用便冝脩涇原葉
　爕㑹爲熈寜栅畫圗付將吏教以方略張
　聲援屯兵扼賊路畢役虜不敢犯皆奪其
　地利包屬羗于其中以固藩衛武事有序
　　則欲先収横山漸取河南地遂爲大字檄
　　陳向背福禍牓塞下騰入虜中招横山之
　　衆而或者恐其有功力沮壞之(行狀○又遺/事云有以使)
(永昭後公不退爲問者公曰是時/英宗始立疾作/不任事/慈壽懷二三時在永昭一日遣一近璫小)
(封親札諭/英宗狂惑等事問相公如何報曰/慈/壽旣云未定疊未定疊人言語何足怪它日復遣使)
(見逼甚公曰只乞與曽公亮以下啇量曽公軰果不/敢當皆云候韓琦回琦是時旣使回一日奏對罷直)
(論以爲/太后旣無親出子/上幸養在宫中乆/先帝有詔與子其於子母不爲不順若更懷猶豫聽)
(䜛佞禍亂由此必起立人之子皆知不若立巳之子/然/太后旣無子不得不自認業/慈壽由此語塞)
(不復出口琦是時豈暇自顧進退之分未幾/英宗/上仙/今上即位一日遂墾辭位/上流涕謂相公)
(欲何之琦一日又盡持四方士人見責不退書開陳/以謂清議不容如此豈敢安位/上又流涕不語請)
(益堅它日忽宣諭巳有恩命云亦不乆在外虚/席/以待故除兩鎭有衮衣待還之語公復進見謂制語)
(太過使臣不得安外乞改之/上不許遂之相後移/雍/上使喻云只俟西帥回召見琦是時巳知不可)
(爲堅請還相次改/北門事由此分矣)
詔復知相州仍令赴闕朝覲陛辭之日　上
　從容訪問政事公因進言用人當辨邪正
　爲治之本莫先於此　上曰侍中國之龜
　鑑朕敢不從(家傳○又遺事云公自長安入覲/朝廷欲留之公隂知時事遂堅請)
(相陛辭日/上謂卿去誰可屬國者公引元老一二/人/上黙然問金陵何如公曰爲翰林學士則有餘)
(處此地則不可/上又不答公便退後有問公何以/識之公曰甞讀金陵荅楊忱一書窺其心術只爲一)
(身不爲天下以此知非宰相器○又聞見録云公自/永興過闕/神宗問曰卿與王安石議論不同何也)
(魏公曰/仁宗立/先帝爲皇嗣時安石有異議與/臣不同故也/帝以魏公之語問荆公公曰方/仁)
(宗欲立/先帝爲皇子時春秋未髙萬一有子措/先帝於何地臣之論所以與韓琦異也荆公強辯類)
(如此當魏公請册/英宗爲皇嗣時/仁宗曰少俟/後宫有就閤者公曰後宫生子所立嗣退居舊邸可)
(也蓋魏公有以處之矣然荆公終/英宗之世屢召不至實自慊也)
改判大名府時朝廷行青苗法衆議皆以謂
　不便臺諌官凢言及者皆以罪斥中外無
　復敢言公慨然上䟽乞罷其法條例司䟽
　難頒下及令進奏官指揮本院將中書劄
　子頒行天下公再奏曰臣詳制置司䟽駮
　事件即將臣元奏要切之語多從删去唯
　舉大槩用偏辭曲爲阻難及引周禮國服
　爲息之說文其謬妄上以欺罔聖聴下以
　愚弄天下之人將使無復敢言其非者臣
　不勝痛憤至再有辨列按周禮泉府掌以
　市之征布歛市之不售貨之滯於民用者
　以其價買之物掲而書之以待不時而買
　者各從其抵鄭衆釋云書其價掲著其物
　也不時買者謂急求者也抵故價也臣謂
　周制民有貨在市而無人買或有積滯而
　妨民用者則官以時價買之書其物價示
　民若有急求者則以官元買價與之此所
　謂王道也經又云凢賒者祭祀無過旬日
　䘮紀無過三月鄭衆釋云賒貰也以祭祀
　䘮紀故從官貰買物唐賈公彦䟽云賒與
　民不取利也經又云凢民之貸與其有司
　辨之以國服爲之息鄭衆釋云貸者謂從
　官借本賈也故有息使民弗利以其所賈
　之國所出爲息也此所謂王道也而鄭康
　成云以其於國服事之稅爲息也於國事
　受園廛之田而貸萬泉者則朞出息五百
　臣謂周禮園廛二十而稅一近郊十一逺
　郊二十而三甸稍縣都皆無過十二唯其
　􁇀林之征二十而五鄭康成蓋約此法謂
　從官貸錢若受園廛之地貸萬錢者出息
　五百公彦因而解謂近郊十一者萬錢朞
　出息一千逺郊二十而三者萬錢朞出息
　一千五百甸稍縣都之民萬錢朞出息二
　千臣謂如此則湏漆林之户取貸方出息
　二千五百也然當時未必如此今放青苗
　錢凢春貸十千半年之内便令納利二千
　秋再放十千至年終又令納利二千則是
　貸萬錢者不問逺近之地歳令出息四千
　也周禮至逺之地止出息二千今青苗取
　利尚過周禮一倍則制置司所言比周禮
　貸民取息立定分數巳不爲多亦是欺罔
　聖聴且謂天下之人皆不能辨也且今古
　異制貴於便時周禮所載有不可施于今
　者其事非一若謂泉府一職今可施行則
　上言以官錢買在市不售及民間積滯之
　貨候民急求則依元買價與之民有祭祀
　䘮紀就官中借物限旬日三月還官而不
　取其利制置司何不將此周公太平巳試
　之法盡申明而行之豈可獨舉注䟽貸錢
　取息之利事以詆天下之公言哉上始得
　公䟽意已大悟亟欲寢罷王安石引疾在
　告唯叅知政事趙抃等對　上諭欲罷之
　意抃乃曰此主於安石乞更俟安石出議
　之安石旣出執之益堅聞者惜之未幾御
　史中丞吕公著亦言青苗法非便安石欲
　黜之　上曰湏别坐事令出旣而又曰公
　著言韓琦近有章䟽朝廷亦當聴納自古
　執政與藩臣若生間隙至有舉晉陽之甲
　以逐君側之惡者安石遽曰只此可以逐
　矣公著遂坐誣大臣欲舉晉陽之甲罷知
　蔡州諌官孫覺聞之曰此言覺甞奏之今
　貶公著誤也公旣以言忤權臣又公著告
　詞明坐所因公益皇恐遂以疾上章乞知
　徐州章四上　神宗遣内侍李舜舉慰諭
　之乃止(家傳〇又行狀云初法下曰琦老臣也義/不敢默及不聴暁官屬亟奉行曰琦一郡)
(守也其敢不如令○又聞見録云魏公知楊州王荆/公𥘉及第爲簽判毎讀書至逹旦略假寐日巳髙急)
(上府多不及盥潄魏公見荆公少年疑夜飲放逸一/日從容謂荆公曰君少年無癈書不可自棄荆公不)
(荅退而言曰韓公非知我者魏公後知荆公之賢欲/収之門下荆公終不屈故荆公熈寜日録中短魏公)
(爲多毎曰韓公但形相好爾作畫虎圗詩詆之至魏/公薨荆公有挽詩云幕府少年今白髪傷心無路送)
(靈輀猶不志魏/公少年之語也)
太宗　眞宗甞獵於大名之郊賦詩數十篇
　賈魏公時刻于石公留守日以其詩藏于
　班瑞殿旣成客有勸公摹本以進者公曰
　脩之則已安用進爲客亦莫喻公意韓絳
　來遂進之公聞之嘆曰昔豈不知進耶顧
　上方銳意四夷事不當更導之爾(别/録)
公因語華相在北門頗姑息三軍公曰御軍
　自有中道嚴固不可愛亦不可若當其罪
雖日殺百人何害人自不怨(遺/事)
公曰魏公潞公俱甞鎭北門方魏公時朝城
令决一守把兵士方二下輙悖罵不已知
縣以解府魏公使前問云汝罵長官信否
　曰當時乗忿實有之公曰汝爲禁兵旣差
在彼便有階級安可如此即於解狀判領
赴市曹處斬從容平和略不變色衆但見
其投筆方知有異至潞公時復有外鎭解
　一卒如前者潞公震怒問之兵對如實亦
　判處斬而擲筆以此見二公之量不同如
　魏公則彼自犯法吾何怒之有不惟學術
　之妙亦天資之過人爾(元城/語録)
　公所歴諸大鎭皆有遺愛人人畫像事之獨
　　魏人於生祠爲塑像歳時瞻奠比狄梁公
　戎狄尤畏公名凢使契丹及來使者必問
　韓侍中安否今何在其子忠彦使幕北虜
　主問左右孰屢使南朝識韓侍中觀忠彦
　貌類父否或對曰頗類乃即宴坐命畫工
　圗之而去館伴楊興功遽以告忠彦北門
爲聘使道舊與京尹書皆押字不名及公
留守則名于書其副使成禹錫仍喻來介
　曰以侍中在此故特名及公去魏後留守
　引前比欲得其名數強之卒不可毎南來
　渉臨清界即誡其下曰此韓侍中境無多
　湏索也(行狀○又澠水燕談云公舊有徳於關中/秦人愛之後子華自丞相出宣撫陜西父)
(老有逺來觀於道傍者愕然相謂曰/吾以謂韓公乃非也於是相引以去)
熈寜八年三月　上遣近璫賁詔書問公曰
　两朝通好垂八十年近歳以來生事彌甚
　代北舊疆自有定封比亦遣官桉行經界
　甚明朕曲敦盟好固欲息民虜情無厭勢
　未能已今横使再來意在必得　祖宗舊
　地决難順從若事出不測其將奈何卿夙
　著忠義歴事三朝乃心罔不在王室國有
　大政謀及故老今待遇之要備禦之方如
　何卿冝宻陳朕將親覧公慨然曰事至如
　此難爲從半塗間理㑹湏講所以致之由
　乃可因手書千餘言以對又靣語使者曰
　横使雖傲不肯去第勿恤待以常禮使之
　乆留無害也冝復選使使虜就議則渠自
　不安矣比使者歸朝廷已許其地而蕭禧
　還矣(别録○又聞見録云熈寜七年春契丹遣㲹/使蕭禧來言代北對境有侵地請遣使分畫)
(神宗許之遣太常少卿劉忱爲使忱對便殿曰臣受/命以來在樞府考核文據未見/夲朝有尺寸侵虜)
(地且鴈門者古名限塞雖跬步不可棄臣當以死拒/之忱出疆/帝手敕曰虜理屈則忿卿姑如所欲與)
(之忱不奉詔𥘉以祕書丞吕大忠爲副使命下大忠/丁家艱詔起復未行忱亦使回虜又遣蕭禧來/帝)
(開天章閣召執政與忱大忠同對論難乆之忱固執/前議大忠亦然執政知不可奪罷忱爲三司判官大)
(忠乞終喪制/帝遣中使賜富韓公韓魏公文潞公/曽魯公手詔問以計策韓魏公䟽曰臣觀近年以來)
(朝廷舉事則似不以大敵爲恤虜人見形生疑必謂/我有圗復燕南之意故造此釁端屢遣使以争理地)
(界爲名觀我應之之實如何爾其所致虜之疑者七/事髙麗臣屬契丹於朝廷乆絶朝貢乃因啇舶招諭)
(而來於/國家𥘉無損益而契丹謂以圗我一也吐/蕃部族不相君長未甞爲邊患而強取其地建熈河)
(一路殺其老弱以數萬計契丹聞之當謂行將及我/二也邊近四山地勢髙仰不可爲溏濼向聞遣使部)
(兵徧置榆柳以制虜騎三也義勇民兵將校甚整教/習亦精而忽創團保甲一道紛然義勇人十去其七)
(破可用之成法得増數之虚名四也河北城池工築/並興増置守具檢視器械五也創都作院頒降弓刀)
(新様大作戰車費財殫力先自困弊六也置河北三/十七將各專軍政州縣不得關預聲言出征又深見)
(可疑之形七也夫北虜素爲敵國因疑起事不得不/然亦其善自爲謀者也今横使再至𥘉示偃蹇以探)
(伺朝廷況代北𥘉與雄州素有定界若優容而與之/虜情無厭浸滛不許虜遂持此以爲巳直縱未大舉)
(勢必漸擾諸邊卒隳盟好臣昔曽言青苗錢事而言/者輙賜厚誣非/陛下之明幾及大戮自此聞新法)
(日下實避嫌疑不敢論列今親𬒳詔問事係國家安/危言及而隠罪不容誅臣甞切計始爲/陛下謀者)
(必曰自/祖宗以來因循苟簡治國之本當先富強/則可以鞭笞四夷盡復唐之故疆然後制作禮樂以)
(文太平故散青苗錢爲免役法次第取錢又内外置/市易務新制日下更改無常官吏違者坐徒不以赦)
(降監司督責以刻爲明今農怨於畎畒啇旅嘆於道/路官吏不安其職恐/陛下不盡知也夫欲攘斥四)
(夷以興太平而先使邦本困摇衆心離怨此則/陛/下始謀者大誤也又好進之人不顧國家利害但得)
(邊事將作富貴可圗必曰虜勢已衰特外恃驕慢爾/以/陛下神聖文武若擇將臣領大兵深入虜境則)
(強劃之地一舉可復此又未之思也今河朔累歳灾/傷民力大乏將官麄勇寡謀保甲未經訓練若驅重)
(兵頓於堅城之下粮道不繼腹背受敵雖曹彬米信/名德宿將猶以此致岐溝之敗也臣愚今爲/陛下)
(計謂冝遣使報聘優致禮幣具言朝廷向來興作乃/脩備之常與北朝通好之乆自古所無豈有它意且)
(疆土素定當如舊界請命邊吏退近者侵占之地不/可持此造端隳累世之好如將官之類因而罷去以)
(釋虜疑萬一聽服則可以迁延歳月/陛下益飬民/愛力選賢任能踈逺姦䛕進用忠鯁使天下恱服邊)
(備日充虜果敗盟然後一振威武恢復故疆快忠義/不平之心雪/祖宗累朝之憤矣富韓公文潞公曾)
(魯公皆主不與之論時王荆公再入相曰將欲取之/必固與之也以筆畫其地圗命天章閣待制韓縝奉)
(使舉與之蓋東西棄地五百餘里云/祖宗故地荆/公輕以卑隣國又建以與爲取之論至後世姦臣以)
(伐燕爲/神宗遺意卒致天下之亂荆/公之罪可勝數哉具載之以爲世戒)
公器量過人性渾厚不爲畦畛峭塹功蓋天
　下位冠人臣不見其喜任莫大之責蹈不
測之禍身危于累卵不見其憂怡然有常
未甞爲事物遷動平生無僞飾其語言其
行事進立于朝與士大夫語退息于室與
　家人言一出于誠門人或從公數十年記
　公言行相與反復考究表裏皆合無一不
　相應其所措置規摹閎大髙逺外視如甚
　略巳而詳觀其中則細故小物莫不各有
　區處故有志必成平居與人接禮下之問
勞慰存氣語和易容人過失不以爲己忤
小大無所較計及朝廷事則守其所當爭
及於義理而後止毅然終不可奪(行/狀)
公氣貌嚴重人雖望而畏之及乎接物極恭
　而温𥘉爲館職所與游者皆一時英俊石
曼卿氣豪邁多戯侮同舎獨見公不敢少
慢但時呼爲韓家蓋當時市井小民凡所
　畏者尊官則呼厥姓曰某家故石効此語
　爲人敬服如此器量閎愽無所不容自在
　館閣已有重望於天下與同館王拱辰御
　史葉定基同發解開封府舉人拱辰定基
　時有喧爭公安坐幕中閱試卷如不聞拱
　辰忿不助巳詣公室謂公曰此中習宰相
　器度耶公和顔謝之(别録云趙良規賔客甞曰/公𥘉入館時年二十餘歳)
(亦未甞有事跡著于人者然/人意巳自以公輔許之矣)及公爲樞宻副使
　石介有慶暦聖德頌曰予早識琦琦有竒
　骨可屬大事敦厚如勃後爲宰相歐陽永
叔作相州晝錦堂記曰臨大節决大事垂
紳正笏不動聲氣而措天下於太山之安
　可謂社稷之臣矣天下傳之以爲知言(家/傳)
公爲陜西招討時師魯與英公不相與師魯
　於公處即論英公事英公於公處亦論師
魯公皆納之不形於言遂無事不然不靜
矣(遺/事)
公言在政府時極有難處事蓋天下事無有
盡如意湏索包惣不然不可一日處矣(别/録)
公言琦待罪中書時事有不當然者必堅立
　不動反覆論列湏正而後退不敢取次便
　放過(别/録)
慶暦中公與杜衍富弼范仲淹同心輔政更
　革弊事援引正人時張方平錢明逸王拱
　辰爲两制皆歴中丞故杜祁公而下爲三
　人者排逐指爲朋黨相繼罷去是時二府
　許逐廳見賔客拱辰來見因諷勸公奮手
　作跳擲勢曰湏是躍出黨中公對琦惟義
　之從不知有黨也旣而公亦求去位(家傳〇/又遺事)
(云公惟務容小人善惡黒白不太分故小人忌之亦/少如范富歐尹常欲分君子小人故小人忌怨日至)
(朋黨亦起方諸公斥逐獨公安/焉後扶持諸公復起皆公力也)
公旣解相印王丞相遺公書謂過周勃霍光
　姚崇宋璟又曰爲古人所未甞任大臣所
　不敢天下以爲名言歐陽文忠公亦曰進
　退之際從容有餘德業两全謗䜛自止過
　周公逺矣(行/狀)
公在宰相作乆旱喜雨詩上句言雷動風行
　雷雨作解之事斷句云湏臾慰滿三農望
　却歛神功寂似無人謂此眞做出相業也
　在北門重陽有詩云不羞老圃秋容淡且
　看寒花晚節香公居常謂保𥘉節易保晚
　節難故晚節事事尤著力所立特完又作
　喜雪詩云危石蓋深塩虎䧟老枝擎重玉
　龍寒人謂公身雖在外自任以天下之重
　如此公爲詩用意深非詳味之莫見其指
　皆此類也(遺/事)
公雖在外然其心常繫社稷至身老而心益
　篤雖病不忘國家或有時聞更　祖宗一
　法度壞朝廷一紀綱則泣血終日不食(别/録)
公曰琦平生仗孤忠以進每遇大事即以死
　自處幸而不死皆偶成實天扶持非琦所
　能也(别録〇又遺事云公云臨事若慮得是劄定脚/做更不移成敗則任它方可成務如琦孤忠毎)
(頼神道相助幸/而多有成耳)
公甞謂大臣以李固杜喬爲本其弊猶恐爲
　胡廣趙戒以胡趙自處弊可知也(遺/事)
公曰昔與希文議邊事唯旋旋小進爲得計
　亟欲多展必不可保(别/録)
公言慶暦中與希文彦國同在西府　上前
　爭事議論各别下殿各不失和氣如未甞
　爭也甞時相善三人正如推車子蓋其心
　主於車可行而巳不爲巳也(别/録)
公因說康定以來事嘆曰忠義難立直道難
　行(别録忠義/一作中道)
公因論進退曰處去就之難者不可猛而有
　迹公毎聞新執政用一人歎曰放上則易
　放下則難(遺/事)
凢人語及其所不平則氣必動色必變辭必
　厲唯公不然更說到小人忘恩背義欲傾
　巳處辭和氣平如道尋常事(別/録)
公爲丞相毎見文字有攻人隱惡者即手自
　封之未甞使人見(別/録)
歐陽永叔在政府時每有人不中理者輙峻
　折之故人多怨公則不然從容喻之以不
　可之理而巳未甞峻折之也(語/録)
公因論君子小人之際皆當以誠待之但知
　其小人則淺與之接耳凢人至於小人欺
　巳處覺必露其明以破之公獨不然明足
　以照小人之欺然毎受之未甞形色也(别録/〇又)
(遺事云人有疑公待君子小人皆以誠往往爲小人/所欺奈何公曰不然亦觀其人如何隨分數放之耳)
(豈可以爲小人/不待以誠邪)
公謂小人不可求逺三家村中亦有一家當
求處之之理知其爲小人以小人處之更
　不可校如校之則自小矣人有非毀但當
　反巳是不是巳是則是在我而罪在彼烏
　用計其如何(遺/事)
公語小人害君子猶蜂蠆之毒物違之正使
　不能加諸人可謂善處矣(遺/事)
公以恩及人無求德心故所及者廣所感亦
　深平時非不知人之欺終不别白能受其
欺賤官因事爭於前毎及巳之誤即受之
　事行其直者不主巳爲是若禀事甞訐觸
　非而却之異日復禀終不以前日芥蔕置
　乎色亦惟是之從(遺/事)
孫和甫奉使虜中過魏請教于公公曰勿以
　爲夷狄而鄙薄之甚善
公在魏府僚屬路拯者就案呈有司事而狀
　尾忘書名公即以䄂覆之仰首與語稍稍
　潜卷從容以授之(别/録)
禁卒有私逃數日而負其母以至者軍中執
　之以見公按法當死卒曰母老且病近在
　數舎間常恐不復見誠知擅去當誅得一
　見死無恨公惻然考按得實即以便冝釋
　之軍中感恱有垂涕者(别/録)
公性至仁其臨事或誅一人或笞一人顔色
　不覺有異(别/録)
仁宗朝李都尉喜延士大夫盡聲色之樂一
時館閣清流無不往者公於其間最年少
　獨未甞造焉李數召而公數以事辭人有
　強之者公曰固欲往但未有名耳公處之
　不失和李莫能致怨同時諸公亦不以爲
介也(別/録)
公在大名日有人獻玉盞二隻云耕者入壞
　塚而得表裏無纎瑕可指亦絶寳也公以
　百金荅之㔫爲寳玩毎開宴召客特設一
卓覆以錦衣置玉盞其上一日召漕使且
將用之酌酒勸坐客俄爲一吏誤觸倒玉
盞俱碎坐客皆愕然吏且伏地待罪公神
　色不動笑謂坐客曰凢物之成毁亦自有
　時數俄顧吏曰汝誤也非故也何罪之有
　坐客皆歎服公寛厚不已(遺/事)
公帥定武時夜作書令一侍兵持燭於旁侍
　兵它顧燭燃公鬚公遽以䄂摩之而作書
　如故少頃回視則已易其人矣公恐主吏
　鞭之亟呼視之曰勿易渠巳解持燭矣軍
　中感服(别/録)
公姿貌英特羙鬚髯骨骼清聳眉目森秀圗
　繪傳天下人以謂如髙山大岳望之氣象
　雄傑而包育微細畜泄雲雨藏匿寳怪蓋
　自然也平時家居雖祁寒盛暑倦劇對僮
　使亦攝衣危坐無怠容遇事遽猝而意不
　亂冗劇而才有餘萬兵侍帳百吏遶前處
　之安静𥙿如也巳而剖决皆就條理勤于
　吏職簿書文檄檢察研核莫不躬親左右
　或曰公位重年耆艾功名如此朝廷賜守
　郷郡以養安幸無親小事公曰巳憚煩勞
　吏民當有受敝者且俸禄日萬錢不事事
　吾何安哉公㔫知命毎誡其子曰窮逹禍
　福固有定分枉道以求之徒䘮所守切勿
　爲也余以孤忠自信未甞有因縁慿籍而
　每遭人主爲知巳今忝三公所恃者公
　道與神明而巳矣焉可誣哉其自守如此
(行/狀)
公之在相位也凢進用人惟以公議所在多
　有未甞識者人亦不知出何人門下人或
　可詢聞所稱薦用之不疑甞訪於王安石
　安石曰文行則孫覺吏事則張頡皆可用
　也時二人皆常調小官公乃處覺於館閣
　任頡於省府它皆此類也所薦引於上
　前者未甞輙漏其語間因上有宣諭或
　同僚談說人始聞之公𥘉罷相　上問孰
　可以爲執政者公力薦韓綘忠直有公輔
之器　上遂用爲樞宻副使旣而有排毀
絳者　上曰韓琦之去惟薦此人朕豈可
違公旣罷去蘇頌除脩注往謝二府叅政
趙槩曰韓公屢欲用君以魯公避親嫌今
　乃　上記前日韓公語矣二公始知公甞
　援巳也(家/傳)
公喜用知名士或不識其靣旣用之其人亦
　不自知所進薦也不私所親以官而怨家
仇人其才果可用必用之守楊州日轉運
　　使李參沮州事在陜西甞救有罪將李緯
　　寛之而緯子師中不知猶訟于朝孫沔爲
　　御史以西事詆公甚力及爲宰相悉置不
　　報顯進之三人者皆愧悔深自恨(行狀〇又/遺事云李)
(師中爲布衣坐父緯鎮戎退陣當斬公馳至鎮戎以/賊衆我寡非諸將罪且欲戮其爲首一人師中父在)
(貸中方請于朝李師中赴南宫試遂上書論公募民/爲兵往應賊大擾乞斬公謝陜西旣不行後甞有疑)
(公心公執政有請勿害師中者公曰彼是時以子救/父豈可加罪人聞之咸服其公恕然師中終未之信)
(後擢知两制師中方愧服且深謝之○又家傳曰師/中方坐事廢黜一日擢爲髙陽關安撫使賜對日)
(神宗諭曰韓琦力薦卿有才故委以方靣師中方大/愧服〇又遺事云公兄爲泰倅孫元規爲司理甞薦)
(之遂拜元規書問未甞踰時不講後公爲西帥兵敗/元規領言責深議公罪自此慊公書問遂絶公一日)
(以書問元規平日事契如此若以伯氏嘗薦而後見/攻此乃韓厥之舉也若琦當言責亦不爲元規隱此)
(何待琦之不廣願公勿疑元規疑之終不講書公秉/政頗以公有害巳心後起廢爲慶帥過闕乃泣見曰)
(沔真小人公知沔沔不知公○又家傳曰沔帥慶州/過闕賜對/英宗諭曰韓琦稱卿有邊帥才故復用)
(卿沔退而䄂長書俯伏/謝罪皇愧幾無所容)
有問公郭逵衆人皆謂出公力曰用人等事
　非人臣得專湏還它　主上若用人是則
　將順非則開陳何謂琦力始　英宗欲郝
　質在西府公謂質固得但二府論道經邦
　地一黥卒主之恐反使不安如狄青才業
　爲中外所仗一旦居此論議卒紛然而去
愛之適所以害之　英宗沉吟乆曰曰如
此則用郭逵粗勝質遂然之旣阻其一又
阻其次不可王陶遂見誣以引往年之厮
役又曰此事惟趙少師知之是時同議以
　謂大躐等當近下安排名目遂有同簽書
　之號(遺/事)
公元勲盛德如此聞人一小善則曰琦不及
也(別/録)
公平日獎進人物極愽至心許者不過一二
　人多見其與人長忘人短而用之謂太濫
　其實胷中不啻黒白(遺/事)
公平日論時望諸公皆不以經綸許之謂才
器湏周可當四靣入麄入細乃經綸事業
　今皆可當一靣才也(遺/事)
公論近世宰相獨許裴晉公　本朝惟師服
　王沂公又甞云若晉公點檢著亦有未盡
　處君子成人之羙不可言也不知摘晉公
　何事恨不得聞也或問公威克厥愛允濟
　如潞公臨大事全是威何如曰待威而後
濟者亦是也然有不湏以威而能濟者觀
　公意豈以德不足者必待威以立事耶古
　人謂鵰鶚百鳥望而畏之鸞鳯百鳥望而
愛之其服則一其品固相逺矣(遺/事)
公甞言　仁廟議配饗清議皆與沂公不與
　申公誠意不可欺如此又曰頃時丁宼立
朝天下聞一善事皆歸之萊公未必盡出
萊公也聞一不善事皆歸之晉公未必盡
岀晉公也蓋天下之善惡爭歸焉人之脩
身養誠意不可不謹又曰沂公爲相論其
事則無可數者論其人則天下信之爲賢
宰相又曰申公以進賢自任恩歸於巳時
　士皆出其籠絡獨歐范尹旋収旋失之終
　不受其籠絡(遺/事)
公謂挺然忠義奮不顧身師魯之所存也身
安國家可保明消息盈虚之理希文之所
存也敢問二公曰立一節則師魯可也考
　其終身不免終亦無所濟若成就大事以
　濟天下則希文可也
公言富公爲鄆倅沂公作安撫使一日謂富
　公曰即日當曽位富不敢當沂公曰然進
　時易退時難(遺/事)
或問君實晦叔天下所屬望它日大用何如
　公曰才偏規摹小問晦叔平日曰今日廼
　是平日(遺/事)
孔嗣宗任河北憲司農召議役法别公請言
　公不荅請益堅公曰故舊不當無言此行
　但爲河北說得些衆人不敢道意思足矣
　嗣宗臨上馬又曰富貴易得名節難保嗣
　宗歸不懌者數日終不能自克(遺/事)
吴長文子璟素以堅挺有器節稱公亦稱之
　及幕府有闕門下有以璟爲言者公曰此
　人氣雖壯然包蓄不深發必暴且不中節
　當以此敗置而不言不踰年璟敗皆如其
　言(遺/事)
趙君錫𬒳召别公請教公曰平日之學正爲
　今日若不錯餘不錯矣終不語及它事又
　請云若　上問某事以何對公曰此則在
　廷評自處(遺/事)
李清臣平日多於公前論釋氏貴定力謂無
　定則不能主善公每然之後朝廷斥異論
者清臣頗持两端公因書問之曰比來臺
　閣斥逐紛紛吾親得不少加定力耶公之
　善諭人如此(遺/事)
錢明逸乆在禁林不滿意出爲秦州居常怏
　怏不事事公聞之語人曰巳雖不足獨不
思所部十萬生靈耶(别/録)
公平日謂成大事在膽未常以膽許人往往
　自許也(遺/事)
公曰勇可習(遺/事)
潞公在西府人有以公進退諷潞公者潞公
　曰彦博豈可望韓公韓公地位别彦博則
　有些麄材蒙朝廷擢備两府耳人頗與潞
　公自知之明(遺/事)
韓魏公屢薦歐陽公而　仁宗不用它日復
薦之曰韓愈唐之名士天下望以爲相而
竟不用使愈爲之未必有𥙷於唐而談者
　至今以爲謗歐陽脩今之韓愈也而　陛
　下不用臣恐後之談者謗必及國不特臣
軰而巳　陛下何惜不一試之以暁天下
　後世也　上從之(談/叢)
公言歐曽同在两府歐性素𥚹曽則齷齪每
　議事至厲聲相攻不可解公一切不問俟
　其氣定徐以一言可否之二公皆伏(遺/事)
公晚與歐陽永叔相知而相親最深永叔心
　服公之德量甞曰累百歐陽脩何敢望韓
　公公曰永叔相知無它琦以誠而已公知
　永叔不以繫辭爲孔子書又多不以文中
　子爲可取中書相㑹累年未甞與之言及
　也(別/録)
石守道編　三朝聖政録將上一日求質於
　公公指數事爲非其一　太祖惑一宫鬟
視朝晏群臣有言太祖悟伺其酣寢刺
殺之公曰此豈可爲萬世法已溺之廼惡
其溺而殺之彼何罪使其復有嬖將不勝
　其殺矣遂去此等數事守道服其清識(遺/事)
石守道作慶暦聖德詩忠邪太明白公與范
　公適自陜西來朝道中得之范公拊股謂
　公曰爲此怪鬼軰壞了也公曰天下事不
　可如此如此必壞(别/録)
公言始學行巳當如金玉不受微塵之汚方
　是及其成德有所受亦有所不害者不然
　無容矣(遺/事)
公甞謂忠義之心皆有之惟其執之不固勉
　之不力是以不及於古人(遺/事)
公甞從容議及養兵事慨然曰琦有所思而
得之未甞語人人亦未必信養兵雖非古
然積習已乆不可廢之又自有利處不爲
　不深昔者發百姓戍邊無虚歳父子兄弟
有生離死別之苦議者但爲不如漢唐調
　兵於民獨不見杜甫石壕吏一篇調兵於
　民其弊乃至此後世旣収拾強悍無賴者
養之以爲兵良民雖稅歛良厚而終身保
骨肉相聚之樂此豈小事又其練習戰陣
　而豪勇可使安得與農民同日道也(別/録)
公甞謂處事不可有心有心則不自然不自
　然則擾太原土風喜射故民間有弓箭社
　琦在太原不禁亦不驅故人情自得亦可
寓武備於其間後宋相繼政頗著心處之
　下令籍爲部伍仍湏用角弓太原人貧素
　只用木弓自此有賣牛置弓者人始騷然
　矣此蓋出於有心也(遺/事)
公重恩義好樂士大夫獎與後進賙人之急
　視用財物如瓦礫糠粺不以慁其意旣乏
　則捐已服用玩好或脫取家人簪珥與之
　士歸趨之無逺近公不厭踈戚與交舊之
　孫子寒窶無所託而依以爲生者常十數
　家少善尹師魯師魯亡割俸卑其孤爲直
　其冤于朝仍奏録其子合宗族百口衣食
　均等無所異嫁孤女十餘人養育諸姪比
　于已子所得恩例先及旁族逮其終子有
　褐衣未命者追孝祖考恨不及養奉瑩域
　其厚自五世祖冢皆訪得之買田其旁植
　松檟召人守視之貴顯五十年身爲將相
　累更大賜予及其殁也庫無羡錢室無竒
　玩頼　天子賜金帛官出葬資䘮事得以
　無乏(行狀○又聞見録云尹師魯以貶死其子朴/方襁褓旣長韓魏公聞於朝命以官薦爲屬)
(教育之如子弟朴少年有才所爲或過/舉魏公掛師魯之像哭之朴亦早死)
公天性清簡至於圖畫愽奕聲伎之娱一無
　所好獨觀書史晝夜不倦餘暇則喜書札
　素愛顔魯公書而加以遒徤自成一家端
　重剛勁類其爲人(行/狀)
韓魏公在相府時家有女樂二十餘軰及崔
　夫人亡一日盡厚遣之同列多勸且留以
　爲莫年歡公曰所樂能幾何而常令人心
　勞孰若吾簡靜之樂也識者以謂過人逺
　矣(別/録)
崔公孺諌議大夫立之子韓魏公夫人之弟
　也性亮直善靣折人魏公執政用監司有
　非其人者公孺曰公居陶鎔之地冝法造
　化爲心造化以虵虎者害人之物故置虵
　於藪澤置虎於山林今公乃置之於通衢
　使爲民害可乎魏公甚嚴憚之(記/聞)
或問伊川量可學否曰可學進則識進識進
　則量進曰如魏公可學否曰魏公是間氣
(胡氏傳/家録)
論韓魏公范文正公皆是天資不由講學(上蔡/語録)

三朝名臣言行録卷第一
　　　一之二
　　　　樞宻使濟陽曹武惠王
　　王名彬字國華眞定靈壽人漢乾祐中
　　𥙷成德軍牙職入周以後宫近戚歴典
　　蒲晉軍　太祖乾德初改内客省使兼
　　樞宻承旨二年征蜀以爲歸州行營都
　　監師還授宣徽南院使義成軍節度使
　　開寳七年十月征江南爲昇州西南路
　　行營都部署明年十一月江南平以功
　　拜樞宻使領忠武軍節度　太宗即位
　　加同平章事從平太原加兼侍中出爲
　　天平節度使雍熈三年王師北伐爲幽
　　州道行營前軍都部署以違詔失律責
　　授檢校太保右驍騎上將軍四年起爲
　　武寧節度使　眞宗嗣位召拜樞宻使
　　咸平二年薨年六十九追封濟陽郡王
　　配享　太祖廟庭
王事周甞監蒲州軍蒲帥王知鎬性長厚以
　王帝室近親尤所加禮而王恭謹彌至雖
　公府宴樂必端簡終日未甞旁視王公謂
　從事曰老夫自謂夙夜匪懈今覩監軍誠
散率之甚也(李宗諤/撰行狀)
使吴越宣賚旣畢即日而廻私覿之禮皆所
　不受越人追以奉之王猶不納旣而曰吾
　或終拒之是近名也遂盡籍其數歸奏世
　宗願納内帑世宗曰前使東南者皆分外
　求索是致逺人頗輕朝命汝獨如此可謂
　賢矣然此常禮不必固辭王始拜賜悉散
　遺親舊不留一錢(行/狀)
充晉州兵馬都監劉鈞盗據并汾晉爲敵境
　王未及壯爰膺戎寄晝則訓練夜則警廵
　食無膏梁衣靡文采甞一日王與主帥曁
　諸賔從環坐於野適有鄰道守將命單介
　馳書詣王使人素不識潜問人曰誰爲曹
　公有指王以示之者使人初謂其紿也笑
　曰豈有國戚近臣肯衣弋綈袍坐木素胡
　床者乎審視之方信其簡儉如此(行/狀)
太祖始在潜躍實典禁軍以王中立不倚尤
　所推重然王非因公事未甞造門羣居醼
　樂亦所罕至　太祖益以此竒之建隆二
　年自平陽召歸謂曰我當日常欲親汝汝
　何故踈吾王頓首謝曰臣事周朝連葭莩
　之親復忝内職靖恭守位猶恐獲過安敢
　妄有交納　太祖曰朕素知汝意方將擢
用冝罄乃誠以輔新邦也(行狀○又記聞云/太祖事世宗於澶)
(州曹彬爲世宗親吏掌茶酒/太祖嘗從求酒彬曰/此官酒不敢相與自沽酒以飲/太祖及即位語群)
(臣曰世宗舊吏不欺其主者獨曹彬/耳由是委以腹心使監征蜀之軍)
大舉伐蜀詔劉光義充歸州路行營前軍副
　部署以王爲都監始破三㑹巫山寨次平
夔州又取遂州時諸將皆欲屠城殺降以
　逞威暴唯王申禁戢之令明勸賞之法繇
　是乗破竹之勢不血刃而峽中郡縣悉下
　兩川平王與諸將㑹成都大將王全斌等
　日夕縱酒不恤軍事部下列校皆求取無
　厭蜀人苦之王屢勸全斌等冝速振旅凱
　旋全斌等逗留不發卒致全師雄等作亂
　郡縣相應盗賊􁑌起王與崔彦進悉力剪
　平之洎全斌等歸闕　太祖盡得全斌等
　所爲事狀又靣詰王仁贍仁贍歴詆諸將
　奢縱不法事冀以自解止言清畏廉恪唯
　曹彬一人耳　太祖大怒全斌等並下吏議
　即日授王宣徽南院使充義成軍節度使
　王獨懇請曰收蜀將校皆得罪臣以無功
　獨蒙厚賞恐無以勸天下　太祖笑曰卿
　有茂功加以不伐設有微累仁贍肯惜言
　哉夫懲惡勸善此所以勵臣子也王不敢
　辭(行狀○又掇遺曰曹彬討蜀初克成都有獲婦女/者彬悉閉于一第竅以度食且戒左右曰是將進)
(御當宻衛之洎事罷咸訪其親以還之無者備禮以/嫁之及師還輜重甚多或譛言悉竒貨也/太祖宻)
(令伺之圖書也無銖金寸錦之附焉○又記聞曰王/仁贍自劒南獨先歸闕乞見歷數王全斌等貪縱之)
(狀/太祖笑謂仁贍曰納李廷珪妓擅開豐德庫金/寳此又誰邪仁贍惶怖叩仗待罪曰此行清介畏謹)
(但止有曹彬一人爾○晉公談録曰/太祖遣王全/斌等平蜀全斌殺降兵三千人時曹彬不從但收其)
(文案不署字及師還/太祖傳宣送中書取勘左右/曰方克復西蜀回雖殺降兵亦不可便案劾今後)
(陛下如何用人/太祖曰不然河東江南皆未歸服/若不勘劾恐今後委任者轉亂殺人但且令勘劾洎)
(勘案成宣令後殿見責問曰如何敢亂殺人又曰曹/彬但退不干你事曹不退但叩頭伏罪曰臣同商議)
(罪合誅戮/太祖遂皆原之後忽一日宣曹并潘美/曰命汝収江南又顧曹曰更不得似徃時西川亂殺)
(人曹徐奏曰臣若不奏又恐/陛下未知曩日西川/殺降之事臣曽商量固執不下臣見收得當日文案)
(元不着字太祖令取覽之謂曰如此則當時何故堅/自服罪曰臣從初與全斌等同𬒳委任若全斌等獲)
(罪臣獨清雪不爲穩便所以一向服罪/太祖曰卿/旣欲自當罪又安用留此文字曰臣𥘉謂/陛下必)
(行誅戮故留此文書令老母進呈乞全老母之命/太祖尤器遇之又潜謂曰但只要他歸服切勿煞是)
(他無罪過自是自家着他不得卿切㑹取曹曰謹奉/詔旨不敢違越晉公曰今國家享無疆之休良由是)
(耳而曹之諸子皆享/豐禄豈非餘慶乎)
王與　太祖宻論天下事無不合　上意而
　公堂㑹議如不能言　太祖益所器重(行/狀)
太祖遣曹彬潘美征江南彬辭才力不迨乞
　別選能臣美盛言江南可取帝大言諭彬
　曰所謂大將者能斬出位犯分之副將則
　不難矣美汗下不敢仰視將行夜召彬入
　禁中帝親酌酒彬醉宫人以水沃其靣旣
　醒帝撫其背以遣曰㑹取㑹取他本無罪
　只是自家着他不得蓋欲以恩德來之也
　是故以彬之厚重美之明銳更相爲助令
　行禁止未甞妄戮一人而江南平(聞見/録)
曹彬事　太祖時將討金陵責後主稱疾不
　朝之罪以彬長者令爲統帥將終全其城
　彬累遣告城中大軍决取十一月二十七
　日破城冝早爲之圖後主將遣其愛子清
　源郡公仲寓入覲至仲冬下旬日日克期
　仲寓未出彬屢遣督之言郎君到寨即四
　靣罷攻後主終惑左右之言以爲堅壘如
　此天象無變豈可計日而取蓋敵人之言
　豈足爲信但報言行李之物未備宮中之
　宴餞未畢將以二十七日出彬又令懇言
　至二十六日亦無及矣果以是日城䧟整
　軍成列至其宮城門後主方開門奉表納
　降彬荅拜爲之盡禮先是宫中預積薪後
　主誓言若社稷失守當携血屬以赴火旣
　見彬彬諭以歸朝俸賜有限費用至廣當
　厚自齎裝旣歸有司之籍則無及矣遣後
　主入治裝禆將梁逈田欽祚皆力爭以爲
　苟有不虞咎將誰執彬但㗛而不荅逈等
　切諌彬曰非爾所知觀煜神氣懦夫女子
　之不若豈能自引决哉煜果無他彬遣五
　百人爲般致輜重登舟有一卒負籠下道
旋彬立命斬之負檐者罔敢蹉跌後主旣
失國殊無心問家計旣升舟隨軍官吏入
其宫屏幃几硯什器皆設不動所齎持鮮
矣(談/苑)
江南文武官吏頼王保全皆得其所親屬有
爲軍士所掠者王即時遣還之因大搜軍
中無得匿人妻女倉廩府庫悉委轉運使
　按籍檢視王一不問振乏絶恤鰥寡仁人
　之心無所不至吴人大恱及歸舟中無他
物惟圖籍衣被而巳(行/狀)
曹彬攻金陵垂克忽稱疾不視事諸將皆來
　問疾彬曰余之病非藥石所愈唯須諸公
　共發誠心自誓以克城之日不妄殺一人
　則自愈矣諸將許諾共焚香爲誓明日稍
　愈及克金陵城中皆按堵如故曹翰克江
　州忿其乆不下屠戮無遺彬之子孫貴盛
　至今不絶翰卒未三十年子孫有乞匄於
　海上者矣程頥云(記/聞)
金陵之䧟後主以藏中黃金分賜近臣辦裝
　張佖得二百兩詣曹彬自陳不受願奏其
　事彬以金輸官而不以聞(談/苑)
太祖遣曹彬等下江南許以平定之日授之
　相印洎凱旋恩禮踰厚而絶無前命彬等
因曲宴從容陳叙及之　上曰非忘之也
顧念河東未下而卿等官位隆重豈可更
親此事耶彬等宴退其家各賜錢百萬其
重爵勸功若此(沂公筆録○涑水記聞云彬怏怏/而退至家見錢滿室乃歎曰好官)
(亦不過多得錢/耳何必使相也)
以功拜樞宻使王在宥宻常公服危坐如對
君父接小吏亦以禮未甞以名呼歸私第
唯閉閤宴居不妄通賔客五鼓纔動巳待
漏於禁門矣雖雪霜不易其操如此者八
年(行/狀)
王和氣接物煦如陽春忠誠事君皎如白日
　不以冨貴驕人唯以謙恭自處兩緫機宻
　五臨蕃翰位益髙而志益下寵愈厚而憂
　愈深不蓄羡財爲子孫計不樹私黨爲門
　館恩所居之宅僅芘風雨敗簷踈牖不堪
　其憂而王處之恬然自若喜愠之色家人
　不知湛然澄波莫窺其際所以西降蜀南
　平吴出將入相善始令終者蓋王能以功
　業自全而善守冨貴也加以歴代治亂近
　朝興廢燦然胷中問一知十每與朝士清
　談終日鴻儒碩生自以爲不及(行/狀)
曹侍中爲人仁愛多恕平數國未甞妄斬人
甞知徐州有吏犯罪旣立案逾年然後杖
　之人皆不暁其旨彬曰吾聞此人新娶婦
　若杖之彼其舅姑必以婦爲不利而惡之
　朝夕笞罵使不能自存吾故緩其事而法
　亦不赦也其用志如此(記/聞)
曹武惠王國朝名將勲業之盛無與爲比甞
　曰自吾爲將殺人多矣然未甞以私喜怒
　輙戮一人其所居堂室弊壞子弟請加修
　葺公曰時方大冬牆壁瓦石之間百蟲所
　蟄不可傷其生其仁心愛物蓋如此旣平
　江南回詣閤門入見牓子稱奉勑江南幹
　當公事回其謙恭不伐又如此(歸田/録)
曹武惠王始生周歲日父母以百玩之具羅
　於席觀其所取武惠左手提干戈右手取
　爼豆斯須取一印餘無所視後果爲樞宻
　使相卒贈濟陽王配享帝食公雖兼領將
　相不以爵禄自大造門者皆降廡而揖不
　名呼下吏吏之禀白者雖劇暑不冠不見
　伐江南西蜀二國諸將皆稇載而歸惟公
　但圖史衾簟而巳爲藩帥中塗遇朝紳必
　引車避過市戢其傳呵戒導吏去馬不得
　越十輪恐壅遏市井性仁恕清謹無撓強
　記善談論清白如寒儒宅帑無十日之蓄
　至坐武帳止衣弋綈紵絮而巳征幽州偶
　失律於涿鹿素服待罪趙叅政昌言請按
　軍法朝廷察之止責右驍衛上將軍未幾
　遂起趙叅政自延安還因事𬒳劾於尚書
　省乆不許見時公巳復樞宻使三抗䟽力
　雪之方許朝謁士論歎伏(玉壷/清話)
侍中曹公彬爲樞宻使向公敏中爲副使當
　是時契丹犯塞繼遷叛命每軍書狎至上
　必亟召樞臣計議彬則曰此狂冦當速發
　兵誅討斬决而已止用強弩若干歩兵若
　干定矣敏中徐曰某所儲廪未備或道途
　迂逺或出兵非其時當别施方略制之纎
　悉措置多從敏中所議上謂將帥難其人
　彬必懇激而言臣請自効更無他說敏中
　常私恠之及子瑋亦有將材累歴邊任威
　名甚重晚自樞貳出鎮西鄙臨事整衆酷
類先君復果於戰闘而不肯以安民柔逺
爲意豈將帥之體固當若是邪(王沂公/筆録)
曹冀王彬前後受命帥師征討諸國凢降四
　國主江南西川廣南湖南也未甞殺一無
　辜功名顯著爲諸將之首諸子皆賢令瑋
　琮璨繼領旄鉞陶弼觀王畫像有詩曰蒐
　兵四把降王縛教子三登上將壇其後少
　子玘追封王爵實生　慈聖光獻太后輔
　佐　仁祖母儀累朝聖功仁德天下懷慕
　以至濟隂生享王爵子孫昌盛近世無比
　非元功隂德享報深厚何以至此雖漢馬
　唐郭殆無以過嗚呼盛哉(澠水/燕談)
　　十一卷
　　　　丞相范忠宣公
　　公名純仁字堯夫文正公之次子以恩
　　補太常寺太祝中皇祐元年進士第知
　　汝州襄城開封府襄邑縣治平中爲江
　　東轉運判官擢殿中侍御史遷侍御史
　　出通判安州徙知蘄州歷京西提點刑
　　獄陜西轉運使召還同知諌院修起居
　　注判國子監出知河中府徙成都府路
　　轉運使降知和州加直龍圖閣知慶州
　　　奪職知信陽軍徙齊州管句西京留守
　　　御史臺再知河中府元豐八年復職知
　　　慶州召還充侍講又除給事中元祐元
　　　年拜中大夫同知樞宻院事三年拜尚
　　　書右僕射兼中書侍郎明年以觀文殿
　　　學士知潁昌府進大學士知太原河南
　　　潁昌府召還復爲右僕射又罷知潁昌
　　　河南府改陳州落職知隨州再貶武安
　　　軍節度副使永州安置元符三年以光
　　　禄卿分司南京不數月以觀文殿大學
　　士中太一宫使召以疾不赴薨年七十
　　五　徽宗書其碑額曰丗濟忠直之碑
文正公門下多延賢士如胡瑗孫復石介李
　覯之徒與公從㳺晝夜肄業置燈帳中夜
　分不寢後公貴夫人猶収其帳頂如墨色
時以示諸子孫曰爾父少時勤學燈煙迹
也(言行/録)
再調官皆不赴文正公遣之公曰純仁豈可
　重於禄食而輕去父母耶雖近亦不能朝
　夕在側遂終養焉(言行/録)
丁文正公憂四方無所歸朝廷特爲給所居
　官俸仍借官屋居於許州文正公平生好
　施捐舘之日家惟四壁公居䘮中兄嫂弟
　妹聚族七十口約巳麤糲上下均一内外
　無間言飲食居處人不堪其憂哀毀骨立
　廬墓下與役夫同等而食(言行/録)
知襄城縣伯兄乆病心疾公承事照管湯藥
　飲食居處衣服必躬必親如孝子之事嚴
　父賈文元守北都辟掌機宻召編校祕閣
　書籍皆以兄病辭不赴冨文忠公責之曰
　臺閣清資人豈易得小官出常調亦難事
　何必苦辭公曰冨貴有命(言行/録)
襄城之民素不事𧖟織鮮有植桑者公患之
　因民之有罪而情輕者使植桑於家多寡
　隨其罪之輕重後按其所植榮茂與除罪
　自此人得其利公去民懷之不忘至今號
　爲著作林著作公宰縣時官也(言行/録)
知襄邑縣縣宇學校倉廪驛舎皆一新之又
　營學田擇郷之賢者以教其人聽政之暇
　時一至學親勸誘之(言行/録)
縣有牧地毎嵗衛士縱牧馬踐民田百姓病
　之而縣令不敢誰何公下車恩威著於上
　下百姓知公可頼一日民有訴衛士縱馬
　食田者公捕而杖之衛士校長申殿前司
　殿前司申樞宻院有旨劾公公申中書曰
　非不知衛士非畿邑小官所敢刑然養兵
　出於二稅二稅出於民田衛士牧馬而侵
　食民田則二稅將使何從而出哉身爲縣
　令職在養民若坐視而不恤安用縣令哉
　章上特免罪仍令畿邑兼管句牧地自公
　始也(言行/録)
旱乆不雨公度將來必闕食遂盡籍境内客
　舟召其主而諭之曰民將無食爾等啇販
　唯以五榖貯之於佛寺中候闕食時吾爲
　汝主糶衆賈從命運販不停以至春首所
　蓄無慮十數萬諸縣飢獨境内之民不知
　也(言行/録)
公爲侍御史時方議濮安懿王典禮大臣與
　從官異論公言　陛下親受　仁宗詔而
　爲之子與前代入繼之主不同請如從官
　議繼與御史吕誨等更入論奏不聽則皆
　納告牒家居待罪旣而内出　皇太后手
　書尊王爲皇夫人爲后公復言　陛下以
　長君臨御奈何使命出房闥異日或爲權
　臣矯託之地非人主自安計時巳詔罷追
　尊趣公就職公猶以言不盡用請去益堅
　上不得巳出公通判安州公在臺數言人
　所難言及爭濮王事引誼據經語斥大臣
　尤切繇是名震天下(曽子開/撰墓誌)
神宗初即位慨然有追迹先王内脩政事外
　　攘夷狄之志得王荆公任之多所更張公
　　自還朝即勸　上毋開邊隙(言行録曰自陜/西轉運副使召)
(還/神宗問曰卿在陜西乆主漕輓必精意邊事城/郭甲兵糧儲如何公對曰城郭粗完甲兵粗修糧諸)
(粗備/神宗愕然曰卿才能如此朕所倚頼而職事/皆言粗何也公徐對曰粗者未精之辭如是足矣臣)
(願/陛下無深留意於邊事恐邊臣觀望要功生事/結釁夷狄殘害生靈耗竭財用糜費爵賞不惟爲今)
(日目前之害又將貽他時意外之憂臣願/陛下究/孟子交鄰之道修孔子來逺之徳使好生之德洽于)
(夷狄彼將愛戴/陛下如父母雖其酋首/桀傲欲侵侮我疆其徒亦不爲之用也)又進言
　　變改法度人心不寜書曰怨豈在明不見
　　是圖願　陛下圖不見之怨　上曰何謂
　　不見之怨公曰古人所謂天下之人不敢
　　言而敢怒者是也　上善之令條古事可
　　爲戒者以聞公作尚書解以進及爲諌官
　　前後爲上言以休兵省事節用冨民進君
　　子退小人愛人材申公論爲急崇聚歛事
　　苛刻親䜛佞任偏聽爲戒大則廷論小則
　　䟽逹未聽則連章累牘不苟止其於君子
　　小人之際尤反復激切無所諱避甞論冨
　　韓公在相位不當數移疾杜門自爲形迹
　　吕誨不當罷御史中丞李師中不可守邊
　　薛向不可發運使向行均輸法於六路必
　將掊克生民歛怨基禍它所開陳類如此
　上方鋭於求治又言道逺當馴致事大難
　速成人材不可遽求積敝不可頓革自古
　人君欲事功亟就必爲憸佞所乗不可不
　察公雅與荆公厚善至是數言其以五覇
　冨國疆兵之術惑誤人主失天下望旣而
　劉琦錢顗孫昌齡同時罷御史公又言琦
　等一言柄臣遽以罪絀今在廷阿附者衆
　奈何　陛下更以法驅之益指切荆公并
　及它大臣詞氣甚厲上察其忠留章弗
　下而公請去不巳至闔門不出廼罷諌院
　留修起居注公固辭執政或遣所親諭公
　速起且除知制誥矣公曰是以利訹我也
　言不用萬鍾於我何加焉録所上章納中
　書門下執政見之怒出知河中府(墓誌○/又聞見)
(録云熈寜中朝廷有生老病死苦之語時王荆公改/新法目爲生事曽魯公以年老依違其間冨韓公稱)
(病不出唐質肅與荆公爭按問欲舉理直不勝疽發/背死趙清獻唯聲苦時范忠宣公爲諫官皆劾之言)
(荊公志在近功忘其舊學冨公謀身過於謀國曽公/趙公依違不斷可否忠宣毎曰以王介甫比莽卓過)
(矣但急於功利/遂忘素守耳)
權成都府路轉運使兼領農田水利差役事
　公以新法於民不便反復論奏戒約州郡
　未得遽行安石怒公沮格新法使門下人
　捃摭公私事然卒不能得(言行/録)
環慶大饑帥守坐不職罷去以公代之過闕
　入對　神宗見公甚喜曰卿父在慶甚有
　威名卿兵法必精公對曰臣素儒家未甞
　學兵法又問卿縱不學兵法卿乆隨侍在
　陜西必亦詳熟邊事公對曰臣隨侍時年
　㓜並不復記憶兼今日事體與昔時不同
　且臣不才　陛下若使完繕城壘愛養百
　姓臣䇿疲駑不敢有辭若使臣開拓封疆
　侵攘夷狄則願别擇才者因遂力辭上
　不許公到慶州餓殍满路官無榖以振恤
　公欲發常平封摏粟麥振之州郡皆欲俟
　奏請得旨而後散公曰人七日不食即死
　何可待報諸公但勿預吾寜獨坐罪時一
　路荐饑耕牛殺盡五榖絶種官儲有限方
　懼未有以繼㑹是秋蓬生蔽野而結實如
　粟可食所収狼戾民食之餘公令官糴所
　収尚不貲又於鄰路市耕牛榖種計户口
　分貸蕃漢人户兼以人力墾耕布種甚廣
　遂大有年或言公禀貸過多而無活人之
　實朝廷疑之遣使按治民間聞之爭先輸
　官比使至無負者詔使得藂塚於邠寧間
　喜曰全活不實之罪於此得矣發塚數骸
　藉其數上之詔委夲路監司窮治實前帥
　楚建中所封也與公殊無干涉朝廷遷治
　建中罪公連上䟽云建中當饑儉之初循
　守法令申請措置之間不免有殍死者比
　之臣來繼其法度已成之後故得一意賑
　恤偶免流亡况建中巳坐罪罷去今縁按
　臣而又及建中是一罪而再刑也建中猶
　贖銅三十斤(言行/録)
屬郡流人道慶稱冤按得冤狀郡將种詁訟
　公挾情變獄詔移獄比郡出御史治之逮
　公就對部人數萬號泣遮道童兒相率誦
　詩隨之乆乃去獄成古坐誣吿抵罪公猶
　以它事奪職知信陽軍(墓/誌)
移知齊州齊爲山東劇郡屠販劫盜無虚日
　人或勉公曰公爲政素寛然齊民兇悍性
　好剽劫以嚴治之猶不能戢若一以寛恐
　不勝其治矣公曰寛出於性若強以猛治
　則不能持乆猛而不乆以治兇民取玩之
　道也齊有两司理院囚繫常满多屠販盗
　竊而督賞者公曰此何不責保在外使之
　輸納耶通判州事起白公曰非不知此第
　以此軰兇暴釋之不旋踵復紊官司矣公
　曰終當如何曰徃徃待其自以疾斃於獄
　中是亦與民除害耳公蹙然曰法不當死
　而在位者以情殺之豈理也耶遂盡呼出
　立于庭下戒飭之曰爾軰爲惡不悛在位
　者不欲釋汝懼爲良民害復紊官司也汝
　等若能悔過自新我欲釋汝皆叩頭曰敢
　不佩服教令遂釋之歡呼而出轉相告語
　是嵗犯法者減舊嵗之半(言行/録)
録事叅軍宋儋年中毒暴卒公得罪人置於
　法𥘉宋君因㑹客罷是夜門下人遽以疾
　告公遣家人子弟視其䘮事宋君小殮口
　鼻血出漫汙幎帛公疑其死不以理果爲
　寵妾與小吏爲姦付有司按治具伏因㑹
客置毒在鱉䏑中公曰䏑在第幾廵豈有
中毒而能終席耶命再劾之宋君果不嗜
鼈䏑爲坐客所并乃客散醉歸置毒酒盃
　中而殺之罪人覬他日獄變爲逃死之計
也人以爲公發擿姦伏如神明若非遇公
　則宋君之冤無以申於地下矣(言行/録)
公判留臺時一時耆舊多在洛公與司馬公
　皆好客而家貧相約爲眞率㑹脫粟一飯
　酒數行過從不間一日洛中誇以爲勝事
(行/狀)
除給事中時　哲宗　宣仁太后共政司馬
　温公入相首改差役法公聞之謂人曰此
　事當熟講而緩行不然滋爲民病且宰相
　職在求人變法非所先也還朝力爲温公
　言之温公有所建請公復言宰相當虚心
　以延衆論不必謀自巳出謀自巳出則謟
　䛕得乗間迎合而正士將卷懷退避是時
　初改熈寜案問自首法公奏立文太深又
　言四方奏讞大辟有司一以八年十一月
　詔書從事坐死者視舊數倍非先王寜失
　盡不經之意蓋公雖與温公同志及臨事
　有所矯正類如此於是人皆服公平直且
　知前於荆公非苟爲異也(墓誌○又言行録載/公與温公手東曰蒙)
(示奏藁益見公之存心然公旣知純仁不欲速而示/之以益堅之削蓋欲使知其罪而黙黙耳黙默何難)
(人人皆能不止能黙亦可賛公使公喜而自容於門/下何用犯公怒而喋喋也若果如此則是純仁不若)
(少年合介甫求早冨貴也何用白首強顔於此媚公/求合哉惟其如此所以誤公一顧而提携至此惟公)
(憐其誠而/深察爲幸)
司馬温公欲令進士召朝官保任然後應舉
　又更貢舉法公曰舉人難得朝士相知士
　族近京猶可寒逺之人尤不易矣兼仐之
　朝士未必能過京官選人京官選人未必
　能如布衣徒令求舉未必有益旣欲不廢
　文章則雜文四六之科不如設在衆人埸
中不須別設一科也孟子恐不可輕猶黜
　六經之春秋矣温公從之(言行/録)
除兼侍講公語人曰國之夲在君君之本在
　心人君之學當正心誠意以仁爲體使邪
　僻浮薄之説無自而入然後發號施令爲
　社稷宗廟之福豈務章通句解以資口舌
　之辯哉及在經筵進講必反覆開陳其說
歸於人君可用而後止(言行/録)
同知樞宻院事𥘉公還自慶两宫亟遣中使
　賜太官饍出手詔問禦備西戎之䇿公請
　罷兵棄地因使歸所掠漢人執政持之未
　决㑹公入樞府復申前議又請予地之外
　歸一漢人予絹十两事皆施行旣而夏人
　未順公請陜西一郡自効不許㑹邊臣俘
蕃酋鬼章以獻两宫歸功輔臣褒賜異甚
　公請誅鬼章塞上以謝邊人而議者欲致
　其子収河南故地故赦不殺其後又欲官
之公復固爭然鬼章子卒不至(墓/誌)
公自爲執政務以愽大開上意忠篤革士風
　在樞府時言者攻章惇鄧綰公皆力爲捄
　解因言臣甞爲綰誣奏坐黜今日所陳恐
　録人之過太深實繫國體　两宫感悟即
　日遣中使手詔嘉納因下詔書前日希合
　附㑹之人一切勿問言者亦勿復以言旣
　而在廷頗分朋黨論議多出私意浸潤之
　說稍行學士蘇軾草䇿問題或言引用不
　當韓維罷門下侍郎𥙷外公奏軾無罪維
　心國家弗避嫌謗不可因譛言絀及在相
　位諌官王覿坐論朋黨貶公復爲辨君子
　小人朋黨之異因極言前丗朋黨之禍并
録歐陽文忠公朋黨論以進(墓/誌)
前宰相蔡確坐詩語譏訕簾中臺諌章䟽交
　上必欲朝廷誅殛宰執侍從皆爲當然公
　獨以爲不可遂於簾前開陳方今　聖朝
　冝務寛厚不可以語言文字之間曖昧不
　明之過誅竄大臣今日舉動冝與將來爲
　法式此事甚不可開端也宰臣奏蔡確黨
　人甚盛不可含胡不問公靣奏以爲朋黨
　難辨却恐悮及善人此事正宜詳審不可
　容易繼入奏曰切以朋黨之起蓋因趣向
　異同同我者謂之正人異我者疑爲邪黨
　旣惡其異我則逆耳之言難至旣喜其同
　我則迎合之佞日親以至眞僞莫知賢愚
　倒置國家之患何莫由斯至如王安石止
　因喜同惡異遂至黒白不分至今風俗猶
　以觀望爲能後來柄臣固合永爲商監今
　來蔡確不必推治黨人旁及枝葉臣聞孔
　子曰舉直錯諸枉能使枉者直則是舉用
　正直而可化枉邪爲善人不仁者自當屏
　迹矣何煩分辨黨人或恐有傷仁化公初
　與諸公議蔡確之命唯左丞王存與公相
　恊是日　上前方開陳論列之際諸公畫
　可皆不頋公而先退公獨留身因揖王存
　上前論之益堅　宣仁怒卒貶確新州言
　者交章擊公黨確公遂以疾請外即日以
　公知潁昌府王存知蔡州(言行録〇又聞見/録云元祐三年有)
(吴處厚者以蔡確題安州車蓋亭詩來上以爲謗訕/宣仁太后得之怒曰蔡確以吾比武后當重謫吕汲)
(公爲左相不敢言忠宣乞薄確罪不從𥘉議貶確新/州忠宣謂汲公曰此路荆棘巳七八十年吾軰開之)
(恐自不免汲公又不/敢言忠宣因乞罷政)
先是河上所科夫役許輸錢免夫上下皆以
　爲便公獨憂曰民力自此愈困矣或曰毎
　歲差夫一丁費萬錢今以七千免一丁又
　免百姓奔走執役之勞豈不便乎公曰毎
　歲差夫雖曰萬錢然隨身者不過三千又
　得一丁就食于官今免夫所出七千盡歸
　于官矣民又儼然坐食於家蓋力者身之
　所出錢者非民所有今捨其所有而征其
　所無民安得不病此一事冨民不親執役
　者以爲便窮民有力而無錢者非所便也
　又况差夫必計其的確合用之數縱使所
　差倍其所役則力愈衆民愈不勞矣今若
　出錢以免夫雖三分之工亦可以取十分
　免夫錢其弊無由致察又從來差夫不及
　五百里外今免夫錢無逺不届若遇掊克
　之吏則爲民之害無甚於此(言行/録)
知太原府河東土狹民衆惜地不葬其先公
　遣屬僚収無主燼骨別男女異穴以葬又
　檄一路諸郡皆倣此不可以萬數計刻石
　以記嵗月(言行/録)
復拜尚書右僕射因入謝簾中宣諭曰或以
　謂卿必先引用王覿彭汝礪卿冝與吕大
　防一心公對曰此二人實有士望臣亦知
　之臣終不敢保位蔽賢更望　陛下加察
(行/狀)
公前爲相時有司請歸河故道二三大臣主
　其議公獨爭以爲壅水使髙必難成功况
　今公私匱乏當緩其役朝廷爲出近臣徃
　視還奏如公言主議者不懌宻啓以手詔
　督趣公復固爭　两宫悟爲収還手詔公
　旣罷而河役復興調發至潁昌公又上䟽
　極論　两宫然之而役猶不輟及公再相
　又遣從官御史經度不能易前說然主議
　者必欲成之後雖暫歸故道巳而復决人
　力爲之大敝至于今未復也(墓誌〇又談叢/元祐執政議河)
(爲两說文潞公安樞密燾主故道范丞相王左丞存/主新道士大夫是故者見文安是新者見王范持两)
(可者見/四公也)
宣仁寢疾宰輔入問　后留忠宣曰卿父仲
　淹可謂忠臣在　章獻朝勸　后盡母道
　在　仁宗朝勸　帝盡子道卿當似之(聞見/録)
上方親政於大臣中注意獨厚有宻薦人材
　者輙以質於公又甞問先朝法度公悉心
　以對無所回隱因勸上(御/名)擇執政臺諌
　官且言　仁宗朝委事執政而臺諌實叅
　論議可以爲法然不可用非其人　上嘉
　納之(墓/誌)
一日三省同登蘇轍獨進　上前論殿試䇿
　題因引漢昭變更武帝法度事哲宗怒
　曰安得以漢武比　先帝轍再拜而退曰
　臣引用失當容臣待罪公奏曰漢武雄才
　大略史無貶辭又轍所論非異同正欲救
　巳行之言望　陛下宣住蘇轍尚書右丞
　鄧潤甫越次言曰　先帝法度爲司馬光
　蘇轍壞盡公曰不然法本無弊弊則當改
　上曰人謂秦皇漢武公奏蘇轍之所論事
　與時也非人也轍卒得罪去(聞見録云李清/臣首建紹述之)
(議多害正人一日/哲宗震怒謂門下侍郎蘇轍曰/卿安得以秦皇漢武上比/先帝蘇公下殿待罪吕)
(汲公等不敢仰視忠宣從容言曰史稱武帝雄材大/略爲漢七制之主蓋近丗之賢君蘇轍果以比/先)
(帝非謗也/陛下親政之𥘉進退大臣不當如訶叱/奴僕/哲宗怒少霽罷朝蘇門下舉笏以謝忠宣曰)
(公佛地位中人也蘇公與忠宣同執政忠宣/寡言蘇公平昔若有所疑至此方知其賢)時士
　大夫觀望多誣詆垂簾時事人情大恐公
　以明道二年五月癸酉詔書上之曰望
　陛下稽倣而行以戒薄俗巳而狂人趙天
　啓作擬試䇿傳播中外御史章䟽稍取以
　爲用公又言今狂妄詆訐者巳多容之則
　累聖孝懲之則恐塞言路不若以詔書禁
　約一遵　仁宗故事尋以天啓在元祐中
　甞上書龍熈寜元豐政事爲非道編管鄧
　州公亦求去不許全臺言蘇軾行吕惠卿
　告詞訕謗先帝有旨落職知英州公䟽曰
　熈寜法度皆惠卿附㑹王安石建議不副
　先帝愛民求治之意至垂簾之際始用言
　者特行重竄今巳八年矣言者多當時御
　史何故畏避不即納忠而方有是奏豈非
　觀望耶客省副使髙士敦以　太皇太后
　恩特旨改官蘇轍謫知汝州御史來之邵
　言士敦任成都鈐轄日不法事又論轍所
　謫太近公言之邵爲成都路監司士敦有
　犯自當按發轍與政累年之邵巳作御史
　亦無糾正今乃繼有二奏其情可知(行/狀)
哲宗親政吕汲公欲遷殿中侍御史楊畏爲
　諌議大夫忠宣曰天子諌官當用正人楊
　畏不可用汲公方約畏爲助謂忠宣曰豈
　以楊畏甞言公耶忠宣曰不知也蓋　上
　初召忠宣畏甞有言　上不行忠宣故不
　知也忠宣因乞罷政　上不許後楊畏首
　叛汲公凢可以害汲公者無所不至(聞見/録)
公在相位凢薦引人材必以天下公議所薦
(命家人促裝/以待謫命)
公在隨幾一年州事毫髪必親客至談笑終
　日無倦色公素苦目疾忽全失其明因上
表乞致仕章惇戒堂吏不得上蓋懼公復
有指陳終移　上意遂貶公武安軍節度
副使永州安置命下公怡然就道切戒子
弟不得小有不平意曰不見是而無悶爾
　曹勉之人或謂公爲近名公聞而歎曰七
　十之年两目俱䘮萬里之行豈其欲哉伹
　區區愛君之心不能自巳人若避好名之
　嫌則無爲善之路矣(行狀○又聞見録云永州/命下忠宣欣然而徃毎諸)
(子怨章惇忠宣必怒止之江行赴貶所舟覆扶忠宣/出衣盡濕顧諸子曰此豈章惇爲之哉至永州公之)
(諸子聞韓維少師謫均州其子告惇以少師執政日/與司馬公議論多不合得免行欲以忠宣與司馬公)
(議役法不同爲言求歸白公公曰吾用君實薦以至/宰相同朝論事不合即可汝軰以爲今日之言不可)
(也有愧而生者不若/無愧而死諸子遂止)
公在永三年怡然自得或加以撗逆人莫能
　堪而公不爲動亦未甞含怒於後也(墓/誌)
公到永日課兒孫誦書躬親教督常至夜分
　在永三年終始如一至於飲食居處人不
　堪其憂公未甞興一念毎對賔客唯論聖
賢脩身行巳餘及醫書方藥他事一語不
持口而氣皃益康寜如在中州時(行/狀)
上皇即位之𥘉欽聖皇太后同聽政忠宣公
　自永州先以光禄卿分司南京鄧州居住
　蓋二聖欲用公矣遣中使至永州賜茶
　藥宻諭曰　皇帝與　太皇太后甚知相
　公在先朝言事忠直今虚位以待相公不
　知目疾如何用何人醫治只爲左右有不
　是當人阻隔相公公頓首謝又曰　太后
　問相公官家即位行事如何天下人何說
　公曰老臣與逺方之人唯知鼓舞聖德又
　曰天下有不便事但奏來公曰敢不奉詔
　又曰鄧州且去否公曰巳出望外如歸郷
　里又曰離闕下日　二聖再三言　太后
　在宫中　皇帝在藩邸甚知相公是直臣
　公感泣不巳俄復觀文殿大學士中太一宫
　使召赴闕供職而公病詔書有豈唯尊徳
　尚齒昭示寵優庶幾鯁論嘉謀日聞忠告
　之語公捧詔泣曰　上果用我矣目明全
　失風痺不隨恩重命輕死有餘責上又
　　遣中使賜銀合茶藥促公入覲仍宣渇見
　　之意公曰老臣命薄虚蒙聖眷乞歸潁昌
　　養疾　上不得巳許之毎見輔臣問安否
　　乃曰范純仁得一識靣足矣公復告老不
　　允詔至公巳薨矣上與　皇太后震悼
　　出涕先是公疾革精識不亂諸子侍側口
　　占遺表凡八事命門生李之儀次第之(言/行)
(録載此表略云蓋常先天下而憂期不負聖人之學/此先臣所以教子而微臣資以事君又曰若/宣仁)
(之誣謗未明致保佑之憂勤不顯夲權臣務快其私/忿非/㤗陵實謂之當然以至未究流人之徃愆悉)
(以聖恩而特叙尚使存殁猶汙瑕疵又復未解彊埸/之嚴幾空帑藏之積有城必守得地難耕凡此數端)
(願留/聖念)諸子以其所言皆朝廷大事且防後患
　以公口占畫一繳申潁昌府用府印寄軍
　資庫及將葬之儀又作行狀論公平生立
　朝行已大節蔡京用事小人附㑹言公之
　子正平等撰造中使至永州傳宣聖語以
　爲遺表非公意也正平與之儀皆下御史
　獄捶楚甚苦正平之儀欲誣服其傳宣中
　使獨不服曰舊制凡傳聖語受本於御前
　請寳印出注籍於内東門遣使受聖語籍
　中使從其家得永州傳宣聖語夲有御寳
　如所言又驗内東門受聖語籍亦同又下
　潁昌府取正平所繳納遺表八事皆實獄
　遂解正平猶覊管象州之儀覊管太平州
　正平之家死於嶺外者十餘人獨正平遇
　赦得歸不出仕終身爲選人蔡京者紹聖
　初爲户部尚書欲結后戚向氏故奏展向
　氏墳寺事下開封府正平爲開封府縣尉
　徃按視其地曰向氏寺地步巳足民田不
　可奪府以其言聞　哲宗怒京贖銅二十
　斤京由此恨正平故欲誣殺之嗚呼使忠
　宣公無恙相　上皇於𥘉載天下豈復有
　今日之旤公旣病不能朝　上皇始命相
　曰曽布與蔡京云(聞見/録)
公性夷易寛簡弗以聲色加人及誼所在則
　挺然不少屈誠心好善不爲忮克甞曰吾
　平生所學得之忠恕二字而巳繇是所至
　人歸其仁而憚其正歷事四丗終始無間
言自爲布衣以至宰相㢘儉恭遜不少加
損政府恩錫屢斥以廣義莊晚年南還貧
甚得賜輒均及屬人前後任子恩多先踈
　族故公殁之日㓜子五孫未官(墓誌〇又言/行録云公甞)
(曰我平生所學唯得忠恕二字一生用不盡以至立/朝事君接待僚友親睦宗族未甞須臾離此也又戒)
(子弟曰人雖至愚責人則明雖有聦明恕巳則昏爾/曹但常以責人之心責巳恕巳之心恕人不患不到)
(聖賢地位也親族間有子弟請教於公公曰唯儉可/以助廉唯恕可以成徳其人書於坐隅終身佩服公)
(平生自奉食無重肉不擇滋味麄糲毎退自公易衣/短褐率以爲常自少至老自小官至逹宦終始如一)
(雖暑月燕居不去上服未甞跣足亦不揮扇/見子弟雖顚沛造次非加冠冕莊容不見)
　公甞曰人材難得欲隨事有用則緩急無以
　　應手七年之病求三年之艾非儲之以待
　　則如病者何故雅以人才爲巳任毎有薦
　　引必先公議而及其至也内舉有所不避
　其不可則人君所主亦必爭(行/狀)
公教子弟曰六經聖人之事也知一字則行
　一　字要須造次顚沛必於是則所謂有爲
　者亦若是耳豈不在人耶(行/狀)
時西邊儒帥有以威敵斥境請于公者手自
　荅曰大輅與柴車較逐鸞鳯與鴟梟争食
　連城與瓦礫相觸君子與小人鬪力不惟
　不能勝兼亦不可勝不惟不可勝雖勝亦
　非也(行/狀)
子言范公堯夫之寛大也昔余過成都公時
攝帥有言公於朝者朝廷遣中使降香峨
　眉實察之也公一日訪予欵語予問曰聞
　中使在此公何暇也公曰不爾則拘束已
　而中使果怒以鞭傷傳言者耳屬官喜謂
　公曰此一事足以塞其謗請聞於朝公旣
　不折言者之爲非又不奏中使之過也其
　有量如此(程氏/遺書)
范公堯夫攝帥成都程子將告歸别焉公曰
　願少留純仁將别子曰旣别矣何必復勞
　輿衛遂行公使人要於路曰願一見也旣
　見曰先生何以教我子曰公甞言爲將帥
　當使士卒視巳如父母然後可用然乎公
　曰如何子曰公言是也然公爲政不若是
　何也公曰可得聞與子曰舊帥新亡而公
　張樂大饗將校於府門是教之視帥如父
　母乎曰亦疑其不可故使屬官攝主之也
　子曰是尤不可也公與舊帥同僚也失同
　僚之義其過小屬官於主帥其義重曰廢
　饗而頒之酒食如何曰無頒也武夫視酒
　食爲重事弗頒則必思其所以而知事帥
　之義乃因事而教也公曰若從先生言而
　不來則不聞此矣其喜聞義如此(遺/書)
正叔說堯夫對　上之詞言　陛下冨國強
　兵後待做甚以爲非是此言安足諭人主
　如周禮豈不是冨國之術存焉子厚言堯
夫抑　上冨強之說正猶爲漢武帝言神
　仙之學長年不足惜言豈可入聖賢之曉
　人不如此方拙如梁惠王問何以利國則
說利不可言之理極言之以至不奪不饜
(遺/書)
科舉取人不得間有得者自是豪傑之士因
　科舉以進耳且資䕃得官與進士得官孰
　爲優劣以進士爲勝以資䕃爲慊者此自
　後丗流俗之論至使人恥受其父祖之澤
　而甘心工無益之習以與孤寒之士角勝於
　埸屋僥倖一第以爲榮是何見識夫應舉
　亦自寒士無禄不得巳籍此進身耳如得
　巳何用應舉范堯夫最有見識然亦以資
　䕃與進士分優劣建言於有無出身人衘
　位上帶左右字不可謂無所蔽也其言曰
　欲使公卿家子弟讀書耳此意甚善但以
　應舉得官者爲讀書而加獎勸焉則彼讀
　書者應舉得官而止耳豈眞學道之人至
　如韓持國自是經國之才用爲執政亦了
　得不可以其無出身便廢其執政之才曰
　堯夫所别異者莫非此等人否曰執政不
　是合下便做亦自小官以次遷之如後來
　吴坦求等在紹聖中𬒳駮了愽士以無出
　身故也彼自布衣中朝廷以其學行賜之
　爵命至其冝爲愽士乃復以爲無出身奪
　之此何理也資䕃進士中俱有人惟其人
　用之加一右字亦自沮人爲善(龜山/語録)
元符末吕惠卿罷延安帥陸師閔代之有訴
惠卿多以人冒功賞者師閔以其事付有
　司未竟罷去曽布爲樞宻使素與惠卿有
隙特自太原移徳孺延安蓋德孺於惠卿
　亦有隙也德孺至取其事自治有自皇城
　使追奪至小使臣者德孺由是太失邊將
之心議者謂有詞於前政事巳在有司德
孺乃取以自治失矣徳孺聦明過人而爲
曽布所使惜哉未幾德孺亦以論役法罷
　如忠宣丞相則不然公帥慶陽時爲緫管
　种詁無故訟於朝上遣御史按治詁停
　任公亦罷帥至公爲樞宻副使詁尚停任
　復薦爲永興軍路鈐轄又薦知隰州公毎
　自咎曰先人與种氏上丗有契義純仁不
　肖爲其子孫所訟寜論事之曲直哉嗚呼
　可謂以徳報怨者也以徳孺之賢於是乎
　有愧於忠宣矣(聞見/録)
紹聖𥘉　哲宗親政用李清臣爲中書侍郎
　范丞相純仁與清臣論事不合范公求去
　帝不許范公堅辭　帝不得巳除觀文殿
　大學士判潁昌府召章惇爲相未至清臣
　獨當中書益覬倖相位復行免役青苗法
　除諸路常平使者惇至不能容以事中之
　清臣出知北京建中靖國𥘉　上皇即位
　用韓忠彦爲相清臣爲門下侍郎忠彦與
　清臣有連故忠彦惟清臣言是聽清臣復
　用事范右丞純禮忠彦所薦清臣罷之劉
　安丗吕希純皆忠彦所重清臣不使入朝
　外除安丗帥定武希純帥髙陽張舜民忠
　彦薦爲諌大夫清臣出之帥眞定其所出
　與外除及不使入朝者皆賢士清臣素所
　憚不可得而用者忠彦懦甚不能爲之主
　曾布爲右相用范致虚諌䟽云河北三帥
　連衡恐非社稷之福劉安丗吕希純同日
　報罷清臣亦爲布所䧟出知北京伯温常
　論紹聖建中靖國之𥘉朝廷邪正治亂未
　定之際皆爲一李清臣以私意幸相位壞
　之邪說旣勝衆小人並進清臣自亦不能
　立於朝矣使清臣在紹聖初同范丞相在
　建中靖國𥘉同范右丞劉安丗吕希純張
　舜民以公議正論共濟國事則朝廷無後
　日之禍而清臣亦得相位享羙名矣此忠
　臣義士惜一時治亂之機爲之流涕者也
(聞見/録)
文正公四子長子少有大志不幸疾廢公與
　叔季克丗其家而公憂國愛君不以利害
　得䘮貳其心刻意名節難進易退雖屢黜
　廢志氣彌勵人以爲有文正之風焉其在
朝廷專務獎進人材故天下善類視公用
舎以爲消長其論議平恕不爲巳甚丗謂
　使其言行於熈寜元豐時後必不至紛更
盡申於元祐中必無紹聖大臣讎復之禍
　今上虚巳待公天下亦幸公復用而公疾
　不能朝以至不起哀哉旣病口授諸子遺
　奏數百言讀者益歎其忠(墓/誌)
曽文昭公銘公之墓曰逺矣范宗陶唐其系
　更夏商周保姓受氏在晉宣子以告穆叔
　流非不長止曰丗禄孰爲不朽維後有人
　若公父子再秉國鈞有德有言百丗弗泯
　公起諸生至位丞相一節不回雖老猶壯
　御史抗議公惟守禮諌垣建白公不言利
　封疆之事公曰休兵廟堂之論公則持平
　利害異趣公爲砥柱愛惡相讎公爲虚舟
　丗夸以爭公避不有衆所憚行公惟恐後
　堂堂嶷嶷古社稷臣正色四丗屢亨屢屯
　白首南遷縱心順命巳僵復起　天子之
　聖有澤在民有謀在國壽非不多人以爲
　嗇惟其卓偉山髙日赫歸從先君嵩洛之
　側　帝念公賢形于詔墨後人來咨不假
　方冊請視豐碑丗濟忠直
　　　十之二
　　　　安定胡先生
　　先生名瑗字翼之㤗州海陵人累舉不
　　第年四十餘景祐初更定雅樂詔求知
　　音者范文正薦先生白衣對崇政殿授
　　祕書省校書郎范公使陜西辟丹州推
　　官改湖州州學教授以殿中丞致仕皇
　　祐中復召議樂授光禄寺丞兼國子監
　　直講嘉祐𥘉擢太子中允天章閣侍講
　　仍治太學旣而疾不能朝以太常博士
　　復致仕歸老於家而卒
侍講布衣時與孫明復石守道同讀書㤗山
　攻苦食淡終夜不寢一坐十年不歸得家
　問見上有平安二字即投之澗中不復展
　讀(曾孫滌/所記)
師道廢乆矣自明道景祐以來學者有師惟
　先生曁泰山孫明復石守道三人而先生
　之徒最盛其在湖州之學弟子去來常數
　百人各以其經轉相傳授其教學之法最
　備行之數年東南之士莫不以仁義禮樂
爲學慶曆四年天子開天章閣與大臣講
　天下事始慨然詔州縣皆立學於是建太
學于京師而有司請下湖州取先生之法
　以爲太學法至今爲著令(歐陽公/撰墓表)
先生教人有法科條纎悉備具以身先之視
　諸生如其父兄諸生亦信愛如其子弟
胡安定在湖州置治道齋學者有欲明治道
　者講之於中如治兵治民水利筭數之類
　甞言劉彞善治水利後累爲政皆興水利
　有功(程氏/遺書)
先生尤患隋唐以來仕進尚文詞而遺經業
　苟趨禄利及爲蘇湖二州教授嚴條約以
　身先之雖大暑必公服終日以見諸生嚴
　師弟子之禮解經至有要義貇貇爲諸生
言其所以治己而後治乎人者學徒千數
　日月刮劘爲文章皆傳經義必以理勝信
　其師說敦尚行實後爲太學四方歸之庠
　舎不能容旁拓歩軍居以廣之五經異論
弟子記之自爲胡氏口義侍邇英講不以
諱忌爲避(蔡端明撰墓誌○又曾孫滌記云侍講讀/乾元亨利貞不避諱/上與左/右皆失)
(色侍講徐曰臨文/不諱/上意遂解)
安定先生在湖學時福唐劉彞執中徃從之
學者數百人彞爲髙第凡綱紀於學者彞
　之力爲多熈寧二年召對　上問從學何
　人對曰臣少從學於安定先生胡瑗　上
　曰其人文章與王安石孰優彞曰胡瑗以
　道德仁義教東南諸生時王安石方在場
　屋脩進士業臣聞聖人之道有體有用有
　文君臣父子仁義禮樂歴丗不可變者其
　體也詩書史傳子集垂法後丗者文也舉
　而措之天下能潤澤其民歸于皇極者其
　用也國家累朝取士不以體用爲夲而尚
　其聲律浮華之詞是以風俗偷薄臣師瑗
　當寳元明道之間尤病其失遂明體用之
　學以授諸生夙夜勤瘁二十餘年專切學
　校始自蘇湖終于太學出其門者無慮二
　千餘人故今學者明夫聖人體用以爲政
　教之夲皆臣師之功也　上曰其門人今
　在朝爲誰對曰若錢藻之淵篤孫覺之純
　明范純仁之直温錢公輔之簡諒皆　陛
　下之所知也其在外明體適用教于民者
　迨數十軰其餘政事文學粗岀於人者不
　可勝數此天下四方之所共知而歎美之
　不足者也　上恱(李廌/書)
先生弟子散在四方隨其人賢愚皆循循雅
　飭其言談舉止遇之不問可知爲先生弟
　子其學者相語稱先生不問可知爲胡公
　也(墓/表)
侍講當召對例湏先就閤門習儀侍講曰吾
　平生所讀書即事君之禮也何以習爲閤
門奏　上令就舟次習之侍講固辭　上
亦不之強卒許之人皆謂山野之人必失
儀及登對乃大稱旨　上謂左右曰胡瑗
進退周旋舉合古禮(曾孫滌/所記)
安定先生皇祐至和間爲國子直講朝廷命
主太學生餘千人先生日講易予列諸生
執經座下先生每講罷或引當丗之事以
明之至小畜以謂畜止也臣止君也巳乃
言及中令趙公相　藝祖日　上令擇一
任諫争臣中令具名以聞　上却之弗用
　異日又問可任者中令復上前劄　上亦
却之如此者三仍碎其奏擲於地中令輙
懷以歸它日復問中令乃𥙷所碎劄子呈
于　上　上乃大悟卒用其人(麈/史)
胡先生瑗判國子監其教育諸生皆有法先
生每語諸生食飽未可據按或乆坐皆於
氣血有傷當習射投壷㳺息焉是亦食不
　語寢不言之遺意也程伊川曰凡從安定
　先生學者其醇厚和易之氣望之可知也
　國子監舊有先生祠紹聖初林自爲博士
　聞於朝徹去(聞見/録)
公在　仁宗朝嘗上書請興武學其略曰頃
　歲吴育巳建議興武學但官非其人不乆
　而廢今國子監直講内梅堯臣曾注孫子
　大明深義孫復而下皆明經旨臣曾任邊
陲頗知武事若使堯臣等兼莅武學毎日
　只講論語使知忠孝仁義之道講孫吴使
　知制勝禦敵之術於武臣子孫中選有智
　略者三二百人教習之則一二十年之間
　必有成効臣巳撰成武學規矩一卷進呈
　荆公詩曰先收先生作梁柱以次收拾桷
　與榱皇祐末召先生爲國子監講書專管
　勾太學數年進天章閣侍講猶兼學政其
　初人未甚信服乃使其徒之巳仕者盛晦
　之僑顧子敦臨吴元長孜軰分治職事又
　令孫莘老覺說孟子中都士人稍稍從之
　一日升堂講易音韻髙朗指意明白衆方
　大服然在列者皆不喜謗議蜂起先生偃
　然不顧也強力不倦以卒有立迄今三十
　餘年猶用其規橅不廢先生在學時毎公
私試罷掌儀率諸學子㑹于首善堂合雅
樂歌詩乙夜乃散諸齋亦自歌詩奏琴瑟
之聲徹于外(吕氏家/塾記)
吕原明侍講爲廌言頃　仁皇時太學之法
寛簡國子先生必求天下賢士眞可以爲
　人師者就其中又擇其尤賢者委專掌教
導規矩之事胡翼之瑗初爲直講有㫖專
掌一學之政文學行義一代髙之旣專學
政遂推誠教育多士身率天下之士不逺
萬里來就師之方是時㳺太學者端爲道
藝稱弟子者中心恱而誠服之也胡亦甄
　别人物擇其過人逺甚人畏服者獎之激
　之以勸其志又各因其所好類聚而别居
　之故好尚經術者好談兵戰者好文藝者
　好尚節義者皆使之以類群居相與講習
　胡亦時召之使論其所學爲定其理或自
　岀一義使人人以對爲可否之當時政事
　俾之折衷故人皆樂從而有成今朝廷名
臣徃徃胡之徒也(李廌/記)
客有話胡翼之爲國子先生日番禺有大啇
　遣其子來就學其子儇宕所齎千金仍病
　甚瘠客于逆旅若將斃焉偶其父至京師
　閔而不責携其子謁胡先生告其故曰是
　冝先警其心而後誘之以道者也乃取一
　帙書曰汝讀是可以先知養生之術知養
　生而後可以進學矣其子視其書乃黃帝
　素問也讀之未竟惴惴然懼伐性命之過
　甚悔痛自責冀可自新胡知其巳悟召而
　誨之曰知愛身則可以脩身自今以始其
　洗心向道取聖賢之書次第讀之旣通其
義然後爲文則汝可以成名聖人不貴無
　過而貴改過無懷昔悔第勉事業其人亦
　頴銳善學二三年登上第而歸(李廌/記)
君在丹州建議更陳法治兵器開廢地爲營
　田募土人爲兵給錢使自市勁馬漸以代
東兵之不任戰者雖軍校蕃酋亭鄣厮役
　以事見輙飲之酒訪備邊利害得以資其
帥府府多武人初謂君徒能知古書耳旣
觀君之所爲不以異己翕然稱之(墓/誌)
安定授監某處作院旣之官三日從容與老
吏言製作利害以誠告曰器不精良由百
　工皆督以程課趣赴期㑹毎苟簡於事備
數而巳今欲革此敝莫若使工各盡其能
　竭其力每事必求精緻仍不使之懈墮然
　後計其成而定以日力名數可也安定從
　其說工吏欣然赴功樂事兵器堅利大非
　前日比矣至今爲作院法也此事關注聞
　之龜山(言行/録)
侍講治家甚嚴閨門整肅尤謹内外之分兒
　婦雖父母在非節朔不許歸寧先子年弱
　冠常侍立左右賔至則供億茶湯并有遺
　訓嫁女必湏勝吾家者娶婦必湏不若吾
　家者或問其故曰嫁勝吾家則女之事人
　必欽必戒婦不若吾家則婦之事舅姑必
　執婦道(曽孫滌/所記)
　　　十之一
　　　　丞相康國韓獻肅公
　　公名絳字子華叅知政事忠憲公之子
　　也以父任爲大理評事登進士甲科除
　　太子中允通判陳州召知太常禮院歴
　　開封府推官户部判官江南饑出爲體
　　量安撫還知制誥出知河陽召入翰林
　　爲學士權御史中丞出知蔡州移知慶
　　州加端明殿學士知成都府　英宗即
　　位召還除三司使俄拜樞宻副使　神
　　宗𥘉領制置三司條例司拜叅知政事
　　熈寜二年拜陜西河東宣撫使即軍中
　　拜同中書門下平章事㑹慶州卒叛遂
　　罷相守鄧州徙知大名府七年復爲相
　　出知許州拜建雄軍節度使知定州移
　　河南府　哲宗即位進封康國公加開
　　府儀同三司判大名府屢告老拜司空
　　檢校太尉致仕薨年七十七
公爲開封府推官男子冷清自謂母娠宫中
　生民間於是自稱皇太子都人聚觀頗以
爲疑吏収捕驗問亦不敢迫府官至有改
容禮之者旣而果無實猶止覊置近郡公
上䟽引成方遂事論奏甚切清遂伏誅(劉/貢)
(父撰/行狀)
江淮兩浙歳飢以公體量安撫江南東西路
　到部則發倉廪振貧乏問百姓疾苦縣邑
　以衙前爲重役一當其役則破家竭産民
　至有嫁祖母與母而析生異居以避役者
　公爲立則衙前法奏行之民以爲便又兼
　并之家私占陂池溪湖少出稅以錮其利
　公使以税均所近民田而陂池溪湖使衆
　共之(行/狀)
使還除右正言供職時大臣佐佑時政務循
　故事公一日奏言政事冝出聖斷上諭
　云屢有人言朕少斷非不欲豦分蓋縁國
　家動有　祖宗故事苟或出令未合憲度
　便成過失以此須經大臣論議而行臺諌
　官見有未便但言來不憚追改也(行/狀)
宣祖神御温成園陵皆寓奉先寺　仁宗將
　幸奉先或謂因欲臨后園公預以所聞諌
　旦日飭駕使諭公曰朕欲酌神御非詣后
　園也(李邦直撰/神道碑)
召爲翰林學士　仁宗甞遣使祈嗣茅山公
　當草祝詞公因上䟽言祈嗣頋禱祠何益
　夫女御閉於深宫者衆宦人養子絶人之
　丗者多非所以順天地致螽斯之福於上
　也書奏　仁宗即日出宫人數百詔有司
　裁定宦人養子令(神道/碑)
孫沔吕溱等守藩犯法從官聮章請貰其罪
　公曰法自貴者始更相救援則公道廢矣
　遂并劾之宫人或納賂請降度牒紫方𫀆
　歳時内宴至有與伶官私笑語者公宻發
　其事　上亟爲逐典掌劉氏及它不謹者
　十餘人(神道/碑)
自公爲中司言事甚多時富鄭公爲宰相多
　寢不下公不能堪條前後所言極論之初
　張茂實母乳悼獻太子茂實㓜從其母畜
　於宫中後壯長寖貴領親軍以掛嫌議出
　爲外官至是鄭公復用茂實主兵公并以
　爲言且論其畏避自私不足以荅上恩塞
　群望因請歸家待罪不敢赴臺供職而諌
　官詆公中傷宰相擅去官守由是罷知蔡
　州(行/狀)
知成都府蜀中春秋夏米價常貴張詠尚書
　治蜀自二月減價糶官米八月糶塩各給
　劵爲據以惠貧户歳乆質賣悉歸豪右公
　諭其自首别給劵貧民凢七千餘户因奏
　每三年視貧富一易之民有疾疫致醫藥
　客軍貧民死者葬之奏立寺額度僧主管
　増置學校减嗇冗費異時内臣奉使至蜀
　州郡迎悅其意有所貨易輙附益之其費
　皆出於酒場官衆以爲患公奏請加禁約
　英宗聞之喜詔内侍省著爲令毎行必申
　飭焉(行/狀)
爲三司使内諸司吏有干恩澤者詔已許之
　公執條例奏禀上曰朕不知條例當爲
　卿改後有此等事亦須執奏三司事多與
　宫省相關近習有所干請即牾條例公未
　甞詭隨公一日奏事具爲上言所以且
　曰即有飛語願賜覆實上曰知卿盡公
　不肯放過事朕在藩邸時備聞群臣以國
　事爲人情隳壞法度積弊日甚頼卿盡力
　我自諳暁卿勿慮也它日公又言曰國朝
　之制上所用財幣不欲顯名者乃用合同
　慿由取之内臣因循凢賜予之類並以合
　同慿由施行歳常數十百萬三司無由鉤
　校人皆疑禁中浮費不知其間賜予宗室
　及群臣者過半也請以其冝付有司者付
　之有司　英宗嘉納自是費用之有例者
　悉歸三司得以㑹計矣(行/狀)
遷樞宻副使因進對　神宗問天下遺利公
　對求遺利莫若盡地力退而具䟽以謂害
　農之大弊無甚於差役不可不改請委侍
　從臺省官集議及聖詔愽謀以収群䇿
　上嘉納之𥘉公在三司時議欲使官户量
　出免役錢兼并之家計田頃承役唯存郷
　役及弓手之外並與蠲除單丁女户在第
　一等者亦量納役錢其餘一切以免役錢
　雇召如此即不限田而官户兼并之家不
　敢過制以貪利中人得以置田以爲生品
　官不必充役而無業之民得以應募矣至
　是　上手扎取之公具録以進　上令學
　士草詔訪問旣進入　上以未見哀痛惻
　怛之意手定詔藁宻封示公令公潤色以
　進爲大小訪焉王荆公領條例司深以公
　言爲然遂推廣衙前之法以及它役(行/狀)
熈寜三年五月除叅知政事時樞宻副使闕
　貟㑹公獨奏事　神宗問誰可𥙷者公以
　司馬光對遂以授光(行/狀)
熈寜二年九月夏羗大入慶州境圍七寨殺
　略數千邊將髙敏戰死榆林以公爲陜西
　宣撫使賜空名宣告即軍中賞功詔許除
　補所部官自受命至陛辭三日而行賜金
　繒及織文𫀆纔至邊悉分與將吏公初行
　環慶勞饗蕃漢士傷痍者賜帛褁瘡治兵
　鄜延使偏將种諤出青澗城趨銀州界破
　撫寜開光諸帳屯守囉兀公欲自髙奴通
　道河東詔兼河東宣撫使就拜同中書門
　下平章事昭文舘大學士公遣將出麟府
　兵徑虜中凢九日㑹囉兀下又破賊馬户
　川斬馘數千獲綉旗木符領盧印公𥘉至
　邊裂諸路兵置七將間其無備互出擣之
　至是深入破敵者十七戰皆捷招降數萬
　人居以曠圡方築據奪其要害而慶將失
　撫御兵有叛亡者時内外多與公異意争
　歸咎宣撫司邊事摇矣公一不辨以身任
　其責罷相知鄧州其後旣収兵羗人亦卷
　廬帳驅畜産遁去客食河外餓死者衆數
　年終不能復而使大酋數叩保安軍求通
　使並塞皆空無賊火　上於是知公爲有
　功復召爲相(神道碑〇又行狀云申勑諸路爲/堅壁自守之計城寨有不可守者)
(棄之分七將之兵爲淺攻擾擊之計以困戎虜〇或/云公命种諤城囉兀雪中築撫寜堡調發倉卒關中)
(騷然公駐延州命四路帥無得預軍事皆聽於諤又/命蕃官王文諒節制環慶之師自入陜西以軍中錢)
(散與乞人又奪騎士馬以與蕃部厚犒賞之軍士皆/怨夏人䧟撫寜又急攻囉兀公命諸路出師牽制慶)
(兵再出/遂作亂)
公之入相繼王荆公之後政事有未便者賢
　士大夫或置不用公將更易振舉之奏古
　者冢宰制國用今天下財用出入宰相乃
　不預聞始置局中書稽攷天下財用之數
量入以爲出援用司馬光　上曰吾於光
　豈有所愛頋光未肯來耳又數與同列論
　事　上前不得盡行其言乃歎曰勢不能
　有所禆𥙷矣唯早去位可以全進退之分
　故一年之間求去者三(行/狀)
三司使發市易官罪而同列佑之欲弗責方
　創賈人免行錢孫尚書永議有異而同列
　欲論永罔上故不實上書人鄭俠絞切下
　獄而執政馮公京甞賙俠同列欲以黨俠
　爲重坐公辨　帝前不得直數求罷上
　爲逐市易官稍寛二臣者而它相至欲復
　留故賈人劉佐任市易公固言不可論
　上前未决公再拜曰臣言不用辱相位請
　從此辭　上愕曰兹小事何用耶公奏曰
　小事弗伸况大事乎上爲罷佐遣使持
　手詔諭公使就位公乃起後數月固稱疾
　乃拜觀文殿大學士禮部尚書知許州(神道/碑)
知河南府夏大雨伊落汎溢冐城郭居民𬒳
　溺者太半公方以疾在告聞之力疾而出
　率府僚救護全濟者甚衆物價騰踴人多
　不得食公發倉廪以平物價収葬溺死者
禁止盗賊訛言驚衆者刑黥之人以寜息
脩完廬舎工直十倍公爲設法招來它州
人四近坌集公私皆得興作而工直亦平
矣又奏築長堤以虞後患幾月而成後三
　年伊洛復漲如前日頼堤而免㑹行保馬
　法令保甲家自飬馬毎都馬五十匹期十
　五年數足提舉官欲其速成爲巳功脅趣
　州縣要以二年期㑹旣急馬價不訾民至
　破産不得馬公爲條奏止之如𥘉令(行/狀)
𥙿陵興役洛人言昭陵厚陵時府吏中夜視
事留守亦宿于外至公不改常度早晚視
事外唯増日中一出而已内外畏戢莫敢
　妄作事皆辦集或言陵下乏水人多暍死
　詔置水車數百及瓢瓠竹筒數萬公知其
　未甞乏水也遣使具措置水事及取脩奉
　官司不乏水狀聞舊奉陵之物無先後之
　序吏縁優下公使以所須緩急第爲之期
　掲榜示人由是人不争競而工價平洛人
　曰洛中不知有裕陵者公之賜也(行/狀)
判大名府遣使問役法利害公請到鎭條析
　以聞旣至上䟽以謂𥘉論役法之弊止謂
　衙前一役願得納錢募人旣行之農民無
　破家之患遂并它役以此用錢至廣雖不
　當役者亦不得免此議論所以多也務求
　􁏮餘謂之寛剰重非所冝復其舊爲便以
　仐所取錢計年支雇募所費頗􁏮二分以
　備非常免除第五等减第四等數則天下
　速𬒳聖澤矣後司馬丞相建議一用熈寜
　法差役公以六條事駮之議之連年然亦
　多叅用公所言者(行/狀)
公爲人嚴重好禮其居家燕處無墮容子弟
　勝冠有所賀謝必具衣冠而後使拜存恤
　宗族逺近無遺推財予之不計有無自仕
　宦未逹時巳爲族人之孤特者嫁娶之凢
　十餘人矣(行/狀)
公兄弟友愛天至自忠憲公爲两府大臣至
　公兄弟同時爲眞相近輔者三人衣冠之
　盛近丗未甞有也又皆眉壽髙年公將歸
　許而两弟時亦皆七十同時請老朝廷貪
　惜賢徳未之許也其爲榮盛又前古所未
有(行/狀)
公自少氣節嶷然聞其言見其貌皆知其必
　位將相剛正渾厚而於交親仁以盡至朝
　廷事不可屈撓以私據理道論是非不辨
　正不巳推引賢能急於家事以誠待人無
　所疑而知人常不誤司馬温公方與執政
　忤而公言温公可代巳爲樞宻副使至爲
　宰相又薦之　神宗亦可之曰卿度光來
　乎朕當亟召力引吴正憲公忠諒可任大
　事宣撫陜西首薦今左右丞相爲判官(吕/大)
(防范/純仁)常舉布衣王安國能辭章程頥有經行
　士大夫出其門多知名天下𥘉進士科進
　擢速公言偶程文占上選未見才實勞最
　躐衆人指期爲卿輔殆亡所謂自是始議
　間年一貢士而殺其恩嘉祐中與陳秀公
　議茶法官不失常課刑辟歳省數千人又
　言差役病民最甚冝卑上農及官户單丁
　女户薄率錢募衙前吏凢不可募者存郷
　户則上户免服役而游手之民得以應募
　有業矣　英宗未果行至熈寜𥘉申講前
　議及温公建言一用差法詔訪利害公曰
　臣𥘉議謂衙前可募其後乃并及它役所
　募旣廣遂率錢及下户至多取羡數以今
　所冝第除羡數免下户錢惠澤周矣因條
　六事異温公議後皆叅取焉公前此於温
　公踈外中援其賢及議朝廷事自守不奪
　所見乃如此又建言官制錯謬如近臣乃
　兼判中書門下省細務多關决二府恩大
　政　祖宗方耡天下襲唐季未及更冝早
　論定其後　神宗改官制約用六典多如
　公所陳者將殁猶上書懇惻言天下事所
　臨六州皆生立祠聞訃有巷哭者公撫飬
　孤貧雖旁宗踈屬皆仰嫁娶衣食周門生
　故吏之不能自存者俸禄無所餘(神道/碑)
　　　一之三
　　　　丞相魯國范公
　　公名質字文素大名宗城人後唐長興
　　中登第仕晉爲翰林學士漢初加戸部
　　侍郎周祖起兵以爲樞宻副使廣順初
　　拜中書侍郎平章事世宗不豫入受頋
　　命輔立恭帝　太祖受禪加兼侍中罷
　　叅知樞宻乾德二年罷爲太子太傅薨
　　年五十四將終戒其子無得請謚立碑
質自從仕未甞釋卷人或勉之質曰昔甞有
　異人與吾言他日必當大任苟如其言無
　學術何以處之(蒙/求)
周祖自鄴舉兵向闕京師亂范魯公隱於民
　間一日坐封丘巷茶肆中有人貌怪陋前
　揖曰相公無慮時暑中公所執扇偶書大
　暑去酷吏清風來故人二句其人曰世之
　酷吏冤獄何止如大暑也公它日當深究
　此弊幸無忘吾言公惘然乆之後至祅廟
後門見一土木短鬼其貌肖茶肆中見者
　公心異焉亂定周祖物色得公遂致大用
　公見周祖首建議律條繁廣輕重無據吏
　得以因縁爲姦周祖特詔詳定是爲刑統
(聞見/録)
范質初作相與馮道同堂道意輕其新進潜
　視所爲質初知印當判事語堂吏曰當判
　之事並施籖表得以視而書之慮臨文失
　誤貽天下㗛道聞嘆曰眞識大體吾不如
　也質後果爲名相(談/苑)
世宗在楊州怒竇儀罪在不測范質非時求
　見世宗意其救儀將避之質趨而前曰儀
　近臣以小過忤旨罪不當誅因免冠叩首
　泣下曰臣備位宰相不敢致人非辜當帝
　王之怒幸陛下寛之世宗意解遂赦儀罪
(蒙/求)
范質奉行制敕未甞破律毎命刺史縣令必
　以戸口版籍爲急(蒙/求)
周恭帝之世有右拾遺直史館鄭起上宰相
　范質書言　太祖得衆心不冝使典禁兵
　質不聽及　太祖入城諸將奉登明德門
　太祖命軍士皆釋甲還營　太祖亦歸公
　署釋黃袍俄而將士擁質及王溥魏仁浦
　等皆至　太祖嗚咽流涕曰吾受世宗厚
　恩今爲六軍所逼一旦至此慙負天地將
　若之何質等未及對軍校羅彦瓌按劒厲
　聲曰我軰無主今日必得天子　太祖叱
　之不退質頗誚讓　太祖且不肯拜王溥
　先拜質不得巳從之且稱萬歳請詣崇元
　殿召百官就列周帝内出制書禪位　太
　祖就龍墀北面再拜命宰相扶　太祖登
　殿易服於東序還即帝位群臣相賀及
　太宗即位先命溥致仕蓋薄其爲人也又
　甞稱質之賢曰惜也但欠世宗一死耳(記/聞)
(○又龍川别志云周顯德末年/太祖任殿前點檢/功業日隆而謙下愈甚老將大校多歸心者雖宰相)
(王溥亦隂効誠欵今南御園則溥夙所獻也惟范質/忠於周室初無所附及丗宗晏駕北邊奏契丹入冦)
(命/太祖以大兵出拒之行至陳橋軍變旣入城韓/勍以親衛戰於闕下敗死/太祖登正陽門望城中)
(諸軍未有歸者乃脫甲詣政事堂時早朝未退而聞/亂質下殿執溥手曰倉卒遣將吾儕之罪也瓜入溥)
(手幾出血溥無語旣見/子今身未冷奈何如此/太祖質曰先帝養太尉如/太祖性仁厚流涕𬒳面然)
(質知勢不可遏曰事已爾無太倉卒自古帝王有禪/讓之禮今可行也因具陳之且曰太尉旣以禮受禪)
(則事太后當如母養少主當如子切勿負先帝舊恩/太祖揮涕許諾然後率百官行禮由此/太祖深敬)
(重質仍以爲相者累年終質之丗太后少主皆/無恙故/太祖太宗每言賢相必以質爲稱首)
范魯公嘉謀偉量時稱名相自以執政之地
　生殺慘舒所繫苟不能蚤夜兢畏悉心精
　慮敗事覆餗憂患畢至加之道有枉直時
　有夷險居其位者今古爲難甞謂同列曰
　人能鼻吸三斗醇醋即可爲宰相矣(沂公/筆録)
舊制宰相早朝上殿命坐有軍國大事則議
　之從容賜茶而退自餘除拜號令刑賞廢
　置事無巨細並熟狀擬定進入止於禁中
　親批紙尾用御印可其奏謂之印畫降出
奉行而巳由唐歴五代不改其制　國初
范質王溥魏仁浦自以前朝舊相且憚
太祖英睿具劄子面取進止朝退各䟽其
事所得聖旨臣等同署字以志之自是奏
御寖多或至旰􁀈命坐啜茶之禮尋亦廢
罷今遂爲定式(沂公/筆録)
公性卞急好面折人以廉介自持未甞受四
方饋遺前後所得禄賜多給孤遺閨門之
中食不異品身没之後家無餘貲後　太
祖因講求輔相謂侍臣曰朕聞范質但有
　所居宅不營産眞宰相也　太宗亦素重
　質甞對近臣稱累朝宰弼以爲循規矩惜
　名器持廉節無出質之右者
　　　十之二
　　　　門下侍郎韓公
　　公名維字持國忠憲公之子以䕃𥙷將
　　作監主簿除國子監主簿知太常禮院
　　爲淮陽王府記室叅軍修起居注兼侍
　　講知制誥通進銀臺司太子右庶子出
　　知汝州召還修　英宗實録兼侍講判
　　司農太常吏部流内銓除翰林學士知
　　開封府繼除御史中丞遷翰林侍讀學
　　士出知襄州復入爲翰林學士承旨兼
　　侍讀學士知制誥知通進封駮事出知
　　河陽除資政殿學士提舉崇福宫　哲
　宗即位除兼侍讀提舉中太一宫加大
　　學士元祐元年爲門下侍郎二年出知
　　鄧州潁昌府以太子少傅致仕紹聖中
　　責授崇信軍節度副使均州安置諸子
　　乞盡歸其官聽父居郷里詔從之元符
　　𥘉復左朝議大夫薨年八十二
公弱不好弄篤志問學甞以進士薦禮部父
　任執政不就廷試乃以父任守將作監主
簿丁外艱服除闔門不仕　仁宗患搢紳
　奔競諭近臣曰恬退守道者旌擢則躁求
　者自當知恥於是宰相文彦愽宋庠等言
　公好古嗜學安於靜退乞加甄録以厚風
　俗召試學士院辭不赴除國子監主簿(行/狀)
歐陽文忠公爲史館修撰薦公檢討知太常
　禮院先是　温成皇后立廟用樂公因祫
　饗上䟽乞詔有司議廟制有不如禮者一
　切裁去以明　陛下不私後宫専奉祖宗
　之意宰相陳執中薨請謚公立議及上書
　以謂皇祐之末貴妃張氏薨　天子問以
　以葬祭之禮執中知皇儀治䘮非嬪御之
禮乃請追冊位號建廟用樂此不忠之大
　者宜謚曰榮靈以應寵禄光大不勤成名
　之法朝廷賜謚恭公連䟽論列以謂責難
於君爲恭臣之議執中正以不恭遂罷太
　常禮院(行/狀)
神宗封淮陽郡王出就外邸以公爲記室叅
　軍　神宗遇公尤厚毎事諮訪公悉心以
對至於拜起進退之容皆陳其節(聞見録云/神宗邸)
(英宗命韓魏公擇宫寮用王陶韓維等皆名儒厚徳/之士/神宗内朝拜稍急維曰維下拜王當效之一)
(日侍㘴近侍以弓様様靴進維曰王/安用舞靴/神宗有愧色亟令毁去)
神宗甞與公論天下事語及功名公曰聖人
　功名因事始見不可有功名心　神宗拱
　手稱善誦書有言逆于汝心必求諸道有
　言遜于汝志必求諸非道以爲聽納之戒
　公甞引疾請郡　神宗上章乞留將去王
　府採東平樂善之語爲贊以獻　慈聖垂
簾諭宰臣曰諸王仁孝日聞皆卿等(御/名)擇
宫臣所致宜召至中書褒諭時禁中遣使
　泛至諸臣之家爲潁王擇妃公上䟽以謂
潁王孝友聦明動履法度方嚮經學以觀
　成徳仐合族授室其繫尤重宜歷選勲望
　之家(御/名)擇淑哲之媛考古納采問名之義
　以禮成之不宜苟取華色而巳(行/狀)
除起居注侍邇英講筵是時　英宗方免䘮
　簡黙不言公上䟽曰邇英閤者　陛下燕
　間之所也侍於側者皆獻納論思之臣陳
　於前者非聖人之經則歷代之史也御燕
　間則可以留漏刻之永對大臣則可以極
諮訪之愽論經史則可以窮仁義之道成
　敗之源今禮制終畢臣下傾耳以聽玉音
　語曰時然後言　陛下之言此其時也臣
　雖不敏請秉筆以俟(行/狀)
御史吕誨等論濮安懿王稱親得罪公上䟽
　言誨等能審禮守職國之忠臣計其用心
　不過欲　陛下盡如先王之法而止耳士
　大夫貪困寵利厚賞嚴罰猶恐此風不變
　而復内牽邪說貶斥正人自此　陛下耳
　目益雍蔽矣又求對極論其失請追還前
　詔令百官詳議以盡人情復召吕誨等還
　任舊職以全政體旣而誨等降黜敕命不
　由門下封駮公言罷黜御史事關政體而
　不使有司預聞紀綱之失無甚於此宜追
　還敕銀臺使臣得申議論不從遂闔門待
　罪乞解職有旨舉臺官二人公上章曰吕
　誨范純仁有巳試之効願復其職以盡招
　賢納諌之羙蘇宷除御史知雜公封還詞
　頭以謂自濮王稱親逐三御史傅堯俞等
　復不肯就職仐用蘇宷則堯俞等豈復有
　可留之理(行/狀)
霪雨爲災詔求直言言事者衆公請擇近臣
　委以章奏事有可行行之又請擇郡守及
　言近制私罪雖輕常爲仕進之累公罪雖
　大一時𬒳責輙復升進請詔有司議私罪
　之可恕者稍蠲留礙以通滯才㘴公罪之
　有害者稍加困抑以儆慢吏(行/狀)
時　英宗𥘉政公因便殿奏事論人君好惡
　當明賞刑以示天下使人知所避就則風
　俗可移又以爲聖賢思慮不能全無過差
　假如　陛下誤有處分改之則足以彰納
善從諌之美未幾翰林學士范鎭作批荅
　不稱旨出𥙷郡公言鎭誠有罪自可明正
典刑若其所失止在文字當凾容以全近
　臣體貌　陛下前黜錢公輔中外以爲太
重比連退二近臣而衆莫知其所謂臣恐
　自此各懷疑懼莫敢爲　陛下盡忠者(行/狀)
神宗踐祚公陳三事以獻一曰從權聽政盖
　不得巳者惟大事急務時賜裁决餘當闊
略二曰執政皆两朝顧命大臣宜推誠加
禮毎事咨訪以盡其心三曰百官執事各
　有其職惟當責任使盡其能若王者代有
　司行事㝡爲失體其末又曰天下大事不
　可猝爲人君施設自有先後惟加意(御/名)重
　及注釋滕丗子問孟子居䘮之禮一篇以
　獻因推及後丗禮文之變以申規諷　上
　皆嘉納(行/狀)
御史中丞王陶彈擊宰相韓琦等不押常朝
　班以爲䟦扈陶罷御史中丞爲翰林學士
　公言宰相䟦扈王法所當誅也御史中丞
　之言是則宰相安得無罪若其非是中丞
　安得止罷臺職而已今爲翰林學士是遷
　也　陛下旣不能辨明大臣使負惡名有
　不自安之意又使言者無名罷去疑惑逺
　方願庭對群臣使是非两判叅知政事呉
　奎論王陶遷官封還御批罷知青州公以
　爲奎素有學問敦篤持重可任以事擢叅
　大政衆謂得人今纔數月止因論事之際
　少失婉順便加斥逐進退大臣不當如是
　有旨進奎官一級公曰執政罷免則爲降
　黜今復遷官則爲褒進理難並行此與王
　陶罷中丞而加翰林學士何以異賞罰所
　以爲天下之耳目豈可不(御/名)章累上　神
　宗召奎面諭就職琦等各復其位公援前
　言力請郡知潁州改汝州(行/狀)
𥘉　英宗即位祔　仁宗主而遷　僖祖及
　神宗即位中書奏夲朝自　僖祖以上丗
　次不可得知則　僖祖有廟與稷契等今
　毀其廟而藏其主夾室非是因復還　僖
　祖而遷　順祖公上䟽曰昔先王旣有天
　下迹基業之所由起奉以爲　太祖稷契
　是也後丗有天下者皆特起無所因故遂
爲　太祖其所從來乆矣　太祖皇帝戡
　定大亂子孫遵業萬丗蒙澤爲　宋太祖
　無可議者　僖祖雖於　太祖　髙祖也
　然仰迹功業非有所因上尋丗系不知所
　始若以所事稷契事之切恐於古雖有考
　而於仐有所未安宜如故便(行/狀)
除御史中丞公以兄康公任樞宻副使兼條
　例司御史中丞於朝廷闕失無所不當言
　不言則廢公議言之則傷私恩且吕公著
　論青苗事用此而罷臣代其任自處之地
　不得無嫌且無以屈士大夫之論又屢面
　對引義堅切復知開封府始置八廂分决
　輕刑輦轂清肅時呉充爲三司使　神宗
　曰韓維呉充以文學進及任繁劇皆號稱
　職可謂得人(行/狀)
遷翰林侍讀學士差考試賢良方正孔文仲
　對䇿入等巳而文仲罷歸公言　陛下亡
　以文仲爲一賤士爾黜之何損臣恐賢俊
　由此解體忠良結舌阿䛕苟合之人將窺
　隙而進爲禍不細願改賜處分章五上其
　言益切堅請便郡除端明殿學士翰林侍
讀學士知襄州(行/狀)
除翰林學士承旨入對延和殿時京師旱
　神宗曰乆不雨朕夙夜焦勞奈何公曰
　陛下憂旱傷損膳避殿此乃舉行故事恐
　不足以應天變書曰惟先格王正厥事願
　陛下痛自責巳下詔廣求直言以開雍蔽
　大發恩令有所蠲免以和人情後數日上
　䟽曰近日畿内縣督索青苗錢甚急徃徃
　鞭撻取足至伐桑爲薪以易錢貨旱災之
　際重罹此苦夫動甲兵危士民匱財用於
　荒夷之地朝廷處之不疑行之甚銳至於
　蠲除租稅寛格逋負以救愁苦之民則遟
　遟而不肯發望　陛下自奮英斷行之過
　而養人猶愈於過而殺人也因奏對面論
　神宗感悟有旨根究市易免行利害權住
　方田編排保甲罷議東西川市易命公草
　詔求直言其略曰朕之聽納有不得於理
　歟獄訟非其情歟賦歛失其節歟忠謀讜
　言鬱於上聞而阿䛕壅蔽以成其私者衆
　歟詔出人情大悅是日大雨又命與知開
　封府孫永同體問在京諸行利害事未幾
　令吕嘉問同行體問又令以問到利害送
　吕嘉問等公上䟽曰　陛下待臣乃在吕
　嘉問之下臣雖不才　先帝所命以輔
　陛下於𥘉潜行年六十未甞有一言稍渉
　阿倚以希巳利未甞有一言不盡理道以
　損　聖聦今於此小事處置關防乃不得
　與新進小臣爲比臣復何面目出入禁闥
　懇求去位優詔荅之知熈州王韶赴闕奏
　事將領景思立敗績韶還任上表待罪奏
　斬獲首級公草批荅曰方其敗時卿適在
　朝何嫌而上章引咎勉綏新附之衆母以
　多殺爲功讀者竦然公自以言多不用求
　去益堅㑹康公入相援故事乞𥙷外以端
　明殿學士龍圖閣學士知河陽㘴議免行
　錢不合落端明殿學士踰年復職徙知許
　州(行/狀)
車駕幸舊邸除資政殿學士通議大夫再任
　而中書舎人曽鞏草制稱公純明亮直練
　逹古仐　先帝所遺以輔朕躬又曰三川
　之間韓延夀黃霸之迹在焉興禮樂而勸
　農桑以追參于前烈皆爾素學御批韓維
　不知事君之義朋俗罔上老不革心非所
　謂純明亮直姑以藩邸舊恩使守便郡又
　非可仗以布政宣化今辭命乖戾不中夲
　情傳播四方甚害好惡可送中書省改辭行
　下鞏贖銅十斤公請宫觀乃以爲提舉西
京嵩山崇福宫(行/狀)
神宗晏駕公赴臨闕庭太皇太后遣使降
　手詔勞問公對曰治天下之道不必過求
　髙逺止在審識人情而已識人情不難以
　巳之心推人之情則可見矣大凢貧則思
　富苦則思樂困則思息鬱則思通　陛下
　誠能常以利民爲本則民富矣常以憂民
　爲心則民樂矣賦役非人力所堪者去之
　則勞困息矣法禁非人情所便者蠲之則
鬱窒通矣推此而廣之盡誠心而行之則
　神孫觀　陛下之法不待教而自成聖徳
　賢士聞　陛下之風不煩諭而爭宣忠力
　矣遂出牓朝堂詔求直言公應詔言六事
　一曰青苗蠲嵗散之法二曰免役除寛剰
　之數三曰坊埸依　祖宗法中歲定額不
　可添長四曰罷市易五曰歛保馬六曰禁
　錢幣出關又言　先帝以夏國主秉常受
　朝廷爵命而國母擅行囚廢故興兵問罪
　今國母死秉常復位所爲恭順有藩臣禮
　冝復還其故地以成　先帝聖意因陳兵
　之不可不息者有三地不可不棄者有五
(行/狀)
邇英讀三朝寳訓至天禧中有二人犯罪法
　當死　眞宗皇帝惻然怜之曰此等安知
　法弑之則不忍捨之則無以勵衆乃使人
　持去笞而遣之以斬訖奏又祀汾隂日見
　一羊自擲道左恠問之曰今日尚食殺其
　羔　真宗慘然不樂自是不殺羊羔資政
　殿學士韓維讀畢因奏言此特　眞宗皇
　帝小善爾推其心以及天下則仁不可勝
　用也　眞宗自澶淵之役却狄之後十九
　年不言兵天下富庶其源盖出於此昔孟
　子論齊王不忍觳觫之牛以爲是心足以
　王今恩足以及禽獸而不及於百姓豈不
　能哉盖不爲耳外人皆云　皇帝陛下仁
　孝發於天性毎行見昆蟲螻蟻違而過之
　且勑左右勿踐履此亦仁術也臣願　陛
　下推此心以及百姓則天下幸甚軾時爲
　右史奏曰臣今月十五日侍邇英閣切見
　資政殿學士韓維因讀三朝寳訓至　真
　宗皇帝好生惡殺因論　皇帝陛下在宫
　中不忍踐履蟲蟻其言深切可以推明聖
　德益増福夀臣忝備位右史謹書其事於
　册又録一夲上進意望　陛下采覽無忘
　此心以廣好生之德臣不任大願(東坡/集)
元祐元年爲門下侍郎詔臣僚不得言　先
　朝事而臺諌欲有所言乞改詔語公於簾
　前抗議以爲帝王詔令傳信四方豈可䥴
　改御史張舜民以言事罷王巖叟固爭簡
　上官均問舜民事如何語洩朝廷下巖叟
　分析公曰朝廷但論其所言是非若所言
　是則折簡聚談更相督責乃是相率爲善
　何害於理若所言不善雖杜門不通問訊
　各執巳見論議非惟國事無𥙷亦恐人情
　壅隔(行/狀)
𥘉公與王安石雅相厚善安石執政公議國
　事始多異同至是議者欲廢三經義公以
爲安石經義宜與先儒之說並行不當廢
　司馬公光與公平生交俱以耆舊進用至
臨事未甞一語附合務爲苟同人服其平
(行/狀)
時中官梁惟簡除入内内侍省押班范純仁
　等累奏未允公於簾前力爭許之其後惟
　簡遷官蘇轍繳還詞頭公因面奏論内降
　且言　仁宗寛仁毎言近習貴戚僥求恩
　澤宣諭執政卿等但依公執奏可以寢罷
　臣備位執政自可執奏不問人怨憎惟簡
　罷遷官(行/狀)
公自嘉祐以來爲名臣　神宗知之尤深屢
　欲大用㑹王安石用事變更舊法公言多
　異及元祐𥘉起爲門下侍郎　宣仁　哲
　宗眷禮優異公自以四朝舊臣身任天下
　之重庶幾行其所知而在位不踰年遂去
　天下惜之(行/狀)
先生云韓持國服義最不可得一日頥與持
　國范夷叟泛舟於潁昌西湖湏臾客将云
　有一官貟上書謁見大資頥將謂有甚急
　切公事乃是求知巳頥云大資居位却不
　求人乃使人倒來求巳是甚道理夷叟云
只爲正叔大執求薦章常事也頥云不然
　只爲曽有不求者不與來求者與之遂致
　人如此持國便服(程氏/遺書)
韓持國罷門下侍郎出帥南陽已出國門程
　子徃見之子時在講筵公驚曰子來見我
　乎子亦危矣程子曰只知履安地不知其
　危坐頃之公不言子曰公有不豫色何也
　公曰在維固無足道所慮者貽兄姉之憂
　耳子曰領帥南陽兄姉何所憂公悟曰正
　爲定力不固耳(程氏/遺書)
　　　十之三
　　　　㤗山孫先生
　　先生名復字明復晉州平陽人舉進士
　　不中退居㤗山學春秋著尊王發微十
　　二篇用范仲淹冨弼薦除國子監直講
　　車駕幸太學賜緋衣銀魚召爲邇英閤
　　祗候說書坐事貶監䖍州稅後通判陵
　　州未行留爲直講卒年六十六
先生少舉進士不中退居㤗山之陽學春秋
　著尊王發微魯多學者其尤賢而有道者
　石介自介而下皆以弟子事之先生年逾
　四十家貧不娶李丞相迪將以其弟之女
　妻之先生疑焉介與群弟子進曰公卿不
　下士乆矣今丞相不以先生貧賤而欲託
　以子是髙先生行義也先生冝因以成丞
　相之賢名於是乃許孔給事道輔爲人剛
　直嚴重不妄與人聞先生之風就見之介
　執杖屨侍左右先生坐則立升降拜則扶
　之及其徃謝也亦然魯人旣素髙此二人
　由是始識師弟子之禮莫不嗟嘆之而李
　丞相孔給事亦以此見稱於士大夫(歐陽公撰/墓誌○又)
(澠水燕談云孫明復先生退居太山之陽枯槁憔悴/鬚鬢皓白故相李文定公守兖就見之歎曰先生年)
(五十一室獨居誰事左右不幸風雨飲食生疾奈何/吾弟之女甚賢可以奉先生箕箒先生固辭文定曰)
(吾女不妻先生不過一官人妻先生德髙天下幸壻/李氏榮貴莫大於此先生曰宰相女不以妻公侯貴)
(戚而固以嫁山谷衰老藜藿不充之人相國之賢古/無有也予不可不成相國之賢遂娶之其女亦甘淡)
(薄事先生盡禮當時/士大夫莫不賢之)
先生治春秋不惑傳註不爲曲說以亂經其
　言簡易明於諸侯大夫功罪以考時之盛
　衰而推見王道之治亂得於經之夲義爲
　多召爲直講將以爲侍講而嫉之者言其
　說異先儒罷之及病樞宻使韓公言於朝
　選書吏給紙筆命其門人祖無擇就其家
　得其書十有五篇録之藏于祕閣(墓誌○按/論罷孫公)
(者楊安/國也)
先生惡胡瑗之爲人在太學常相避瑗治經
　不如先生而教養諸生過之
張堯封從孫明復先生學於南京其女子常
　執事左右堯封死入禁中爲貴妃寵遇第
　一數遣使致禮于明復明復閉門拒之終
　身(邵氏/後録)
范文正在睢陽掌學有孫秀才者索遊上謁
　文正贈錢一千明年孫生復道睢陽謁文
　正又贈十千因問何爲汲汲於道路孫生
戚然動色曰母老無以養若日得百錢則
甘㫖足矣文正曰吾觀子辭氣非乞客也
二年僕僕所得幾何而廢學多矣吾今補
　子爲學職月可得三千以供養子能安於
學乎孫生大喜於是授以春秋而孫生篤
學不捨晝夜行復脩謹文正甚愛之明年
文正去睢陽孫亦辭歸後十年聞㤗山下
　有孫明復先生以春秋教授學者道德髙
　邁朝廷召至乃昔日索遊孫秀才也(東軒/筆録)
三朝名臣言行録卷第十三
　　　　内翰范公
　　公名祖禹字淳甫成都華陽人中進士
　　第知資州龍川縣司馬温公辟同編脩
　資治通鑑書成除袐書省正字　哲宗
　　即位擢右正言以親嫌改著作佐郎
　　神宗實録檢討官遷著作郎兼侍講遷
　　右諌議大夫兼實録修撰改禮部侍郎
　　進翰林侍讀學士兼國史院事又爲翰
　　林學士兼侍講　哲宗親政以龍圗閣
　學士知陜州紹聖𥘉提舉亳州明道宫
　繼責授武安軍節度副使永州安置再
　貶昭州別駕賀州安置移賔州再移化
　　州卒年五十八
公未生河南郡太君夢一偉丈夫被金甲至
寢室曰吾故漢將軍鄧禹也旣寤猶見之
是日公生遂以爲名𥘉字萝得温公以傳
　稱鄧仲華内文明篤行淳備改字淳曰或
　配甫子而稱之故字淳甫(家/傳)
公弱不好弄愽學強記年十三通議河南君
　皆蚤丗叔祖忠文公撫育如已子公自以
　旣孤每歳時親賔慶㑹慘怛若無所容閉
　門讀書未嘗預人事旣至京師所與交逰
　皆一時聞人忠文每器之曰天下士也謂
　諸子曰三郎汝師也當取法焉公第三視
　忠文諸子爲諸父行云(家/傳)
熈寧三年司馬文正公修歷代君臣事迹辟
　公同編修供職袐省時王荆公當國人皆
　奔競公未甞徃謁王安國與公友善甞諭
荆公意以公獨不親附故未進用公竟不
　徃見(家/傳)
𥘉温公又辟劉公攽劉公恕同修書及温公
　歸洛詔聽以其屬自隨而二公各在官所
　獨公在洛温公專以書局事屬之故公於
　此書致力爲多是時冨韓公致事居洛韓
　公素嚴毅杜門罕與人接侍公獨厚疾篤
　召公以宻䟽授之大抵論王安石誤國及
　新法之害言極憤切韓公薨或疑以爲不
　可奏公卒上之(家/傳)
元豐三年三月五日　神宗晏駕六月七日
　公上䟽言先王制禮以君服同於父皆斬
　衰三年蓋恐爲人臣者不以父事其君此
　所以管乎人情也自漢巳來不唯人臣無
　服而人君遂亦不爲三年之䘮唯　國朝
　自　祖宗已來外廷雖用易月之制而宫
　中實行三年之服且易月之制前丗所以
　難改者以人君自不爲服也今君上之服
　已如古典而臣下之禮猶依漢制是以大
　行在殯而百官有司容貌衣服無異於行
　路之人豈人之性如此其薄哉由上不爲
　之制禮也今群臣易月而人主實行䘮故
　十二日而小祥朞而又小祥二十四日而
　大祥再朞而又大祥夫練祥不可以有二
　也旣以日而爲之又以月而爲之此禮之
　無據者也旣除服矣至葬而又服之祔廟
　而後即吉纔八月耳而遽純吉無所不佩
　此又禮之無漸者也易月之制因襲故事
　已行之禮旣不可追且衰裳不可以服勤
　則斷以日月而易朝服以治事亦是也臣
　愚以爲冝令群臣朝服止如今日而未除
　衰至朞而服之漸除其重者再期而又服
　之乃釋衰其餘則君服斯服可也至於禫
　不必爲之服唯未純吉以至於祥然後無
　所不佩則三年之制略如古矣又論厚葬
　之禍乞於儉制之中更加損約未報又奏
　曰天子者天下之共主故其䘮使天下共
　服之今朔望之禮群臣朝服以造殯宫是
　以吉服臨䘮也　人主獨以衰服在上是
　以　先帝之服爲　人主之私䘮也凡此
　二者皆禮之所不安也今欲風天下以忠
　孝莫如先正此禮然古者君臣居䘮而行
　吉禮則服冕旣畢禮則復衰今　人主素
　服以聽朝而人臣朝服以治事亦古之遺
　法也唯群臣燕服當爲之制朞年之内純
　用縞素小祥可以有色而漸加以縁使脫
　去朝服而猶知有䘮則人情不可得而忘
　矣書曰三載四海遏宻八音古者禮不下
　庶人唯遏宻三年所以爲君服也今祔廟
　之後群臣不樂而百姓無禁是殺禮以姑
　息習爲俗樂之浮民而使人不知君臣之
　義也彼不爲樂必有他業以養其生豈遽
　至於因窮哉臣以爲禁之合於禮而無傷
　於俗請禁之便執政皆以爲難唯温公然
　之而議竟寢(家/傳)
公除正言客有言温公以公在言路必能恊
濟國事温公正色曰子謂淳夫見光有過
　不言乎殆不然也(遺/事)
公在書局分職唐史考其成敗治亂得失之
　迹撮其機要論次成書名曰唐鑑欲獻之
　神宗屬　神宗已不豫未及上元祐元年
　上表進其書(家傳○又遺事云公諫䟽多自毀去/平生爲文深不欲人知京師刋行唐)
(鑑欲移文開封毀板冲力陳不可乃巳○又云元祐/中客有見伊川先生者几桉無它書唯印行唐鑑一)
(部先生謂客曰近方見此書自三代以後無此議論/崇寧中沖見欒城先生於頴昌欒城曰老來不欲泛)
(觀書近日且/且看唐鑑)
元祐𥘉伊川除崇政殿說書時公爲著作佐
　郎實録院檢討伊川甞謂温公曰經筵若
　得范淳夫來尤好温公曰他已修史朝廷
　自擢用矣伊川曰不謂如此但經筵湏要
　他温公問何故伊川曰頥自度乏温潤之
　氣淳夫色温而氣和尤可以開陳是非導
　人主之意其後除侍講(遺/事)
除兼侍講上䟽　太皇太后其略曰祥禫將
　終即吉方始服御器用内外一新奢儉之
　端皆由此始又况　皇帝冨於春秋聖性
　未定覩儉則儉覩奢則奢所以輔養不可
　不(御/名)陛下若崇儉朴以輔聖德使目不
　視靡曼之色耳不聽淫哇之音非禮不言
　非禮不動則學問日益聖德日隆此宗社
　無疆之福也臣聞奉宸庫已取珠子六十
　斤户部已用金至三千六百兩不爲不多
　矣恐増加無巳滋長侈心故願預爲之防
　止於未然(家/傳)
忠文公在許公謁告省覲上遣使宣問賜銀
　百兩仍頒手詔龍茶命公賫賜蜀公𥘉朝
　廷旣相温公申公詔起蜀公欲以門下侍
　郎處之蜀公以書問出處於公公以謂不
　當起蜀公得書大喜曰是吾心也凡吾所
　欲爲者君實已爲之矣何用復出又與親
　舊書云比亦欲岀矣而三郎勸止遂已(家/傳)
神宗服除故事開樂置宴公言君子之於䘮
　服以爲至痛之極不得已而除之若以開
　樂故特設宴則似除服而慶賀非君子不
　得已而除之之意也請更不作宴唯因事
　則聽樂庶合禮意上從之(家/傳)
冬大寒禁中出錢十萬貫以賜貧民公言朝
　廷自嘉祐已前諸路皆有廣惠倉以救恤
　孤貧京師有東西福田院以収養老㓜廢
　疾至嘉祐八年増置城南北福田院共爲
　四院此乃古之遺法也然每院止以三百
　人爲額則京師之衆孤窮者不止千二百
　人每遇太冬盛寒然後降旨救恤則民已
　凍餒死損者衆矣臣以爲冝於四福院増
　蓋官屋以處貧民不限人數委左右廂提
　舉使臣預設方畧救濟不必專散以錢計
　其存活死損以爲殿最其天下廣惠倉乞
　更舉行令官吏用心振恤湏要實惠及貧
　民　上納用焉(家/傳)
講論語畢賜宴于東宫　上遣中使賜御書
　唐人詩各一首宰執講讀官凡十有三人
　拜賜公表謝曰臣願　陛下篤志學問亦
　如好書益進道徳皆若㳺藝又賦詩以獻
　退而節畧尚書論語孝經要切之語訓戒
　之言得二百一十九事名曰三經要語進
之(家/傳)
是夏權住進講公上䟽其畧曰　陛下今日
　學與不學繫天下他日之治亂臣不敢不
　盡言之　陛下如好學則天下之君子欣
　慕願立於朝以直道事　陛下輔助德業
　而致太平矣　陛下如不好學則天下之
　小人皆動其心欲立於朝以邪謟事　陛
下竊取冨貴而專權利矣君子專於爲義
小人專於爲利君子之得位欲行其所學
也小人之得位將濟其所欲也用君子則
治用小人則亂君子與小人皆在　陛下
心之所召也凡人之進學莫不在於年少
　之時陛下數年之後雖欲勤於學問恐不
得如今日之專也臣竊爲　陛下惜此日
　月願以學爲急則天下幸甚(家/傳)
除諌議大夫充實録修撰時吕申公巳薨公
　遂就職(家/傳)
蔡確旣貶公上言聖人之道不過得中天下
　之事不可極意過中極意後必有悔用刑
　寧失之於寛不可失之於急寧可失之於
　畧不可失之於詳自丁謂以來不竄逐大
　臣六十餘年今已用大刑四方聞之無不
　震聳其黨有素懷姦心爲衆所知者固不
　逃於聖鑒自餘偏見異論者若皆以爲黨
　確而逐之臣恐刑罰之失中人情之不安
　也又因登對勸　上以辨邪正曰比年以
　來大臣以兼容小人爲寛好惡不明邪正
　不分宰相以進賢退不肖爲職而邪正不
　分豈不負國望戒大臣各以公心求賢多
　引鯁正之人以重朝廷無使小人得位爲
　他日患(家/傳)
韓嘉彦已選尚公主公上言　國朝舊制婚
　姻之家無預政事者今嘉彦尚主而忠彦
　執政此非　祖宗故事不可爲子孫法
　陛下念韓琦之功冨貴其家可也至於執
　政必選天下之望不可專以動舊自用忠
　彦巳來外議籍籍至今未巳今國家旣與
　爲執政以前人望不及范純仁自居大位
　純仁頓失人望是以大防比之差少過失
　然其爲人麤踈果敢好立崖岸簡於接物
　士大夫多不親附自六曹尚書侍郎兩省
　侍從未聞宰相召一人問以職事　陛下
　深居帷幄　皇帝未親庶政尤不可使宰
　相權重昔　眞宗用王欽若丁謂必以馬
　知節參之今　陛下專任大防而劉摰與
　大防恊同此非相參之人也近用左右丞
　二人又皆人望素輕以臣料之自此廟堂
　論議必無異同朝廷一决於大防與摯無
有敢違之者如此則公道何以得立惟
陛下稍自攬權綱無使威福之柄漸移於
　下(家/傳)
范忠宣公之罷公甞論列客有謂忠宣曰范
淳夫亦有言何也忠宣曰使純仁在言路
見宰相政事如此亦豈可黙也(遺/事)
除給事中公復陳河事利害乞罷韓忠彦政
事力辭然後就職即上言臣所領工房伏
　見朝廷應副修河司所湏日有行下文字
　臣稽之於古考之於今質之於中外人言
　竊謂此功必不可成恐雖應副枉費國財
　民力有害無利大臣猶執前說遂降指揮
　且開減水河權罷修河然其後卒如公議
(家/傳)
禁中下開封府覔乳母十人公偶以腹疾在
　告聞之即上䟽　皇帝曰　陛下未建中
　宫而先近幸左右好色伐性傷於太早有
　損聖德無益聖體此臣之所甚憂也　陛
　下今年十四嵗而生於十二月其實猶十
　三嵗此豈近女色之時乎　陛下承天地
　宗廟社禝之重守祖宗百三十年基業爲
　億兆之父母豈可不愛惜聖體哉又上䟽
　太皇太后曰千金之家有十三嵗之子猶
　不肯使近女色而况於萬乗之主乎　陛
　下愛子孫而不留意於此非愛子孫之道
　也譬如羙木方長正當封植培壅以待其
　蔽日凌雲若戕伐其根豈不害哉臣甞見
　司馬光言　章獻明肅太后保護　仁宗
　皇帝最爲有法自即位已後未納皇后已
　前居處不離　章獻卧内所以聖體完實
　在位最爲長乆　章獻於　仁宗此功最
　大臣考之國史　仁宗在乳褓　章獻使
　章惠太后護視　章獻臨朝　仁宗起居
　飲食章惠必與之俱所以保佑扶持恩意
　勤備今　陛下臨朝日有萬事至於左右
　護視　皇帝臣不知有如章惠者乎願
　陛下與　皇太后皇太妃詳論此事戒飭
　保傅令以章惠爲法如其不然女色爭進
　數年之後敗德亂政無所不有　陛下雖
　欲悔之豈可及乎旣而　太皇太后喻宰
　臣吕大防以兩諌議及公所奏皆無是事
　且令公轉喻諌官公旣病愈叅告乃知之
　遂以喻諌官劉安世安世責公不言公言
　亦曾入一文字遂與劉公再入一䟽見劉
　公事中(家/傳)
有詔選后并令侍從禮官講求禮制公上䟽
　言四事一曰族姓二曰女德三曰隆禮四
　曰愽議又與諸公討論講議約先王之禮
　叅酌其冝爲之禮上之及中宫𥘉建又解
家人卦以獻(家傳○按文集𥘉欲以都亭驛爲皇/后行第/皇帝服通天冠絳紗𫀆發)
(冊公言皇后天下母不可以先居夷狄之館古者天/子親迎蓋將以爲天地宗廟社禝主故用祭服通天)
(冠當古皮弁乃齊/服不可用從之)
浙西水灾朝廷遣使賑之言者謂浙西灾不
　至大而州郡奏報以少爲多乞考其虚實
　而懲責其尤甚者又乞令賑濟官凡措畫
　稍大事並申取朝廷指揮其急切不可待
　報者雖許一面施行亦湏便具奏知有旨
　施行公封還之極論其不可(家/傳)
公甞采集帝王學問及記　祖宗講讀故事
爲帝學八卷上之(家/傳)
袐書監王欽若臣奏差眞靖大師陳景元校
黃夲道書公封還之以謂諸子百家神仙
道釋蓋以備篇籍異聞以示藏書之冨夲
非有益於治道不必使方外之士讎校以
崇長異學也今館閣之書無所不有若用
　此爲例各委夲色則豈　祖宗設館之意
哉昔王安石使其門僧智縁隨王韶誘說
　木征時人謂之安撫大師今乃有校書道
　士人必謂之編校大師矣事雖至㣲實損
　國體遂罷其命(家/傳)
元祐七年三月邇英閤對公奏臣掌國史伏
　觀　仁宗皇帝在位四十二年豐功盛德
　固不可得而名言所可見者其事有五畏
　天愛民奉宗廟好學納諌　仁宗行五者
　於天下所以爲仁也然　仁宗每因事示
　人好惡皇祐中楊安國講直哉史魚邦有
　道如矢邦無道如矢君子哉蘧伯玉邦有
　道則仕邦無道則可卷而懐之　仁宗曰
　蘧伯玉信君子矣然不若史魚之直據孔
　子之所言則史魚不若蘧伯玉之爲君子
　仁宗之言人君之言也人君唯欲臣下切
直故言蘧伯玉不若史魚以開臣下切直
　之路由是天下知　仁宗好直不好佞此
　聖人之大德也願　陛下以爲法昭示所
　好以慰群生之望　上然之(家/傳)
公進言無隱考古驗今反覆曲折至於再四
　而其言愈切大意勸　上畏天愛民脩身
　納諌稽法　祖宗而專引仁皇行事以爲
故實又采集　仁宗聖政數百事爲　仁
　宗訓典六卷以獻公平居口不言人過遇事
　别白邪正是非畧無假借以謂不若是則
　履霜堅冰危國亡家之夲也必極論而力
　正之在經筵據經守正獻納尤多講尚書
　内作色荒外作禽荒酣酒嗜音峻宇彫墻
　有一于此未或不亡講畢再誦此六句却
　立云願　陛下留聽　哲宗首肯者再三
　然後退就位講孟子今之樂猶古之樂公
　曰孟子切於救民故深勸齊王與民同樂
　而謂今之樂猶古之樂然丗俗之樂鄭衛
　淫哇之聲非先王之法豈可以薦上帝配
　祖考降天神岀地祇也今樂古樂如君子
　小人之不可同邪正之不可並如必欲以
　禮樂治天下國家則當如孔子荅顔淵之
　言孔子所言者爲邦之正道孟子所言者
　救世之急務此所以不同講公劉好貨大
　王好色公曰孟子以王好貨勸以當如公
　劉與民同利以王好色勸以當如太王與
　民同欲然臣竊以謂公劉非好貨乃是厚
　民太王非好色乃是正家人君不可以好
　貨亦不可以好色好貨則貪而害民好色
　則荒而害政孟子事齊宣王中才以下之
　君故其言如此(家/傳)
東坡先生甞謂薦曰范淳夫講說爲今經筵
　講官第一言簡而當無一冗字無一長語義理
　明白而成文燦然乃得講師三昩也(李廌師/友談記)
太史公詰朝當講即前一夕正衣冠儼然如
　在　上前命子弟侍坐先案講其說先生
　平時温温其語若不出諸口及當講開列
　古義仍叅之時事及近代本朝典故以爲
　戒勸其音琅琅然聞者興起(談/記)
太史公講王制廵狩柴望之禮曰古之人多
　因燔柴望秩之說乃附㑹爲卦禪之事或
　以求神仙或以祈福或以告太平成功皆
　秦漢之侈心非古者廵狩省方之義爲人
　臣凡有勸人主封禪者皆佞臣也(談/記)
太史公講太史奉諱惡天子齊戒受諌之說
　注謂子邜與先代忌辰之類爲諱惡公曰
　以臣所見所謂諱惡者危亡之言也爲人
　君必使危亡之言不絶于耳爲人臣必使
危亡之言不絶于口然後君臣相與戒(御/名)
　畏懼保其社禝若夫子夘雖爲桀紂之亡
　日與先代忌辰此有司常事耳不足道也
(談/記)
元祐𥘉公以著作郎兼侍講每造邇英過押
　班御藥閤子都知巳下列行致恭即退頋
　子敦甞與都知梁惟簡一言公大以爲失
　體陳衍𥘉管當御藥院來謝宅門數歩外
　下馬留榜子與閽者云只煩陳覆欲知曾
　到門下其後公爲諌議大夫僦居城西白
　家巷東鄰陳衍園也衍每至園中不敢髙
聲謂同列曰范諌議一言到　上前吾輩
不知死所矣(遺/事)
公爲禮部侍郎車駕將幸太學公以唐開元
　中内出王者衮冕之服以衣先聖今乃未
　用王者之制請幸學酌獻之日特命改正
(家/傳)
公薦王存蘇軾趙彦若鄭雍可備讀官程頥
　孔武仲吕希哲吕大臨管師仁可備講官
　又别奏辯頥𬒳誣事甚悉(家/傳)
執政以公懇請進擬龍圗閣待制知梓州
　太母宣諭曰只爲孫兒不肯教他去且爲
　孫兒留之公遂不敢有請(家/傳)
太皇太后登遐公言　太皇太后新棄天下
　陛下初攬庶政乃　宋室隆替之夲社禝
　安危之基天下治亂之端生民休戚之始
　君子小人消長進退之際天命人心去就
　離合之時不可不(御/名)也　太皇太后内定
　大䇿擁立　陛下聽政之初詔令所下百
　姓呼舞至公無私焦勞刻苦專心一意保
　佑　陛下斥逐姦邪裁抑僥倖九年之間
　始終如一故雖德澤深厚結於百姓而小
　人怨者亦不爲少矣今必有小人進言曰
　太皇太后不當改　先帝之政逐　先帝
　之臣此乃離間之言不可不察也當　陛
　下即位之初中外臣民上書言政令不便
　者以萬數　太皇太后因天下人心之欲
　改與　陛下同改之非以巳之私意而改
　也旣改其法則作法之人及主其人者有
　罪當逐　陛下與　太皇太后亦以衆言
　而逐之其所逐者皆上負　先帝下負萬
　民天下之所讎疾而欲去之者也　太皇
　大后豈有憎愛於其間哉頋不如此則天
　下不安耳惟　陛下清心照理辯察是非
　有以此言惑聖聽者宜明正其罪付之典
　刑痛懲一人以警群慝則帖然無事矣如
　其不然則臣恐姦言繼進致　陛下於有
　過之地失天下之心不可不預防也此等
　旣上悮　先帝欲復悮　陛下天下之事
　豈堪小人再破壞耶初公與蘇公約皆上
　章論列蘇公巳具草見公之章遂附名同
　奏竟不肯出其藁因謂公曰公之文經世
　之文也軾於朝廷文字失於過當不若公
　言之皆可行也公又上䟽陳　祖宗創業
　之艱難勸上憂勤抑畏以守大業且曰
　元豐之末時運艱危　先帝早棄天下
　陛下嗣位幸頼　太皇太后以大公至正
　爲心罷王安石吕惠卿等所造新法而行
　祖宗舊政故社禝危而復安人心離而復
　合乃至契丹主亦與宰相議曰南朝專行
　仁宗政事可飭燕京留守使戒邊吏守約
束無生事夫以夷狄之情如此則中國人
　心可知矣　太皇太后爲　陛下立太平
　之基巳有成効臣願　陛下守之以静無
　所改爲恭巳以臨之虚心以處之詔左右
　大臣動必循守　祖宗法度　陛下躬攬
　於上諮諏善道察納讜言則群臣邪正萬
　事是非皆了了於聖心矣(家/傳)
有㫖召内臣十餘人而李憲王中正之子皆
在其中公上䟽言　陛下初政未甞聞行
　一羙政訪一賢臣而先進用内臣如此衆
　多之口必謂　陛下私於近習臣竊惜之
　不報又請對極言小人宦官不可用歷引
　古今及陳吕惠卿蔡確章惇李憲王中正
　等罪狀時惇惠卿皆復官　上巳有相惇
　意人情益揺大臣不敢爭臺諌不敢議惟
　公論奏不巳親舊力勸止公以謂今事巳
　不可回必得重禍公曰不然吾以經術侍
　人主職在輔導事至於此其能黙乎　哲
　宗臨朝威嚴群臣不敢仰視而待遇公極
於温渥是日所論亦皆和顔開納公曰
陛下旣以爲然臣乞携此章示執政且詰
責之時范忠宣猶當軸也　上曰且留此
朕欲再看復獎喻再三公謝而退(家/傳)
元祐九年三月朔日有食之不盡如鉤公因
對極言宜恐懼脩省以荅天戒務在安靜
　以寧天心時繼述之論巳興方欲更變法
度公每因事進諌言極忠憤　哲宗終無
　忤色公乞𥙷外　上云不要入文字執政
官有闕公亦不知　上意明日蘇公自門
　下侍郞出知汝州公再上章請郡又不許
　上且欲大用有成命矣内外梗之者甚衆
　巳而中輟(家/傳)
閠四月除知陜州朝辭勸　上以寛到任謝
　表云非堯舜不陳竊慕責難之義惟　祖
　宗是憲仰禆求助之明蓋平日之志也(家/傳)
章惇拜相蔡卞脩國史公罷郡宫觀令與同
　進書官趙尚書彦若黃校理庭堅同於京
　畿居住報應史院取㑹文字初卞以前史
　官直書王安石罪欲中傷以詆誣　神考
之罪實録中岀千餘條以謂皆無證據欲
逮諸史官繫詔獄覈實旣而檢㝷悉有據
　故所問止三十二事公以實報遂與趙公
黃公皆坐貶公得永州公平生澹然無欲
　家人不見其喜怒之容脩書于洛有終焉
　之志及登侍從無時不求退每𬒳除擢必
　力辭不得巳然後就職及𬒳貶責處之怡
　然甞曰吾西蜀一布衣耳今復不仕何爲
　不可(家/傳)
紹聖三年徙賀州謫詞云朕於庶言無不嘉
　納至於以訐爲直以無爲有則在所不赦
　公云吾論多事矣皆可以爲罪也亦不知
　所坐何事後乃知坐向言覔乳媪事惇卞
以謂上䟽　太母所以離間　哲宗也然
　公先上　皇帝䟽後數日乃上　太母䟽
止是勸　上以愛身脩徳　太母以保護
　上躬而巳明年徙賔州元符元年移化州
　所𬒳受止是白劄子竟不知所坐也(家/傳)
公燕居正色危坐未甞不冠出入歩履皆有
常處几桉無長物研墨刀筆終嵗不易其
　所平生所觀書如手未觸衣稍華者不服
十餘年不易衣亦無垢汙履雖穿如新皆
　出於自然未甞有意如此也(遺/事)
公每誦董仲舒之語正其義不謀其利明其
　道不計其功謂沖曰君子行巳立朝正當
　如此若夫成功則天也(遺/事)
公言舊年子弟赴官有乞書於蜀公者蜀公
　不許曰仕宦不可廣求人知受恩多則難
　立朝矣(遺/事)
吕吉甫之用事也　神宗極知其姦邪甞謂
惠卿可斬紹聖初起廢謝表力詆元祐政
事及諸公又自陳遭遇　先朝𬒳眷深厚
鋪叙甚詳公笑曰宜乎世以嚴子陵爲髙
人也(遺/事)
東坡好戯謔語言或稍過公必戒之東坡每
與人戯必祝曰勿令范十三知公舊行第
　十三也(遺/事)
公篤於兄弟之愛蜀中嵗入不復問多寡奏
薦先諸弟及捐館温猶未官也(遺/事)
公平生不問家有無俸入所得與族人賔客
　共之以故常不足逮南遷家徒四壁遽以
蜀田質於人岀倍稱之息始能辦行(遺/事)
哲宗即位　宣仁后垂簾同聽政群賢畢集
　于朝專以忠厚不擾爲治和戎偃武愛民
　重榖庶幾嘉祐之風矣然雖賢者不免以
　類相從故當時有洛黨川黨朔黨之語洛
　黨者以程正叔侍講爲領䄂朱光庭賈易
　等爲羽翼川黨者以蘇子瞻内翰爲領䄂
　吕陶等爲羽翼朔黨者以劉摯梁燾王巖
叟劉安世爲領䄂羽翼尤衆諸黨相攻擊
不巳正叔多用古禮子瞻謂其不近人情
如王介甫深疾之或加玩侮故朱光庭賈
易不平皆以謗訕誣子瞻執政兩平之是
時旣退元豐大臣于散地皆㘅怨刺骨隂
伺間隙而諸賢皆不悟自分黨相毀至紹
聖初章惇爲相同以爲元祐黨盡竄嶺海
之外可哀也吕㣲仲秦人戅直無黨范醇
夫蜀人師温公不立黨亦不免竄逐以死
尤可哀也(聞見/録)
公曰范純夫其問學脩身固好若造理與立
　事則未在蓋氣質弱於劉道原(元城/譚録)
　　　一之四
　　　　内翰竇公
　　公名儀字可象薊州漁陽人晉天福中
　　舉進士歷漢周爲翰林學士判河南府
　　國初再入翰林乾德四年卒年五十三
　　儀弟儼侃偁僖皆繼登科儼字望之漢
　　史舘修撰周中書舎人國初轉禮部侍
　　郎卒年四十二偁字日章周袐書郎開
　　寳中拜右𥙷闕開封府判官出爲彰義
　　軍節度推官　太宗即位召拜左諌議
　　大夫後拜叅知政事卒年五十八
趙普自樞宻使授集賢殿大學士是時范質
　等皆巳罷相中書絶曹普授官勑無人署
　字普入奏之　太祖曰卿但進來朕爲卿
　署可乎普曰有司所署非帝王之事　太
　祖曰卿問陶糓竇儀必有所說乃召問之
　榖時爲尚書對曰自古輔相未甞虚位唯
　唐文宗時甘露事後中書無宰相當時以
僕射尚書奉行制書今尚書乃　六官之
　長可以署勑儀曰此非承平之制不足法
　今　皇弟尹正京府兼中書令此正宰相
　任也署勑宜矣普即入奏遂召　太宗署
　勑(掇/遺)
太祖欲改元謂宰相曰今改年號須古來未
　有者時宰相以乾德爲請且言前代所無
三年正月平蜀蜀宮人有入掖庭者　太
　祖因閱其奩具得鑑背字云乾德四年鑄
　大驚曰安得四年所鑄乎出鑑以示宰相
皆不能對乃召學士陶糓竇儀奏曰蜀少
　主曾有此號鑑必蜀中所鑄　太祖大喜
　因歎曰作宰相須是讀書人自是大重儒
　臣矣(劉貢父/詩話)
王著旣貶官内署闕人　太祖謂范質等曰
　王著昨以酒失深嚴之地當選謹重之士
　以處之質等對以前朝學士惟竇儀清介
　謹厚然頃自翰林遷端明今又官爲尚書
　難於復召　太祖曰禁中非此人不可卿
　當諭朕意令勉赴所職即日再入翰林爲
　學士(金坡/遺事)
竇儀開寳中爲翰林學士時趙普專政　帝
　患之欲聞其過一日召儀語及普所爲多
　不法且譽儀早負才望之意儀盛言普開
　國勲臣公忠亮直社稷之鎮　帝不恱儀
　歸言於諸弟張酒引滿語其故曰我必不
　能作宰相然亦不詣朱崖吾門可保矣旣
　而召學士盧多遜多遜甞有憾於普又喜
　其進用遂攻普之短果罷相出鎮河陽普
　之罷甚危賴以勲舊脫禍多遜遂叅知政
　事作相太平興國七年普復入相多遜有
　崖州之行是其言之驗也(談/苑)
太祖下滁州世宗命儀籍其帑藏至數日
　太祖遣親吏取藏絹儀即白曰公初下城
　雖傾藏取之誰敢言者今旣有籍即爲官
物非詔旨不可得也後　太祖屢對大臣
稱儀有守欲以爲相趙普忌其剛直乃引
薛㞐正叅知政事及儀卒　太祖聞之驚
　歎曰天何奪我竇儀之速耶　太宗亦稱
　儀質重嚴整有家法閨門敦睦人無間言
　諸弟皆不能及僖亦中人之才惟偁爲有
　操尚耳(蒙/求)
儼顯德中上䟽言六綱一曰明禮二曰崇樂
三曰熈政四曰正刑五曰勸農六曰經武
(蒙/求)
太祖甞晚坐崇政殿召學士竇儼對　上時
宴服儼至屏樹間見之不進中使促不應
　上訝其乆不出笑曰竪儒以我燕服爾遽
　命𫀆帶儼遂趨出(沂公/筆録)
儼尤善推歩星暦與盧多遜楊徽之同在諌
　垣謂二公曰丁夘歲五星當聚於奎奎主
　文明又在魯分自此天下始太平二拾遺
　必見之老夫不與也至乾德間五星果聚
　於奎(玉壷/清話)
竇偁爲晉府記室賈琰爲判官毎諸王宗室
宴集琰必怡聲下氣褒讃捷給偁叱之曰
賈氏子何巧言令色之甚獨不懼於心邪
　太宗甚怒白　太祖斥出爲涇州節判後
　即位思之召爲樞宻直學士數月叅政中
　謝語之曰汝知何以及此偁曰　陛下以
　臣徃年霸府遭逢所以至此耳　上曰不
然以卿甞面拆賈琰故任卿左右思聞直
　言耳(談/苑)
竇儀尚書夲燕人爲性嚴重家法整肅尚書
　每對客坐即二侍郎三起㞐四叅政五𥙷
　闕皆侍立焉(晉公/談録)
　　　　十之三
　　　　　中書侍郎傅獻簡公
　　　公名堯俞字欽之鄆州須城人未冠登
　　　進士第知蔡州新息縣用薦者爲監察
　　　御史裏行　英宗即位進殿中侍御史
　　　遷右司諌同知諌院出知和州　神宗
　　　𥘉召還丁憂服除直昭文館同判流内
　　　銓遷三司塩鐵副使出知江寜府两嵗
　　　間凢五易郡遂丐閑局得提舉西京嵩
　　　山崇福宫坐事落職奪官監衛州黎陽
　　縣倉草埸　哲宗即位召爲祕書少監
　　兼侍講擢給事中吏部侍郎御史中丞
　　遷吏部尚書兼侍讀元祐四年爲中書
　　侍郎在位薨年六十八
公𥘉登第時徂徠先生石介毎過公公來甞
　不在介問曰君少年登科不以游嬉爲娱
　獨閉門不出何也公對曰性不憙嚻雜非
　有它也介歎息大竒之旣仕益學問其在
　洛孟擇其士之賢者皆折節與交相課治
　經史毎數日一置酒論難間各靣攻其短
　識者遂知其爲逺器(范忠宣公/撰墓記)
公爲御史諌官四年所上百六十餘章多觸
　忌諱抵權倖名重朝廷而風節凛然聞於
　天下(墓/誌)
兖國公主嫁李(御舊/名)爲内臣梁懷吉張承照所
　間不相中　天子斥二人於外無幾何詔
　還二人主家而出(御舊/名)衛州公上䟽言逐主
　壻而還隷臣悖禮爲四方笑且　陛下後
　何以誨諸女乎(墓/誌)
皇城司卒宻奏言富人甞殺人有司鞠問無
　狀願得卒詰所從而内侍主者留不遣公
　言臣料　陛下必不惜此人意恐將不復
　聞外事耳臣以謂　陛下付有司辨其是
　非而賞罰之則事上聞者皆實乃所以聞
　外事也今縱之使言不問虚實則貨賄行
　而是非亂矣雖刺告盈前亦何益哉(墓/誌)
仁宗春秋髙未立嗣公上䟽請建宗室之賢
　以繫天下望及　英宗爲皇子有司闕供
饋而　仁宗未之知也公建言　陛下旣
　以宗社之重建皇嗣冝一切以家人禮使
皇子朝夕侍饍左右以通慈孝之誠今禮
遇有闕非所以隆親親重國本也於是詔
　有司供具甚厚(墓/誌)
内侍朱晦子頴士以内降監汳口而都水監
　復薦之公言樞宻院旣不治頴士求内降
　罪而都水又安知其可任而舉之且汳口
嵗興大役責亦甚重今上下相結迭相阿
　徇其盗　陛下名器將不但一汳口而已
　也後旣罷頴士公又屢請治樞宻都水罪
　以戒欺罔内侍趙繼寵以董淑妃故越次
　得勾當天章閣蔡丗寜取内藏庫珠私示
　内人公皆乞治其罪乆之未聽則又曰忠
　義之言日切而　陛下不亮權倖之交日
　深而　陛下不察自夏至今如朱頴士等
　已三犯法内侍省法且盡廢矣章各數上
　每上益切權倖憚焉(墓/誌)
時國用乏言利者争獻計冨國公奏曰今度
　支歳用不足誠不可忽欲救其弊陛下
　冝躬自儉刻身先天下無奪農時勿害啇
　旅如是可矣不然徒欲紛更爲之無益聚
　歛者用則天下治矣(墓/誌)
京師大雨踰月郡國多水災公上書請詔百
　官言事未聽又上書曰　陛下不以臣言
　爲然不過以水災歸之天數而已臣請以
　政事明之大理誤斷鄭州嚴奕獄巳决輙
　請對舉覺法官不得首誤法也今審刑大
　理匿法罔上而乾剛未奮陽明未融亦致
　異之一端也(墓/誌)
英宗𥘉即位有疾　皇太后同聽政至是
　上疾平公上書請　天子聽政又再上䟽
　太后請還政　天子未聽乆之頗聞内侍
　任守忠有惎間語公又上䟽　太后曰天
　下之可信者無大於以天下與人亦無大
　於受天下於人　殿下今日誅竄䜛人則
慈孝之聲並隆於天下矣於是　太后遂
　還政而逐守忠等公復奏䟽　天子謂
　皇太后給事左右之人冝頗録其勤勞少
　加恩惠以上慰母后下安反側且守忠旣
　去其餘一切不問可也(墓/誌)
神宗爲淮陽王公上言王年踰志學尚居中
　禁臣願俾之出館稍親諸務問安内寢著
　爲定規然後飲食起居必有常度左右前
　後皆用正人(墓/誌)
遷右司諌每對輙移時或督使言事方是時
　天子雖躬庶政而猶退託任大臣公言大
　臣之言非是　陛下偶以爲然而行之可
　也審其非矣從而徇之則人主之柄安在
　臣願君臣之際是是非非母相靣從揔覽
　衆議無所適莫則威柄歸　陛下矣(墓/誌)
甞論事上不從因曰卿何不言蔡襄公對
　曰若襄有罪　陛下何不自朝廷意正典
　刑責之安用臣等言上曰欲使臺諌言
　其罪以公議出之公曰若付之公議臣但
　見蔡襄辦山陵事有功不見其罪臣身爲
　諌官使臣受旨言事臣不敢(龜山/語録)
陜西言近邊熟户頗逃失詔以内侍李若愚
　等爲陜西四路鈐轄專使招納嵗一入奏
　事公以謂此安撫經略使職也且若愚等
　陛下不信其言則如不用言必見從則邊
　帥之權遂移於四人矣尋罷之(墓/誌)
大臣有建言濮安懿王冝稱皇考公曰此於
　人情禮文皆大謬戾是必邪人有爲爲之
　即上䟽争其非且願與建議之人廷辦邪
　正又與侍御史知雜事吕誨等同上十餘
　䟽言極切至主議者知天下恟恟不可遏
　遂易考稱親公又言親非父母而何亦不
　可也夫恩義大端存亡一也　先帝旣以
　陛下爲子當是之時設濮王尚無恙　陛
　下得以父名之乎又因水災上書言簡宗
　廟則水不潤下今以濮王爲皇考於　仁
　宗之廟簡孰甚焉又陳十事皆當丗要務
　俄命公與趙瞻使契丹而吕誨吕大防范
　純仁皆罷復除公侍御史知雜事公還五
　拜䟽論列益急必求罷去　英宗靣留公
　公言誨等已逐臣義不當止願得罪去因
　再拜辭上愕然曰是果不可留也不得
　巳出公知和州(墓/誌)
公在　英宗時最𬒳眷遇甞雪中賜對公自
東廡升　上傾身東向以待毎奏事退常
　目送之故言多見聽甞曰卿最知朕一日
　奏事殿中　上曰多士盈廷孰忠孰邪公
　曰大忠大佞固不可移中人之性繫上所
　化　上敬納其言(墓/誌)
熈寜三年王安石新用事方變法令公以母
　䘮服除至京師安石素善公謂公曰舉朝
　紛紛今幸公來巳議以待制諌院奉還矣
　公謝曰恩甚厚但恐與公所謂新法者相
　妨耳且爲言新法之不善者安石大怒乃
　以爲直昭文館權同判流内銓(行/狀)
傅堯俞權塩鐵副使堯俞𥘉除服入都未見
　介甫介甫屢召之旣見語及青苗堯俞以
　爲不便介甫即不悅自是惡之及此除命
　介甫以爲資淺且令權發遣曽公以爲堯
　俞曽任知雜御史資不淺乃正除副使介
　甫退有宻啓明日勑巳降閤門有旨復収
　入晚批出與權曽公復争之　上曰堯俞
　知雜不到官且爲人弛慢曽公請弛慢之
狀　上曰觀其面即見弛慢之狀(温公/日録)
出爲河北轉運使未行改知江寜府又改許
　州數月再除江寜移河陽又移徐州凢再
　閱嵗徙五郡公自知不爲時所容而持權
　者欲困公以奔走因請閑局得提舉崇福
　宫㑹在徐時或告狂人言天文休咎疑爲
　變公以事未白不受辭後狂人竟伏誅公
　坐不即捕落職奪官方獄大起所連逮甚
　衆或至惶懼自殺而公處之自如家人未
　甞見憂色復起居舎人監衛州黎陽倉草
　埸郡掾行縣公同邑官出迎拜謁甚恭郡
　守檄邑官代公治出納公不可曰居其官
　不可以曠職雖祈寒隆暑必躬坐庾中治
　事不少懈(墓/誌)
哲宗登極除御史中丞即上䟽言　陛下使
　臣拾遺𥙷闕以輔盛徳明善正失以平庶
　政舉直錯枉以正大臣臣請極其力以死
　繼之若夫窺人之私擿其細故此非臣之
　志也願　陛下(御/名)終如始則天下幸甚(墓/誌)
御史張舜民論事語及大臣罷去公與侍御
　史王岩叟力争之章七上不報除吏部侍
　郎不受命求外𥙷乃出知陳州(行/狀)
召還復爲中丞㑹蔡確貶新州自宰執侍從
　以下罷去者凡七八人而御史府爲之一
　空遣使押公就職公徐進言曰確之罪自
　絶於天　陛下旣屈典刑矣然臣之愚恐
　雖聖度如天亦或有所未能平者夫事至
　而應之以無心事徃若未甞經意者此聖
　人所以養至誠而御遐福也願　陛下寛
　聖心省浮念誠　陛下之氣和則上下之
　氣和而天地之和應矣且確黨之尤者固
　冝貶逐其餘一切置之以安反側則天下
　幸甚(行/狀)
拜中書侍郎論事率由大公而未甞容心其
　薦引多得吉人良士及薨　太皇太后諭
　近臣曰傳侍郎清直一節終始不變金玉
　君子人也嗟惜乆之　两宫皆幸其第哭
　之慟(墓/誌)
公性純厚貌重氣和而寡言其遇人不設城
　府與人語唯恐傷之至當言職論事　上
　前亹亹不窮正直確切無所回隠左右爲
　懼而公益安徐不見聽終不巳平生自奉
　養甚約室無媵妾食才脫粟一肉所用服
　器雖敝敗不易篤於孝友家事付昆弟得
　任子恩亦先推與之爲守令本於豈弟而
　能擊姦豪以安良民其在徐前守侵用公
　使錢公寖爲償之未足而公罷後守反以
　文移公當償千緡公竭資且假貸償之乆
　之鈎攷得實公蓋未甞侵用也公卒不辨
　其容物不校類如此故司馬温公甞歎曰
　清直勇三徳吾於欽之畏焉洛之君子邵
　雍曰欽之至清而不耀至直而不激至勇
　而能温此爲難爾人以雍言爲然(墓/誌)
公在　上前吐論激切事已則終不復言出
　爲和州也通判楊洙乗間問曰公以直言
　斥居此何爲言未甞及御史時事公曰前
　日言職也豈得巳哉今日爲郡守當宣朝
　廷羙意而反呫呫追言前日之闕政與誹
　謗何異(行/狀)
　　　十之四
　　　　徂徠石先生
　先生名介字守道兖州奉符人進士及
　第歷鄆州南京推官御史臺辟主簿未
　　至以論赦書不當求五代及諸僞國後
　　罷爲鎮南掌書記侍父逺官爲嘉州判
　　官丁外内艱服除入爲國子監直講擢
　　太子中允直集賢院岀通判濮州未至
　　卒年四十一
石守道學士爲舉子時寓學於南都其固窮
苦學丗無比者王侍郎瀆聞其勤約因㑹
　客以盤餐遺之石謝曰甘脆者亦介之願
　也但日饗之則可若止得一餐則明日何
　以繼乎朝饗膏梁暮厭粗糲人之常情也
　介所以不敢當賜便以食還王咨重之(倦遊/録)
徂徠石守道常語學者曰古之學者急於求
　師孔子大聖人也猶學禮於老聃學官於
　郯子學琴於師襄矧其下者乎後丗恥於
求師學者之大蔽也乃爲師說以喻學者
是時孫明復先生居太山之陽道純德備
深於春秋守道率張洞北靣而師之訪問
講解日夕不怠明復行則從升降拜起則
執杖屨以侍二人者乆爲魯人所髙因二
　人而明復之道愈尊於是學者始知有師
弟子之禮(澠水/燕談)
先生丁父憂垢靣跣足躬耕徂徠山下葬五
　丗之未葬者七十䘮以易教授于家及爲
直講學者從之甚衆太學由此益盛
慶曆三年吕夷簡罷相夏竦罷樞宻使而杜
　衍章得象晏殊賈昌朝范仲淹冨弼韓琦
　同時執政歐陽脩余靖王素蔡襄並爲諫
　官先生喜曰此盛事也歌頌吾職其可已
　乎乃作慶曆聖德詩略曰衆賢之進如茅
　斯抜大姦之去如距斯脫衆賢謂衍等大
　姦斥竦也詩且岀泰山先生見之曰子禍
　始於此矣先生不自安求岀通判濮州(澠/水)
(燕談云聖德詩云維仲淹弼一夔一卨又曰琦器魁/櫑豈視扂楔可屬大事重厚如勃其後冨范爲宋名)
(臣而魏公定䇿兩朝措天下於/太山之安人始歎先生之知人)
先生非隱者其仕甞位於朝矣然魯之人不
稱其官而稱其德以爲徂徠魯之望先生
　魯人之所尊故因其所居山以配其有德
　之稱曰徂徠先生者魯人之志也先生貌
　厚而氣完學篤而志大雖在畎畒不忘天
　下之憂以謂時無不可爲爲之無不至不
　在其位則行其言吾言用功利施於天下
　不必出乎已吾言不用雖獲禍咎至死而
　不悔其遇事發憤作爲文章極陳古今治
　亂成敗以指切當丗賢愚善惡是是非非
　無所諱忌丗俗頗駭其言由是謗議喧然
　而小人尤嫉惡之相與岀力必擠之死先
　生安然不惑不變曰吾道固如是吾勇過
　孟軻矣(歐陽公/撰墓誌)
先生爲文博辯雄偉而憂思深逺其爲言曰
　學者學爲仁義也惟忠能忘其身惟篤於
　自信者乃可以力行也以是行於己亦以
　是教於人所謂堯舜禹湯文武周公孔子
　孟軻楊雄韓愈氏者未嘗一日不誦於口
　思與天下之士皆爲周孔之徒以致其君
　爲堯舜之君民爲堯舜之民亦未嘗一日
　少忘于心至其違丗驚衆人或笑之則曰
吾非狂癡者也是以君子察其行而信其
言推其用心而哀其志(墓/誌)
天聖以來穆伯長尹師魯蘇子美歐陽永叔
始唱爲古文以變西崑體學者翕然從之
其有楊劉體者人戯之曰莫太崑否石介
守道深疾之以爲孔門之大害作怪說二
篇上篇排佛老下篇排楊億於是新進後
學不敢爲楊劉體亦不敢談佛老後歐陽
　公蘇公復主楊大年(吕氏家/塾記)
石介旣卒夏英公言於　仁宗曰介實不死
　北走胡矣㝷有㫖編管介妻子於江淮又
　岀中使與京東部刺史發介棺以驗虚實
　是時吕居簡爲京東轉運使謂中使曰若
　發棺空而介果北走則雖孥戮不足以爲
　酷萬一介屍在未甞叛去即是朝廷無故
　發人塚墓何以示後丗耶中使曰誠如金
　部言然則若之何以應中㫖居簡曰介之
　死必有棺殮之人又内外親族及㑹葬門
　生無慮數百至於舉柩窆棺必用㓙肆之
　人今皆檄召至此劾問之苟無異說即皆
　令具軍令狀以保任之亦足以應詔也中
使大以爲然遂自介親屬及門人姜潜以
　下并㓙肆棺殮舁柩之人合數百狀皆結
　罪保證中使持以入奏　仁宗亦悟竦之
　譛尋有旨放介妻子還郷而丗以居簡爲
　長者(東軒筆録○又云夏竦之死也/仁宗將徃/澆奠吴奎言於/上曰夏竦多詐今亦死矣)
(仁宗憮然至其家澆奠畢躊蹰乆之命大閹去竦面/羃而視之丗謂剖棺之與去面羃其爲人主之疑一)
(也亦所謂/報應者邪)
張安道雅不喜石介謂狂譎盗名所以與歐
　范不足至人目以姦邪一日謁曾祖至祖
　父書室中案上見介書曰吾弟何爲與此
　狂生遊又問黃景微何在聞前日狂生以
　羔鴈聘之不受何不與喫了羊着了絹一
　任作怪何足與之較辤受義理也曽祖除
　御史中丞固辤不拜石介以書與祖父以
　不拜爲非其略云内相爲名臣子容爲賢
　子天下屬望所繫非輕豈可以辤位爲廉
　張見者此書也(蘇氏/談訓)
歐陽公銘先生之墓曰徂徠之巖巖與子之
德兮魯人之所瞻汶水之湯湯與子之道
　兮愈逺而彌長道之難行兮孔孟遑遑一
　丗之屯兮萬丗之光曰吾不有命兮安在
　乎桓魋與臧倉自古聖賢皆然兮噫子雖
　毀其何傷
　　　　十之四
　　　　　尚書彭公
　　　公名汝礪字器資饒州鄱陽人治平二
　　　年舉進士第一調保信武安幕府除國
　　　子監直講改大理寺丞擢太子中允監
　　　察御史裏行出爲江南西路轉運判官
　　　元祐𥘉除起居舎人進中書舎人落職
　　　守徐州召權兵部侍郎徙刑部使契丹
　　　還徙吏部紹聖𥘉除權吏部尚書尋以
　　　寳文閣待制知江州至郡數月卒年五
　　十四
故事進士第一人無入吏部選者公釋褐歴
　保信軍節度推官武安軍節度掌書記丁
　外艱服除復授漳州軍事推官在選十年
　人以爲淹而公處之澹如也(曾内翰/撰墓誌)
丞相王文公得公詩義善之留爲國子監直
　講改大理寺丞御史中丞鄧綰欲舉公御
　史召公不徃後雖薦之而爲小人所訹復
　自陳失舉且薦它官代之　神宗察其姦
　怒甚王文公亦以爲言即日黜綰除公太
子中允監察御史裏行(墓/誌)
公在言職非唐虞三代不論𥘉對上十事一
　正本二任人三守令四理財五養民六賑
　捄七興事八變法九青苗免役十塩事指
　陳得失利病多人難言者又言吕嘉問領
　市易司專事聚歛非法意當罷黜俞充謟
　事中人王中正至使妻出拜之不當除檢
　正中書五房公事　神宗爲寢充命而究
　語所從得公言如此非所以廣聦明不肯
　奉詔宗室賣婚至女娼家子行有日矣公
奏罷之因言皇族雖服屬巳踈然皆宗廟
　子孫不可使閭閻下賤得以貨取願爲更
　著婚姻法王中正李憲用兵陜西公言不
當以兵付中人因及漢唐禍亂之事　神
　宗𥘉若不懌出語詰公公拱立不動伺間
復言　帝卒爲之改容是日殿廷觀者始
　皆爲公懼巳而皆歎服(墓/誌)
元豐元年罷爲館閣校勘江南西路轉運判
　官辭日復上䟽論時事且言今不患無將
順之臣患無諌争之臣不患無敢爲之臣
　患無敢言之臣　神宗察其忠慰諭乆之
(墓/誌)
元祐二年以起居舎人召旣至執政有問新
　舊之政者公曰政無彼此之辨一於是而
　已今所更大者取士及差役法行之而士
　民皆病未見其可執政不能屈(墓/誌)
踰年拜中書舎人賜服金紫詞命雅正人以
　爲有古風遇事不苟多所建白其論詩賦
　回河事尤力主議者皆不悅公亦數請去
　是時大臣有持平者頗與公相佐佑而一
　時進取者病之欲排去其類未有以發㑹
　知漢陽軍吴處厚得蔡丞相確安州詩上
　之傅㑹解釋以爲怨謗諌官交章請治又
　造爲危言以激怒　太皇太后必欲寘之
　極法公曰此羅織之漸也數以白執政不
　能捄則上䟽論列甚切又不聽則居家待
　罪時中書舎人止公一人旣而蔡丞相有
　謫命公曰我不出誰任其責者即入省封
　還除目辨論愈切御史臺自中丞而下五
　人坐是同日出臺中一空公復力争以爲
　不可諌官指公爲朋黨太皇太后曰汝
　礪豈黨確者亦爲朝廷論事爾巳而蔡丞
　相貶新州用起居舎人草詞行下而公亦
　落職知徐州一二大臣相繼去位自是正
　人道壅而進取者得志矣公在臺旣甞論
　吕嘉問事且與蔡丞相異趣使外十年蔡
　爲有力後治嘉問獄不肯阿執政意擠之
　坐奪一官至是又辨蔡丞相不當謪至得
　罪乃巳人以此益賢之(墓/誌)
召權兵部侍郎徙刑部㑹有具獄執政以爲
　可殺公以爲當貸而執政以特旨殺之公
　執不下執政怒舎公而罰其屬公言奉制
　書而有不便許論奏法也且非屬罪自劾
　請去章四上不聽御史亦助之言遂并其
　屬免罰(墓/誌)
紹聖元年　今上初專聽斷召二三大臣脩
　舉熈寜元豐政事人人争獻所聞公居之
　如不能言者或問之曰在前日則無言之
　者於今則夫人而能言之矣以寳文閣待
　制知江州入辭　上勞問甚寵曰與卿非
乆别也問所欲言者公曰　陛下今所復
者其政不能無是非其人不能無賢不肖
　政唯其是則政無不善人唯其賢則人無
　不得矣(墓/誌)
二年正月召公于江州以爲樞宻都承旨翌
　日以訃聞旣而遺表至其略以謂土地已
　有餘願拊以仁財用非不饒願節以禮佞
　人初若可悅而其患在後忠言初若可惡
　而其利甚愽以至恤河北流移察江南水
　旱凢數百言(墓/誌)
公爲監司務大體不事細苛而於議獄必傳
　經典故在京西多所全宥爲州所至有惠
　愛尤以興學養士賑乏恤孤爲急(墓/誌)
公居家孝友事寡嫂謹甚兄無子爲立後官
　之又官其弟汝方而後其子汝方聞公䘮
　即棄所居官歸論者多之族人貧者分俸
　錢賙給或爲置義莊與人交盡誠敬少時
　師事桐廬倪天隠天隠亦竒之及官保信
　迎天隠置于學執弟子禮事之天隠死無
　子公爲并其母葬之又葬其妻又割俸資
　其女同年進士宋渙未官而死公經理其
後不啻其家人蓋其篤行如此(墓/誌)
公平生好學喜問樂聞其過自任以聖賢之
重而於貧冨貴賤利害得䘮一不以累其
　心至於憂國愛君推賢揚善則拳拳孜孜
　常若不及故自處顯於朝廷事知無不言
　言不行必争争而不得必求去人始而駭
　中而疑卒而信則曰名節之士也忌之者
　則以爲好異或以爲近名最爲今范丞相
　純仁所知范公再相人謂公必用旣對
　太皇太后首曰姑徐進彭汝礪蓋已有間
　之者及出江州未數月上命召還或曰
　須改嵗不幸而公死矣(墓/誌)
三朝名臣言行後録卷第十
　　　一之五
　　　　丞相李文正公
　　公名昉字明逺深州饒陽人漢乾祐初
　　舉進士仕周爲翰林學士　國朝開寳
　　六年拜翰林學士遂叅政事太平興國
　　八年拜同中書門下平章事端拱初罷
　　淳化二年復相四年又罷明年以司空
　　致仕至道二年薨年七十二
李相昉在周朝知開封府人望已歸　太祖
　而昉獨不附王師入京昉又獨不朝貶道
　州司馬昉歩行日十數里監者中人問其
　故曰湏後命耳　上聞之詔乗馬乃買驢
　而去三嵗徙延州别駕在延州爲生業以
　老三嵗當徙昉不願内徙後二年宰相薦
　其可大用召判兵部昉五辭行至長安移
　疾六十日中使促之行至洛陽又移疾三
　十日而後行旣至　上勞之昉曰臣前日
　知事周而已今以事周之心事陛下　上
　大喜曰宰相不謬薦人(談/叢)
太宗語侍臣曰朕何如唐太宗左右互辭以
　讃獨李昉無它言微誦白㞐易諷諌七德
　舞詞曰怨女三千放出宫死囚四百來歸
　獄　上聞之遽興曰朕不及朕不及卿言
　驚朕矣(掇/遺)
李昉　太宗時與宋琪同建議復時政記月
　終送史舘先進御而後付有司時政記進
　御自昉始也(蒙/求)
盧多遜與李昉相善昉待之不疑多遜知政
　多毀昉人有以告昉昉不信之後　太宗
　語及多遜事昉頗爲解釋　太宗曰多遜
　㞐常毀卿一錢不直昉始信之　太宗由
　是目昉爲善人(蒙/求)
李文正爲相有求差遣見其人材可取將收
　用必正色拒絶之巳而擢用或不足收用
　必和顔温語待之子弟或問其故公曰用
　賢人主之事我若受其請是市私恩也故
　峻絶之使恩歸於上若其不用者旣失所
　望又無善辭此取怨之道也(巵/史)
李文正公常期王文正公旦必爲相自小官
　薦進之公病召王公勉以自愛旣退謂其
　子弟曰此人後日必爲太平宰相然東封
　西祀亦不能救也(巵/史)
至道元年燈夕　太宗御樓時李文正以司
　空致仕於家　上亟以安輿就其宅召至
　賜坐於御樓之側敷對明爽精力康勁
　上親酌御樽飲之選餚核之精者賜焉謂
　近侍曰昉可謂善人君子也事朕兩入中
書未甞有傷人害物之事宜其今日所享
　如此也(玉壷/清話)
公温和無城府寛厚多恕不念舊惡在位小
　心循謹無赫赫稱好接賔客雅厚張洎而
　薄張佖及罷相洎草制深詆之而佖朔望
　常詣其第人或謂佖曰李公待君素不厚
　何數詣之佖曰我爲廷尉日李公方秉政
　未甞一有請求此吾所以重之也
　　　二之一
　　　　丞相韓國富文忠公
　　公名弼字彦國河南人舉茂材異等授
　　將作監丞召試遷太子中允直集賢院
　　出通判鄆州召爲開封府推官擢知諌
　　院爲三司鹽鐵判官改右正言知制誥
　　慶暦二年假資政殿學士尚書户部侍
　　郎使契丹還除翰林學士不拜三年拜
　　樞宻副使自請爲河北宣撫使道除資
　　政殿學士知鄆州移青鄭蔡州河陽除
　　宣徽南院使判并州至和二年召拜同
　　平章事六年丁母憂　英宗即位拜樞
　　密使同平章事踰年以病求解機務以
　　使相判河陽　神宗即位封鄭國公熈
　　寜元年移汝州入覲明年復相八月復
　　以使相判河南府改亳州奪使相徙汝
　　州㝷請老拜司空復節度使平章事進
　　封韓國公致仕元豐三年官制行改授
　　開府儀同三司以至和與議建儲之功
　　拜司徒六年薨年八十元祐𥘉詔配享
　　神宗廟庭
富韓公𥘉遊場屋穆脩伯長謂之曰進士不
　足以盡子之才當以大科名世公果禮部
　試下時太師公官耀州公西歸次陜范文
　正公遣人追公曰有旨以大科取士可亟
　還公復還京師見文正辭以未甞爲此學
　文正曰已同諸公薦君矣乆爲君闢一室
　皆大科文字可往就舘時晏元獻公爲相
　求婚於文正文正曰公女若嫁官人仲淹
　不敢知必求國士無如富弼者元獻一見
　公大愛重之即議婚公遂以賢良方正登
　第(聞見/録)
郭后廢范仲淹爭之貶知睦州公上言朝廷
　一舉而獲二過縱不能復后冝還仲淹以
　來忠言(蘇内翰撰/神道碑)
寳元𥘉趙元昊反公時通判鄆州陳八事且
　言元昊遣使求割地邀金帛使者部從儀
　物如契丹而詞甚倨此必元昊腹心謀臣
　自請行者冝出其不意斬之都市又言夏
　守贇庸人平時猶不當用而況艱難之際
　可爲樞宻乎議者以爲有宰相器(神道/碑)
擢知諌院康定元年日食正旦公言請罷燕
　徹樂雖虜使在舘亦冝就賜飲食而已執
　政以爲不可公曰萬一北虜行之爲朝廷
　羞後使虜還者云虜中罷燕如公言　仁
　宗深悔之𥘉宰相惡聞忠言下令禁越職
　言事公因論日食以爲應天變莫若通下
情遂除其禁(神道/碑)
元昊寇鄜延殺二萬人延帥范雍鈐轄盧守
　懃閉門不救中貴人黃德和引兵先走劉
　平石元孫戰死而雍守懃歸罪於通判都
監竄之嶺南德和誣奏平降賊詔以兵圍
守其家公言平自環慶引兵來援以姦臣
　不救故敗竟罵賊不食而死冝䘏其家守
懃德和皆中官怙勢誣人冀以自免冝竟
　其獄樞宻院奏方用兵獄不可遂公言大
　臣附下罔上獄不可不竟時守懃養子爲
　御藥亦奏罷之德和竟坐腰斬(神道/碑)
延州民二十人詣闕告急上召問具得諸
　將敗亡狀執政惡之命逺郡禁民擅赴闕
　者公言此非　陛下意宰相惡　上知四
　方有敗耳民有急不得訴之朝則西走元
　昊北走契丹矣(神道/碑)
夏守贇爲陜西都緫管又以宦者王守忠爲
　都鈐轄公言用守贇已爲天下笑而守忠
　鈐轄乃與唐中官監軍無異且守懃德和
　覆車之轍可復蹈乎詔罷守忠(神道/碑)
自用兵以來吏民上書者甚衆𥘉不省用公
　言知制誥本中書屬官可選二人置局中
　書考其所言可用用之宰相以付學士公
　言此宰相偷安欲以天下是非盡付它人
　又引國𥘉故事請使宰相兼領樞宻院
　仁宗曰軍國之務當盡歸中書樞宻非古
　官然未欲遽廢即詔中書同議樞宻院事
　宰相辭曰恐樞宻院謂臣奪其權公曰此
　宰相避事耳非畏奪權也㑹西夏首領二
　人來降𥙷借奉職羈置荆湖公言二人之
　降其家已族矣當厚賞以勸來者　上命
　以所言送中書公見宰相論之宰相𥘉不
　知也公嘆曰此豈小事而宰相不知耶更
　極論之　上從公言乃以宰相兼樞宻使
(神道/碑)
劉從愿妻遂國夫人者王蒙正女也寳元中
　岀入内廷或云得幸於　上外人無不知
　者以此獲罪奪封罷朝謁乆之復得入張
　公安道爲諌官再以䟽論列皆留中富鄭
　公時知制誥制下復遂國之封鄭公繳還
　詞頭封命遂寢唐制唯給事中得封還詔
　書中書舍人繳詞頭蓋自鄭公始安道見
　吕申公申公猶以非舊典不樂二公之不
　相喜凢皆此類也(龍川/志)
契丹自晉天福以來踐有幽薊北鄙之警略
　無寜歳凢六十有九年至景德元年舉國
來寇　眞宗用寇凖計親征澶淵射殺其
驍將順國王撻覧虜懼遂請和時諸將皆
請以兵㑹界河上邀其歸徐以精甲躡其
後殱之虜懼求哀於上遂詔諸將按兵
　縱虜歸虜自是通好守約不復盗邊者三
十有九年及元昊叛兵乆不決契丹之臣
有貪而喜功者以我爲怯且厭兵遂教其
　主設詞以動我欲得晉髙祖所與關南十
　縣慶暦二年聚重兵境上遣其臣蕭英劉
　六符來聘　仁宗命宰相擇報聘者時虜
　情不可測群臣皆莫敢行宰相以公名聞
　乃以公接伴英等入境　上遣中使勞之
　英託足疾不拜公曰吾甞使北病卧車中
　聞命輒起拜今中使至而公不起見何禮
　也英矍然起拜公開懷與語不以夷狄待
　之英等遂去左右宻以其主所欲得者告
　公且曰可從從之不可從更以一事塞之
　公具以聞　上命御史中丞賈昌朝館伴
　不許割地而許増歳幣且命公報聘見虜
　主虜主曰南朝違約塞鴈門増塘水治城
　隍籍民兵此何意也群臣請舉兵而南寡
　人以謂不若遣使求地求而不獲舉兵未
　晚公曰北朝忘　章聖皇帝之大德乎澶
　淵之役若從諸將言北兵無得脫者且北
　朝與中國好則人主專其利而臣下無所
　獲若用兵則利歸臣下而人主任其旤故
　北朝諸臣爭勸用兵者此皆其身謀非國
　計也虜主驚曰何謂也公曰晉髙祖欺天
　叛君而求助於北末帝昏亂神人棄之是
　時中國狹小上下離叛故契丹全師獨克
　雖虜獲金帛充牣諸臣之家而壯士徤馬
　物故太半此誰任其旤者今中國提封萬
　里所在精兵以百萬計法令脩明上下一
　心北朝欲用兵能保其必勝乎曰不能公
　曰就使其勝所亡士馬群臣當之歟亦人
　主當之歟若通好不絶歳幣盡歸人主臣
　下所得止奉使者歳一二人耳群臣何利
　焉虜主大悟首肯乆之公又曰塞鴈門者
　以備元昊也塘水始於何承矩事在通好
　前地卑水聚勢不得不増城隍皆脩舊民
　兵亦舊籍特𥙷其缺耳非違約也晉髙祖
　以盧龍一道賂契丹周世宗復伐取關南
　皆異代事宋興已九十年若各欲求異代
　故地豈北朝之利也哉本朝　皇帝之命
　使臣則有詞矣曰朕爲　祖宗守國必不
　敢以其地與人北朝所欲不過利其租賦
　耳朕不欲以地故多殺两朝赤子故屈巳
　増幣以代賦入若北朝必欲得地是志在
　敗盟假此爲詞耳朕亦安得獨避用兵乎
　澶淵之盟天地鬼神實臨之今北朝首發
　兵端過不在朕天地鬼神豈可欺也哉虜
　大感悟遂欲求婚公曰婚姻易以生隙人
　命脩短不可知不若歳幣之堅乆也本朝
　長公主出降齎送不過十萬緡豈若歳幣
　無窮之獲哉虜主曰卿且歸矣再來當擇
　一受之卿其遂以誓書來公歸復命再聘
　受書及口傳之詞于政府旣行次樂壽謂
　其副曰吾爲使者而不見國書萬一書詞
　與口傳者異則吾事敗矣發書視之果不
　同乃馳還都以晡入見宿學士院一夕易
　書而行(聞見録云富公再使以國書與口傳之詞/不同馳還奏曰政府固爲此欲置臣於死)
(臣死不足惜柰國事何/仁宗召宰相吕夷簡靣問/之夷簡從容䄂其書曰恐是誤當令改定冨公益辨)
(論不平/仁宗問樞密使晏殊如何殊曰夷簡決不/肯爲此真恐誤耳冨公怒曰晏殊姦邪黨吕夷簡以)
(欺/陛下冨公晏公/之婿也其忠直如此)旣至虜不復求婚專欲
　増幣曰南朝遺我書當曰獻否則曰納公
　爭不可虜主曰南朝旣懼我矣何惜此二
　字若我擁兵而南得無悔乎公曰本朝
　皇帝兼愛南北之民不忍使蹈鋒鏑故屈
　巳増幣何名爲懼哉若不得已而至於用
　兵則南北敵國當以曲直爲勝負非使臣
　之所憂也虜主曰卿勿固執古亦有之公
　曰自古惟唐髙祖借兵於突厥故臣事之
　當時所遺或稱獻納則不可知其後頡利
　爲太宗所擒豈復有此禮哉公聲色俱厲
　虜知不可奪曰吾當自遣人議之於是留
　所許増幣誓書復使耶律仁先及六符以
　其國誓書來且求爲獻納公奏曰臣旣以
死拒之虜氣折矣可勿復許虜無能爲也
上從之増幣二十萬而契丹平契丹君臣
至今誦其語守其約不忍敗者以其心曉
然知通好用兵利害之所在也(神道碑〇温/公日録云公)
(力爭獻納二字及還/而晏公已稱納矣)
𥘉公糾察在京刑獄時有用僞牒爲僧者事
覺乃堂吏爲之開封按餘人而不及吏公
　白執政請以吏付獄執政指其坐曰公即
　居此無爲近名公正色不受其言曰必得
吏乃止執政滋不恱故薦公使契丹欲因
　事罪之歐陽脩上書引顔真卿使李希烈
　事留公不報使還除吏部郎中樞宻直學
　士懇辭不受始受命聞一女卒再受命聞
　一男生皆不顧而行得家書不發而焚之
　曰徒亂人意㝷遷翰林學士公見　上力
　辭曰増歳幣非臣夲志也特以朝廷方討
　元昊未暇與虜角故不敢以死爭耳(神道/碑)
富鄭公慶暦中以知制誥使北虜還　仁宗
　嘉之一日王拱辰言於　上曰富弼亦何
　功之有但能添金帛之數厚夷狄而弊中
　國耳　仁宗曰不然朕所愛者土宇生民
　爾財物非所惜也拱辰曰財物豈不出於
　生民邪　仁宗曰國家經費取之非一日
　之積歳出以賜夷狄亦未至困民若兵興
　調發歳出不貲非若今之緩取也拱辰曰
　犬戎無厭好窺中國之隙且　陛下只有
　一女萬一欲請和親則如之何　仁宗憫
　然動色曰苟利社稷朕亦豈愛一女耶拱
　辰言塞且知譛之不行也遽曰臣不知
　陛下能屈己愛民如此真堯舜之主也洒
　泣再拜而出(東軒/筆録)
慶暦三年三月遂命公爲樞宻副使辭愈力
至七月申前命公言虜旣通好議者便謂
無事邊備漸㢮虜萬一敗盟臣死且有罪
非獨臣不敢受亦願　陛下思夷狄輕侮
　中原之恥坐薪甞膽不忘脩政因以告納
　上前而罷逾月復以命公時元昊使辭
　上俟公綴樞宻院班乃坐且使宰相章得
象諭公曰此朝廷特用非以使虜故也公
　不得已乃受時晏殊爲相范仲淹爲叅知
　政事杜衍爲樞宻使韓琦與公副之歐陽
　脩余靖王素蔡襄爲諌官皆天下之望魯
　人石介作慶暦聖德詩以羙之公旣以社
　稷爲任而　仁宗責成於公與仲淹數以
　手詔督公等條具其事又開天章閣召公
　等坐且給筆札使書其所欲爲者遣中使
　二人更往督之且命仲淹主西事公主北
　事公遂與仲淹各上當世之務十餘條又
　自上河北安邊十三䇿大略以進賢退不
　肖止僥倖去宿弊爲夲欲漸易諸路監司
　之不才者使澄汰所部吏於是小人始不
　恱矣(神道/碑)
元昊遣使以書來稱男而不臣公言契丹臣
　元昊而我不臣則契丹爲無敵於天下不
　可許乃却其使卒臣之四年七月契丹來
　告舉兵討元昊十二月詔冊元昊爲夏國
　主使將行而止之以俟虜使公曰若虜使
　未至而行則事自我出旣至則恩歸契丹
　矣從之是歳契丹受禮雲中且發兵㑹元
　昊伐呆兒族於河東爲近　上問公曰虜
　得無與元昊襲我乎公曰虜自得幽薊不
　復由河東入寇者以河北平易富饒而河
　東嶮瘠且虞我出鎭定搗燕薊之虚也今
　兵出無名契丹大國決不爲此就使妄動
　當出我不意不應先言受禮雲中也元昊
　夲與契丹約相左右以困中國今契丹背
　約結好於我獨獲重幣元昊有怨言故虜
　築威塞州以備之呆兒屢殺威塞人虜疑
　元昊使之故爲是役安能合而寇我哉或
　請調發爲備公曰虜雖不來猶欲以虚聲
困我若調發正墮其計臣請任之　上乃
止虜卒不動公謂契丹異日作難必於河
朔旣上十三䇿又請守一郡行其事(神道/碑)
𥘉石介聖德詩譽公等而詆夏竦竦怨之㑹
介以書與公責以伊周之事竦遂教女奴
　習介書改伊周曰伊霍又僞作介爲弼撰
廢立詔草飛語上聞　仁宗雖不信而公
　懼不自安因保州賊平求出宣撫河北歸
　及國門不得見除知鄆州自鄆移青㑹河
　朔大水民流京東擇所部豐稔者三州勸
　民出粟得十五萬斛益以官廪隨所在貯
　之得公私廬舎十餘萬間散處其人以便
　薪水(澠水燕談云各因坊村擇寺廟及公/私空屋又因山岩爲窟窒以處流民)官吏
　自前資待闕寄居者皆給其禄使即民所
　聚選老弱病瘠者廪之山林河泊之利有
　可取以爲生者聽流民取之其主不得禁
　官吏皆書其勞約爲奏請使佗日得以次
　受賞於朝率五日輙遣人以酒肉糗飯勞
　之出於至誠人人爲盡力流民死者爲大
　冢葬之謂之叢冢自爲文祭之眀年麥大
　熟流民各以逺近受粮而歸凢活五十餘
　萬人募而爲兵者又萬餘人　上聞之遣
　使勞公即拜禮部侍郎公曰救災守臣職
　也辭不受前此救災者皆聚民城郭中煑
　粥食之飢民聚爲疾疫反相蹈籍死或待
　次數日不食得粥皆僵仆名爲救之而實
　殺之自公立法簡便周至天下傳以爲法
　至于今不知所活者幾千萬人矣(神道碑/○又記)
(聞云富公知青州州歳穰而河朔大飢飢民東流公/以爲從來拯飢多聚之州縣人旣猥多倉廪不能供)
(散以粥飯欺弊百端由此人多餓死死者氣熏烝􁂑/疫隨起居人亦致病斃是時方春野有青菜公出榜)
(要路令飢民散入村落使富民不得固陂澤之利而/等級出米以待之民重公令米榖大積分遣寄居閑)
(官往主其事間有徤吏募流民中有曽爲吏胥走隷/者皆倍給其食令供簿書給納守禦之役借民倉以)
(貯擇地爲塲堀溝爲限與流民約三日一支出納之/詳一如官府公推其法於境内吏之所在手書酒炙)
(之饋日至人人忻戴爲之盡力比麥熟人給路粮遣/歸餓死者無幾作叢冢葬之其間強壯堪爲禁卒者)
(募得數千人靣刺指揮二字奏乞撥充諸軍時朝中/有與公不相能者持之不報人爲公憂之公連上章)
(懇請且待罪乃得報自是天下流民處多以青州爲/法○邵伯温曰富公使虜功甚偉而每不自以爲功)
(至知青州活飢民四十餘萬則毎自言之曰過於作/中書令二十四考矣公之所以自任者世烏得而窺)
(之哉蘇内翰奉詔撰公墓道之碑/首論公使虜之功非公之心也)
王則據貝州反齊州禁兵欲屠城以應之或
　詣公吿之公以齊非所部恐事泄變生時
　中貴人張從訓銜命至青公度從訓可使
　即以事付從訓使馳至郡發吏卒取之無
　得脫者且自劾擅遣中使罪　仁宗嘉之
(神道/碑)
至和二年召拜集賢相與文彦博並命宣制
　之日士大夫相慶於朝　仁宗宻覘知之
　謂侍臣歐陽脩曰古之求相者或得於夣
　卜今朕用二相人情如此豈不賢於夣卜
　也哉脩頓首稱賀(神道/碑)
富韓公爲相議欲稍由學校進士命侍從儒
臣講立法制太學諸生經明行脩者由右
學升左學由左學升上舎歳終擇上舎中
經行尤髙者比及第人命之以官旣簽同
　列奏獨翰林歐陽永叔舎人劉原父異論
　曰如是則通經者未升於左學而辭賦者
　已在於髙科矣事卒不行(吕氏家/塾記)
至和間富公當國立一舉三十年推恩之法
蓋公與河南進士叚希元魏升平同埸屋
　相善公作相不欲私之故爲天下之制至
今行之(聞見/録)
仁宗弗豫大臣不得見中外憂恐文彦博與
　公等直入問疾内侍止之不可因以監視
　禳禱爲名乞留宿内殿事皆關白而後行
　禁中肅然(神道/碑)
公之爲相守格法行故事而附以公議無心
　於其間故百官任職天下無事以所在民
　力困弊賦役不均遣使分道相視裁減謂
　之寛䘏民力又㢮茶禁以通啇賈省刑獄
　天下便之(神道/碑)
六年丁秦國太夫人憂詔爲罷春燕故事執
　政遇䘮皆起復公以謂金革變禮不可用
　於平世　仁宗待公而爲政五遣使起之
　卒不從命天下稱焉(神道碑○又龍川志云冨/鄭公韓魏公同在中書鄭)
(公母老矣一日語及故事宰相有起復視事者魏公/曰此非朝廷盛事已而鄭公居母憂朝廷屢詔起之)
(上章三辭貼黄言臣在中書日甞與韓琦言之決不/當起魏公歎曰吾但以實言之不料以爲怨自此二)
(人稍稍/有隙)
仁宗末年富公自相位丁太夫人憂服除
　英宗已即位魏公已遷左相故用富公爲
　樞宻相魏公已下皆遷官富公亦遷户部
　尚書公辭曰切聞制辭敘述　陛下即位
　以臣在憂服無可稱道乃取嘉祐中臣在
　中書日甞議建儲以此爲効而推今日之
　恩嘉祐中雖甞汎議建儲之事　仁宗尚
　祕其請其於　陛下則如在茫昧杳冥之
　中未見形象安得如韓琦等後來功効之
　深切著明也(聞見/録)
英宗即位之𥘉感疾不能視朝大臣請　光
　獻大后垂簾權同聽政后辭之不獲乃從
　英宗才康復　后已下手書復辟魏公奏
　臺諌有章䟽請太后早還政　后聞之
　遽起魏公急令儀鸞司徹簾　后猶未轉
　御幈尚見其衣也時富韓公爲樞宻相怪
　魏公不關報徹簾事有韓魏公欲致弼於
　族㓕之地之語歐陽公爲叅政首議追尊
　濮安懿王富公曰歐陽公讀書知禮法所
　以爲此舉者忘　仁宗累　主上欺韓公
　耳富公因辭執政例遷官䟽言甚危三日
　不報見　英宗面奏曰　仁宗之立　陛
　下　皇太后之功也　陛下未報　皇太
　后大功先録臣之小勞非　仁宗之意也
　方　仁宗之世宗屬與　陛下親相等者
　尚多必以　陛下爲子者以　陛下孝德
　彰聞也今　皇太后謂臣與胡宿吴奎等
　曰無夫婦人無所告至不忍聞臣寔痛之
　豈　仁宗之所望於　陛下者哉以笏指
　御床曰非　陛下有孝德孰可居此　英
　宗俯躬曰不敢富公求去益堅遂出判河
　陽自此與魏公歐陽公絶後富公致政居
　洛每歳生日魏公不論逺近必遣使致書
　幣甚恭富公但荅以老病無書魏公之禮
　終不替至薨乃已天下兩賢之魏公歐陽
　公之薨也富公皆不祭弔國史著富公以
　不預䇿立　英宗與魏公絶至此祭弔不
　通非也(聞見/録)
英宗一日因公進除目而震怒響滿一殿擲
　除目榻下公慨然搢笏拾除目執之進曰
　前日　陛下在藩邸時喜怒猶不可妄況
　今即天子位竊以天子亦有怒焉出九師
　以伐四夷否則陳斧鉞以誅大臣今日
　陛下之怒不爲常事除目也必以臣等有
　大過惡可怒者何不斬臣以謝天下　英
　宗爲之霽色温言公進說猶乆之不已(晁/以)
(道富公/奏議序)
英宗𥘉臨御韓魏公爲相富鄭公爲樞宻相
　一日韓公進擬數宦者䇿立有勞當遷官
　富公曰　先帝以神器付　陛下此輩何
　功可書韓公有愧色後韓公帥長安爲范
　堯夫言其事曰琦便怕它富相公也(邵氏/後録)
踰年懇辭機務章二十上以使相判河陽復
　五上章辭使相且言　眞宗以前不輕以
　此授人　仁宗即位之𥘉執政欲自爲地
　故開此例終　仁宗之世宰相樞宻使罷
　者皆除使相至不稱職有罪者亦然天下
　非之今　陛下𥘉即位願立法自臣始不
　從(神道/碑)
神宗即位以集禧觀使召赴闕公辭不至熈
　寜元年移判汝州且詔入覲以公足疾許
　肩輿至殿門令公子紹隆扶以入且命無
　拜坐語從容至日昊又欲以觀使留公公
　力辭赴郡明年二月除司空侍中昭文館
　大學士不拜復以爲左僕射平章事公旣
　至未見有於上前言災異皆天數非人
事得失所致者公聞之歎曰人君所畏惟
天若不畏天何事不可爲者去亂亡無幾
矣此必姦臣欲進邪說故先導上以無所
畏使輔拂諌諍之臣無所復施其力此治
亂之機也吾不可以不速救即上書數千
言雜引春秋洪範及古今傳記人情物理
　以明其决不然者(神道/碑)
群臣請上尊號及作樂　上以乆旱不許群
　臣固請作樂公又言故事有災變皆徹樂
　恐以同天節虜使當上壽故未断其請臣
　以爲此盛德事正當以示夷狄乞并罷上
　壽從之即日而雨公又上䟽願益畏天戒
　逺姦佞近忠良上親荅詔曰義忠言親
　理正文直苟非意在愛君志存王室何以
　臻此敢不置之枕席銘諸肺腑終老是戒
　更願公不替今日之志則天災不難弭太
　平可立俟也公旣上䟽謝復申戒不巳且
　云願　陛下待群臣不以同異爲喜怒不
　以喜怒爲用捨(神道/碑)
熈寜初韓魏公罷政富公再相　神宗首問
邊事公曰　陛下臨御未乆臣愚以爲首
當推恩惠布德澤二十年未可道著用兵
　二字若干戈一興上貽聖憂下竭民力願
　勿首先留意邊事萬一戎狄渝盟人神共
　怒爲應敵之計可也　上問所先當如
　何公曰阜安宇内爲先蓋是時王荆公巳
　有寵勸帝用兵以威四夷於是用王韶
　取熈河以窺靈武結髙麗以圖大遼又用
　章惇取湖北夔峽之蠻又用劉彞沈起窺
　交趾二人造戰艦於富良江上交趾偵知
　先浮海載兵䧟廉州又破邕州殺守臣蘇
　緘屠其城掠生口而去又用郭逵趙禼宣
　撫廣南使直搗交趾逵老將與卨議論不
　同爲交趾扼富良江兵不得進瘴死者十
　餘萬人元豐四年五路大進兵取靈武夏
　人決黃河水櫃以灌吾壘兵將凍溺飢餓
　不戰而死者數十萬人又用吕惠卿所薦
　徐禧築永樂城夏人以大兵破之自禧而
　下死者十餘萬人報夜至　帝早朝當宁
　慟哭宰執不敢仰視　帝嘆息曰永樂之
　舉無一人言其不可者右丞蒲宗孟進曰
　臣甞言之　帝正色曰卿何甞有言在内
　惟吕公著在外惟趙卨曽言用兵不是好
　事旣又謂宰執曰自今更不用兵與卿等
　共饗太平然　帝從此欝欝不樂以至大
　漸嗚呼痛哉(聞見/録)
時王安石叅知政事議改法理財與公意不
　合公稱病求去章數十上　上問誰可代
　卿公薦文彦博上黙然良乆曰王安石
　何如公亦黙然八月以武寜軍節度使同
　平章事判河南府請改亳州
公在亳州時方行青苗息錢法公以謂此法
　行則財聚於上人散於下且冨民不願請
願請者皆貧民後不可復得故持之不行
　而提舉常平倉趙濟劾公以大臣格新法
除左僕射判汝州公言新法臣所不曉不
可以復治郡願歸洛養疾許之(神道/碑)
熈寜二年富公自亳州𬒳劾移判汝州過南
京張安道留守富公來見坐乆之富公徐
　曰人固難知也張公曰謂王安石乎亦豈
難知者皇祐間方平知貢舉或薦安石有
　文學宜辟以考校姑從之安石者旣來凢
　一院之事皆欲紛更之方平惡其人檄以
出自此未甞與之語也富公俛首有愧色
蓋富公素喜荆公至得位亂天下方知其
姦云(聞見/録)
富公熈寜中罷相鎭亳常深居養疾罕出視
事幕府事湏禀命者常以狀白公公批數
字於紙尾莫不盡其理或事有難決幕府
憂疑不能措手者相與求見公公以一二
言裁處徐語它事幕府曉然率常失其所
疑者退而歎伏以爲不可及公早使強虜
　以片言折狂謀尊中國及揔大政視天下
事若不足爲者矧退處一郡乎(澠水/燕談)
公雖居家而朝廷有大利害知無不言交趾
　叛詔郭逵等討之公言海嶠嶮逺不可以
責其必進願詔逵等擇利進退以全王師
契丹來爭河東地界上手詔問公公言
　熈河諸郡皆不足守而河東地界决不可
　許(神道/碑)
故叅知政事王堯臣子同老上言至和三年
　仁宗弗豫其父堯臣甞與文彦愽劉沆及
　公同决大䇿乞立儲嗣　仁宗許之㑹翊
　日有瘳故緩其事人無復知者以其父堯
　臣所撰詔草上之　上以問彦愽彦愽言
　與同老合上嘉公等勲績如此而終不自
言下詔以公爲司徒(神道碑○又聞見録云富/公之客李偲問公曰公治)
(平𥘉進户部尚書屢辭今進司徒一辭而拜何也公/曰治平𥘉乃弼自辭官今日潞公皆遷弼豈敢堅辭)
(妨佗人也蓋潞公與荆公論政事不合/出判北京七年不召自此眷禮復厚矣)
公性至孝恭儉好禮與人言雖㓜賤必盡敬
氣色穆然終身不見喜愠然以單車入不
測之虜廷詰其君臣折其口而服其心無
　一語少屈所謂大勇者乎其好善疾惡蓋
出於天資常言君子小人如冰炭决不可
　以同器若兼収並用則小人必勝薫蕕雜
處終必爲臭其爲宰相及判河陽最後請
老家居凢三上章皆言天子無職事惟辨
君子小人而進退之此天子之職也君子
與小人並處其勢必不勝君子不勝則奉
身而退樂道無悶小人不勝則交結(御/名)扇
千岐萬轍必勝而後已小人復勝必遂肆
毒於善良無所不爲求天下不亂不可得
也(神道/碑)
平生所薦甚衆尤知名者十餘人如王質與
　其弟素余靖張瓌石介孫復吴奎韓維陳
　襄王鼎張昷之杜杞陳希亮之流皆有聞
　於世世以爲知人(神道/碑)
元豐六年富公疾病矣上書言八事大抵論
　君子小人爲治亂之夲　神宗語宰輔曰
　富弼有章䟽來章惇曰弼所言何事　帝
　曰言朕左右多小人惇曰可令分析孰爲
　小人　帝曰弼三朝老臣豈可令分折左
　丞王安禮進曰弼之言是也罷朝惇責安
　禮曰左丞對上之言失矣安禮曰吾軰
　今日曰誠如聖諭明日曰聖學非臣所及
　安得不謂之小人惇無以對是年五月大
　星殞於公所居還政堂下空中如甲馬聲
　公登天光臺焚香再拜知其將終也閏六
　月丙申薨司馬温公范忠宣來吊哭公之
　子紹庭紹京泣曰先公有自封押章䟽一
　通殆遺表也二公曰當不啓封以聞蘇内
翰作公神道碑謂世莫知其所言者是也
　神宗聞訃震悼出祭文遣中使設祭恩禮
　甚厚政府方遣一奠而已(聞見/録)
富公爲人温良寛厚汎與人語若無所異同
　者及其臨大節正色慷慨莫之能屈智識
　深逺過人逺甚而事無巨細皆反復熟慮
　必萬全無失然後行之宰相自唐以來謂
　之禮絶百僚見者無長㓜皆拜宰相平立
　少垂手扶之送客未甞下階客坐稍乆則
　吏從傍唱相公尊重客踧踖起退及公爲
　相雖微官及布衣謁見皆與之抗禮引坐
　語從容送之及門視其上馬乃還自是群
　公稍効之自公始也自致仕歸西都十餘
　年常深居不出晚年賔客請見者亦多謝
　以疾所親問其故曰凢待人無貴賤賢愚
　禮皃當如一吾累世居洛親舊蓋以千百
　數若有見有不見非均一之道若人人見
　之吾衰疾不能堪也士大夫亦知其心無
　怨也甞欲之老子祠乗小轎過天津橋㑹
　府中徙市於橋側市人喜公之出隨而觀
　之至於■安門市爲之空其得人心也如
　此及違世士大夫無逺近識不識相見則
　以言不相見則以書更相吊唁往往垂泣
　其得士大夫心又如此嗚呼苟非事君盡
　忠愛民盡仁推惻怛至誠之心充於内而
　見於外能如是乎(記/聞)
劉器之云富鄭公年八十書座屏云守口如
　瓶防意如城(晁氏/客語)
故事宰相以使相致仕者給全俸公以司徒
　使相致仕居洛自三公俸一百二十千外
　皆不受公清心學道獨居還政堂每早作
　放中門鑰入聸禮家廟對夫人如賔客子
　孫不冠帶不見(麈史云富鄭公治家嚴整子舎/女僕戒不得互相往來閨門肅)
(如/也)平時謝客文潞公爲留守時節往來公
素喜潞公昔同朝更拜其母每勸其早退
　云旣薨公子紹廷字德先能守家法與公
　兩婿及諸甥皆同居公之第家之事一如
　公無恙時毫髪不敢變郷里稱之建中靖
　國𥘉擢爲河北西路提舉常平德先辭曰
　熈寜變法之𥘉先臣以不行青苗法得罪
　臣不敢爲此官　上益嘉之除祠部貟外
　郎崇寜中卒(聞見/録)
富文忠辭疾歸第以其俸劵還府府受之伊
　川先生曰受之者固無足議然納者亦未
　爲得也留之而無請可矣(程氏/遺書)
富公致事家居專爲佛老之學故吏吕大臨
　與叔奏記於公曰大臨聞之古者三公無
　職事惟有德者居之内則論道于朝外則
　主教于郷古之大人當是任者必將以斯
　道覺斯民成已以成物豈以爵位進退體
　力盛衰爲之變哉今大道未明人趨異學
　不入于莊則入于釋疑　聖人爲未盡輕
　禮義爲不足學致人倫不眀萬物憔悴此
　老成大人惻隱存心之時以道自任振起
　壞俗在公之力冝無難矣若夫移精變氣
　務求長年此山谷避世之士獨善其身者
　之所好豈世之所以望於公者哉(吕/集)
蘇内翰軾作公神道碑銘曰五代八姓十有
　二君四十四年如絲之棼以人爲嬉以殺
　爲懁兵交兩河腥聞于天上帝厭之命我
　祖宗卑爾鑪錘徃銷其鋒孰謂民逺我聞
　其呻寜爾小忍無殘我民六聖受命維
　一其心敕其後人　帝命是承勿劓刵人
　矧敢好兵百三十年諱兵與刑惟彼北戎
　謂　帝我驕　帝聞其言折其萌芽篤生
　萊公尺箠笞之旣服旣馴則擾綏之堂堂
　韓公與萊相望再聘于燕北方以寜景德
　元年始盟契丹公生是歳天命則然公之
　在母秦國寤驚旌旗鶴鴈降格其庭云有
　天赦已而生公天欲赦民公啓其衷北至
　燕然南至于河億萬維生公手撫摩水潦
　荐飢散流而東五十萬人仰哺于公公之
　在内自泉流瀕其在四方自葉流根百官
　維人百度惟正相我　三宗重華恊明
　帝謂公來隕星其堂有墳其丘公豈是藏
　維嶽降神今歸不留臣軾作頌以配崧髙
　　　十之五
　　　　老蘇先生
　　先生名洵字明允眉州眉山人嘗舉進
　　士茂材異等皆不中至和嘉祐間歐陽
　　文忠公上其所著書二十二篇韓忠獻
　　公復薦之召試舎人院辭疾不至遂除
　　祕書省校書郎覇州文安縣主簿詔與
　　陳州項城令姚闢同脩太常因革禮書
　　成方奏未報卒年五十八贈光禄寺丞
職方君三子曰澹曰渙皆以文學舉進士而
　君少獨不喜學年巳壯猶不知書職方君
　縱而不問郷閭親戚皆怪之或問其故職
　方君笑而不荅君亦自如也年二十七始
　大發憤謝其素所徃來少年閉戸讀書爲
　文辭歲餘舉進士再不中又舉茂材異等
　不中退而歎曰此不足爲吾學也悉取所
　爲文數百篇焚之益閉戸讀書絶筆不爲
　文辭者五六年涵畜充溢抑而不發乆之
　慨然曰可矣由是下筆頃刻數千言其縱
　橫上下岀入馳驟必造於深微而後止蓋
其禀也厚故發之遲志也慤故得之精自
來京師一時後生學者皆尊其賢學其文
　以爲師法以其父子俱知名故號老蘇以
　別之(歐陽撰/墓誌)
嘉祐中僕領益部得蘇君所著權書衡論因
　以書先之於翰林歐陽永叔一見大稱嘆
目爲荀卿子獻其書于朝自是名動天下
　士争傳誦其文時文爲一變稱爲老蘇時
相韓公琦聞其名而厚待之嘗與論天下
事亦以爲賈誼不能過也初作昭陵禮廢
　闕琦爲大禮使事從其厚調發趣辦州縣
　騷然先生以書諫琦且再三至引華元不
　臣以責之琦爲變色然頋大義爲稍省其
　過甚者及先生没韓亦頗自咎恨以詩哭
　之曰知賢不早用愧莫先於余者矣(張安道/撰墓表)
嘉祐初王安石名始盛黨友傾一時歐陽脩
　亦善之勸先生與之遊而安石亦願交於
　先生先生曰吾知其人矣是不近人情者
　鮮不爲天下患安石之母死士大夫皆吊
先生獨不徃作辨姦一篇先生旣没三年
　而安石用事其言乃信(墓表○辨姦略云羊叔/子見王衍曰誤天下蒼)
(生者必此人也郭汾陽見盧𣏌曰此人得志吾子孫/無遺類矣自今言之其理固有可見者以吾觀之王)
(衍之爲人也容貌言語固有以欺丗而盗名者然使/晉無惠帝雖衍百千何從而亂天下乎盧𣏌之姦固)
(足以敗國然不學無文非德宗之鄙暗亦何從而用/之由是言之二公之料二子亦容有未必然也今有)
(人口誦孔老之言身履夷齊之行收召好名之士不/得志之人相與語言私立名字以爲顔淵孟軻復岀)
(而隂賊險很與人異趣是王衍盧𣏌合而爲一人也/其旤可勝言哉夫靣垢不忘澣此人之至情也今也)
(不然衣臣虜之衣食犬彘之食囚首䘮面而談詩書/此豈其情也哉凢事之不近人情者鮮不爲大姦慝)
(以蓋丗之名而濟未形之悪雖有願治之主好賢之/相猶當舉而用之則其爲天下之患必然而無疑者)
(非特二子/之比也)
東坡中制科王荆公問吕申公見蘇軾制䇿
　否申公稱之荆公曰全類戰國文章若安
　石爲考官必黜之故荆公後脩　英宗實
　録謂蘇明允爲戰國縱橫之學云(邵氏聞/見後録)
因論蘇明允衡書權論曰觀其著書之名巳
非豈有山林逸民立言垂丗乃汲汲於用
兵如此所見安得不爲荆公所薄曰大蘇
　以當時不去二虜之患則天下不可爲又
其審敵篇引晁錯說景帝削地之䇿曰今
　日夷狄之勢是亦七國之勢其意蓋欲掃
蕩二虜然後致太平耳曰才以用兵爲事
　日相搔擾何時見天下息肩時節以　仁
宗之丗視二虜豈不勝如戰國時然而孟
　子在戰國時所論全不以兵爲先豈以崇
虚名而受實敝乎亦必有道矣(龜山/語録)
五朝名臣言行録卷第十
　　　二之二
　　　　叅政歐陽文忠公
　　公名脩字永叔吉州永豐人舉進士𥙷
　　西京留守推官召試除館閣校勘貶峽
　　州夷陵令復入爲校勘出通判滑州慶
　　曆𥘉擢知諌院俄同脩起居注閱月拜
　　右正言知制誥出使河東還以龍圖閣
　　直學士爲河北都轉運使左遷知制誥
　　知滁州徙知楊州潁州復職知應天府
　　以母憂去免䘮爲翰林學士知貢舉權
　　知開封府拜禮部侍郎樞宻副使未幾
　　叅知政事治平四年以勸文殿學士知
　亳州徙青蔡二州以太子少師致仕薨
　年六十六
公生四歳而孤母韓國太夫人守節自誓親
教公讀書家貧至以荻畫地學書公敏悟
過人所覧輙能誦比成人將舉進士爲一
時偶儷之文已絶出倫軰翰林學士胥公
時在漢陽見而竒之曰子必有名於世館
　之門下公從之京師两試國子監一試禮
　部皆第一人遂中甲科𥙷西京留守推官
　始從尹師魯逰爲古文議論當世事迭相
　師友與梅聖俞遊爲歌詩相倡和遂以文
　章名冠天下留守王文康公知其賢還朝
　薦之(蘇黃門撰神道碑○又吴丞相撰行狀云公/少時從里閭借書讀或抄之抄未畢而已成)
(誦/矣)
景祐中范文正公知開封府忠亮讜直言無
　回避左右不便因言公離間大臣自結朋
　黨乃落天章閣待制出知饒州余靖安道
　上䟽論救以朋黨坐貶尹洙師魯上言靖
與仲淹交淺臣於仲淹義兼師友當從坐
貶監郢州稅歐陽脩永叔貽書責司諌髙
若訥不能辨其非辜若訥大怒繳奏其書
　降授夷陵縣令永叔復與師魯書云五六
十年來此軰沉黙畏(御/名)布在世間忽見吾
軰作此事下至竈間老婢亦相驚怪時蔡
襄君謨爲四賢一不肖詩以歌之(記/聞)
公𥘉坐論救范公遠貶三峽後元昊反范起
爲環慶帥辟公掌牋奏公嘆曰吾𥘉論范
　公事豈以爲已利哉同其退不同其進可
　也遂辭不往(行/狀)
慶暦𥘉西師未解契丹𥘉復舊約京東西盗
　賊蜂起國用不給　仁宗知朝臣不任事
　始登進范公及杜正獻公富文忠公韓忠
　獻公分列二府増諌貟取敢言士公首𬒳
　選以太常丞知諌院賜五品服未幾脩起
　居注公每勸　上延見諸公訪以政事
　上再出手詔使諸公條天下事又開天章
　閣召對賜坐給紙筆使具䟽于前諸公皇
　恐退而上時所冝先者十數事於是有詔
　勸農桑興學校革磨勘任子等弊中外悚
　然而小人不便相與騰口謗之公知其必
　爲害常爲上分別邪正勸力行諸公之
　言𥘉范公之貶饒州公與尹師魯余安道
　皆以直范公見逐目之黨人自是朋黨之
　論起乆而益熾公乃爲朋黨論以進言君
　子以同道爲朋小人以同利爲朋人君但當
　退小人之僞朋用君子之真朋其言懇惻
　詳盡其後諸公卒以黨議不得乆留於朝
　公性疾惡論事無所回避小人視之如仇
　讎而公愈奮厲不顧上獨深知其忠改
　右正言知制誥賜三品服仍知諌院故事
　知制誥必試上知公之文有旨不試與
　近世楊文公陳文惠公比逮公三人而已
　甞因奏事論及人物　上目公曰如歐陽
　脩何處得來蓋欲大用而不果也(神道/碑)
時温成后方有寵公言前世女寵之戒請加
　裁抑澧州進柿木成文有太平字公言今
　四海騷然未見太平之象請不宣示于外
　淮南漕臣獻羨餘十萬貫公請拒之以防
　刻剥(行/狀)
大臣有言河東芻粮不足請廢麟州徙治合河
　津或請廢其五寨命公往視利害公曰麟州
　天嶮不可廢也麟州廢則五寨不可守五
　寨不守則府州遂爲孤壘今五寨存故虜
　在二三百里外若五寨廢則夾河皆虜巢
　穴河内州縣皆不安居矣不若分其兵駐
　並河清塞堡緩急不失應援而平時可省
　轉輸由是麟州得不廢又言忻代州岢嵐
　火山軍並邊民田廢不得耕號爲禁地而
虜常盗耕之若募民計口出丁爲兵量入
　租粟以耕歳可得數百萬斛不然它日且
盡爲虜有議下太原帥臣以爲不便持之
　乆乃從凢河東賦歛過重民所不堪奏罷
者十數事(神道/碑)
保州兵亂以公爲龍圗閣學士河北都轉運
　使陛辭上靣諭無爲乆留計有所欲言
言之公曰諌官得風聞言事外官越職而
言罪也　上曰第以聞勿以中外爲意河
　北諸軍怙亂驕恣小不如意輙脅持州郡
　公奏乞優假將帥以鎮壓士心軍中乃定
　𥘉保州亂兵皆招以不死旣而悉誅之脅
　從二千人亦分隷諸軍富公爲宣撫使恐
　後生變與公相遇於内黃夜半屏人謀欲
　使諸州同日誅之公曰禍莫大於殺巳降
　况脅從乎旣非朝命州郡有一不從爲變
　不細富公悟乃止公奏置御河催綱司以
　督粮餉邊州頼之又置磁相州都作院以
　繕一路戎器河北方小治而二府諸公相
　繼以黨議罷去公慨然上書論之用事者
　　益怒㑹公之外甥女張嫁公族人晟以失
　　行繫獄言事者乗此欲并中公遂起詔獄
　　窮治張貲産　上使中官監劾之卒辨其
　　誣猶降官知滁州事(神道碑口又遺事云富公/之議誅亂兵也公時使河)
(北復被命權知鎮州旣力沮其議且曰脩至鎭州必/不從命富公不得已遂止是時小人䜛言已入而富)
(公大閱河北之兵多所升黜譛者因曰富弼擅命專/權自作威福已収却河北軍情此兵不復知有朝廷)
(矣於是京師禁軍亟亦大閱多所升擢而富公歸至/國門宻知鄆州向若遂擅殺二千人其禍何可測也)
(然則公一言不獨活二千人命亦免富公於大禍也/〇又墓誌云奏造鎻栿船以絶侵盗又方條例北方)
(利病欲大爲錯置會罷不果○又韓魏公別録云内/官王昭明絶不類内官往年執政賈昌朝陳執中惡)
(歐陽公欲因張氏事深治之令蘇安世鞫獄不成蘇/云不如鍜錬就仍乞不録問昭眀時爲監勘官正色)
(曰/上令某監勘正欲盡公道/爾鍜鍊何等語也歐陽遂清脫)
至和𥘉判流内銓小人恐公且大用僞爲公
　奏乞澄汰宦官宦官聞之果怒隂以事中
　公遂出公知同州而言者多謂公無罪
　上亦悟留刋脩唐書俄入翰林爲學士自
　滁州之貶至是十二年矣　上臨御旣乆
　遍閱天下士群臣未有以大稱　上意
　上思富公韓公之賢復召寘二府時慶暦
　舊人惟二公與公三人皆在朝廷士大夫
知　上有致治之意翕然相慶(神道/碑)
公在翰林　仁宗一日乗間見御閤春帖子
　讀而愛之問左右曰歐陽脩之辭也乃悉
　取宫中諸帖閱之見其篇篇有意歎曰舉
　筆不忘規諌眞侍從之臣也
歐陽公在翰林日建言䜟緯之書淺俗誣恠
　誖經妨道凢諸書及傳䟽所引請一切削
　去之以無誤後學　仁宗命國子學官取
　諸經正義所引䜟緯之說逐旋寫録奏上
　時執政者不甚主之事竟不行(吕氏/家塾)
公權知貢舉是時進士爲文以詭異相髙文
　體大壞公患之所取率以詞義近古爲貴
　比以嶮怪知名者黜去殆盡榜出怨謗紛
　然乆之乃服然文章自是變而復古(神道/碑○)
(又墓誌云時舉者務爲嶮怪之語號太/學體公云一切黜去取其平澹造理者)
三年加龍圗閣學士權知開封府事所代包
孝肅公以威嚴御下名震都邑公簡易循
　理不求赫赫之譽有以包公之政勵公者
　公曰凢人材性不一用其所長事無不舉
　強其所短勢必不逮吾亦任吾所長耳聞
　者稱善(神道碑○又行狀云公之尹京不事風采/至寵貴犯禁令又求苟免者必寘於法雖)
(詔命有所不從且請加夲罪二等至今行之○又遺/事云韓子華謂公曰外議云餘材可以更治一開封)
(府)
公甞語人曰治民如治病彼富醫之至人家
　也僕馬鮮眀進退有禮爲人診脉按醫書
　述病證口辨如傾聽之可愛然病兒服藥
　云無効則不如貧醫貧醫無僕馬舉止生
踈爲人診脉不能應對病兒服藥云疾已
愈矣則便是良醫凢治人者不問吏材能
　否設施何如但民稱便即是良吏故公爲
　數郡不見治迹不求聲譽以寛簡不擾爲
意故所至民便旣去民思如楊州青州南
京皆大郡公至三五日間事已十減五六
　一两月後官府間如僧舎或問公爲政寛
簡而事不㢮廢者何也曰以縱爲寛以略
爲簡則㢮廢而民受其弊也吾之所謂寛
者不爲苛急耳所謂簡者不爲䌓碎耳識
者以爲知言(遺事○又墓誌云公之爲政以鎭/静爲夲明不及察寛不至縱吏民)
(安之滁楊二/州皆生立祠)
河決啇胡賈魏公留守北京欲開横壠故道
　回河使東有李仲昌者欲道啇胡入六塔
　河詔两省臺諌集議公故奉使河北知河
　决根夲以爲河水重濁理無不淤淤從下
　起下流旣淤上流必决水性避髙决必趨
　下以近事驗之決河非不能力塞故道非
　不能力復但勢不能已必決於上流耳横
　壠功大難成雖成必有復决之患六塔狹
　小不能容受大河以全河注之濵棣德博
　必𬒳其患不若因水所趨増治隄防䟽其
　下流浚之入海則河無决溢散漫之憂數
　十年之利也陳恭公當國主横壠之議恭
　公罷去而宰相復以仲昌之言爲然行之
　而敗河北被害者凢數千里(神道/碑)
狄武襄公爲樞宻使奮自軍伍多戰功軍中
　服其威名　上不豫諸軍訛言籍籍公言
　武臣掌機宻而得軍情不惟於國不便鮮
　不以爲身害請出之外藩以保其終始狄
　公遂罷知陳州(神道/碑)
公在兵府與曽魯公考天下兵數及三路屯
　戍多少地里逺近更爲圗籍凢邊防乆闕
　屯戍者必加蒐𥙷其在政府凢兵民官吏
　財利之要中書所當知者集爲緫目遇事
　不復求之有司時冨公乆以母憂去位公
與韓公同心輔政每議事心所未可必力
爭韓公亦開懷不疑故嘉祐之政世多以
爲得(神道碑○又行狀云公甞以祀假家居上/遣中貴人就中書閤取緫目而閱之)
公甞因嘉祐水災凢再上䟽請選立　皇太
　子以固天下根夲言甚激切及在政府遂
與諸公恊定大議而　先帝力辭宗正之
　命公進曰宗室不領職事忽有此除天下
皆知　陛下意矣然誥勑付閤門得以不
　受今立爲皇子則詔書一出而事定矣
　仁宗以爲然遂下詔(行狀○又神道碑云及/宫車晏駕皇子嗣位海内)
(㤗然有盤石之固然後天下詠歌/仁宗之聖與諸/公之賢而向之黨議消釋無餘至於小人亦磨㓕不)
(復見矣○又公奏事録云/仁宗旣連失褒豫鄂三/王遂更無皇子自至和三年正月得疾踰時不能御)
(殿中外憂恐旣而康復自是言者常以國夲不可不/急交章論𫐠毎輙留中故樞宻副使包公拯今翰林)
(學士范景仁所言尤激其餘不爲外人所知者不可/勝數今樞宻冨相與昭文韓相亦屢進說雖余亦甞)
(因大水言之然𥘉無采納之意如此五六年言者亦/巳稍怠嘉祐六年秋余自樞庭過東府忽見内降一)
(封乃諌官司馬光言皇子事旣而知江州吕誨亦有/䟽論𫐠明日奏事垂拱殿二章讀畢未及有所啓)
(仁宗遽曰朕有意多時矣但未得其人余自爲校勘/及在諫垣忝两制逮此二十年毎進對甞劇從容至)
(此始聞/仁宗自稱朕旣而左右顧曰宗室中孰爲/可韓公皇恐對曰不唯宗室不接外人臣等不知此)
(事豈臣下敢議當出自聖擇/仁宗曰宫中甞養二/子小者甚純然近不慧大者可也遂啓曰其名謂何)
(仁宗即道/今上舊名曰名某今三十歳矣余等遂/力賛之議乃定余又奏曰此事至大臣等未敢施行)
(請/陛下今夕更思之臣等來日取旨明日奏事崇/政殿因又啓之/仁宗曰决無疑也余等奏言事當)
(有漸容臣等啇量所除官旣退遂議且判宗正時/今上猶在濮王䘮乃議起復來日將上/仁宗大喜)
(曰如此甚好二公與余又奏曰此事若行不可中止/乞/陛下斷在不疑仍乞自内中批出臣等奉行)
(仁宗曰此事豈可令婦人知中書行可也余等喜躍/稱賀六年十月也命旣出/今上再三辭避有旨候)
(服闋取㫖至七年二月一日服除/今上堅卧稱疾/前後十餘讓至七月韓公議曰宗正之命始出則外)
(人皆知必爲皇子也不若遂正其名使其知愈讓而/愈進示朝廷有不可囬之意庶幾肯受曽公與余皆)
(以爲然及將上/今上累讓表/仁宗問如何韓公/未對余即前奏曰宗室自來不領職事今外人忽見)
(不次擢用皆知將立爲皇子不若正其名命立爲皇/子縁誥勑降付閤門某得以堅卧不受若立爲皇子)
(只煩/陛下命學士作一詔書吿報天下事即定矣/不由某受不受也/仁宗沉思乆之顧韓公曰如此)
(莫亦好否韓公力賛之遂降詔書立爲皇子仍更名/某自議皇子事凢所奏請皆余與西廳趙侍郎自書)
(其改名劄子余所書也𥘉擇日旁十字其㝡下一字/乃今名也是/仁宗親點今封在中書/今上自在)
(濮邸即有賢名及遷入内良賤不及三十口行李/蕭然無異寒士有書數厨而已中外聞者相賀)
英宗即位之𥘉以疾未親政　慈聖光獻太
　后臨朝公與諸公往來二宫彌縫其間卒
　復明辟(神道/碑)
樞宻使甞闕人公當次𥙷韓公曽公議將進
　擬不以告公公覺其意謂二公曰今　天
　子諒隂　母后垂簾而二三大臣自相位
　置何以示天下二公大服而止其後張康
　節公去位　英宗復將用公公又力辭不
　拜公再辭重位諸公不喻其意而服其難
(神道/碑)
自嘉祐以後朝廷務惜名器而進人之路稍
　狹公屢建言館閣育材之地材旣難得而
　又難知則當博採而多畜之時兾一得於
　其間則傑然出爲名臣矣餘亦不失爲佳
　士也遂詔二府各舉五人其後召試中選
　者往往在清近朝廷稍収其用矣(行/狀)
孫侍郎長卿罷環慶路緫管拜集賢院學士
　爲河東都轉運使臺諌交章論列長卿守
　邊無狀冝加降黜中書以長卿歳滿得代
　無過可黜而臺諌論奏不已六月十一日
　進呈　上厲聲曰已行之事何可改易臣
　脩奏曰臣等不爲巳行難改若朝廷果是
　除授不當能用臺諌之言改正足以上彰
　陛下從諌之聖至於臣等能不遂非而服
　義改過不吝聖賢所難亦是臣等好事但
　以長卿除授不爲過當若曲從臺諌之言
　使彼銜冤受黜於理豈安故難行也　上
　然之　上又曰人言臺諌奪權臣脩奏曰
　此則爲　陛下言者過也朝廷置臺諌官
　專爲言事若使黙然却是失職苟以言事
　爲奪權則臺諌無職可供矣(奏事/録)
　先朝僧官有闕多因權要請謁内降𥙷人時
　諌官御史累有論列　先帝深悟其事因
　著令僧職有闕命两街各選一人較藝而
　𥙷至是鑒義有闕中書已下兩街選人未
　　上而内臣陳承禮以寳相院僧慶輔爲請
　内降令與鍳義中書執奏以爲不可韓曽
　二公陳其事臣脩亦奏曰𥙷一僧官當與
　不當至爲小事何繫利害但中書事已施
　行而用内降衝改先朝著令則是内臣干
　撓朝政此事何可啓其漸又奏曰䆠女近
　習自前世甞患難於防制今小事若蒙聽
　許後有大事　陛下必以害政不從是𥘉
　欲姑息而返成怨望不若絶之於漸此一
　小事　陛下不以爲意而從之彼必自張
　於外以謂爲上親信朝政可回在　陛
　下目前似一閑事外邊盛勢不小矣　上
遽可中書所奏只令依條例選試臣脩又
　奏曰事旣不行彼必有言云萬事只由中
書官家豈得自由行一事　陛下試思從
　私請與從公議孰爲得失而韓曽二公亦
　所陳甚多　上皆嘉納也(奏事/録)
始　英宗踐祚按　祖宗舊典皇族尊屬之
　亡者皆贈官改封濮安懿王　英宗所生
　父也中書以本朝未有故事請付有司詳
處其當　上謙恭(御/名)重命過　仁廟大祥
　下禮院两制官同議如期詔下衆乃言王
　當稱伯改封大國中書以所生父稱伯疑
　無經據方再下三省議上遽　令權罷俾
　有司徐求典故事乆不行臺官挾憤不已
　遂持此斥公爲主議上章歴詆必請議定
　及以本朝未甞議及之事肆爲誣說欲惑
　衆聽又相率納告身以示必去　上數敦
　諭知不可留各以本官𥙷外後來者以風
　憲不勝爲恥窺伺愈急　今上即位𥘉
　御史蔣之竒者乃造無根之言欲以汙公
　　中丞彭思永乗虚助之公退伏私居力請
　　公辨　上照其誣罔連詔詰問二人者辭
　　窮皆坐貶公遂懇辭柄任遂以觀文殿學
　　士知亳州(墓誌〇又遺事云濮議𥘉不岀於公及/臺諫有言公獨力辨於朝故議者指公)
(爲立議之人公不自辨唯曰今人以濮議爲非使我/獨當罪則韓曽二公冝有愧於我後世以濮議爲是)
(而獨稱我善則我冝愧於二公又撰濮議四卷悉記/當時議論本末甚詳又於五代史記書晉岀帝父敬)
(儒周世宗父柴守禮事及李彦詢傳發明人倫父子/之道尤爲詳悉〇又蘇氏談訓云元祐中進用執政)
(多取濮議臺諌吕微仲范堯夫傅欽之趙大觀皆是/也/宣仁聖意叵測然以經義人情揆之歐公之論)
(爲中理公平生不甚留意禮經甞與祖父說濮議事/自云脩平生何甞讀儀禮偶一日至子弟書院中几)
(間有之因取讀見爲人後者爲其父齊衰杖期云云/其言與脩意合由是破諸異議自謂得之多矣〇又)
(温公曰録曰/英宗之䘮歐陽公於衰絰之下服紫/地皂花緊絲𫀆以入臨劉庠奏乞貶責/上遣使語)
(歐陽公使易之歐陽公拜伏面謝〇又云歐陽公長/子發娶冲卿之女郎中薛良孺歐陽之妻族也歬歳)
(坐舉官不當被劾遷延踰南郊赦冀以脫罪歐陽避/嫌上言請不以赦原良孺由是怨之揚言於衆云歐)
(陽公有帷薄之醜朝士以濮議故多疾歐陽由是流/布遂廣先是臺官旣以紫𫀆事劾奏歐陽朝廷不行)
(蔣之竒遂以此事上殿劾之仍言某月日中丞彭思/永爲臣言/上以爲無是事之竒伏地叩頭固請以)
(其奏付宻院於是永叔及冲卿皆/上章自辨後數日/復取其奏以入因謂執政曰言事者以閨門曖昧之事)
(中傷大臣此風漸不可長乃命之竒思永分析皆無/以對俱坐謫官仍敕榜朝堂先是之竒盛稱濮議之)
(是以媚脩由是薦爲御史旣而反攻脩脩尋亦外遷/故其謝上表曰未乾薦禰之墨已關射羿之弓〇又)
(龍川志云蔣之竒彈奏歐陽公/英宗不聽之竒因/拜伏地不起/上顧左右問何故乆不起之竒仰曰)
(北所謂伏蒲矣/上明日以語大臣京師傳以爲笑/〇又馬永卿曰歐陽公與韓魏公同在政府歐公長)
(魏公一歳魏公諸事頗從之至議推尊濮安懿王同/朝但攻歐公故歐公遺令託魏公作墓誌蓋欲令魏)
(公承當此事耳○又奏事録云甞因獨對奏曰近聞/臺諌累有文字彈奏臣不合專主濮王之議上荷)
(陛下保全文字旣悉留中言者於是稍息/上曰叅/政性直不避衆怨毎見奏事時或二相公有所異同)
(便相折難其語更無回避亦聞臺諌議事往往靣折/其短若似奏事時語可知人不喜也今後冝少戒此)
(臣脩對曰臣以愚/拙敢不如聖訓)
知青州時諸縣散青苗錢公乞令民止納本
　錢以示不爲利罷提舉管句官聽民以願
　請不報(神道/碑)
除宣徽南院使判太原府公辭求知蔡州且
　曰時多喜新竒而臣思守拙衆方興功利
　而臣欲循常執政知其終不附巳俄詔以
　本官知蔡州(行/狀)
歐陽文忠公在蔡州屢乞致仕門下生蔡承
禧因間言曰公德望爲朝廷倚重且未及
引年豈容遽去也歐公荅曰脩平生名節
爲後生描畫盡惟有蚤退以全晚節豈可
　更俟驅逐乎(倦遊/雜録)
公在亳巳六請致仕比至蔡逾年復請四年
　以觀文殿學士太子少師致仕公年未及
　謝事天下益以髙公公昔守潁上樂其風
　土因卜居焉及歸而居室未完處之怡然
　不以爲意(神道/碑)
公平生於物少有所好獨好収畜古文圗書
　集三代以來金石刻爲一千卷以校正史
傳百家訛謬之說爲多在滁州時自號醉
　翁晚年自號六一居士曰吾集古録一千
卷藏書一萬卷有琴一張有棊一局而常
置酒一壷吾老於其間是爲六一(行/狀)
公天資剛勁見義敢爲襟懷洞然無有城府
常以平心爲難故未甞挾私以爲喜怒獎
進人物樂善不倦一長之得力爲稱薦故
賞識之下率爲聞人惟視姦邪嫉若讎敵
直前奮擊不問權貴後雖隂𬒳䜛逐公以
道自處怡怡如也平生篤于朋友如尹師
魯梅聖俞孫明復旣卒其家貧甚公力經
營之使皆得以自給又表其孤于朝悉録
　以官(墓/誌)
公自云學道三十年所得者平心無怨惡爾
　公𥘉以范希文事得罪于吕相坐黨人逺
　貶三峽流落累年比吕公罷相公始𬒳進
　擢及後爲范公作神道碑言西事時吕公
　擢用希文盛稱公之賢能釋私憾而共力
　於國家希文子純仁大以爲不然刻石則
　輙削去此一節云我父至死未甞解仇公
　歎曰我亦得罪於吕丞相者唯其言公取
　信於後世也吾甞聞范公平生自言無怨
　惡於一人兼其與吕公解仇書見在范集
　中豈有父自言無怨惡於一人而其子不
　使解仇於地下父子之性相逺如此信乎
　堯朱善惡異也
公知潁州時吕公之子公著爲通判爲人有
　賢行而深自晦黙時人未甚知公後還朝
　力薦之(奏䟽見/集中)由是漸見擢用(遺/事)
陳恭公執中素不喜公其知陳州時公自潁
　移南京過陳拒而不見後公還朝作學士
　陳爲首相公遂不造其門已而陳出知亳
　州罷使相換觀文公當草制陳自謂必不
　得其羙辭至云杜門却掃善避權勢以逺
　嫌處事執心不爲毀譽而更變陳大驚喜
　曰使與我相知深者不能道此此得我之
實也手録一夲寄其門下客李中師曰吾
恨不早識此人(遺/事)
公於經術務究大夲其所發明簡易明白其
　論詩曰察其羙刺知其善惡以爲勸戒所
　謂聖人之志者夲也因其失傳而妄自爲
　之說者經師之末也今夫學者得其夲而
　通其末斯善矣得其夲而不通其末闕其
　所疑可也不求異於諸儒甞曰先儒於經
　不能無失而所得固多矣盡其說而理有
　不通然後得以論正予非好爲異論也其
於詩易多所發明爲詩夲義所改百餘篇
其餘則曰毛鄭之說是矣復何云乎(行/狀)
公甞𬒳詔撰唐書又自撰五代史其爲紀一
用春秋法於唐禮樂志明前世禮樂之夲
出於一而後世禮樂爲空名五行志不書
事應盡破漢儒菑異附㑹之說其論著類
　此五代史辭約而事備及正前史之失爲
多(行/狀)
公於脩唐書最後置局專脩紀志而已列傳
　則宋尚書祁脩也朝廷以一書出於兩手體
　不能一遂詔公看詳列傳令刪脩爲一體
　公雖受命退而嘆曰宋公於我爲前軰且
　人所見多不同豈可悉如已意於是一無
　所易及書成奏御吏白舊制脩書只列書
　局中官髙者一人姓名云某等奉勑撰而
　公官髙當書公曰宋公於列傳用功深而
　爲日乆豈可掩其名而奪其功乎於是紀
　志書公姓名列傳書宋姓名此例皆前未
　有自公爲始也宋公聞而喜曰自古文人
　不相讓而好相凌掩此事前所未聞也(遺/事)
公脩五代史記褒貶善惡其法甚精發論必
　以嗚呼曰此亂世之書也吾用春秋之法
　師其意不襲其文其論曰昔孔子作春秋
　因亂世而立治法余述夲紀以治法而正
　亂君此其志也書减舊史之半而事迹比
舊史添數倍議者以謂功不下司馬遷又
　謂筆力馳騁相上下而無駮雜之說至於
　紀例精宻則遷不及也亦甞自謂我作伶
　官傳豈下滑稽也(遣/事)
自唐室之衰文體隨而不振陵夷至于五代
氣益卑弱國𥘉柳公仲塗一時大儒以古
道興起之學者卒不從景祐𥘉公與尹師
魯專以古文相尚而公得之自然非學所
　至超然獨騖衆莫能及譬夫天地之妙造
　化萬物動者植者無細與大不見痕跡自
極其工於是文風一變時人競爲模範(墓/誌)
公之於文天材有餘豐約中度雍容俯仰不
大聲色而義理自勝短章大論施無不可
有欲効之不詭則俗不淫則陋終不可及
　是以獨歩當世求之古人亦不可多得
(神道/碑)
鄭公甞有遺訓戒(御/名)用死刑韓國以語公公
終身行之以謂漢法惟殺人者死今法多
　雜犯死罪故死罪非殺人者多所平反蓋
　鄭公意也(神道/碑)
張舜民遊京師求謁先逹之門是時歐陽公
　司馬公王荆公爲學者所趣諸公之論於
　行義文史爲多唯歐陽公多談吏事旣乆
　之不免有請大凢學者之見先生莫不以
　道德文章爲欲聞者今先生多教人以吏
　事所未喻也公曰不然吾子皆時才異日
　臨事當自知之大底文學止於潤身政事
　可以及物吾昔貶官夷陵彼非人境也方
　壯年未厭學欲求史漢一觀公私無有也
　無以遣日因取架閣陳年公案反覆觀之
　見其枉直乖錯不可勝數以無爲有以枉
　爲直違法徇情滅親害義無所不有且以
　夷陵荒逺𥚹小尚如此天下固可知也當
　時仰天誓心曰自爾遇事不敢忽也迨今
　三十餘年岀入中外忝塵三事以此自將
　今日以人望我必爲翰墨致身以我自觀
　亮是當時一言之報也(見張芸/叟集)
公甞誦故相王沂公之言曰恩欲歸巳怨使
　誰當且曰貧賤常思冨貴富貴必履危機
　此古人之所歎也惟不思而得旣得而不
　患失之者其庶幾乎(行/狀)
公與其姪通理書云自南方多事以來日夕
憂汝得昨日逓中書頓解憂想歐陽氏自
江南歸明累丗蒙朝廷官禄吾今又𬒳榮
　顯致汝等並列官品當思報效偶此多事
　如有差使盡心向前不得避事至於臨難
　死節亦是汝榮事但存心盡公神明自祐
　汝(御/名)不可思避事也昨書中言欲買朱砂
　來吾不闕此物汝於官下冝守廉何得買
　官下物吾在官所除飲食外不曽買一物
　汝可觀此爲戒也内翰蘇公題其後曰凢
　人勉強於外何所不至惟考之其私乃見
　眞僞此歐陽公與其弟姪家書也(東坡/集)
蔡州妖尼于惠普妄託佛法言人禍福朝中
　士大夫多往問之所言時有驗於是翕然
　共稱爲神尼公旣自少力排釋氏故獨以
　爲妖尼甞有名公於廣坐中稱尼靈異云
　甞有牽二牛過尼前者指示人曰二牛前
　世皆人也前者一官人後者是一醫人官
　人甞失入人死罪醫藥誤殺人故皆罰爲
　牛因各呼其前世姓名二牛皆應一坐聞
　之皆嘆其異公獨折之曰謂尼有靈能知
　牛前世尚不足信彼二牛安能自記其前
　世姓名又能曉人言而應乎且人爲萬物
　之最靈其㔫者爲聦明聖智皆不能自知
　其前世而有罪𬒳罰之牛乃能自知乎於
　是坐人皆屈伏(遺/事)
蘇内翰軾序公之文曰自漢以來道術不出
　於孔氏而亂天下者多矣晉以老莊亡梁
　以佛亡莫或正之五百餘年而後得韓愈
　學者以愈配孟子蓋庶幾焉愈之後三百
　有餘年而後得歐陽子其學推韓愈孟子
　以達於孔氏其言簡而明信而通引物連
　類折之於至理以服人心故天下翕然師
　尊之曰歐陽子今之韓愈也宋興七十餘
　年民不知兵富而教之至天聖景祐極矣
　而斯文終有愧於古士亦固陋守舊論卑
　而氣弱自歐陽子出天下爭自濯磨以通
　經學古爲髙以救時行道爲賢以犯顔納
　諌爲忠長育成就至嘉祐末號稱多士歐
　陽子之功爲多
歐陽文忠公荅李詡論性書性非學者之所
　急而聖人之所罕言或因而及焉非爲性
　而言也文忠雖有是說然大約(御/名)所習與
　所感及率之者以孟荀楊之說皆爲不悖
此其大略也臨岐計都官用章謂予曰性
　學者之所當先聖人之所欲言吾知永叔
　卒貽後世之誚者其在此書矣(王公/塵史)
孟子一部書只是要正人心教人存心養性
　収其放心至論仁義禮智則以惻隱羞惡
　辭讓是非之心爲之端論邪說之害則曰
　生於其心害於其政論事君則欲格君心
　之非正君而國定千變万化只說從心上
　來人能正心則事無足爲者矣大學之修
　身齊家治國平天下其夲只是正心誠意
　而已心得其正然後知性之善孟子遇人
　便道性善永叔却言聖人之教人性非所
　先永叔論列是非利害文字上儘去得但
　於性分之内全無見處更說不行人性上
　不可添一物堯舜所以爲萬世法亦只是
　率性而已所謂率性循天理是也外邊用
　計用數假饒立得功業只是人欲之私與
　聖賢作處天地懸隔(龜山/語録)
　　　一之六
　　　　丞相許國吕文穆公
　　公名蒙正字聖功河南人太平興國二
　　年舉進士　太宗始臨軒親試擢冠甲
　　科五年拜左𥙷闕知制誥八年擢叅知
　　政事遂拜中書侍郎平章事淳化中罷
　　旣而復相至道元年出判河南府咸平
　　四年復以左僕射平章事六年以病罷
　　歸洛大中祥符四年薨年六十六
淳化三年　太宗謂宰相曰治國之道在乎
　寛猛得中寛則政令不成猛則民無所措
　手足有天下者可不敬之哉吕蒙正曰老
　子稱治大國若烹小鮮夫魚擾之則亂近
　日内外皆來上封求更制度者甚衆望
　陛下漸行清浄之化　上曰朕不欲塞人
　言路至若愚夫之言賢者擇之亦古典也
　趙昌言曰今朝廷無事邊境謐寧正當力
　行好事之時　上喜曰朕終日與卿論此
　事何愁天下不治苟天下親民之官皆如
　此留心則刑清訟息矣(談/苑)
上聞汴水輦運卒有私質市者謂侍臣曰幸
　門如䑕穴何可塞之但去其尤者可矣篙
　工楫師苟有少販鬻但無妨公不必究問
冀官物之入無至損折可矣吕蒙正曰水
　至清則無魚人至察則無徒小人情僞在
　君子豈不知之若以大度兼容則萬事兼
濟曹叅不擾獄市者以其兼受善惡窮之
　則姦慝無所容故戒勿擾也聖言所發正
　合黃老之道(事/實)
國朝三入中書惟公與趙韓王爾未甞以姻
戚徼寵澤子從簡當奏𥙷舊制宰相奏子
起家即授水部貟外郎加朝階公奏曰臣
昔忝甲科及第釋褐止授六品京官况天
　下才能老於巖穴不能霑寸禄者無限今
從簡始離襁褓一物不知膺此寵命恐罹
隂譴止乞以臣釋褐所授官𥙷之固讓方
允止授六品京官自爾爲制(湘山/野録)
吕蒙正不喜記人過初叅知政事入朝堂有
朝士於簾内指之曰是小子亦叅政邪蒙
　正佯爲不聞而過之其同列怒令詰其官
位姓名蒙正遽止之罷朝同列猶不能平
悔不窮問蒙正曰若一知其姓名則終身
　不能復忘固不如母知也且不問之何損
時皆服其量(記/聞)
吕文穆公以寛厚爲宰相　太宗尤所眷遇
有一朝士家藏古鑑自言能照二百里欲
　因公弟獻以求知其弟伺間從容言之公
　笑曰吾面不過楪子大安用照二百里其
　弟遂不復敢言聞者歎服以謂賢於李衛
　公逺矣盖寡好而不爲物累者昔賢之所
　難也(歸田/録)
吕公蒙正甞問諸子曰我爲相外議如何諸
　子云大人爲相四方無事蠻夷賔服甚善
　但人言無能爲事權多爲同列所爭公曰
　我誠無能但有一能善用人耳此眞宰相
　之事也公夾袋中有冊子毎四方人替罷
　謁見必問其有何人才客去隨即䟽之悉
　分門類或有一人而數人稱之者必賢也
　朝廷求賢取之囊中故公爲相文武百官
　各稱職者以此(巵/史)
吕文穆公旣致政㞐洛　眞宗祀汾隂過洛
文穆尚能迎謁至回鑾巳病　帝爲幸其
宅問曰卿諸子孰可用公對曰臣諸子皆
豚犬不足用有姪夷簡任頴州推官宰相
才也　帝記其語遂至大用文靖公也先
是冨韓公之父貧甚客文穆公門下一日
白公曰某兒子十許歲欲令入書院事廷
評太祝公許之其子韓公也文穆見之驚
　曰此兒它日名位與吾相似亟令諸子同
　學供給甚厚文穆兩入相以司徒致仕後
　韓公亦兩入相以司徒致仕文穆知人之
　術如此(聞見/録)
公質厚寛簡有重望不結黨與遇事敢言毎
　論政事有未允者必固稱不可　太宗嘉
其無隱趙韓王開國元老公晚軰驟進同
在相位韓王甚推許之
三朝名臣言行録卷第十一之二
　　　　尚書左丞王公
　　公名存字正仲潤州丹陽人慶曆六年
　　中進士第歷秀州嘉興主簿越州上虞
　　令治平中入爲國子直講館閣校勘知
　　太常禮院元豐元年修起居注以右正
　　言知制誥同修國史兼判太常寺五年
　　遷龍圗閣直學士知開封府改兵部尚
　　書遷户部元祐二年拜中大夫尚書右
　　丞明年遷左丞岀知蔡州徙楊州復召
　　　爲吏部尚書乞出知杭州紹聖初致仕
　　　建中靖國元年薨年七十九
　公少有立志雖爲小官修潔自重首爲歐陽
　　文忠公所知治平中吕正獻公判國子監
　　薦爲直講又用趙康靖公薦召試擢祕書
　　省著作佐郎館閣校勘校集賢院書籍(曽/子)
(開撰/墓誌)
　公故爲王文公所厚是時文公執政數引公
　　論事不合即謝不徃甞召見便殿其言無
　　所附麗累上書陳時事因及大臣皆人所
　難言者　神宗察公忠實無黨郷意用之
(墓/誌)
公在館十年不少貶以干澤及爲　上所識
　擢益自感勵初修起居注即乞復唐正觀
　起居郎舎人職事執筆隨宰相入殿　上
　韙其言故事左右史雖日侍便殿而欲奏
　事必禀中書俟旨公因對及之即詔左右
　史遇侍立許直前奏事遂著爲令自公始
　也(墓/誌)
官制行　上尤(御/名)用人公因請自熈寜以來
　有縁議論得辠或詿誤被斥而情實納忠
非有大過者隨材召擢以備官使語合
　上意自是収拔者甚衆其補助將順類如
　此又甞論赦令岀　上恩公辠異私慝而
　比歲議灋治獄者多乞不以赦降去官原
　減官司謁禁本防請託而弔死問疾一切
　杜絶皆非便稍更其灋執政見之不恱而
　上察其誠不以爲忤也(墓/誌)
公在政府遇事必爭韓維罷門下侍郎連章
　論捄且曰去一人天下失望忠黨沮氣䜛
　邪之人爭進矣又論杜純不當罷侍御史
　王覿不當罷諌官自公在兵部時太僕寺
　請内外馬事得專逹母隷駕部公言如此
　官制壞矣　先帝正省臺寺監之職使相
　統制不可徇有司自便而隳巳成之灋及
　執政又有建罷教畿内保甲者公復言今
　京師兵籍益削又廢保甲不教非爲國家
　根本長乆之計且　先帝不憚艱難而爲
　之旣巳就緒無故而廢之不可時四方奏
　讞大辟刑部援比請貸而都省屢以無可
　矜恕却之公言此　祖宗制也且有司援
　比欲生之朝廷破例欲殺之可乎又言比
　廢進士專經一科參以詩賦失　先帝黜
　詞律崇經術之意河决而北幾十年水官
　議還故道二三大臣力佐佑之公言故道
　巳髙水性趣下徒費財力恐無成功累章
　力爭卒輟其役公旣中立自信不爲詭隨
　一時公議翕然歸之然亦卒以是去蔡確
　賦詩安州呉處厚者上之以爲怨訕諌官
　交章請行誅竄公與范丞相純仁或顯言
或宻䟽㝡後留身簾前合力固爭以爲不
　可確貶又謂不冝置之死地旣而確再貶
新州公與范丞相皆罷𥘉公在熈寜中論
事巳爲范丞相所推及偕執政趣又多合
　巳而俱罷天下稱之然公與人不苟相比
　前論不當罷教畿内保甲者乃范丞相所
　建也始自兵部尚書遷户部奉山陵有勞
　確乗間復徙公兵部而公志在體國不以
　怒遷士大夫益知公賢(墓/誌)
復召爲吏部尚書遷太中大夫公春秋寖髙
志氣益壯時在廷朋黨之論稍熾公入對
　首言人臣朋黨誠不可長然或不察則濫
　及善人東漢黨錮之獄是也慶曆中或指
　韓琦冨弼范仲淹歐陽脩爲朋黨頼　仁
　宗聖明不爲所惑今日果有進此說者亦
　願　陛下察之繇是復與任事者不合請
　老不許即求𥙷外(墓/誌)
公性寛厚儀狀偉然平居恂恂不爲詭激之
行至有所守確不可奪議論平恕無所向
背司馬温公甞曰並馳萬馬中能駐足者
　其王存乎故自束髪起家以至大耋歷事
　五丗而所持一心屢更變故而其守一道
　與人交乆而益親視孤藐流落者恩意尤
　篤少時師事潁川陳浚浚死無子公貴求
　得其弟之子官之且䘏其家終身其自奉
　甚約而喜厚賔客楊潤相去一水公守楊
　時援故相例得歲時過家上冡乃出賜錢
　五十萬賙給閭里又具牛酒㑹父老數百
　人親與酬酢皆歡醉而去郷黨以爲羙談
　甞悼近丗學士貴爲公卿而祭祀其先但
　循庶人之制及歸老築居首營家廟如古
　灋公唯一兄蚤丗事寡嫂甚謹拊其子如
　巳岀又官其二孫退居丹陽且十年不以
　一毫擾人旣殁郷人哭之皆哀而四方有
　識之士又爲朝廷惜也(墓/誌)
　　　一之七
　　　　丞相張文定公
　　公名齊賢字師亮曹州冤句人後徙洛
　　陽　太祖時舉賢良方正又獻十䇿皆
　　報罷太平興國二年中進士第六年爲
　　江南西路轉運副使召還簽書樞宻院
　　事出知代州淳化二年拜吏部侍郎同
　　平章事四年出知成都府咸平初復相
　　坐冬至朝㑹被酒失儀免大中祥符五
　　年以司空致仕七年薨年七十二
太祖幸西都肆赦張文定公齊賢時以布衣
獻䇿　太祖召至便坐令面陳其事文定
　以手畫地條陳十䇿一下并汾二冨民三
　封建四敦孝五舉賢六大學七籍田八選
　良吏九懲姦十恤刑内四說稱旨文定堅
執其六說皆善　太祖怒令武士拽出及
車駕還京語　太宗曰我幸西都唯得一
　張齊賢耳我不欲爵之以官異時汝可收
　之使輔汝爲相也至　太宗初即位放進
士榜决欲置於髙等而有司偶失掄選第
　三甲之末　太宗不恱及注官有旨一榜
盡與京官通判文定釋褐將作監丞通判
　衡州不十年果爲相(東軒筆録〇又聞見録云/太祖幸西都文定公獻十)
(䇿於馬前召至行宮賜衛士廊飡文定就大盤中以/手取食/帝用柱斧擊其首問所言十事文定且食)
(且對略無懼色賜束帛遣之歸謂/太宗/曰吾幸西都爲汝得一張齊賢宰相也)
張齊賢爲江南轉運使吉州㳂江有勾欄地
　錢其地爲江水淪䧟或官占爲舡場而所
　輸錢如故又李氏時民於江中編浮栰以
　居量丈尺輸稅名水場錢齊賢悉奏免之
(蒙/求)
眞宗時戚里有争分財不均者更相訴訟又
　因入宫自理於　上前更十餘斷不能服
宰相張齊賢曰是非臺府所能决也臣請
自治之　上許之齊賢坐相府召訟者曰
　汝非以彼所分財少乎皆曰然即命各供
　狀結實乃召兩吏趣歸其家令甲家入乙
舎乙家入甲舎貨財皆按堵如故分書則
交易之訟者乃止明日奏狀　上大恱曰
朕固知非君莫能定者(記/聞)
公姿儀碩大善談方略以致君之術自負徃
　徃渉於踈闊前後治獄多所全宥喜提獎
　寒雋种放之召公所薦也大中祥符中甞
　言玉清昭應宫繢畫祥瑞有損謙德及違
　奉天之意屢請罷土木之役然不事儀矩
　頗好治生再入相數起大獄又與冦公凖
　相傾奪人以此少之

五朝名臣言行録卷第一
　　　　十一之三
　　　　　丞相蘇公
　　　公名頌字子容泉州同安人後徙潤州
　　　丹徒中進士第歷宿州觀察推官知江
　　　寜縣南京留守推官皇祐五年召試除
　　　館閣校勘同知太常禮院編定集賢院
　　　書籍出知潁州提點府界縣鎭公事淮
　　　南轉運使　神宗即位召脩起居注擢
　　　知制誥知通進銀臺司審刑院罷歸班
　　　出知婺亳州應天府召判三班院復出
　　杭州元豐初權知開封府降知濠州徙
　　滄州召判尚書吏部元祐𥘉授刑部尚
　　書遷吏部兼侍講改翰林學士承旨五
　　年拜尚書左丞踰年拜右僕射兼中書
　　侍郎八年罷爲觀文殿大學士岀知楊
　　州改中太一宫使紹聖四年以太子少
　　師致仕　徽宗𥘉遷太子太保建中靖
　　國元年薨年八十二
知江寜府江寜縣事建業承李氏後版籍賦
輿皆無法制每有發歛府移追擾吏係縲
　於道公至則曰此令職也府何與焉每因
　治訴旁問鄰里丁産多寡悉得其詳一日
　召郷老更定户籍民有自占不實者必曰
　汝家尚有某丁某産何不自言相顧而驚
　無敢隠者一縣以爲神明又爲剗革蠹弊
　更設條教簡而易行諸縣取以爲法它日
　諸令長造門領縣民拜廷下謝曰此曹獲
　免追逮皆公之賜也民有忿争者至誠喻
　以郷黨冝相親善意若以小忿而失歡心
　一旦緩急將何頼焉徃徃謝去或至半道
　思公言而歸縣以大治時監司王鼎王綽
　楊紘皆於部吏少許可及觀公施設則曰
　非吾所及也(鄒侍郎/撰行狀)
爲南京留守推官留守歐陽公一以府政委
　之曰子容處事精審一經閱覧則脩不復
　省矣杜祁公老居睢陽一見公深器之每
　間數日必折簡召甞曰如君眞所謂不可
　得而親踈者且自謂平生人罕見其用心
　處遂自小官以至爲侍從宰相所以施設
　出處先後本末悉以語公曰以子相知且
　知子異日必爲此官老夫非以自矜也其
　後公出入中外荐歴清要至爲宰輔還政
　退居略相似焉(行/狀)
富鄭公韓魏公爲相務推尚㢘退有德之士
　以勸厲風俗知公乆次儒館不干榮利屢
　問所欲惟力求外以便親養遂除知潁州
　後富公遺公書曰若吾子出處可謂眞古
　君子矣(行/狀)
公請以獲盗多寡立縣令殿最法以爲廵檢
　縣尉但能捕盗而不能使民不爲盗能使
　民不爲盗者縣令也且州縣物務歲課稍
　虧官佐有罰今良民罹剽刼之害而親民
　官獨不任責可乎(行/狀)
神宗自在藩邸聞公名及即位公適送伴契
　丹使次恩州驛夜火左右請與虜使出避
　州兵叩門欲入捄公不爲動閉門堅卧如
常徐使守衛卒撲㓕之是夕州人譁言虜
有變捄兵亦欲乗間生事至聞京師使還
　上問公所以處之者稱善乆之益知公可
用及使淮南入辭勞問甚寵(曽内翰/撰墓誌)
公在審刑知金州張仲宣受財枉法抵死法
　官援前比貸死杖脊黥配海島公奏古者
　刑不上大夫仲宣官五品有罪得乗車今
　刑爲徒隷恐汚辱衣冠耳其人則無足矜
　也仲宣繇此得免杖黥止流海外自是命
　官無杖黥者(墓誌○又行狀云張仲宣坐枉法/贓罪至死法官援李希輔例杖脊)
(黥隷海島公奏曰希輔仲宣均爲枉法而情有輕有/重/上愕然曰枉法豈復有輕者公曰希輔知台州)
(受賕數百千額外度僧仲宣則以所部金坑發檄廵/檢體究無甚利士人憚興作遂以金八两求仲宣不)
(差官比較止係違令可比恐/喝條耳故枉法爲輕餘同)
上方勵精爲治急於人材大臣薦秀州判官
　李定召見擢太子中允監察御史裏行知
　制誥宋敏求以定驟自幕職而升朝著任
　執法非故事與公及李大臨相繼封還詞
　頭不草制詔再下公公言　祖宗朝天下
　初定故有起孤逺而登顯要者　眞宗以
　來雖有幽人異行亦不至超越資品今定
　非有積累之資明白之効一言稱旨便授
　御史浸漸不巳恐髙官要秩或可以𡵨路
　致也䟽入手詔召公對　上引近詔舉臺
　官不拘官職髙下爲言且曰格命乆將得
　罪公對臣旣知其不可若因召諭遂變前
　言則是懷姦固位此尤　陛下所當罪也
　退而又論舉官詔意不爲選人設文時敏
　求前罷公與大臨更奏復下至于七八最
　後特以付公固執不行迺與大臨俱罷歸
　班而定御史之命亦爲中寢公以守職不
　回絀人望益重賔客滿門日奉朝請雖風
　雨寒暑未甞移疾家貧檐石不充無愠色
(墓誌〇又行狀云公旣歸班執政或喻公請外官閑/局公曰方以罪謫敢求自便乎〇又元城談録云天)
(下以爲當然者謂之公論公論蓋非強名而乃天道/也此道未甞廢頋所在如何爾如唐虞三代與吾)
(祖宗之時公論在上君相主之賢哲聚於朝不肖/沉/於下海内入於陶冶一歸於正如晚周及東漢之餘上)
(之人不能主公論所用非其人於是乎清議在下而士知/所尊/畏恥爲/非義登其門者如龍從其死者如歸致)
(黨錮之禍起視漢室爲何等時也頃時王安石薦李/定召見陳襄彈之未行間擢太子中允監察御史裏)
(行宋次道封還詞頭翌日辭職罷之又下次直李大/臨蘇子容相繼封還更奏覆下至于七八子容與大)
(臨俱落職奉朝請名譽赫然此乃/祖宗德澤百餘/年間養成風俗公論之不可屈如此與齊太史書崔)
(抒殺其君殺三人而執筆如𥘉者何異其後攝官脩/起居注章衡行之賢不肖於此可見要之公論不可)
(一日廢然在上則治在/下則亂可以卜丗也)
知婺州泝桐江水暴迅舟横欲覆魏國太夫
　人在舟中幾溺矣公哀號赴水救之舟忽
　自正太夫人甫出及岸舟乃覆衆以謂誠
孝所感(行/狀)
祖父知亳州有豪民婦𬒳罪當杖以病未科
每旬檢校未愈鄧元孚爲譙縣簿謂大人
　曰尊公髙明平昔以政事稱今豈可爲一
豪婦人所紿公爲賢子不可不白但諭醫
者如法檢校彼自不誣矣大人白之祖父
　曰萬事付公議何容心焉若言語輕重則
人有觀望或有可悔旣而此婦死元孚大
慙服曰某軰狹小豈可測公之用心也(蘇/氏)
(談/訓)
九年以吴越荐饑選知杭州一日出遇百餘
人遮道泣訴曰某等以轉運司責所逋市
易緍錢晝繫公庭夜禁廂院雖死無可償
者公曰吾今釋汝使汝得營生事衣食之
餘悉以償官期以歲月而足可乎皆曰不
敢負於是縱之轉運使大怒欲奏公沮壞
法令而民償責者乃先期而至遂不復言
　一日燕有羙堂聞將兵結集謀害官吏郡
　人喧傳恐懼不安公談笑自如宻喻兵官
捕首領十數軰械送獄中逮夜㑹散而坐
　客不知也(行/狀)
充北朝生辰國信使在虜中遇冬至本朝暦
　先北朝一日北人問公孰是公曰暦家筭
　術小異遲速不同謂如亥時節氣當交則
　猶是今夕若踰數刻即屬子時爲明日矣
　或先或後各從本朝之暦可也虜人深以
　爲然遂各以其日爲節慶賀使還奏之
　上喜曰朕思之此最難處卿之所對極中
　事理因問虜中山川形勢人情向背公曰
　虜講和之日乆頗竊中國典章禮義以維
　持其政令上下相安未有離貳之意者昔
　人以謂匈奴直百年之運言其盛衰有數
　也　上曰虜自耶律德光至今何止百年
　公曰漢武帝自謂髙皇帝遺朕平城之憂
　雖乆勤征討而匈奴終不服至宣帝呼韓
　單于稽首稱藩唐自中葉以後河湟䧟于
　吐蕃憲宗每讀正觀政要慨然有収復意
　至宣宗時乃以三關七州歸于有司由此
　觀之夷狄之叛服不常不繫中國之盛衰
　也　上深然之(行/狀)
祖父尹開封頗嚴鞭扑以謂京師浩穰須彈
壓當以柱後惠文治之非亳潁卧治之比(談/訓)
元豐𥘉白馬縣民有𬒳盗者畏賊不敢告投
　匿名書於縣弓手甲得之而不識字以示
　門子乙乙爲讀之甲以其言捕獲賊而乙
　爭其功吏以爲法禁匿名書而賊以此發
　不敢處之死而投匿名者當流爲情輕法
　重皆當奏蘇子容爲開封尹(方廢滑州/白馬爲邑)上殿
　論賊可减死而投匿名者可免罪　上曰
　此情雖極輕而告訐之風不可長乃杖而
免之子容以謂賊不干巳者告捕而變主
匿名本不足深過而　先帝猶恐長告訐
之風此所謂忠厚之至然熈寜元豐之間
每立一法如手實禁塩牛皮之類皆立重
賞以勸告訐者此當時小人所爲非　先
帝本意時范祖禹在坐曰當書之實録(東坡/集)
公在開封常治國子博士陳丗儒母爲群婢
所殺事獄具輒爲法官所駮或謂公欲寛
丗儒夫婦　上以詰公且曰此人倫大惡
毋縱有罪公對事在有司臣固不敢言寛
　亦不敢喻之使重旣而公罷開封獄移大
　理寺大理奏其妻母縁大臣有請于公又
　移御史臺自濠逮公赴對御史以言導公
　公曰使頌誣人死不可爲若自誣雖重得
　罪不避手書數百言皆自誣詞也　上閱
　獄辭疑不直詔更劾實御史推窮乃大理
　丞賈種民増損囚辭以爲有請得其藁於
　獄吏家於是種民抵罪而公得白頋甞因
　人語及丗儒帷箔事公應曰然以是爲泄
　獄情罷郡歸班(墓/誌)
祖父知滄州陛辭　上曰朕每欲用卿輙爲
　事奪豈非命耶然卿直道乆而自明祖父
　頓首謝兼語及偏親留京師未能偕行
　上問卿母誰氏祖父對曰故龍圗閣直學
　士陳從易之女　上曰是天聖間侍從耶
　祖父對曰從易祥符中館職巳而外遷乆
　之因自廣州罷還不蓄南物獨載俸餘
　見錢過嶺　仁宗皇帝聞之擢知制誥
　上曰其清節過於馬援矣故謝表云憫臣
　之數竒多難特軫淵衷勉臣以直道自明
屢形天語(談訓○又云𥘉陳龍圖爲館職數十年/不遷居䘮時士大夫有致賻者公不拒)
(服除知廣州罷官不蓄南物獨載俸餘錢/過嶺半以償贈賻者半以班宗族之貧者)
祖父元豐中自滄州𬒳召脩官制陛對日
　上曰更欲脩一書非卿不可以北虜通好
　八十餘年盟誓聘使禮幣儀式皆無所考
　據朕欲成一書但患爾來脩書者遷延歲
　月不肯早成然此書浩大以卿度之何時
　可畢　祖父曰恐須一二年可矣　上喜
　曰果然非卿不能如是之敏也及書成賜
　名華戎魯衛信録奏篇上　上讀序引大
喜曰正類序卦之文(談/訓)
文潞公甞謂祖父今之魏相也所謂好觀漢
　律令便冝章奏可以斷國論矣(談/訓)
公前後掌天官四選五年是時倉法行吏無
　所覬每選人改官京朝官使臣關陞磨勘
　或以功過當陞降者吏洗垢求瑕故爲稽
滯公敕吏曰某官縁某事當㑹某處仍引
　合用條格具委無漏落狀同上自是吏不
　得逞每訴者至必取案牘使自省閱訴者
　服乃退其不服者公必徃復詰難度可行
　行之苟有疑則爲之奏請或廵白都堂故
　士大夫受賜多而不得者亦以爲無可憾(行/狀)
公兼侍讀奏言國朝典章大抵㳂襲唐舊史
　官所記善惡咸備乞詔史官學士采録新
　舊唐書中臣主所行日進數事以備聖覧
　遂詔經筵官遇非講讀日進漢唐故事二
　條公每有所進可爲規戒有𥙷時事者必
　述以巳意反復言之(行/狀)
公自與聞國政務在奉行故事使有司奉法
　遵職執事量能授任杜絶僥倖僣差之原
　深戒疆埸之臣邀功生事每廟堂論議援
　古證今出入經史所未安者必力争之毅
　然不可回公天資仁厚宇量閎博喜愠不
　形於色事親孝睦九族以慈處朋友以義
　㓜自偪束尤謹禮法雖燕居必正衣冠危
　坐家人莫見墮容平生未甞問家人有無
　晚際㑹所得俸賜隨即散用其自奉養至
　儉薄每食不過一肉始薨之日吊哭者造
　其寢堂見其居䖏服用無不歎愕咨嗟以
　爲寒素不若也自少所交皆當丗賢傑及
　登顯近務推挽正人吉士不問識與不識
　性酷嗜學晚歲彌甚自書契以來墳史所
　載九流百家之說至於圖緯隂陽五行律
　吕星官筭法山經本草訓故文字無所不
　通不獨見於論議文章必欲驗之實事以
　扶助丗教其於名理所造尤精詣所至爲
　政務大體深戒虚名因時乗理而實利及
　下莫見其迹旣去則人莫不思之在相位
　時避逺權勢門無雜賔其進退士大夫無
　纎毫私意以故人不歸恩而怨讟亦不切
　至焉(行/狀)
元祐中建請别製渾儀因命公提舉公旣䆳
　於律暦又以吏部令史韓公㢘曉筭術有
　巧思奏用之且授以古法爲臺三層上設
　渾儀中設渾象下設司辰貫以一機激水
轉輪不假人力時至刻臨則司辰出告星
　辰躔度所次占候測驗不差晷刻晝夜晦
　明皆可推見前此未有也(行/狀)
至和中文潞公爲相甞請建家廟事下太常
　公議以爲禮大夫士有田則祭無田則薦
是有圡者乃爲廟祭也有田則有爵無土
　與爵則子孫無以繼承宗祀是有廟者止
　於其躬子孫無爵祭乃廢也若叅合古今
　之制依約封爵之令爲之等差錫以土田
　然後廟制可議若猶未也即請考案唐賢
　寢堂祠饗儀止用燕器常食而巳(行/狀)
嘉祐中詔禮院議立故郭皇后神御殿于景
　靈宫公以謂勑書云向因忿欝偶失謙恭
　此則無可廢之事又云朕念其自歴長秋
　僅周一紀逮事先后祗奉寢園此則有不
　　當廢之悔又云可追復皇后其祔廟謚冊
　　並停此則有合祔廟及謚冊之義請祔郭
　　皇后於后廟以成追復之義衆論未定丞
　　相曽公問曰郭后是上元妃若祔廟則事
　　體重矣公曰國朝三聖賀尹潘皆元妃
　　事體正相類今止祔后廟則豈得有同異之
　　言曾公曰議者以謂隂逼母后是恐萬嵗
　　後配祔之意公曰若加一懷哀愍之謚則
　　不爲逼矣曾公歎重乆之後宋公敏求謂
　　公曰聞議郭后事引勑語此是先人宣獻
　爲叅政時自撰甚有微意云後有知禮者
　當行之蓋當時有沮此議者非公莫能見
　也然竟不行(行/狀)
甞議學校欲博士分經課試諸生以行藝爲
　升俊之路議貢舉欲先士行而後文藝去
　封彌謄録之法先行州縣使有司得專叅
　詳考察庶幾存郷舉里選之遺範又請每
　歲放進士量留人數以廣制科遺逸之選
　又謂尚書古之天臺朝廷萬事之本皆由
　此出　仁宗朝大臣甞請移審官院歸吏
　部三班院歸兵部審刑院歸刑部庶稍近
　古制而當時議者不深惟其本苟憚興作
　遂不果行請先置朝臣两貟振舉綱維竢
　其整葺有緒然後議移審官等三院還省
　則南宫故事可舉而行一代典章於斯爲
　盛矣其後詔博士分經以三舎取士兼考
　行義又十餘年而官制行皆略如公言(行/狀)
甞因對　神宗從容問宗子主祭承重之義
　公言古者貴賤不同禮諸侯大夫丗有爵
　禄故有大宗小宗主祭傳重之義則䘮服
　從而異制匹士庶人亦何預焉近代不丗
　爵宗廟因而不立尊卑亦無所統其長子
　孫與衆子孫無以異也今五服勑嫡孫爲
　祖父爲長子猶斬衰三年生而情禮則一
　死而䘮服獨異恐非先王制禮之本意也
　而丗俗之論乃以三年之䘮爲承重而不
　知爲承大宗之重也甞聞慶暦中朝廷議
　百僚應任子者長子與長孫差優與官餘
　皆降殺亦近古立宗之法也乞詔禮官博
　士叅議禮律合承重者酌古今収族主祭
　之禮立爲宗子繼祖者以異於衆子孫之
　法及士庶人不當同用一律使人知尊祖
　不違禮教(行/狀)
甞權樞宻院邊帥遣种朴入奏得諜言阿里
　骨巳死國人未知所立蕃官趙純忠者信
　謹可任願乗其未定以勁兵數千擁純忠
　入其國立之衆議欲如其請公獨曰不可
　越境而入其國使彼拒而不受得無損朝
　廷威重乎徐觀其變竢其定而撫輯之未
　晚也巳而邊奏至阿里骨故無恙(行/狀)
祖父執政時諸公奏對惟禀旨　宣仁　哲
　宗有言或無對者祖父奏事　宣仁畢必
　再禀　哲宗有宣諭必告諸公以聽聖語
　哲宗蓋黙識之後罷相周秩爲御史甞論
　元祐執政至祖父　上曰蘇某知君臣之
　義與它人不同(談/訓)
祖父在元祐間不取諸公太紛紛常云君長
　誰任其咎耶(談/訓)
公前後歴典四選銓綜有條士無留滯有自
　辨者人人使盡其說故雖不得所欲亦心
　服而去其脩敕令必本大體爲侍讀多所
　啓迪及登丞弼論議持平務循故事避逺
　權寵不立黨授進退人材弗專主巳理有
　未當亦不苟從(墓/誌)
平生於人無纎芥仇怨在杭州日有要人以
事屬公公不從後其人當言路懷忿抵巇
或謂其事迹書扎具存可辨公笑曰吾豈
爲是者在潁州日通判趙至忠本歸明人
　所至輙與守競公待之以禮具盡誠意它
　日至忠泣曰至忠虜人也然見義則服平
　生誠服者唯今韓魏公與公耳(行/狀)
王禹玉元厚之諸公甞問祖父曰公記之博
　以至國朝典故本末無遺日月不差用何
　術也祖父曰亦有一說某每以一歲中大
　事爲目欲記當年事則不忘矣如某年改
　元其年有某事某年上即位其年有某事
　某年立后若太子其年有某事某年命相
　其年有某事則記事之一法也後觀太史
　公書是歲孔子生是歲孔子卒是歲齊桓
　公㑹于葵丘是歲晉文公始覇之類恐亦
　此意也元曰不然至於暗記經史哩詠詩
　什以至士大夫家丗伐閱名諱婚姻無遺
　忘者又以何法乃眞強記爾(談/訓)
祖父甞言吾每聞前軰善言則終躬佩服少
時聞計用章郎中爲吏以循良稱數典大
　郡政績尤異因徃造請求異聞乃𣢾語其
　可紀者曰人主不冝有所好有所好則腹
　心肝膽皆在人矣故好征戰則孫武白起
之徒出而民殘於干戈矣好刑名則韓非
張湯之徒出而民苦於刻核矣好聚歛則
桑羊皇鎛之徒出而民困於掊克矣好順
　從則張禹胡廣之徒岀而民敝於夸大矣
　豈惟人主學士大夫亦冝知之夫神龍騰
　驤豈可覊也然或豢養於人者謂其有嗜
　慾也(談/訓)
祖父又甞言在江寜日楊告諌議謂吾曰甞
　愛韓非一言以謂土木偶人者耳鼻欲大
　口目欲小此言可以諭大夫圡木偶人而
　鼻先小目先大人或非之則無以爲也鼻
　大則可小目小則可大凢事皆然不厭於
　三思而熟慮也人皆以非爲刻薄此豈非
　忠厚之言哉告又自云始以中行外郎爲
　江東運副爲司長書押皆叩𥿄後有以前
　行充者書押須移上始悔𥘉之不三思也
(談/訓)
舒信道元豐中自御史中丞銳於進取言事
　多渉刻薄爲王和甫所繩除名紹聖復通
　直郎知無爲軍或言其得罪深重不當叙
　復改監中嶽廟祖父聞之曰士大夫立朝
　當路一渉非義失人心則終躬遂廢如王
君貺未三十爲御史丞縁進奏院事終躬
轗軻不復大用䧟於刻薄可不(御/名)哉(談/訓)
祖父言吾在金華每進讀至弭兵息民則必
　反復條奏援引古今使　上不忘弭兵息
　民之意以謂人主之聦明不可有所嚮有
　所嚮則偏偏則爲患大矣當今守成之際
　應之以無心則天下無不治矣(談/訓)
祖父甞云吾平生未甞以私事干人主奏對
　惟義理之言故歴仕四朝中間雖謫不愧
　於觀過而　神考以謂直乆而自明也(談/訓)
吕吉甫叅政事使其親友謂祖父曰子容吾
　郷里丈人行若從吾言執政可得也祖父
　笑而不荅(談/訓)
祖父云平生薦舉不知幾何人惟孟安序朝
奉分寕人歲以雙井一斤爲餉知吾無包
　苴之饋也
祖父甞云人生在勤勤則不匱户樞不蠧流
　水不腐此其理也(談/訓)
五朝名臣言行録卷第二之一
　　　　丞相吕正惠公
　　公名端字易直幽州安次人晉朝以䕃
　　𥙷千牛備身開寳中知成都府　太宗
　　朝再爲開封判官皆坐累左遷復爲樞
　　宻直學士拜叅知政事又擢拜戸部侍
　　郎平章事逾年以病罷薨年六十六
吕正惠公使髙麗遇風濤檣折舟人大恐公
　恬然讀書若在齋閤時(玉壺/清話)
太宗欲相正惠公左右或曰吕端之爲人糊
　塗(讀爲/鶻突)帝曰端小事糊塗大事不糊塗
　决意相之(吕氏家/塾記)
保安軍奏獲李繼遷母　太宗甚喜是時冦
凖爲樞宻副使吕端爲宰相　上獨召凖
　與之謀凖退自宰相幕次前過不入端使
　人邀至幕中曰郷者　主上召君何爲凖
　曰議邊事耳端曰　陛下戒君勿言於端
　乎凖曰不然端曰若邊鄙常事樞宻院之
　職端不敢與知若軍國大計端備位宰相
　不可以莫之知也凖以獲繼遷母告端曰
　君何以處之凖曰凖欲斬於保安軍北門
　之外以戒㐫逆端曰　陛下以爲何如曰
　陛下以爲然令凖之宻院行文書耳端曰
　必若此非計之得者也願君少緩其事文
　書勿亟下端將覆奏之即召閤門吏使奏
　宰臣吕端請對　上召入之端見具道凖
　言且言昔項羽得太公欲烹之漢髙祖曰
　願遺我一盃羮夫舉大事者固不頋其親
　况繼遷胡夷悖逆之人哉且　陛下今日
　殺繼遷之母繼遷可擒乎若不然徒樹怨
　讎而益堅其叛心耳　上曰然則柰何端
　曰以臣之愚謂冝置於延州使善飬視之
　以招徠繼遷雖不能即降終可以繫其心
　而母死生之命在我矣　上撫髀稱善曰
　微卿幾誤我事即用端䇿其母後病死於
　延州繼遷尋亦死其子竟納𣢾請命(記/聞)
太宗大漸　李太后與宣政使王繼恩忌太
　子英明隂與叅知政事李昌齡殿前都指
　揮使李繼勲知制誥胡旦謀立潞王元佐
　太宗崩太后使繼恩召宰相吕端端知有
　變鏁繼恩於閤内使人守之而入太后謂
　曰宫車已晏駕立嗣以長順也今將何如
　端曰　先帝立太子正爲今日今始棄天
　下豈可遽違　先帝之命更有異議乃迎
　太子立之尋以繼勲爲使相赴陳州夲鎮
　昌齡爲忠武行軍司馬繼恩爲右監門衛
　將軍均州安置胡旦除名流潯州(記/聞)
眞宗旣於大行柩前即位垂簾引見群臣宰
　相吕端於殿下平立不拜請卷簾升殿審
　視然後降堦率群臣拜呼萬歲(記聞〇又談/叢曰/太宗)
(不預吕正惠公日與太子問起居旣崩奉太子至福/寧庭中而先登御榻解衣視之而降揖太子以升遂)
(即/位)
趙普在中書吕端爲叅政趙甞謂人曰吾甞
觀吕公奏事得嘉賞未甞喜遇抑挫未甞
　懼亦不形言眞台輔之器也(晉公/談録)
公姿儀瓌秀有器量寛厚多恕意豁如也雖
屢經擯退未甞以得䘮介懷深爲當世所
　服善與人交輕財好施未甞問家事其爲
相持重識大體以清静簡易爲務毎奏對
　同列多異議公罕所建明一日内出手扎
　戒曰自今中書事必經吕端詳酌乃得聞
　奏公讓不敢當　眞宗初即位毎見公肅
　然拱揖不以名呼甞召對便殿訪軍國大
　事經乆之制陳當世急務皆有條理　上
　甚嘉納
　　　三之一
　　　　太師潞國文忠烈公
　　公名彦博字寛夫汾州介休人中進士
　　第景祐中爲殿中侍御史河東轉運副
　　使以龍圗閣學士知秦州徙益州慶暦
　　七年擢諌議大夫樞宻副使改叅知政
　　事貝州亂明鎬討之乆未克公請行因
　　以爲宣撫使賊平除禮部侍郎同中書
　　門下平章事皇祐三年御史唐介論公
　　語切　仁宗怒介貶英州別駕公亦出
　　知許州至和二年再入爲相嘉祐三年
　　以使相判河南府封潞國公歴判大名
　　太原府丁母憂起復使相加两將軍號
　　力辭得終䘮詔俸賜比宰臣之半亦辭
　　不受治平二年爲樞宻使熈寜六年拜
　　司空建節判河陽徙判大名府元豐三
　　年除太尉開府儀同三司復判河南㑹
　　王堯臣之子同老上書明其父功以公
　　爲證於是詔加河東永興節度使力辭
　　許之六年請老以守太師致仕元祐𥘉
　命平章軍國重事六日朝一月两赴經
　　筵五年復以太師致仕紹聖初降授太
　　子少保薨年九十二
文潞公夲姓敬其曽大父避石晉髙祖諱更
姓文至漢復姓敬入夲朝其大父避翼祖
諱又更姓文𥘉敬氏避諱各用其一偏或
爲文氏或爲苟氏然敬字從(巳力切/音棘)非苟
也從攴非文也俱非其一偏也(聞見/後録)
文潞公㓜時與群兒擊毬入柱穴中不能取
公以水灌之毬浮出司馬温公㓜與群兒
戯一兒墮大水甕中已沒群兒驚走不能
救公取石破其甕兒得出識者已知二公
之仁智不凢矣(聞見/録)
文潞公謂予言𥘉及第授大理評事知絳州
翼城縣未赴任有客李夲者三見訪而後
得見之且言夲有壻爲縣中廵檢幸公庇
之又言曰夲非獨奉干亦有以奉助夲甞
知其邑戸口衆人猾難治因出一䇿文字
皆景跡人姓名其首姓張比潞公至姓張
人事己敗縣未能結正簿尉皆云某等在
此各嵗餘豈無過失爲此人所持幸君之
來必辦之矣於是公盡得其姦狀上于州
决配之邑人皆悚畏(東齋/記事)
寳元中河東闕漕使堂上議難得可任者章
郇公言聞縉紳間說文彦愽者磊落有稱
時吕許公曰恨不識也可召來靣詢之明
　日召至堂上許公都不交一談但睥睨不
　巳郇公強問其郷曲任使次第因問河東
事曰彦愽郷里無所不知郇公喜之文退
　許公歎曰此大有福人何所任用不可遂
自殿中侍御史差委明年就遷待制不岀
十年出將入相(趙康靖/公録)
文潞公在成都米價騰貴因就諸城門相近
院凢十八處减價糶賣仍不限其數張榜
通衢翌日米價遂减前此或限勝㪷以糶
或抑市井價直適足以増其氣熖而終不
能平其價大抵臨事當須有術也(東齋/記事)
文潞公知益州喜遊宴甞宴鈐轄廨舎夜乆
不罷從卒輙拆馬庌爲之薪不可禁遏軍
校白之座客服栗公曰天實寒可拆與之
神色自若飲如故卒氣沮無以爲變(記/聞)
樞宻直學士明鎬討貝州乆未下　上深以
爲憂問於两府叅知政事文彦愽請自徃
督戰八年正月丁丑以彦愽爲河北宣撫
使監諸將討貝州時樞宻使夏竦惡鎬凢
鎬所奏請多從中沮惟恐其成功彦愽奏
今在軍中請得便冝從事不中覆　上許
之閏月庚子朔克貝州擒王則初彦愽至
貝州與明鎬督諸將築距闉以攻城旬餘
不下有牢城卒董秀劉炳請穴地以攻城
　彦愽許之貝州城南臨御河秀等夜於岸
　下潜穿穴棄土於水晝匿穴中城上不之
　見也乆之穴成自教場中出秀等以褐𫀆
　塞之走白彦愽選敢死二百命指使將之
　銜枚自穴入有帳前虞候楊遂請行許之
　遂白軍士中有病欬者數人此不可去請
　易之從之旣出穴登城殺守者垂絙以引
　城外人城中驚擾賊以火牛突之登城者
　不能拒頗引却楊遂力戰身𬒳十餘創援
　槍刺牛牛却走賊遂潰王則張巒卜吉與
其黨皆突圍走至村舎官軍追圍之則猶
著花幞頭軍士爭趣之部署王信恐則死
無以辨以身覆其上遂生擒之巒吉死於
亂兵不知所在彦愽斬則於北京　夏竦
奏言所獲賊魁恐非眞遂檻車送京師剮
於馬市董秀劉炳並除内殿崇班(記/聞)
文彦愽知永興軍起居舎人母湜鄠人也至
和中湜上言陜西鐵錢不便於民乞一切
廢之朝廷雖不從其郷人多知之爭以鐵
錢買物賣者不肯受長安爲之亂民多閉
肆僚屬請禁之彦愽曰如此是愈使惑擾
也乃召絲絹行人出其家縑帛數百疋使
賣之曰納其直盡以鐵錢勿以銅錢也於
是衆知鐵錢不廢市肆復安(記/聞)
至和初陳恭公罷相而並用文富二公正衙
宣麻之際　上遣小黄門宻於百官班中
聽其論議而二公乆有人望一旦復用朝
士徃徃相賀黄門具奏　上大恱余時爲
學士後數日奏事垂拱　上問新除彦愽
等外議如何余以朝士相賀爲對　上曰
古之人君用人或以夣卜茍不知人當從
人望夣卜豈足慿耶故余作文公批荅云
永惟啇周之所記至以夣卜而求賢孰若
　用搢紳之公言從中外之人望者具述
　上語也(歸田/録)
文潞公爲相因進對言甞聞德音以搢紳多
務奔競非裁抑之無以厚風俗莫若稍旌
恬退之人則躁競者自知愧恥乃薦王安
　石韓維張瓌皆擢用焉龐莊敏時爲樞宻
　使公與之同議省兵汰爲民者六萬减廪
　給之半者又二萬云
唐質肅公爲御史論公專權植黨交結宫禁
　仁宗怒召二府示之䟽唐公語益切樞宻
　副使梁公適叱唐公下殿詔送臺劾之公
　獨留再拜曰御史言事職也願不加罪於
　是唐公旣貶而公亦罷相其後公再入相
　首薦唐公復召用焉
嘉祐元年正月甲寅朔　上御大慶殿立仗
　朝㑹前夕太雪至壓宫架折上在禁庭
跣禱于天及旦而霽百官就列旣卷簾
　上暴感風眩之疾僅能成禮而罷巳未契
　丹使者入辭置酒紫宸殿　上疾又作左
　右扶入禁中文彦愽遣人以　上旨諭使
　者云昨夕宫中飲酒過多今日不能親臨
　宴遣大臣就驛賜宴仍授國書彦愽與两
　府俟於殿閤乆之召内侍都知史志聦鄧
　保吉等問　上至禁中起居狀志聦等對
　以禁中事嚴宻不敢泄彦愽怒叱之曰
　主上暴得疾繋社稷之安危惟君軰得出
　入禁闥豈可不令宰相知　天子起居欲
　何爲邪自今疾勢小有増損必一一見白
　仍命直省引至中書取軍令狀志聦等素
　謹愿及夕諸宫門白下鎻志聦曰汝曹自
　白宰相我不任受其軍令两府謀以　上
　躬不寜欲留宿宫中而無名辛酉文彦愽
　建議設醮祈福於大慶殿两府晝夜焚香
　設幄宿於殿之西廡志聦等白故事两府
　無留宿殿中者彦愽曰今何論故事也壬
　戌　上疾小間两府求詣寢殿見　上志
　聦等難之平章事富弼責之志聦等不敢
　　違知開封府王素夜叩宫門求見執政白
　　事文彦愽曰此際宫門何可夜開詰旦素
　　入白有禁卒告都虞候欲爲變者執政欲
　　収捕按治彦愽曰如此則張皇驚衆乃召
　　殿前都指揮使許懷德問曰都虞候某甲
　　者何如人懷德曰在軍職中最爲謹良彦
　　愽曰可保乎曰可保彦愽曰然則此卒有
　　怨於彼誣之耳當亟誅之以靖衆衆以爲
　　然考愽乃請平章事劉沆判狀尾斬於軍
　　門及　上疾愈沆譛彦愽於　上曰　陛
　下違豫時彦愽擅斬告反者彦愽以沆判
　呈　上　上意乃解(𥘉彦愽欲判狀斬告變者叅/政王堯臣揑其膝乃請劉相)
(判/之)先是富弼用朝士李仲昌䇿自澶州啇
　胡河穿六漯渠入横隴故道北京留守賈
　昌朝素惡弼隂結内侍右班副都知武繼
　隆令司天官二人俟两府聚處於大慶殿
　廷執狀抗言國家不當穿河於北方致
　上體不安文彦愽知其意有所在未有以
　制也後數日二人又上言請　皇后同聽
　政亦繼隆所教也史志聦等以其狀白執
　政彦愽視而懷之不以示同列有喜色同
　列問不以告旣而召二人詰之曰汝今日
　有所言乎對曰然彦愽曰天文變異汝職
　所當言也何得輒預國家大事汝罪當族
　二人懼色變彦愽曰觀汝直狂愚耳未欲
　治汝罪自今無得復爾二人退彦愽乃以
　狀示同列同列皆憤怒曰奴敢爾妄言何
　不斬之彦愽曰斬之則事彰灼於中宫不
　安衆皆曰善旣而議遣司天官定六漯於
　京師方位彦愽復遣二人徃武繼隆曰請
　留之彦愽曰彼不敢輒妄言有人教之耳
　繼隆黙不敢對二人至六漯恐治前罪乃
　更言六漯在東北非正北無害也戊辰以
　後　上神思浸清寜壬申罷醮两府始分
　畨歸第不歸者各宿於其府(記聞○又云樞/宻使王德用開)
(便門入中書潞公執守門親事官送開封府撻之明/日謂同列曰昨日悔不斬守門者/天子違豫禁中)
(門戸豈得/妄開邪)
熈寜二年潞公爲樞宻使陳升之拜相以公
宗臣詔升之位公下公言國朝樞宻使無
　位宰相上者獨曹利用甞在王曽張知白
　上卒取禍敗臣忝文臣粗知義理不敢紊
　亂朝著上從之(温公/日録)
慶州軍亂二府入議文潞公曰朝廷施爲務
　合人心以靜重爲先不冝偏聽　陛下即
　位以來厲精求治而人情未安者更張之
　過耳祖宗法未必不可行但有廢墜不舉
　之處耳王荆公曰所以爲此將以去民之
　害何爲不可若萬事隳頽如西晉風兹乃
　益亂也蓋荆公知公言爲巳發故力排之
于尼父師旦宻人夲選人屢以贓失官編管
　在蔡尼甞適人生子後爲二鬼所慿言事
　或有驗遂爲尼名惠普士庶逺近輻湊以
　佛事之甞因宦者言邵亢石全彬富弼李
柬之肅之冝爲輔相皆常敬之者也東之
　姪女二人事之王樂道命李氏甥爲其母
　首傳習妖教収下獄詔京東差官按之得
　諸公書自韓曽以下皆有之文公獨無
　上問其故文曰臣但不知耳知之亦當有
　書時人羙其分謗(温公/日録)
韓魏公留守北京李稷以國子愽士爲漕頗
　　慢公公不爲較待之甚禮俄潞公代魏公
　　爲留守未至揚言云李稷之父絢我門下
　　士也聞稷敢慢魏公必以父死失教至此
　　吾視稷猶子也果不悛將庭訓之公至北
　京李稷謁見坐客次乆之公着道服出語
　　之曰而父吾客也只八拜稷不獲已如數
　　拜之(聞見/録)
　文潞公判北京有汪輔之者新除運判爲人
　　卞急𥘉入謁潞公方坐㕔事閱謁置桉上
　　不問入宅乆之乃出輔之已不堪旣見公
　禮之甚簡謂曰家人須令沐髮忘見運判
　勿訝輔之沮甚舊例監司至之三日府必
　作㑹公故罷之輔之移文定日檢按府庫
　通判以次白公公不荅是日公家宴内外
　事並不許通輔之坐都㕔吏白侍中家宴
　匙鑰不可請輔之怒破架閣庫鎻亦無從
　檢按也宻劾潞公不治　神宗批輔之所
　上奏付潞公有云侍中舊德故煩卧護北
　門細務不必勞心輔之小臣敢尔無禮將
　别有處置之語潞公得之不言一日會監
　司曰老謬無治狀幸諸君寛之監司皆愧
　謝因岀御批以示輔之輔之皇恐逃歸託
　按部以岀未幾輔之罷烏乎　神宗眷遇
　大臣沮抑小人如此可謂聖矣(聞見/録)
元豐三年王堯臣子同老言至和三年　仁
　宗不豫内外寒心先臣叅預朝政與宰相
　文彦愽富弼請立　英宗皇帝爲嗣　仁
　宗感悟開納大計遂定㑹潞公來自北都
　過闕入覲　神宗以問公對曰自至和以
　來中外之臣乞立皇嗣者甚衆臣等雖有
　請事未果行至嘉祐末韓琦等卒就大事
　蓋琦等功也　神宗曰議論椎輪於至和
　時發端爲難　仁祖意已定其後止申前
　詔耳正如丙吉霍光事前後不相揜也卿
　冝盡録夲末將付史官公乃具奏其詳於
　是手詔中書曰彦愽蓄德深厚善不自伐
　懷此大功絶口不言中外搢紳莫有知者
　今縁故臣子明其父勲始得夲末乃知援
　立之功厥有攸在嘉祐之詔但宣之耳遂
　加公河東永興節度使公復力辭宴餞瓊
　　林輔臣皆預兩遣中謁者遺詩以寵其行
　　有報在不言功之語當世榮之(〇龍川志云至/和三年/仁宗)
(始不豫皇嗣未建宰相文富韓三公方議所立叅知/政事王公堯臣之弟正臣甞爲宗室說書官知十三)
(使之賢即言之諸公諸公亦舊知之乃定議草奏書/印欲上而/上疾有瘳即止堯臣私収奏夲後累年)
(韓公當國群臣相繼乞選立宗室子乃定立十三使/爲皇子及/仁宗晏駕皇子踐祚賞定䇿之功以韓)
(公爲首及元豐末堯臣子同老上書繳進元奏時諸/公惟文公富公在皆歸老於洛㑹文公入助郊饗)
(神宗訪之公具奏所以/神宗恱焉故一時諸公例/皆𬒳賞而韓氏諸子惡分其功辨之不巳文公之罷)
(平章重事由此故也然/英宗之譽布於諸公則始/於堯臣而其爲皇子嗣寳位則韓公之力不可誣也)
(○又記聞云元豐中文潞公自北都召對/上問以/至和繼嗣事公對曰臣等備位兩府當此之際議繼)
(嗣乃職分耳然亦幸值時無李輔國王守澄之徒用/事於中故臣等得効其忠懇耳上憮然有間而善之)
元豐間文潞公以太尉留守西京未交印先
　就第廟坐見監司府官唐介叅政之子義
　問爲轉運判官退謂其客尹煥曰先公爲
臺官甞言潞公今豈挾爲恨耶義問當避
　之煥曰潞公所爲必有理姑聽之明日公
　交府事以次見監司府官如常儀或以問
　公公曰吾未視府事三公見庶僚也旣交
　印河南知府見監司矣義問聞之復謂煥
　曰微君殆有失於潞公也一日潞公謂義
　問曰　仁宗朝先叅政爲臺諌以言彦愽
　謫官彦愽亦罷相判許州未幾彦愽復召
　還相位即上言唐某所言正中臣罪召臣
　未召唐某臣不敢行　仁宗用彦愽言起
　叅政通判潭州㝷至大用與彦愽同執政
　相知爲深義問聞潞公之言至感泣自此
　出入潞公門下後潞公爲平章重事薦義
　問以集賢殿脩撰帥荆南烏乎潞公之德
　度絶人蓋如此(聞見/録)
元豐五年文潞公以太尉留守西都時富韓
　公以司徒致仕潞公慕唐白樂天九老㑹
　乃集洛中公卿大夫年德髙者爲耆英㑹
　以洛中風俗尚齒不尚官就資聖院建大
　厦曰耆英堂命閩人鄭奐繪像堂中時富
　韓公年七十九文潞公與司封郎中席汝
　言皆七十七朝議大夫王尚恭年七十六
　太常少卿趙丙祕書監劉几衛州防禦使
　憑行己皆年七十五天章閣待制楚建中
　朝議大夫王(御/名)言皆年七十二太中大夫
　張問龍圗閣直學士張燾皆年七十時宣
　徽使王拱辰留守北京貽書潞公願預其
　㑹年七十一獨司馬温公年未七十潞公
　素重其人用唐九老狄兼謩故事請入㑹
　温公辭以晚進不敢班文富二公之後潞
　公不從令鄭奐自幕後傳温公像又之北
　京傳王公像於是預其㑹者凢十三人潞
　公以地主擕妓樂就富公宅作第一㑹至
　富公㑹送羊酒不出餘皆次爲㑹洛陽多
　名園古刹有水竹林亭之勝諸老鬢眉皓
　白衣冠甚偉每宴集都人隨觀之潞公又
　爲同甲㑹司馬郎中且程太中珦席司封
汝言皆丙午人也亦繪像於資聖院其夜
司馬公與數公又爲眞率㑹有約酒不過
五行食不過五味唯菜無限楚正議違約
増飲食之數罰一㑹皆洛陽太平盛事也
洛之士庶又生祠潞公於資聖院温公取
　神宗送公判河南詩隷于牓曰竚瞻堂塑
　公像其中冠劒偉然都人事之甚肅(聞見/録)
元祐𥘉　哲宗㓜冲起文潞公以平章軍國
重事召程正叔爲崇政殿說書正叔以師
道自居毎侍　上講色甚莊繼以諷諌
　　上畏之潞公對　上恭甚進士唱名侍立
　　終日　上屢曰太師少休公頓首謝立不
　　去時年九十矣或謂正叔曰君之倨視潞
　　公之恭議者以爲未盡正叔曰潞公三朝
　　大臣事㓜主不得不恭吾以布衣爲　上
　　師傅其敢不自重吾與潞公所以不同也
　　識者服其言(聞見/録)
　公之在朝契丹使耶律永昌劉霄來聘軾奉
　　詔館客與使者入覲望見公殿門外却立
　　改容曰此潞公也耶所謂以德服人者問
　其年曰何壯也軾曰使者見其容未聞其
　語其緫理庶務酬酢事物雖精練少年有
　不及貫穿古今洽聞強記雖專門名家有
　不逮使者拱手曰天下異人也公旣歸洛
　西羗首領有温谿心者請於邊吏願獻良
　馬於公邊吏以聞詔聽之(東坡/集)
潞公凝簡莊重顧眄有威逮事四朝荐更二
　府七換節鉞位將相五十餘年再守秦州
　大名求興五判河南徧歴公孤两以太師
　致仕英傑威重名聞四夷雖位體隆貴而
　平居接物謙挹尊德樂善如恐不及邵雍
　程顥以道學名丗居洛陽公與之游從甚
　宻及顥死旣葬親爲題其墓爲明道先生
　云
至和中陳執中爲宰相其嬖人張氏笞女隷
　至死臺官趙抃范師道極言執中營救張
　氏故獄乆不直因言執中無材行不可任
　宰相翰林學士毆陽脩亦上書請退執中
　議乆不决左右怪　仁宗禁中少遊燕黙
　有所思慮焦勞見於容色居月餘如此因
　問　上曰　陛下比憂勞見於容色得非
　思代執中者乎　上曰然左右乃曰代執
　中者易得耳何至此耶　上曰此老子却
　可謾人乆之始用文彦愽富弼二人代之
　朝議皆謂得人數日歐陽脩得對上問
　新除彦愽等外議如何脩具以朝議爲對
　上曰卿意如何脩曰誠如外議　上又問
　彦愽弼果如何脩曰　陛下已用彦博等
　復問其如何臣所未喻上曰彦愽有才
　然膽大弼前在政府甚好今復來恐多顧
　慮良乆又曰弼前深爲人所中傷今來亦
　焉能不顧慮然不若守前志不變也旣而
　彦愽果不能謹畏後因郭申錫李傪爭塞
　河事彦愽意有所左右上由此罷之弼
　亦竟以多顧慮少所建明皆如所料(南豐/雜識)
　　　二之二
　　　　樞宻錢宣靖公
　　公名若水字淡成河南新安人雍熈中
　　舉進士釋褐同州觀察推官擢祕書丞
　　直史舘遷知制誥翰林學士至道初以
　　右諌議大夫同知樞宻院事以母老求
　　解機務便奉養遂以夲官充集賢院學
　　士復判流内銓知開封府岀知天雄軍
　　廵撫陜西還拜鄧州觀察使知并州薨
　　年四十四
錢若水爲舉子時見陳希夷於華山希夷曰
　明日當再來若水如期徃見有一老僧與
　希夷擁地爐坐僧熟視若水乆之不語以
　火箸畫灰作做不得三字徐曰急流中勇
　退人也若水辭去希夷不復留後若水登
　科爲樞宻副使年才四十致仕希夷初謂
　若水有仙風道骨意未决命僧觀之僧云
　做不得故不復留然急流中勇退去神仙
　不逺矣僧麻衣道者也(聞見/録)
錢若水爲同州推官知州性𥚹急數以胷臆
　决事不當若水固爭不能得輙曰當奉陪
　贖銅耳巳而果爲朝廷及上司所駮州官
　皆以贖論知州愧謝已而復然前後如此
　數矣有冨民家小女奴逃亡不知所之奴
　父母訟於州命録事叅軍鞫之録事甞貸
　錢於冨民不獲乃劾冨民父子數人共殺
　女奴棄屍水中遂失其屍或爲元謀或從
　而加功罪皆應死冨民不勝榜楚自誣服
　具上州官審覆無反異皆以爲得實若水
　獨疑之留其獄數日不决録事詣若水㕔
　事詬之曰若受冨民錢欲岀其死罪邪若
　水笑謝曰今數人當死豈可不少留熟觀
　其獄詞邪留之且旬日知州屢趣之不能
　得上下皆怪之若水一旦詣州屏人言曰
　若水所以留其獄者宻使人訪求女奴今
　得之矣知州驚曰安在若水因宻使人送
　女奴於知州所知州乃垂簾引女奴父母
　問曰汝今見汝女識之乎對曰安有不識
　也因從簾中推岀示之父母泣曰是也乃
　引冨民父子悉破械縱之其人號泣不肯
　去曰微使君之賜則某滅族矣知州曰推
　官之賜也非我也其人趣詣若水㕔事若
　水閉門拒之曰知州自求得之我何與焉
　其人不得入繞垣而哭傾家貲以飯僧爲
　若水祈福知州以若水雪冤死者數人欲
　爲之奏論其功若水固辭曰若水但求獄
　事正人不冤死耳論功非其夲心也且朝
　廷若以此爲若水功當置録事於何地邪
　知州歎服曰如此尤不可及矣録事詣若
　水叩頭愧謝若水曰獄情難知偶有過誤
　何謝也於是逺近翕然稱之未幾　太宗
　聞之驟加進擢自幕職半歲中爲知制誥
　二年中爲樞宻副使(記/聞)
錢若水爲學士　太宗禮遇殊厚甞草賜趙
　保忠詔云不斬繼遷存狡兎之三穴潜疑
　光嗣持首䑕之兩端　太宗覽之甚恱謂
　若水曰此四句正道着我意又與趙保吉
　詔有旣除手足之親已失輔車之勢其辭
　甚美　太宗御筆批其後云依此詔夲極
　好至今其子延年寳藏之(金坡/遺事)
李繼隆與轉運使盧之翰有隙欲䧟之罪乃
　檄轉運司期八月岀塞令辦芻粟轉運司
　調發方集繼隆復爲檄言據隂陽人狀國
　家八月不利岀師當更取十月轉運司遂
　散芻粟旣而復爲檄云得保塞胡偵候狀
　言賊且入塞當以時進軍芻粟即日取辦
　是時民輸輓者適散倉卒不可復集繼隆
　遂奏轉運司乏軍興　太宗大怒立召中
　使一人付三凾令乗驛馳取轉運使盧之
　翰竇玭及某人首丞相吕端樞宻使柴禹
　錫皆不敢言惟樞宻副使錢若水爭之請
　先推驗有狀然後行法　上大怒拂衣起
　入禁中二府皆罷若水獨留廷中不去
　上旣食乆之使人偵視廷中有何人報云
　有細瘦而長者尚立焉　上岀詰之曰爾
　以同州推官再朞爲樞宻副使朕所以擢
　任以爾爲賢爾乃不才如是邪尚留此安
　俟對曰　陛下不知臣無狀使得待罪二
　府臣當竭其愚慮不避死亡𥙷益　陛下
　以報厚恩李繼隆外戚貴重莫比今　陛
　下據其一幅奏書誅三轉運使雖有罪天
　下何由知之鞫驗事狀明白加誅亦何晚
　焉獻可替否死以守之臣之常分臣未獲
　死固不敢退　上意解乃召吕端等奏請
　如若水議先令責狀許之三人皆黜爲行
　軍副使旣而虜欲入塞事皆虚誕繼隆坐
　罷招討知秦州(記/聞)
詔訪備邊之䇿若水條上五事一擇郡守二
　募郷兵三積芻粟四革將帥五明賞罰
錢公若水甞率衆過河號令軍伍分布行列
　悉有規節深爲戍將所伏　上知之謂左
　右朕甞見儒人談兵不過講之於尊爼硯
　席之間於文字則引孫呉述形勢皆閑暇
　清論可也責之於用則罕見有成効者今
　若水亦儒人曉武深可嘉也時言者請城
　綏州積兵禦党項詔公自魏乗疾傳徃桉
　至則乞罷其役時論韙之　上甞謂左右
　曰朕觀若水風骨秀邁才力有餘止疑其
　筭部蹙隘果至大用恐愈迫之其後果夭
(玉壷/清話)
至道初吕蒙正罷相以僕射奉朝請　上謂
　左右曰人臣當思竭節以保冨貴吕蒙正
　前日布衣朕擢爲輔相今退在班列寂寞
　想其目穿望復位矣劉昌言曰蒙正雖驟
　登顯貴然其風望不爲忝冒僕射師長百
　僚資望崇重非寂寞之地且亦不聞蒙正
　之鬱悒也况今巖穴髙士不求榮逹者甚
　多惟若臣軰苟且官禄不足以自重耳
　上黙然又甞言士大夫遭時得位冨貴顯
　榮豈得不竭誠以報國乎錢若水言髙尚
　之人固不以名位爲光寵忠正之士亦不
　以窮逹易志操其或以爵禄恩遇之故而
　効忠於上此中人以下者之所爲也　上
　然之及劉昌言罷　上問趙鎔等曰頻見
　昌言否鎔等曰屢見之　上曰涕泣否曰
　與臣等談多至流涕　上曰大率如此當
　在位之時不能悉心𥙷職一旦斥去即汍
　瀾涕泗若水曰昌言實未甞涕泣鎔等迎
　合　上意耳若水因自念　上待輔臣如
　此盖未甞有秉節髙邁不貪名勢能全進
　退之道以感動人主遂貽　上之輕鄙將
　以滿歲移疾遂草章求解職㑹晏駕不果
上及　今上之初年再表遜位乃得請(談/苑)
公美風神有器識能斷大事事繼母以孝聞
風流儒雅善談論尤輕財好施所至推誠
待物委任僚佐緫其綱領無不稱治汲引
後進推賢重士胷中豁如也
三朝名臣言行録卷第十二之一
　　　　丞相劉忠肅公
　　公名摯字莘老永靜軍東光人嘉祐中
　　登進士甲科歴知冀州南宫縣江陵府
　　觀察推官召試爲館閣校勘擢檢正中
　　書禮房公事監察御史裏行責監衡州
　　鹽倉簽書應天府判官事元豐𥘉爲開
　　封府推官尚書禮部郎中右司郎中衝
　　替起知滑州　哲宗即位召爲侍御史
　　元祐元年爲御史中丞拜尚書右丞歴
　　　左丞中書門下侍郎六年拜右僕射以
　　　觀文殿學士知鄆州徙青州紹聖𥘉落
　　　職知黄州再貶光禄卿分司南京蘄州
　　　居住四年責鼎州團練副使新州安置
　　　薨年六十八
　王荆公安石𥘉秉政搜擇人才任以不次元
　　公絳數以公爲言荆公一見遂器重焉擢
　　爲中書檢正居月餘黙黙非所好㑹除御
　　史欣然就職歸語家人曰趣裝母爲安居
　　計未及陛對首上䟽論亳州獄起不正小
　臣意在傾故相冨弼以市進今弼巳責願
寛州縣之罪又言程昉開漳河調發猝迫
　人不堪命趙子幾擅升畿縣等使納役錢
　縣民日數千人遮訴宰相京師喧然何以
　示四方張靚王廷老擅増两浙役錢督賦
　嚴急人情嗟怨此皆欲以羡餘希賞願行
　顯責明廷夲無聚歛之意(門人劉仿王知/常撰次行實)
神宗皇帝銳意求治獎勵臣下公旣對靣賜
　褒諭因論人物邪正條對移時　上意嚮
　納(劉大諌序公文集云/神宗靣賜褒諭且問從學/王安石耶安石稱郷器識公對曰臣東北人少孤)
(獨學不識/安石也)因上䟽極論其略曰君子小人之
　分在義利而已小人非不足用特心之所
　嚮不在乎義故希賞之志每在事先奉公
　之心毎在私後　陛下有勸農之意今變
　而爲煩擾　陛下有均役之意今倚以爲
　聚歛其於愛君之心憂國之言者皆無以
　容於其間今天下有喜於敢爲之論有樂
　於無事之論彼以爲此流俗此以彼爲亂
　常畏義者以進取爲可耻嗜利者以守道
　爲無能臣願　陛下虚心平聽(御/名)重好惡
　前日意以爲是者今更察其非前日意以
　爲短者今亦用其長稍抑虚譁輕僞志近
　忘逺幸於苟合之人漸察忠厚(御/名)重難進
　易退可與有爲之士抑髙舉下品制齊量
　収合過與不及之俗使㑹於大中之道然
　後風俗一險阻平施設變化唯　陛下號
　令之而已(行/實)
　公論率錢助役官自雇人略舉十害是時御
　　史中丞楊公繪亦上䟽論新政并公章下
　　司農寺司農條件詰難劾繪與公險詖欺
　誕中有向背有㫖分析公奏曰臣有言責
　采士民之說敷告於　陛下是臣之職也
　今有司駮奏遽令分析是使之較是非争
　勝負交口相直無乃辱　陛下耳目之任
　哉所謂向背則臣所向者義所背者利所
　向者君父所背者權臣願以臣章并司農
　奏宣示百官考定當否如臣言有取幸早
　施行若稍渉欺罔甘就竄逐奏入不報公
　謂　主上天資英睿孜孜聽納而大臣輔
　導之非是懷不能已明日復上䟽曰　陛
　下起居言動躬蹈德禮夙夜勵精以親庶
　政天下未至於安治者誰致之耶　陛下
　注意以望太平而自以太平爲己任得君
　專政者是也二三年間開闔動揺舉天下
　無一物得安其所者蓋自青苗之議起而
　天下始有聚歛之疑青苗之議未允而均
　輸之法行均輸之法方擾而邊鄙之謀動
　邊鄙之禍未艾而助役之事興其間又求
　水利也又淤田也又省併州縣也其議財
　則市井屠販之人皆召而登政事堂其征
　　利則下至暦日而官自鬻之推此而徃不
　　可究言至於輕用名器淆混賢否忠厚老
　　成者擯之爲無能俠少獧辯者取之爲可
　　用守道憂國者謂之流俗敗常鑿民者謂
　　之通變凡政府謀議經畫除用進退獨與
　　一掾屬論定然後落筆同列與聞反在其
　　後故奔走乞丐之人其門如市今羗夷之
　　欵未入反側之兵未安三邊創痍流潰未
　　定河北大旱諸路大水民勞財乏縣官減
　　耗　聖上憂勤念治之時而政事如此皆
　　大臣誤　陛下而大臣所用者誤大臣也
　　居數日罷御史落館職政府擬竄嶺外
　　上不聽乃貶衡州公奏言上丗葬將陵歲
　　有川患方護諸䘮抵鄆州葬有日伏望寛
　　貸使臣葬畢奔赴貶所有旨聽許(行實○/又聞見)
(録曰楊元素爲中丞與劉摯言助役有十害王荆公使/張琥作十難以詰之琥辭不爲曽布曰請爲之仍詰二)
(人向背好惡之情果何所在元素惶恐請白臣愚不知/助役之利乃尔當伏妄言之罪摯奮曰爲人臣豈可壓)
(於權勢使/人主不知利害之實即復條對布所難者/以伸前議且曰臣所向者/陛下所背者權臣所好者)
(忠直所惡者邪姦臣今獲罪譴逐固自其分但助役終/爲天下之患害願/陛下勿忘臣言於是元素出知鄭)
(州摯責監臨琥亦由此/忤荆公意坐事落修注)
公在南都幕府㑹司農寺行新令盡斥賣天
　下祠廟依坊埸河渡法収浄利南都閼伯
　廟歲爲錢四十六貫微子廟十二貫公嘆
　曰一至於此徃見留守張公方平曰獨不
　能爲朝廷言之耶張公矍然因託公爲奏
　曰閼伯遷此商丘主祀大火火爲國家盛
　德所乗歴丗尊爲大祀微子宋始封之君
　開國此地　夲朝受命建號所因又有雙
　廟者唐張廵許逺孤城死賊能捍大患今
　若令承買小人規利冗褻瀆慢何所不爲
歲収㣲細實損大體欲望詳酌留此三廟
　以慰邦人崇奉之意　神宗即日批曰辱
　國瀆神此爲甚者速令行下更不施行司
　農寺官吏令開封府取勘(行/實)
哲宗皇帝嗣位　宣仁聖烈皇后以祖母共
　政見連歲水旱西邊未寜百姓勞弊而國
　有大故當務休息遂散遣京城役夫減皇
　城司覘者廢物貨埸罷户馬等事皆從中
　岀又戒勑中外無敢苛刻擾民已而進退
　大臣選用臺諌擢公爲侍御史公自熈寜
　　以言去位踰十六年乃復任言責閱天下
　事乆思所以報稱於是上䟽曰昔者周成
　　王㓜冲踐阼師保之臣周公太公其人也
　　仁皇帝盛年嗣服用李維晏殊爲侍讀孫
　奭馮元爲侍講聽斷之暇召使入侍　陛
　　下春秋鼎盛在所資養願選忠信孝悌淳
　　茂老成之人以充勸講進讀之任便殿燕
　　坐時賜延對執經誦說以廣睿智仰副善
　　繼求治之志(行/實)
　公又言諌官御史貟缺未𥙷監察雖滿六貟
專以察治官司公事而不與言責臣請増
𥙷臺諌並許言事(行/實)
神宗皇帝靈駕發引前一夕山陵使蔡確不
　入宿公彈劾其罪以聞不報確使回赴内
東門朝見訖即日視事公又奏確不引咎
　自劾乞罷其政事以明典憲無何確上表
　自陳其略云蓋甞請収拔當丗之耆艾以
　陪輔王室蠲省有司之煩碎以慰安民心
　大意謂垂簾以來多所更改皆其建請公
　以謂使確誠有是事不言於　先朝爲不
　　忠之罪於今日爲取容之計誠無是事則
　　欺君莫大於此因上䟽論其惡謂確當去
　　其罪大略有十又論章惇凶悍輕侻無大
　　臣體皆罷其位(行/實)
　神宗更新學制養士以千數然有司立爲約
　　束過於煩宻人情病焉乆未之改公上䟽
　　謂學校爲育材首善之地教化所從出非
　　行法之所雖群居衆聚帥而齊之不可無
　　法亦有禮義存焉而已　先皇帝體道制
　　法超漢軼唐養士之盛比隆三代然而比
　以太學屢起獄訟有司縁此造爲法禁煩
　苛愈於治獄條目多於防盗上下疑貳以
　求苟免甚可恠者博士諸生禁不相見教
　諭無所施質問無所從月廵所隷之齋而已
　齋舎旣不一隨經分隷則又易博士兼廵
　禮齋詩博士兼廵書齋所至備禮請問相
　與揖諾亦或不交一言而退以防私請以
　杜賄賂夫學政如此豈　先帝所以造士
　之意哉夫治天下者遇人以君子長者之
　道則下必有君子長者之行而應乎上若
　以小人犬彘遇之彼將以小人犬彘自爲
　而况以此行於學校之間乎願罷諸生不
　許相見之禁聽其在學徃還即有饋受自
　依勑律其餘見行科條委夲監長貳與其
　屬看詳増損著爲定制(行/實)
公旣𬒳遇知無不言姦佞刻薄之吏事狀顯
　著公皆正色彈劾多所貶黜中外肅然時
　人以比包希仁吕獻可　上察其忠義誠
　信可屬重任未幾遂大用焉(劉大諫撰/公文集序)
諌官王覿論胡宗愈除右丞非是䟽奏不巳
　二聖怒將重責宰相開陳不聽公復進說
甚力簾中厲聲曰若有人以門下侍郎爲
姦邪甘受之否公頓首謝曰　陛下審察
　毀譽每如此天下幸甚然願朝廷頋大體
　宗愈進用自有公議必致　陛下逐諌官
　而後進恐宗愈亦非所願文彦博曰劉摯
言是願賜聽覽遂免重責改職補外而已
(行/實)
公與同列奏事因論人才大槩公奏曰人才
　難得臣甞歴觀士大夫間能否不一性忠
　實而有才識上也才雖不髙而忠實有守
　次也有才而難保可借以集事又其次也
　懷邪觀望隨勢改變此小人終不可用
　二聖諭曰此言極是卿等常能如此　太
　皇官家何所憂也(行/實)
哲宗在講筵一日讀　仁宗不避庚戍臨奠
　張士遜侍讀說曰　國朝故事多避國音
　夲朝角音火也故畏庚辛上頋問執政
　果當避否公進曰隂陽拘忌之說聖人不
　取如正月祈榖必用上辛此豈可改也漢
章帝以反支日受章奏唐太宗以辰日哭
張公謹　仁宗不避庚戍日皆　陛下所
　冝取法　上深然之(行/實)
公在中書一日内降畫可二狀其一裁節宗
　室冗費其一減定六曹吏額房吏請封送
　尚書省公曰常時文書録黄過門今封送
　何也對曰尚書省以吏額事每奏入必徑
　下夲省巳乆今誤至此公曰中書不知其
　它當如法令遂作録黄𥘉尚書令史任永
壽精悍而猾與三省吏不相能數以姦弊
　告諸宰執吕丞相大防信任之時户部裁
　節浮費後省裁定吏額皆踰年未就吕丞
　相專權很愎盡取其事置吏額房於都省
　召永壽輩領之未甞謀及同列也永壽見
　録黄愕曰两省𥘉不與今乃有此即禀丞
　相命两省各選吏赴局同領其事以是白
　公公曰中書行録黄法也豈有意與吏爲
　道地今乃使就都省分功何邪明日吕相
　䄂藁厲色示公曰勢不可不爾公不欲立
　異勉應曰諾其後事畢永壽等以勞進官
　有差於是外議喧然不平臺諌交章論列
　時公已遷門下每於上前開陳吏額夲末
　此皆𬒳省者鼔怨言章風聞過實不足深
　遂吕丞相亦以語客曰使　上意曉然者
　劉門下力也然自此忌公益甚隂謀去之遂
　引楊畏在言路諌官䟽其姦邪反覆章十
　餘上竟不能回士大夫趍利者洶洶交訌
　其事於是朋黨之論起矣公語丞相曰吾
　曹心知無他然外議如此非朝廷所冝有
　願少引避丞相曰行亦有請是歲八月一
　日奏畢少留奏曰臣乆處近列器滿必覆
　願賜骸骨避賢者路上遣中使召公入
　對　太皇太后諭曰侍郎未可去須官家
　親政然後可去使者數輩趣入視事公不
　得已受命頃之吕丞相亦求退不許明年
　公繼爲丞相不滿歲前日洶洶者在言路
　詆公竟去位朋黨之論遂不可破(集/序)
選后未决簾中諭曰所選百餘家矣皆於隂
　陽家不合獨一家可用復有二事未安一
　事女是庶岀二事嫡母悍妬女生三歲而
逐其所生母遂鞠於伯氏今以所生爲父
母耶所養爲父母耶或對曰女無出繼之
理當正其夲生父母似無足疑若庶出則
國朝已有明德皇后故事公進曰以春秋
傳言之夫婦之子妾婦之子皆合備采擇
　之數以禮言之則必著外祖官氏者明當
用嫡也况明德皇后乃　太宗在藩邸時
　取以爲妃非天子納后故事衆皆助公語
　上深然之(行/實)
公輔政累年剛明重厚逹於治道朝廷頼之
　及爲相益緫大體務守法度輔佐　人主
　於無過之地其於用人先器識後才藝進
　擬之際必察其人性行厚薄終不輕授以
　職任故才名之士或多怨公公知之不恤
　也取人不問識與不識或多南士有以蕭
　望之鄭朋事諌公笑而不荅論者謂元祐
　以來能以人物爲意知所先後而無適莫
　者公爲之首奏事上前言直事核不爲
　縁飾多見聽用與同列語公平不欺未甞
　以私屬人人有所欲多憚公聞之公聞之
　亦爲盡力然終不以語也精力絶人逺甚
　一見賔客及聞其語終身不忘事無劇易
　臨之曉然省吏毎以事試公不以乆近區
　處如一言皆可復故三省事經公所裁定
　者後皆遵用莫能改云(集/序)
言者論公交通邢恕及章惇子牢籠小人爲
　異日計公心知爲言者所中不復自明謝
　曰臣愚闇招致人言願就貶責旣退固請
　益堅乃罷相以殿學士守鄆給事中朱光
　庭駮奏謂劉摰忠義自奮朝廷擢之大位
　一旦以疑而罷天下不見其過遂并罷知
　亳州𥘉邢恕謫官過京師以書抵公公荅
　以手簡云爲國自愛以俟休復㑹茹東濟
　爲排岸官其人數有求而公不與怨甚適
　見公簡隂録其語以示中丞鄭雍侍御史
　楊畏二人方論奏公未竟乃解釋其語繳
　上之曰以俟休復者俟它日　太皇太后
　復辟也又章惇諸子故與公之子游間一
　到府第相見或隨衆客公亦見之故言者
　謂公延見納預爲牢籠以兾後福云(行實〇/又王彦)
(霖繫年録云延和奏事宻院再上因奏前日臣有短見/奏陳不知曽經覽否應曰見臣之區區不爲一劉摯蘇)
(轍爲/陛下惜腹心之人腹心之人難得去了一箇無/一箇諭曰劉摯垂簾之𥘉㬠有功排斥姦邪言事忠直)
(太皇心裏㬠重它只爲邢恕過京通柬及接見章惇子/弟當面問它來它皆言是曽樞宻且道是一箇朝廷怪)
(責厎人却與書東通消息送好心後得不得余曰蔡確/發毒便劉摰分付右僕射與也牢籠不得應曰樞宻道)
(厎便是也蔡確便教做宰相也則牢籠不得余曰/陛/下旣見得却教做宰相也牢籠不得如何尋常一箇東)
(帖可以牢籠願/陛下更加體照又諭曰/太皇亦不/深罪他也爲它垂簾之𥘉有功只爲這件事到了不合)
(余曰此則誠是劉摰少思慮不将來做事却做尋常人/情事處來言事官未必皆忠直無心之人臣聞楊畏是)
(吕惠卿靣上人簾中稍前再審再奏之因曰知它用意/在甚處但看去除/陛下腹心之人便是與姦邪開道)
(路也/陛下亦覺近來臺諌官莫太甚不便是臣等當/日言蔡確章惇亦不曽如此今劉摰有甚事怎消得恁)
(地逼逐願/陛下更加照/察且將此事更入思慮)
公天性髙明不以已長格物旣貴恭儉好禮
　不改平素淳靜嗜書自㓜至老未甞釋卷
　家藏書多皆自讎校得善夲或手鈔録孜
　孜無倦平居不親妾媵家事有無不以經
　意雖在相府蕭然一室其後南遷不知者
　謂公不堪其憂親族門人乃知公謫居自
　奉簡約與在相府無以異也少好禮學講
　究三禮視諸經尤粹晚好春秋考諸儒異
　同辨其得失通聖人經意爲多公文章雅
　健清勁如其爲人辭逹而止不爲長語表
章書䟽未甞假手(集/序)
公教子孫先行實後文藝每曰士當以器識
爲先一號爲文人無足觀矣(行/實)
公自青社罷職知黄州又分司徙蘄州語諸
　子曰　上用章丞相吾勢當得罪若章君
　頋國事不遷怒百姓但責吾曹死無所恨
　第恐意在報復法令益峻奈天下何憂形
　於色𥘉無一言及遷謫也嶺表之謫公拜
　命即日就道惟從一子家人涕泣願侍皆
　不聽水陸犇馳見星乃止至貶所屏跡不
　交人事亦無書自隨宴坐静黙家人具饌
　告之食則食喜怒不形意澹如也公年未
　五十即屏嗜慾晚歲南遷氣貌安強無衰
　悴之色(集/序)
公居新州數月得㣲疾自謂將終戒飭後事
精神不亂安卧而薨公旣殁於嶺外所屬
爲公請歸葬於朝不許已而諸子坐廢家
屬再徙佗郡而不著罪狀人無知其故者
雖公家亦不知也　今上登極大赦天下
　公旣歸葬而文及甫蔡渭皆貶湖外然後
　　人稍知其事起於此𥘉及甫持䘮在洛陽
　　邢恕責永州未赴亦以䘮在懷州數通書
　　有怨望語及甫又以公任中司甞彈罷其
　　左司郎官怨公尤深以書抵恕其略曰改
　　月遂除入朝之計未可必當塗猜怨於鷹
　　揚者益深其徒實繁司馬昭之心路人所
　　知也濟之以粉昆必欲以眇躬爲甘心快
　　意之地可爲寒心大意謂服除必不得京
　　師官當求外𥙷故深詆當路者紹聖初恕
　　以示蔡碩蔡渭渭數上書訟吕丞相及公
　而下十餘人䧟害其父確謀危宗社引及
　甫書爲驗朝廷駭之委翰林學士蔡京御
　史中丞安惇究治焉遂逮及甫就吏而所
　通初無事證但託以亡父曽說之究治所
　問司馬昭謂誰及甫對意謂公也問其證
　據事狀則曰無有但疑其事勢心意如此
　朝廷照知其妄獄事遂緩㑹公薨聞猶用
　蔡京奏以不及考驗爲辭但坐諸子而巳
　時紹聖五年五月四日也其後諸子叙復
　護䘮還郷里公嗣子跋徑伏闕下上䟽訴
　其事又持副封詣都堂叩宰相韓忠彦曽
　布等皆取實封案牘閱視知其謬妄明白
　具以語跋至建中靖國元年二月二十五
　有旨文及甫蔡渭所陳顯無實狀巳行貶
　責紹聖五年五月四日指揮更不施行然
　後公殁後䜛謗所坐皆得解釋渭今改名
　懋云(集序〇又行實云究治所問及甫司馬昭謂誰/及甫對意謂公也問其證據事狀則曰無有但)
(執政五年而未作相必有怨望疑其事勢心意如此又/問粉昆謂誰及甫對粉昆謂王巖叟靣白如粉昆謂梁)
(燾字况之况猶兄也𥘉議者傳聞及甫怨詈之語固知/不實然謂爲司馬昭必以呂丞相大防獨當國乆或以)
(爲謗而及甫獄詞乃以指公又粉昆者丗以駙馬都尉/爲粉侯故王克臣縁子師約人稱爲粉爹今韓嘉彦尚)
(主必以兄忠彦爲粉昆而及甫乃指巖叟燾蓋及甫元/祐末稍被進用吕丞相除爲權侍郎心甚德之而忠彦)
(是時雖罷樞府/上眷未衰王梁或貶或死易以陵藉/故及甫隂自移其𥘉意委曲遷就獨指公及王梁人皆)
(知其妄朝廷亦/覺悟獄事遂緩)
　　　二之三
　　　　丞相李文靖公
　　公名沆字太初洺州人太平興國五年
　　擢進士甲科召試除右𥙷闕知制誥淳
　　化二年拜給事中叅知政事四年罷
　　眞宗升儲以爲太子賔客詔東宫待以
　　師傅禮咸平初以中書侍郎平章事景
　　德元年七月薨年五十八乾興初詔配
　　饗　眞宗廟庭
雍熈中王化基上封自薦　太宗謂宰相曰
　李沆宋湜皆嘉士也即命中書并召試並
　除右𥙷闕知制誥
李沆嘗侍曲宴　太宗目送之曰李沆風範
　端凝眞貴人也俄除叅知政事(蒙/求)
趙保吉乆叛朔方危蹙中外咸以爲靈州乃
　必争之地苟失之則縁邊皆驚　上訪於
　李文靖公公曰繼遷不死靈州非朝廷有
　也莫若遣使宻召州將使部分軍民空壘
　而歸則關右之民息肩矣未幾靈州果䧟
李文靖公沆爲相王魏公旦方叅預政事時
　西北隅尚用兵或至旰食魏公嘆曰我軰
　安能坐致大平得優㳺無事耶文靖曰少
　有憂勤足爲警戒它日四方寧謐朝廷未
　必無事其後北狄講和西戎納欵而封岱
　祠汾蒐講墜典靡有暇日魏公始歎文靖
　之先識過人逺矣(歸田録○又涑水記聞曰/眞/宗旣與契丹和親王文正公問)
(於李文靖公日和親何如文靖曰善則善矣然邊患旣/息恐人主漸生侈心耳文正亦未以爲然及/眞宗晚)
(年多事廵遊大脩宮觀文正乃潜歎曰李公可謂有先/知之明矣〇又龍川志云/眞宗初即位李沆爲相王)
(旦叅知政事沆日取四方水旱盗賊奏之旦以爲細事/不足煩/上聽沆曰人主少年當使知四方艱難不然)
(血氣方剛不留意聲色犬馬則土木甲兵禱祠之事作/矣吾老不及見此此叅政它日之憂也及旦親見王欽)
(若丁謂等所爲欲諫則業巳同之欲去則上/遇之厚不忍去乃歎曰李文靖眞聖人也)
李沆在相位接賔客常寡言馬亮與沆同年
　生又與其弟維善語維曰外議以大兄爲
　無口匏維乗間嘗逹亮語沆曰吾非不知
　也然今之朝士得升殿言事　上封論奏
　了無壅蔽多下有司皆見之矣若邦國大
　事北有強虜西有戎遷日旰條議所以備
　禦之䇿非不詳究薦紳中如李宗諤趙安
　仁皆時之英秀與之談猶不能啓發吾意
　自餘通籍之子坐起拜揖尚周章失措即
　席必自論功最以希寵獎此有何䇿而與
　之接語哉苟屈意妄言即丗所謂籠罩籠
　罩之事僕病未能也爲我謝馬君沆常言
　居重位實無𥙷萬分唯中外所陳利害一
　切報罷之唯此少以報國爾朝廷防制纎
　悉備具或徇所陳請施行一事即所傷多
矣陸象先曰庸人擾之正此謂也憸人苟
　一時之進豈念於民耶(談/苑)
眞宗初即位李沆爲相　帝雅敬沆嘗問治
　道所冝先沆曰不用浮薄新進喜事之人
　此最爲先　帝問其人曰如梅詢曾致堯
　等是矣　帝深然之故終　帝丗數人者
　皆不進用時梅曾皆以才名自負嘗遣致
　堯副温仲舒安撫陜西致堯於閤門䟽納
　仲舒言不足與共事輕銳之黨無不稱快
　然沆在中書不喜也因用它人副仲舒而
　罷致堯故自　眞宗之丗至　仁宗初年
　多得厚重之士由沆力也(龍川别志〇又東/坡志林云/眞宗)
(時或薦梅詢可用者/上曰李沆甞言其非君子時/沆之没蓋二十餘年矣歐陽文忠公甞問蘇子容云)
(宰相没二十年能使人主追信其言以何道子容言/獨以無心故耳軾謂陳執中俗吏耳特以至公猶能)
(取信/王上况如李公/之才識而濟之無心耶)
先生言　眞宗問李文靖曰人皆有宻啓而
　卿獨無何也對曰臣待罪宰相公事則公
　言之何用宻啓夫人臣有宻啓者非讒即
　佞臣常惡之豈可効尤因言　祖宗時宰
　相如此天下安得不治(龜山/語録)
李文靖公爲相時　眞宗嘗夜遣使持手詔
　問欲以某氏爲貴妃如何公對使者自引
　燭焚其詔書附奏曰但道沆以爲不可其
　議遂寢書曰成王畏相其此之謂乎(吕氏家/塾記)
冦萊公始與丁晉公善嘗以丁之才薦於李
　文靖公屢矣而終未用一日萊公語文靖
　曰比屢言丁謂之才而相公終不用豈其
　才不足用邪抑鄙言不足聽邪文靖曰如
　斯人者才則才矣顧其爲人可使之在人
　上乎萊公曰如謂者相公終能抑之使在
　人下乎文靖笑曰它日後悔當思吾言也
　晚年與冦權寵相軋交互傾奪至有海康
　之禍始伏文靖之識(東軒/筆録)
李文靖公作相常讀論語或問之公曰沆爲
宰相如論語中節用而愛人使民以時兩
句尚未能行聖人之言終身誦之可也(聞見/録)
李丞相沆重厚淳質言無枝葉善屬文識治
　體好賢樂善爲丞相有長者之譽頗通釋
　典尤厭榮利丗務罕以嬰心其自奉甚薄
　所居陋巷㕔事無重門其偪下已甚頽垣
　壞壁沆不以屑慮堂前藥欄壞妻戒守舎
　者勿令葺以試沆沆朝夕見之經月終不
　言妻以語沆沆笑謂其弟維曰豈可以此
　動吾一念哉家人勸治居第未嘗荅維因
　語次及之沆曰身食厚禄時有横賜計囊
　裝亦可以治第但念内典以此丗界爲缺
　䧟安得圎滿如意自求稱足今市新宅須
　一年繕完人生朝暮不可保又豈能乆居
巢林一枝聊自足耳安事豐屋哉後遇疾
沐浴右脅而逝時盛暑停屍七日室中無
穢氣亦履行之報也(談/苑)
公沉厚寡言内行脩謹識大體居位謹宻不
求聲譽所居湫隘處之晏然未嘗問家事
　退公終日危坐未嘗跛倚性直諒有守駙
　馬都尉石保吉求爲使相　仁宗以問公
　公曰賞典之行湏有所自保吉因縁戚里
　無攻戰之勞台席之拜恐騰物論它日再
　三詢之執議如初遂寢其事及公薨數日
　乃卒拜焉公在相府動遵詔條不可干以
　私然人有請求無所辨明旣抑退失望則
　歸咎焉公亦不介意也
故尚書張詠嘗謂人曰吾牓中得人最多謹
　重有雅望無如李文靖深沉有德鎮服天
　下無如王公面折庭争素有風采無如冦
　公當方面寄則詠不敢辭(王文正/公遺事)
元城先生論夲朝名相最得大臣體者惟李
　沆丞相或曰何以明之先生曰李丞相毎
　謂人曰沆在政府無以𥙷報國家但諸處
有人上利害一切不行耳此大似失言然
有深意且　祖宗之時經變多矣故所立
法度極是穩便正如老醫看病極多故用
藥不至孟浪殺人且其法度不無小害但
其利多耳後人不知遂欲輕改此其害所
以紛紛也李丞相毎朝謁奏事畢必以四
　方水旱盗賊不孝惡逆之事奏聞　上爲
　之變色慘然不恱旣退同列以爲非問丞
　相曰吾儕當路幸天下無事丞相毎奏以
　不美之事以拂　上意然又皆有司常行
　不必面奏之事後告巳之公不荅數數如
　此因謂同列曰人主一日豈可不知憂懼
　也若不知憂懼則無所不至矣惟此兩事
　最爲得體在漢之時惟魏丞相能行此兩
　事以爲古今異制方今務在奉行故事而
　已奏故事詔書凢二十三事敕掾史案事
　郡國及休告從家還至府輙白四方異聞
　或有逆賊風雨災變郡不上相輙奏言之
　此最爲得宰相大體後之爲宰相者則或
　不然好逞私智喜變　祖宗之法度欺蔽
　人主惡言天下之災異喜變法度則綱紀
　亂惡言災異則人主驕此大患也(元城先/生語録)
李文靖公爲相治居第於封丘門内聽事前
僅容旋馬或言其太隘公笑曰居第當傳
　子孫此爲宰相聽事誠隘爲太祝奉禮聽
事巳寛矣(温公/訓儉)
　　　三之二
　　　　叅政趙康靖公
　　公名槩字叔平應天府虞城人中進士
　　第授將作監丞通判海州知漣水軍入
　　爲開封府推官知洪青滁州召修起居
　　注以天章閣待制糾察在京刑獄知制
　　誥岀知蘇州入翰林爲學士復岀知鄆
　　州徙應天府拜御史中丞爲樞宻副使
　　叅知政事　神宗即位以觀文殿學士
　　知徐州明年以太子少師致仕後十五
　　年卒年八十六
公七歲而孤篤學自力年十七舉進士當時
　文人劉筠戚綸黄宗旦皆稱其文詞必顯
　於時而其器識宏逺則皆自以爲不及(蘇/内)
(翰撰神/道碑)
天聖五年擢進士第三人授將作監丞通判
　海州歸見父老故人幅巾徒歩人人至其
　家(神道/碑)
出知洪州屬吏有鄭陶饒奭者挾持郡事肆
　爲不法前守莫能制州有歸化兵皆故盗
　賊配流巳而選充者奭與郡人胡順之共
　造飛語以動公曰歸化兵得廩米陳惡有
　怨言不更給善米且有變公笑不荅㑹歸
　化卒有自容州戍所逃還犯夜者公即斬
　以徇収陶下獄得其姦贓具奏徙奭歙州
　一郡股栗(神道/碑)
知青州賦稅未入中限勑縣不得輒催科是
　嵗夏稅先一月辦(神道/碑)
原叔曰趙槩與歐陽脩同在舘及同修起居
　注槩性重厚寡言脩意輕之及脩除知制
　誥是時韓范在中書以槩爲不文乃除天
　章閣待制槩澹不以屑意及韓范出乃復
　除知制誥㑹脩甥嫁爲脩從子晟妻與人
　淫亂事覺語連及脩脩時爲龍圗閣直學
　士河北都轉運使疾韓范者皆欲文致脩
　罪云與甥亂　上怒獄急群臣無敢言者
　槩乃上書言脩以文學爲近臣不可以閨
　房曖昧之事輕加汙衊臣與脩蹤跡素踈
　脩之待臣亦薄所惜者朝廷大體耳書奏
　上不恱人皆爲之懼槩亦澹然如平日乆
　之脩終坐降爲知制誥知滁州執政私曉
　譬槩令求岀迺岀知蘇州遭䘮去官服闋
　除翰林學士槩復表讓以歐陽脩先進不
　可超越奏雖不報持論羙之(記/聞)
㑹郊祀當進階封且任一子京官公乞以封
　母郡太君宰相爲公曰方爲學士擬封不
　乆矣公曰母八十二朝夕不可期願及今
　以爲榮許之後遂以爲例改知審官院判
　祕閣與髙若訥同判流内銓若訥言徃甞
　知貢舉聞母病不得出幾不能生公矍然
　即請郡以便親宰相謂旦夕爲學士可少
　待也公不聽遂除蘇州(神道/碑)
姦人冷清詐稱皇子遷之江南曰清言不妄
　不可遷若詐亦不可不誅詔公與包拯雜
　治之得其實乃誅清(神道/碑)
以太子少師致仕居睢陽十五年猶以讀書
　著文憂國愛君爲事集古今諌諍爲諌林
　一百二十卷奏之　上甚喜賜詔曰士大
　夫請老而去者皆以聲迹不至朝廷爲髙
　得卿所奏書知有志愛君之士雖退休山
　　林未甞一日忘也當置坐右以時省閱(神/道)
(碑)
　公爲人樂易深中恢然偉人也平生與人實
　　無所怨怒非特不形於色而已專務掩惡
　　揚善以德報怨出於至誠非強勉者天下
　　稱之庶幾漢劉寛唐婁師德之徒云始歐
　　陽脩躐公爲知制誥人謂公不能平及修
　　坐累對詔獄人莫敢爲言獨公抗章言脩
　　無罪爲仇人所傷　陛下不可以天下法
　爲仇人報怨　上感悟脩以故得全公旣
　老脩亦退居汝隂公自睢陽徃從之游樂
　飲旬日蘇舜欽爲進奏院以群飲得罪公
　言預㑹者皆一時名人若舉而棄之失士
　大夫望非朝廷福甞舉張浩浩以贓敗竄
　海上公坐貶六年而憐浩終不衰間使人
　至海上勞問賙給之代馮浩爲鄆州吏舉
　桉浩侵用公使錢三十萬當以浩職田租
　償官公曰浩吾同年也且知其貧不可以
　已俸償之公所爲大略如此至於敦尚義
　舊葬死養孤蓋不可勝數(神道/碑)
蘇内翰軾銘公之碑曰惟古任人仁義是圗
　仁近於弱義近於迃課其功利歲計有餘
　在漢孝文發政之𥘉欲以利口登進嗇夫
　有臣釋之實矢厥謨丗謂長者絳侯相如
　皆訥於言有口若無豈効此子喋喋巧䛕
　帝用感悟老成是親清凈無爲監于暴秦
　歷祀四百丗載其仁赫赫　我宋以聖繼
　神於穆　仁祖如嵗之春招延朴忠屏逺
　佞人豈獨左右刑於庶民惟時趙公含德
　不發如圭如璧如金如錫置之不愠用之
　　不懌　帝嘉其心長者之傑遂授以政歴
　　佐三葉濟于艱難不疐不䟦公在朝廷靖
　　恭寡言不忮不求孰知其賢望其容皃有
　　恥而悛薄夫以敦鄙夫以寛今其亡矣吾
　　誰與存作此銘詩以詔後昆
　　　二之四
　　　　太尉魏國王文正公
　　公名旦字子明魏州人中進士第知平
　　江縣通判鄭州拜右正言知制誥趙昌
　　言叅知政事公其子壻也表請辭職改
　　集賢殿修撰昌言罷乃復舊職　眞宗
　　即位爲翰林學士咸平四年拜工部侍
　　郎叅知政事景德三年遂進拜同平章
　　事從封泰山祀汾隂兼玉清昭應宫使
　　又爲迎奉聖像天書刻玉兖州太極觀
　奉上寳冊使公素羸多疾至是屢求退
　　拜太尉兼侍中五日一朝視事遇軍國
　重事不以時入叅决以疾懇辭冊拜太
　　尉玉清昭應宫使是年九月薨年六十
　　一乾興初詔配享　眞宗廟庭　仁宗
　　篆其碑首曰全德元老之碑且詔史臣
　　歐陽脩銘之
王晉公祜事　太祖爲知制誥　太祖遣使
魏州以便冝付之告曰使還與卿王溥官
職時溥爲相也蓋魏州節度使符彦卿
　太宗夫人之父有飛語聞于　上祜徃別
　太宗於晉邸　太宗却左右欲與之語祜
　徑趨出祜至魏得彦卿家僮二人挾勢恣
　横以便冝决配而巳及還朝　太祖問曰
　汝敢保符彦卿無異意乎祜曰臣與符彦
　卿家各有百口願以臣之家保符彦卿又
　曰五代之君多因猜忌殺無辜故享國不
　長願　陛下以爲戒　帝怒其語直貶護
　國軍行軍司馬華州安置七年不召　太
　宗即位以兵部侍郎召不及見而薨𥘉祜
　赴貶時親賔送於都門外謂祜曰意公作
　王溥官職矣祜笑曰祜不做兒子二郎必
　做二郎者文正公旦也祜素知其必貴手
植三槐于庭曰吾子孫必有爲三公者巳
　而果然天下謂之三槐王氏云(聞見/録)
文正公通判鄭州建言請天下置常平倉以
抑兼并爲人嚴重能任大事避逺權勢不
　可干以私爲學士時嘗奏事退　上目送
之曰爲朕致太平者必斯人也錢宣靖公
名知人常稱公有宰相器　上甞問以羣
臣可大用者錢以公對　上曰吾固巳知
　之矣遂以爲叅知政事
公扈從在澶淵雍王元份留守得暴疾命公
代之公曰願宣㓂凖來臣有所陳凖至公
奏曰十日之間未有捷報時當如何　上
　良乆黯然曰立皇太子(遺/事)
上在澶淵遣公還守東都旣至直入禁中下
令甚嚴使人不得傳播後車駕自河北還
公家人及子弟軰皆出迎於郊外忽聞後
有呵喝之聲驚而視之乃公也其處事謹
　宻如此(遺/事)
公與人寡言笑其語雖簡而能以理屈人黙
　然終日莫能窺其際及奏事　上前群臣
　異同公徐一言以定今　上爲皇太子太
　子諭德見公稱太子學書有法公曰諭德
　之職止於是耶(歐公撰神道碑〇又遺事云張/士遜言皇太子學書甚好公曰)
(皇太子不待應舉選學士去不必學/書由是文懿日以善道規賛皇太子)
趙德明言民飢求糧百萬斛大臣皆曰德明
　新納誓而敢違請以詔書責之　眞宗以
　問公公請勑有司具粟百萬於京師詔德
　明來取　眞宗大喜德明得詔書慙且拜
　曰朝廷有人(神道/碑)
契丹奏請歲給外别假錢幣　上以示公公
　曰東封甚近車駕將出以此探朝廷之意
耳　上曰何以荅之公曰止當以微物而
　輕之也乃於歲給三十萬物内各借三萬
　仍諭次年額内除之契丹得之大慙次年
　復下有司契丹所借金帛六萬事屬微末
　仰依常數與之今後永不爲例(遺/事)
大中祥符中天下大蝗　眞宗使人於野得
　死蝗以示大臣明日他宰相有䄂死蝗以
　進者曰蝗實死矣請示於朝率百官賀公
　獨以爲不可後數日方奏事飛蝗蔽天
　眞宗顧公曰使百官方賀而蝗如此豈不
　爲天下笑邪(神道碑〇又遺事所載與此同但云/諸公皆謝曰王旦逺識非臣等所及)
(公但歛容/退身而巳)
宦者劉承規以忠謹得幸病且死求爲節度
使　眞宗以語公曰承規待此以瞑目公
　執以爲不可曰他日將有求爲樞宻使者
奈何至今内臣官不過留後(神道/碑)
薛簡肅公天禧𥘉爲江淮發運使辭王文正
　公王無他語但云東南民力竭矣薛退而
　謂人曰眞宰相之言也(湘山/野録)
張士遜出爲江西轉運使辭公於政事堂且
　求教公從容曰朝廷搉利至矣士遜起謝
　後迭更是職思公之言未甞求錐刀之利
　識者曰此運使最識大體(遺/事)
景德中李迪賈邊皆舉進士有名當時及就
　省試主文咸欲取之旣而二人皆不與取
　其卷視之迪以賦落韻邊以當仁不讓於
師論以師爲衆與注䟽異說乃爲奏具道
　所以乞特收試時王文正公爲相議曰迪
雖犯不考然出於不意其過可恕如邊特
　立異說將令後生務爲穿鑿漸不可長遂
　收迪而黜邊(國朝/事實)
宫禁火災公馳入對　上驚惶語公曰兩朝
　所積朕不妄費一朝殆盡誠可惜也公對
　曰　陛下冨有天下財帛不足憂所慮者
　政令賞罰有所不當臣備位宰府天災如
　此臣當罷免繼上表待罪　上乃降詔罪
　已許中外上封事言朝政得失後有大臣
言非天災乃榮王宫失於火禁請置獄出
其狀當斬决者數百人公持以歸翌日乞
　獨對曰初火災　陛下降詔罪己臣上表
待罪今反歸咎於人何以示信且火雖有
　迹寧知非天譴邪果欲行法願罪臣以明
　無狀　上欣然聽納減死者幾百輩(遺/事)
公在昭應宫齋宿寳符閣役工有墜死者公
　得報繳奏曰　陛下崇奉上靈爲民祈福
　今反傷民損財豈合天意乞諭有司省工
　惜費(遺/事)
石普知許州不法朝廷議欲就劾公曰普夲
　武人不明典憲恐恃薄效妄有生事必湏
　重行乞召歸置獄乃下御史俟普至按之
　一日而獄具議者以爲不屈國法而保全
武臣眞國體也(遺/事)
公任事乆人有謗公於　上者公輙引咎未
　甞自辨至人有過失雖人主盛怒可辯者
　辯之必得而後巳日者上書言宫禁事誅
籍其家得朝士所與徃還占問吉凶之說
　眞宗怒欲付御史問狀公曰此人之常情
　且語不及朝廷不足罪　眞宗怒不解公
　因自取甞所占問之書進曰臣少賤時不
　免爲此必以爲罪願并臣付獄　眞宗曰
此事巳發何可免公曰臣爲宰相執國法
　豈可自爲之幸於不發而以罪人　眞宗
　意解公至中書悉焚所得書旣而　眞宗
　悔復馳取之公曰臣已焚之矣由是獲免
　者衆(神道/碑)
上出喜雨詩示二府公䄂歸諭同列曰　上
　詩有一字誤冩莫進入改却王欽若曰此
　亦無害欽若退宻奏之翌日　上怒謂公
　曰昨日詩有誤字何不奏來公再拜謝曰
臣昨日得詩未暇再閱有失奏陳不勝惶
　懼諸公皆再拜獨樞宻馬公知節不拜具
　以實奏又曰王旦略不辯眞宰相器也
　上顧公笑(遺/事)
中書有事關送宻院事礙詔格冦萊公凖在
　樞府特以聞　上以責公公拜謝引咎堂
　吏皆遭責罰不踰月宻院有事送中書亦
違舊詔堂吏得之欣然呈公公曰却送與
宻院吏岀白冦公冦公大慙翌日見公曰
　同年甚得許大度量公不荅(名臣遺事〇又/龜山語録云昔)
(王文正在中書冦萊公在宻院中書偶倒用了印萊/公湏勾吏人行遣它日宻院亦倒用了印中書吏人)
(呈覆亦欲行遣文正問吏人汝等且道宻院當𥘉行/遣倒用印者是否曰不是文正曰旣是不是不可學)
(他不是/更不問)
王欽若陳堯叟馬知節同在樞府一日　上
　前因事忿争　上召公公至則見欽若諠
譁不巳馬公流涕曰願與王欽若同下御
史府公廼叱欽若曰王欽若對上豈得如
　此下去　上大怒乃命下獄公從容曰欽
　若等恃　陛下顧厚上煩　陛下譴訶當
　行朝典然觀　陛下天顔不怡願且還内
　來日取旨　上許之翌日　上召公問欽
　若等事當如何公曰欽若等當黜然未知
　坐以何罪　上曰朕前忿争無禮公曰
　陛下奄有天下而使大臣坐忿争無禮之
　罪恐夷狄聞之無以威逺　上曰卿意如
　何公曰願至中書召欽若等宣示　陛下
　􁀼容之意且戒約之俟少間罷之未晚
　上曰非卿之言朕固難忍後月餘欽若等
　皆罷(遺/事)
是時契丹𥘉請盟趙德明亦納誓約願守河
　西故二邊兵罷不用　眞宗遂欲以無事
　治天下公以謂宋興三世祖宗之法具在
故其爲相務行故事謹所改作進退能否
　賞罰必當　眞宗乆而益信之所言無不
　聽也雖他宰相大臣有所請必曰王旦以
　謂如何事無大小非公所言不决公在相
　位十餘年外無夷狄之虞兵革不用海内
　冨庶群工百司各得其職故天下至今稱
爲賢相(神道/碑)
王沂公曾張文節公知白陳彭年叅預政事
　因白公曰每奏事其間有不經　上覽者
　公但批旨奉行恐人言之以爲不可公遜
謝而巳一日奏對公退諸公留身　上巳
驚曰有何事不與王旦同來諸公以前說
對　上曰旦在朕左右多年朕察之無毫
髮之私自東封後朕諭以小事一靣奉行
卿等當謹奉之諸公退而愧謝公曰向蒙
諭及不可自言曾得　上旨然今後更頼
諸公規益(名臣/遺事)
公於用人不以名譽必求其實苟賢且才矣
必乆其官衆以爲冝某職然後遷其所薦
引人未甞知冦凖爲樞宻使當罷使人私
　公求爲使相公大驚曰將相之任豈可求
耶且吾不受私凖深恨之巳而制出除凖
武勝軍節度使同中書門下平章事凖入
見泣涕曰非　陛下知臣何以至此　眞
宗具道公所以薦凖者凖始媿歎以爲不
　可及故叅知政事李穆子行簡有賢行以
　將作監丞居于家　眞宗召見慰勞之遷
　太子中允初遣使者召之不知其所止
　眞宗命至中書問王旦然後人知行簡公
　所薦也公自知制誥至爲相薦士尤多其
　後公薨史官修　眞宗實録得内出奏章
　乃知朝廷之士多公所薦者(神道/碑)
眞宗時王文正公爲相賔客雖滿坐無敢以
　私干之者旣退公察其可與言者及素知
　名者使吏問其居處數月之後召與語從
　容乆之詢訪四方利病或使䟽其所言而
獻之觀其才之所長宻籍記其名他日其
　人復來則謝絶不復見也每有差除公先
　宻䟽三四人姓名請於　上　上所用者
　輙以筆點其首同列皆莫之知明日於堂
　中議其事同列爭欲有所引用公曰當用
　某人同列爭之莫能得及奏入未甞不獲
　可同列雖疾之莫能間也丁謂數毀公於
　上　上益親厚之(記/聞)
諫議大夫張師德謁向文簡公曰師德兩詣
　王相公門皆不得見恐爲人輕毀望公從
　容明之一日方議知制誥公曰可惜張師
　德向公曰何謂公曰累於　上前說張師
　德名家子有士行不意兩及吾門狀元及
　第榮進素定但當静以待之耳若復奔競
　使無階而進者當如何也向公方以師德
　之意啓之公曰旦處安得有人敢輕毀人
　但師德後進待我淺也向公固稱師德適
　有闕望公弗遺公曰第緩之使師德知聊
　以戒貪進激薄俗也(名臣/遺事)
張尚書知成都召還朝議以任中正代之言
者以爲不可是時王文正公爲相　上責
　問之對曰非中正不能守詠之規它人徃
　妄有變更矣　上是之言者亦伏王之能
　用人也(湘山/野録)
以病求罷入見滋福殿　眞宗曰朕方以大
事託卿而卿病如此因命皇太子拜公公
言皇太子盛德必任　陛下事因薦可爲
　大臣者十餘人其後不至宰相者李及凌
䇿二人而巳然亦皆爲名臣(神道碑○又政/要云/眞宗命)
(太子拜旦旦惶恐走避太子隨而拜/之/仁宗㓜年尊重大臣巳如此)
公乆疾不愈　上命肩輿入禁中使其子雍
與直省吏扶之見於延和殿勞勉數四命
　曰卿今疾亟萬一有不諱使朕以天下事
付之誰乎公謝曰知臣莫若君惟明主擇
　之再三問不對是時張詠馬亮皆爲尚書
　上曰張詠如何不對又曰馬亮如何不對
　上曰試以卿意言之公強起舉笏曰以臣
　之愚莫若㓂凖　上憮然有間曰凖性剛
　𥚹卿更思其次公曰他人臣所不知也臣
病困不任乆侍遂辭退公薨歲餘　上卒
用凖爲相(記/聞)
王太尉薦冦萊公爲相萊公數短太尉於
上前而太尉專稱其長　上一日謂太尉
　曰卿雖稱其美彼專談卿惡太尉曰理固
當然臣在相位乆政事闕失必多凖對
陛下無所隱益見其忠直此臣所以重凖
也　上由是益賢太尉初萊公在藩鎮甞
因生日造山棚大宴又服用僣侈爲人所
奏　上怒甚謂太尉曰冦凖毎事欲效朕
　可乎太尉徐對曰凖誠賢能無如騃何
　上意遽解曰然此止是騃耳遂不問(記聞〇/又名臣)
(遺事云冦萊公在長安因生日爲㑹有所過當轉運/使以聞/上怒以狀示公公覽狀笑曰冦凖許大年)
(幾尚騃耶因奏請録付凖/使自知過萊公皇恐待罪)
陳彭年任翰林學士日求對歸詣政府公延
　見之陳起呈其狀曰科場條貫公投之於
　地曰内翰做官幾日待隔截天下進士陳
　惶懼而退時向文簡同在中書一日陳再
　來公不見曰令到集賢㕔相見旣而向岀
　陳所留文字公瞑目取紙封之向曰何不
　一覽公曰不過興建符瑞圖進爾(遺/事)
公甞與楊文公評品人物文公曰丁謂乆逺
　果何如對曰才則才矣語道則未他日在
　上位使有德者助之庶得終吉若獨當權
必爲身累後謂果被流竄(遺/事)
上欲命王欽若作相公曰欽若遭逢　陛下
　恩禮巳隆且乞在樞宻院兩府亦均臣見
祖宗朝未嘗有南方人當國雖古稱立賢
無方然須賢士乃可臣爲宰相不敢沮抑
　人此亦公議也　上遂止後公罷欽若乃
　相出語人曰爲王公遲却我十年作宰相
(遺/事)
公爲兖州景靈宫朝修使内臣周懷政同行
或乗間請見公必俟從者盡至冠帶以出
見於堂隍周乃白事而退後周以事敗方
　知公逺慮不渉嫌忌之間(遺/事)
王文正公或歸私第不去冠帶入静室中黙
　坐家人惶恐莫敢見者而不知其意後公
弟以問趙公安仁趙公曰見議事公不欲
　行而未决此必憂朝廷矣(名臣/遺事)
王文正公晚年官重毎家人出賀立令止之
　因語其弟曰遭遇如此愈増憂懼何可賀
也公每有賜子見家人置於庭下乃瞑目
　而歎曰生民膏血安用許多(名臣/遺事)
公事寡嫂謹與其弟旭友悌尤篤任以家事
　一無所問而務以儉約率勵子弟使在冨
貴不知爲驕侈兄子睦欲舉進士公曰吾
嘗以太盛爲懼其可與寒士爭進至其薨
也子素猶未官遺表不求恩澤(神道碑〇又/韓魏公别録)
(云王文正母弟傲不可訓一日逼冬至祠家廟列百/壺於堂前弟皆擊破之家人惶駭文正忽自外入見)
(酒流滿路不可行俱無一言但攝衣歩/入堂其後弟忽感悟復爲善終亦不言)
公每見家人服飾似過即瞑目曰吾門素風
　一至於此亟令减損故家人或有一衣稍
華必於車中易之不敢令公見焉(遺/事)
有貨玉帶者公弟以呈公公曰如何弟曰甚
　佳公命繫之曰還見佳否弟曰繫之安得
　自見公曰自負重而使觀者稱好無乃勞
　乎我腰間不稱此物亟還之故平生所服
　止於賜帶(名臣/遺事)
王太尉不置田宅曰子孫當各念自立何必
田宅置之徒使爭財爲不義耳(温公/日録)
王文正太尉局量寛厚未甞見其怒飲食有
不精㓗者但不食而巳家人欲試其量以
少埃墨投羮中公惟啖飯而巳家人問其
何以不食羮曰我偶不喜肉一日又墨其
飯公視之曰吾今日不喜飯可具粥其子
弟愬於公曰庖肉爲饔人所私食肉不飽
乞治之公曰汝輩人料肉幾何曰一斤今
但得半斤食其半爲饔人所廋公曰盡一
斤可得飽乎曰盡一斤固當飽曰此後人
　料一斤半可也其不發人過皆類此甞宅
　門壤主者徹屋新之暫於廊廡下啓一門
岀入公至側門門低據鞍俯伏而過都不
　問門畢復行正門亦不問有控馬卒歲滿
　辭公公問汝控馬幾時曰五年矣公曰吾
　不省有汝旣去復呼回曰汝乃某人乎於
是厚贈之乃是逐日控馬但見背未甞視
　其面因去見其背方省(筆/談)
公病危　上臨視賜白金五千兩公召楊大
年於床前作辭章旣成乃自書四句云己
懼多藏况無用處見謀散施以息咎殃是
夕公薨文公歎曰精爽不亂如此文公因
至　上前語及　上令内司賔取元草視
之後榮國夫人謁　章獻太后語曰　上
見公表泣下乆之(遺/事)
王魏公與楊文公大年友善疾篤延大年於
卧内託草遺奏言忝爲宰相不可以將盡
　之言爲宗親求官止叙平生遭遇之意表
　上　眞宗歎惜之遽遣就第取子弟名數
　録進(記/聞)
公端重介直操履堅正明逹治體接物若甚
　和易而風格峻整當官涖事莊厲不可犯
　妙於啓奏言簡理順有識略善鎮定大事
惜重名器叙進材品必使人得其所士雖
　咈於己者亦不以私廢公冲澹寡欲奉身
　至薄所居甚陋　眞宗嘗欲爲治之公以
　先人舊廬懇辭而止𬒳服質素家人欲以
繒錦飾氊席拒而不許婚姻不求門閥事
寡嫂有禮與弟旭友愛甚篤
李文靖公居相位王文正公旦叅預朝政一
　日便殿論邊事退王文正公歎曰何日邊
　候徹警使吾軰得爲太平宰輔文靖公不
　荅至中書獨召文正公語之唯聖人能内
　外無患自非聖人外寧必有内憂譬人有
　疾常在目前則知憂而治之沆死子必爲
　相遽與虜和親一朝疆場無事不有盤㳺
　之樂必興土木之功矣及祥符間契丹旣
　脩好兵革不用近習任事之人始建議封
　泰山祀汾隂築玉清昭應宫崇奉天書耗
　用寖廣文正公常悒悒不自得然不忍獨
　善其身以去曰誰爲國家抗群小者乃薦
　先祖文靖公曁王沂公曾等二十餘人布
　列于位所以小人卒不能勝而成　仁宗
　持盈之業文正公之勲也(吕氏家/塾記)
契丹旣受盟而歸冦公毎有自多之色雖
　上亦以自得也王欽若深患之一日從容
　言於　上曰此春秋城下之盟也諸侯猶
　且耻之而　陛下以爲功臣竊不取　眞
　宗愀然不樂曰爲之奈何欽若度　上厭
　兵即謬曰　陛下以兵取幽燕乃可刷耻
　上曰河朔生靈始免兵革之禍吾安能爲
　此可思其次欽若曰唯有封禪太山可以
　鎮服四海誇示夷狄然自古封禪當得天
　瑞希丗絶倫之事然後可爲也旣而又曰
　天瑞安可必得前代蓋有以人力爲之者
　矣惟人主深信而崇奉之以明示天下則
　與天瑞無異也　上乆之乃可然王旦方
　爲相　上心憚之曰王旦得無不可乎欽
　若曰臣得以聖意喻旦冝無不可乗間爲
　旦言之旦黽勉而從然　上意猶未决莫
　適與籌之者它日晚幸袐閣唯杜鎬方直
　宿　上驟問之曰古所謂河岀圖洛岀書
　果何事耶鎬老儒不測　上旨漫應之曰
　此聖人以神道設教耳其言適與　上意
　㑹　上由此意决遂召王旦飲酒於内中
　歡甚賜以樽酒曰此酒極佳歸與妻孥共
　之旣歸發之乃珠子也由是天書封禪等
　事旦不復異議旦爲相才有過人者然至
　此不能力爭議者少之蓋旦之爲人類馮
　道皆偉然宰相器也道不幸生於亂丗死
　生之際不能自立旦事　眞宗言聽諫從
　安於勢位亦不能以正自終其實與道何
　異祥符之末每有大禮輙奉天書以行旦
　爲天書使常邑邑不樂旣寢疾欲削髮披
　緇以歛素善楊大年死後諸子欲從之大
　年不可乃止雖冨貴終身實不得志也(龍川/志)
眞宗臨御歲乆中外無虞與群臣燕語或勸
　以聲妓自樂王文正公性儉約初無姬侍
　其家以二直省官治錢　上使内東門司
　呼二人者責限爲相公買妾仍賜銀三千
　兩二人歸以告公公不樂然難逆　上旨
　遂聽之蓋公自是始衰數歲而捐館舎初
　沈倫家破其子孫鬻銀器皆錢塘錢氏昔
　以遺中朝將相者花籃火筩之類非家人
所有直省官與沈氏議止以銀易之具白
　於公公嚬蹙曰吾家安用此其後姬妾旣
具乃呼二人問昔沈氏什器尚在可求否
　二人謝曰向私以銀易之今見在也公喜
　用之如素有聲色之移人如此(龍川/志)
歐陽公撰公神道碑銘曰烈烈魏公相我
　眞宗　眞廟翼翼魏公配食公相　眞宗
　不言以躬時有大事事有大疑匪卜匪筮
　公爲蓍龜公在相位終日如黙問其夷狄
　包褁兵革問其卿士百工以職問其庶民
　耕織衣食相有賞罰功當罪明相所黜升
　惟否惟能執其權衡萬物之平孰不事君
　胡能必信孰不爲相其誰有終公薨于位
　太尉之崇　天子孝思來薦清廟侑我
　聖考惟時元老　天子念功報公之隆春
　秋從享萬祀無窮作爲歌詩以諗廟工

五朝名臣言行録卷第二之二
　　　　十二之二
　　　　　樞宻王公
　　　公名巖叟字彦霖大名清平人舉明經
　　　調眞定府欒城縣主簿韓魏公留守北
　　　京辟管勾國子監又辟管勾安撫司機
　　　冝文字監晉州折博煉塩務知定州安
　　　喜縣　哲宗登極除監察御史元祐元
　　　年遷左司諌侍御史出知齊州復召爲
　　　起居舎人四年除中書舎人權吏部侍
　　　郎樞宻都承旨知開封府六年拜樞宻
　　直學士簽書樞宻院事以端明殿學士
　　知鄭州徙河陽薨年五十一
嘉祐六年　仁宗患詞賦浸淫經術不明𥘉
　置明經科公年十八州舉省試御前皆第
　一熈寜中韓忠獻公留守北京一見異之
　辟以爲屬(張芸叟/撰墓誌)
近臣𬒳詔薦御史意屬公而未及識或謂公
　曰可一徃見之公笑曰此所謂呈身御史
　也卒不見(墓/誌)
除監察御史時六察尚未得言事公以謂旣
　處言職不得不言入臺之次日即上書論
　社稷安危之計在從諌用賢不可以小利
　失民心且言河北搉塩之法尚行民受其
　弊下貧不復得食因録大名刻石　仁宗
　詔書以進且言河北天下根夲自　祖宗
　以來推此以爲惠願復塩法如故其後出
　守齊州復請河北之法行之京東是時方
　下詔求疾苦四方之人争以其情赴愬所
　由憚於省録頗致壅塞公言不問則巳言
　則必行之不然四方之人必謂　陛下以
　空言說之後有詔令孰肯取信(墓/誌)
𥙿陵復土使者還朝以定䇿自居公言　陛
　下之立以子繼父百王不易之道　太皇
　太后先定於中而渠敢貪天自言定䇿及
　論執政有才輕行薄㢘隅不脩好爲俳諧
　侵侮在位隂相交結共持威福者章十餘
　上卒皆罷之(墓/誌)
元祐元年遷左司諌一日並命執政其間有
　不恊士望者公方權給事中即繳録黄并
　以諌職上䟽旣而命復下者再遂不由門
下省以出公請對言益切退就閤門復上
章論之繼降手詔俾速書讀中語甚峻公
持之愈急復上䟽云臣爲諌官旣當言承
乏給事又當駮非臣好爲髙論喜忤大臣
　且命令斜岀尤損紀綱凢八上章命竟寢
(墓/誌)
又言三省胥徒歲累優秩月饗厚禄朝廷每
舉一事則論功計賞不知平日禄賜將焉
用之姑息相承以至於此望飭勵大臣杜
抑徼倖復講治平巳前條格循用即詔近
　臣裁爲十七條今遵行之(墓/誌)
九月除侍御史左右正言乆闕公上䟽國朝
　倣近古之制諌官置纔六人方之先王巳
　爲少今復缺而不𥙷臣所未喻豈以謂治
　道已清而無事於言耶人材難稱不若虚
　其位耶二者皆非臣所望於今日也願詔
　𥙷諌臣無今乆虚其職(墓/誌)
公以起居舎人入侍邇英司馬康侍講洪範
　至乂用三德上曰只此三德爲更有德時
　天子恭黙思道敬(御/名)未言公喜聞德音因
欲風諌退而上書曰　陛下旣能審而問
　之必能體而行之三德者人君之大夲得
　之則治失之則亂不可須臾去者三數雖
　少推而擴之足以盡天下之要　陛下誠
　能用以脩巳安人則堯舜三代之盛可坐
　致也臣職備史官敬巳書之於冊以示萬
　丗(墓/誌)
滕元發自太原易許昌公封還詞頭言進退
　帥臣理當重(御/名)今以走馬承受一言便易
　邊帥使後人畏憚不自保此風浸長非委
　任安邊之福命遂寢(墓/誌)
館伴大遼賀正旦使使者耶律寛求觀元㑹
　儀公曰此非夷狄所冝知止録笏記與之
　寛不敢求(墓/誌)
爲樞宻都承旨湖北諸蠻互岀擾邊無有寜
　歲公請專以疆事委荆南唐義問遂自草
　檄文喻義問以朝廷方敦尚恩信勿爲徼
　倖功賞之意其後終底緝寜(墓/誌)
權知開封府舊以推判官分左右㕔二人共
　治一事每有異同或至累日不决官吏疲
於咨禀罪人困於留繫公至首立逐官分
治之法人各自伸事以無壅遂著爲令(墓/誌)
公常謂天下積欠多名催免不一公私費擾
　乞隨等第立多寡爲催法朝廷乃立定五
　年十料之令(墓/誌)
凢京城偷者所聚謂之大房多在僻逺毎區
　容數十百人囊槖淵藪有不勝究者公宻
　令掩捕毀徹隨情處决遂以無盗居民開
　户而寢供備庫使曹讀以其物産貿易萬
　緡市儈稽違逾年止輸其半讀盡力無可
　頼一日開户外有錢聲償數皆足讀怪念
　之詢其由乃曰王公今日知府矣公治開
　封不爲精神智力如在無事小郡者而老
　姦吏自然畏栗至不敢欺
六年二月拜樞宻直學士簽書樞宻院事曲
　謝延和　太皇太后諭曰知卿材望故不
　次進用公遜謝而進曰　陛下聽政以來
　納諌從善務合人心所以朝廷清明天下
　安静願信之勿疑守之勿失則宗社千萬
　丗之福也用人之際望更加審邪正難辨
　辨之少差治亂所繫(繫年録載此語甚詳又云/太母曰此事裏靣常説與)
(官家只爲官家未苦理㑹得/卿更說與官家因少進而西)又少進而西曰　陛
　下今日進聖學者正欲理㑹邪正两字正
　人在朝則朝廷安人君無過舉天下平治
　邪人一進則朝廷便有不安之象非謂一
　人便能如此乃其類應之者衆上下蒙蔽
　人主無由得知不覺養成禍患爾二聖
　深然之公又進曰或聞有以君子小人參
　用之說告　陛下者不知果有之否此乃
　欲深誤　陛下也自古君子小人無參用
　之理聖人唯說君子在内小人在外則成
泰小人在内君子在外則成否小人旣進
　君子不肯與小人争進自然稍稍引去君
　子與小人競進則危亂之基也此際不可
　不察幸　陛下常用心於此邇英進讀
　仁宗知人事公曰人主常欲虚心平意無
　所偏係觀事以理則事之是非人之邪正
　自然可見(墓/誌)
因侍講筵奏曰　陛下退朝無事不知何以
　消日應曰看文字對曰　陛下以讀書爲
樂天下幸甚大抵聖賢之學非造次可成
須在積累積累之要在專與勤屏絶它好
　始可謂之專乆而不倦始可謂之勤四字
　是積學之要願　陛下特留聖意應而退
(繫年/録)
初夏人遣使入貢及爲境上之議旣定時日
　復多不至我去彼來數數勞苦公請預戒
　邊臣一不至則勿復應自爾夏人來者未
　甞愆期(墓/誌)
同進呈熈河延安二捷報子由躐而前曰近
　日邊奏稍頻西人意在得二堡今盛夏猶
　如此入秋可虞不若早啇量了當意在與
　之也㣲仲曰不可國家歲以二十五萬銀
　絹賜與在西國當一百萬豈可受侵凌亦
　須恩威並行余曰形勢之地豈可輕議棄
　與不知與後保得後來不更要否簾中曰
　夷狄無厭劉相亦曰無厭余曰不可一向
　示弱師朴曰看道理如何遂下𥘉蘭州界
　有質孤勝如两堡自元祐講和畫界當在
　我地而西人力争蓋兼形勢膏腴之利失
　之則蘭州熈河遂危故以爲不可棄獨延
帥意在與之子由自執憲主延帥議故進
　說如此(繫年録○墓誌云二/堡乃充國留屯之所)
六年夏賊數萬冦定西之東通逺之北壞七
　厓巉堡虜居人轉冦涇原及河外鄜府州
　衆至十萬熈帥范育偵伺夏人右廂種落
　大底趣河外三䟽請乗此進堡砦築龕谷
勝姑相照定西而東徑隴諾城衆議未一
或欲以七巉經毀之地皆與之公言甚力
　以爲不可與賊計得行後患未巳且損事
　體取輕夷狄因請遣官諭熈帥即遣户部
　貟外郎穆衍行視築定逺以據要害其調
　發軍馬支費錢粮帥司一切得從便冝不
　必中覆定逺旣成物論爲當皆公之力也
(墓/誌)
儲祥宫成　太皇太后諭曰　先帝以皇嗣
　難立有此志願今　太皇與　皇帝出閤
　中物營之以成　先帝之志公進曰　陛
　下不煩官不勞民眞盛德之美然自古
　人君常以土木爲戒此宫旣成它日願勿
　復爲也宫成將肆赦公曰天禧中祥源成
　治平中醴泉成皆無赦旣對又曰古人至
　有垂死諌君無赦者此可見赦無益於聖
　治也(墓/誌)
時選后乆未决一日奏事畢太皇太后諭
　執政曰今得狄諮女年命似便然爲是庶
　出過房事須評議公進曰按禮經問名篇
　女家荅曰臣女夫婦所生及外氏官諱不
　識今者狄氏將何辭以進　太皇太后深
　以爲然議遂寢旣降制定選今皇后　太
　皇太后諭曰　皇帝選得賢后有内助之
　功不是小事公對曰内助雖是后事其如
　正家須在　皇帝聖人言正家而天下定
　正當(御/名)之於始　太皇太后以公言語
　上曰正家須在　皇帝如是者再旣退公
　乃取歴代后事迹可以爲法者成書一卷
　曰中宫懿範上之(墓/誌)
邇英進讀寳訓至節費公曰凢言節用非謂
　偶節一事便能有濟要當每事以節儉爲
　意則積乆累日國用自饒(墓/誌)
公内剛外和志其大而略其細或以不義加
　已不寘念也見欺君害民者雖前有鼎鑊
　必與之較故立朝廷進說無所回隱不䘏
　已私其人居朝廷執政柄在人望風聽命
　之不暇公直前犯之雖司馬温公亦爲之
　言曰吾寒心栗齒憂在不測而公處之自
　如至于再三或累十數章必行其言然後
　已(墓/誌)
公於學無所不窺詩易春秋皆有傳記漢唐
　諸史略舉成誦動數百言其爲文閎深含
　暢語省而理該尤深得制誥體然平居未
　甞見露文采而矜知聞也(墓/誌)
彦霖父子皆魏公之客魏公薦彦霖爲屬韓
　康公代魏公欲留彦霖謝曰巖叟魏公之
　客不願出它門也士君子稱之(聞見/録)
五朝名臣言行録卷第三之一
　　　　丞相向文簡公
　　公名敏中字常之開封人登進士第通
　　判吉州除左司諫知制誥權判大理寺
　　岀知廣州召還爲樞宻直學士未幾拜
　　右諫議大夫同知樞宻院事咸平初以
　　兵部侍郎叅知政事四年進同平章事
　　岀知永興軍爲鄜延路縁邊安撫使知
　　河南府封泰山祀汾隂皆爲留守五年
　　復拜同平章事天禧三年薨年七十二
太宗飛白書張詠向敏中二人名付中書曰
　二人者名臣爲朕記之向公自貟外郎爲
諫議知樞宻院止百餘日咸平四年除平
章事後坐事岀知永興駕幸澶淵手賜宻
　詔盡付西鄙得便冝從事公得詔藏之視
　政如常㑹邦人大儺有告禁卒欲倚儺爲
　亂者宻使麾兵𬒳甲衣𫀆伏廡下幕中明
　日盡召賔僚兵官置酒縱閱無一人預知
　者命儺入先令馳騁於中門外後召至堦
　公振𬒮一揮伏卒齊岀盡擒之果各懷短
　刄即席誅之勦訖屏屍亟命灰沙埽庭張
　樂宴飲賔從股慄(歸田/録)
眞宗時向文簡除右僕射麻下日李昌武爲
翰林學士當對　上謂之曰朕自即位以
　來未甞除僕射今日以命敏中此殊命也
　敏中應甚喜對曰臣今日早候對亦未知
　宣麻不知敏中何如　上曰敏中門下今
　日賀客必多卿徃觀之明日却對來勿言
　朕意也昌武候丞相歸乃徃見丞相方謝
　客門闌悄然無一人昌武與向親徑入見
　之徐賀曰今日聞降麻士大夫莫不歡慰
　朝野相慶公但唯唯又曰自　上即位未
　甞除端揆此非常之命自非勲德隆重眷
　倚殊越何以至此公復唯唯終不測其意
　又歴陳前丗爲僕射者勲勞德業之盛禮
　命之重公亦唯唯卒無一言旣退復使人
　至庖厨中問今日有無親戚賔客飲宴者
　亦寂無一人明日再對　上問昨日見敏
　中之意何如乃具以所見對　上笑曰向
　敏中大耐官職(筆/談)
向相在西京有僧暮過村民家求寄止主人
　不許僧求寢於門外車箱中許之夜中有
盗入其家自墻上扶一婦人并囊衣而岀
僧適不寐見之自念不爲主人所納而強
求宿今主人亡其婦及財明日必執我詣
縣矣因夜亡去不敢循故道走荒草中忽
墮眢井則婦人已爲人所殺先在其中矣
明日主人搜訪亡財及子婦屍得之井中
　執以詣縣掠治僧自誣云與子婦姦誘與
　俱亡恐爲人所得因殺之投井中暮夜不
　覺失足亦墜其中贓在井傍亡失不知何
　人所取獄成言府府皆不以爲疑獨敏中
　以贓不獲疑之引僧詰問數四僧服罪但
　言某前生當負此人死無可言者敏中固
　問之僧乃以實對敏中因宻使吏訪其賊
　吏食於村店店嫗聞其自府中來不知其
　吏也問之曰僧某者其獄何如吏給之曰
　昨日已笞死於市矣嫗嘆息曰今若獲賊
　則何如吏曰府巳誤决此獄矣雖獲賊亦
　不敢問也嫗曰然則言之無傷矣婦人者
　乃此村少年某甲所殺也吏曰其人安在
　嫗指示其舎吏就舎中掩捕獲之案問具
　服并得其贓一府咸以爲神(記/聞)
敏中爲柴氏所訟罷相岀鎭時舊相岀鎮者
　多不以吏事爲意冦萊公雖有重名所至
　之處終日遊宴所愛伶人或付與冨室輙
　厚有所得然人皆樂之不以爲非也張齊
　賢儻蕩任情獲劫盗或時縱遣之所至尤
　不治　上聞之皆不以爲善唯敏中勤於
　政事所至著稱　上曰大臣岀臨四方唯
　向敏中盡心於民事耳於是有復用之意
　㑹夏州李繼遷末年兵敗𬒳傷(爲潘羅支/所射傷)自
　度孤危且死屬其子德明(小字/阿夷)必歸朝廷曰
　一表不聽則再請雖累百表不得請勿止
　也繼遷卒德明納欵　上亦欲息兵乃自
　永興徙敏中知延州受其降事畢徙知河
　南府東封西祀皆以敏中爲東京留守西
　祀還遂復爲相薨於位(記/聞)
公性端厚明辨遇事敏速暁民政識大體判
　大理寺時没入祖吉贓錢分賜法吏公引
　鍾離意委珠事獨不受知廣州至荆南即
　市南藥以徃在官一無所須以廉清聞在
　宻院時西北用兵道路斥候走集之所罔
　不周知宻静逺權累在衡軸門無私謁諸
　子不令釐務雖當大事若已不預焉審於
　采拔不妄推薦時以重德目之
　　　　三之三
　　　　　叅政吴文肅公
　　　公名奎字長文濰州北海人𥘉舉五經
　　　後舉賢良方正入等擢太常愽士通判
　　　陳州入爲右司諌改起居舎人同知諌
　　　院出知宻州還修起居注遷知制誥知
　　　壽州入爲翰林學士權發遣開封府出
　　　守鄆復入翰林拜樞宻副使　神宗𥘉
　　　拜叅知政事㝷以資政殿大學士知青
　　　州薨年五十八
始公爲少吏晝則治公事夜輒讀書甞不寐
　者積二十餘年性旣開敏彊記不忘作爲
　文章實覈有法度繇是中外大臣交口稱
　薦及遷太子中舎自以朝臣得言事於是
　上䟽論取士法及時政得失九事又欲召
　見口論事　仁宗深器之(劉貢父/撰墓誌)
公始對䇿極論内降恩澤之爲蠧政也及在
諌官遂專以禁切左右於是近臣有承用
中旨而不言者坐而下遷及群臣有因事
僥倖雖巳得官皆禠奪之朝廷爲肅然御
　史有言事非其實者詔詰問從誰受公奏
　言御史擇於風聞以言事朝廷用之救過
　失使其擇之不詳朝廷能容容之不能罪
　之可也若求主名則後莫有以事告御史
　者矣是自蔽塞其耳目也　上立罷不問
　是時郭承祐以舊恩爲宣徽使知應天府
　事數妄作不中法度又張堯佐以後宫戚
　屬自三司使爲宣徽使公連上䟽極諌終
　之承祐奪宣徽使堯佐出知河陽是後遂
　不復遷官　上又著令后妃之家不得爲
　執政官云其他排擊非義救解過失條舉
　善政顯用才士巨細䟽宻苟爲有知必言
　言之不從未甞但巳也時因天變爲　上
　推致休咎而舉人事消復之應　上常聽
　受之(墓/誌)
奉使契丹虜中群臣爲其主加稱號謁公使
　入賀公自以使事有職賀無預也不爲徃
　虜主畏其守義甚重之及還中路與虜使
　遇虜人衣服以金冠爲重而紗冠次之其
　與漢使接衣服重輕皆有以相當至是虜
　人紗冠邀漢使盛服公不許亦殺其禮坐
　是二事出知壽州(墓/誌)
公明於從政歴两郡皆著治稱及領京師富
　人孫氏京師大豪辜榷財利負其息者至
　評取物産及其婦女公發其宿罪徙之逺
方豪猾歛手聲聞赫然(墓/誌)
𥘉　仁宗皇帝春秋髙而皇嗣未立公自爲
諫官即爲　上言天下大計願早有所係
其後因大水日月蝕之變又以爲言及爲
學士因奏事上留語曰將有所置以維
大本公再拜賀因復進勸巳而皇子(御/名)遂定
　英宗即位再遷禮部侍郎公辭不拜詔報
　不許曰卿在西掖有儲貳之言人乃知公
甞宻謀定計也(墓/誌)
神宗𥘉立以公爲叅知政事執政言樞宻副
　使陳升之有輔立　陛下之功　上曰吴
　奎輔立　先帝其功不又大乎未幾御史
　中丞王陶論宰相韓琦曽公亮不押文徳
　殿班因肆言詆琦以爲跋扈琦待罪家居公
　勸　上黜陶　上手詔除陶翰苑公復䟽
　陶險躁妄摧辱大臣不冝在朝廷并自劾
　違詔待罪陶亦上䟽詆公附宰相乃出陶
　知陳州而公亦出守青州
神宗問政府地震之變曽公曰隂盛　上曰
　誰爲隂曽公曰臣者君之隂子者父之隂
　婦者夫之隂夷狄者中國之隂皆冝戒之
　上問長文長文曰但爲小人黨盛耳　上
　不懌(温公/日録)
韓魏公甞云吴長文有識方天下盛推王安
　石以爲必可致太平唯長文獨語所知曰
　王安石必強性很不可大用其後果如所
言(魏公/別録)
公𥘉與郷人王彭年善稱道其能爲致名宦
　彭年客死于京師公使長子主䘮事周恤
　其家嫁其二女焉及它姻族有不能自存
　者爲畢嫁娶又數人以錢二千萬買田北
　海號曰義莊以賙親戚朋友之貧乏者終
　之日家無餘財諸子無宅以居烏乎可謂
　篤義君子矣(墓/誌)
　　　三之二
　　　　叅政陳晉公
　　公名恕字仲言洪州南昌人少爲縣吏
　　俄折節讀書中進士第歴官州郡以吏
　　幹聞入判吏部選事拜鹽鐵使叅知政
　事岀知江陵府淳化中復召爲鹽鐵使
　　知咸平五年貢舉所取士甚少而以王
　　曾爲首時議稱之薨年五十九
尚書左丞陳公恕峭直守公性靡阿順惣領
計司多歴年所每便殿奏事　太宗或未
　深察必形誚讓公歛板踧縮退至殿壁負
　牆而立若無所容俟　帝意稍解復進慤
　執前奏終不改易如是或至三四　上以
　其忠亮多從其議故當時言稱職者公爲
　之首(王沂公/筆録)
陳恕長於心計爲鹽鐵使釐去宿弊大益輿
　利　太宗深器之嘗御筆題殿柱曰眞鹽
　鐵陳恕(掇/遺)
陳晉公爲三司使將立茶法召茶啇數十人
　俾各條利害晉公閱之第爲三等語副使
　宋太初曰吾觀上等之說取利太深此可
　行於啇賈而不可行於朝廷下等固㓕裂
　無取唯中等之說公私皆濟吾裁損之可
　以經乆於是始爲三說法行之數年貨財
　流通公用足而民冨實丗言三司使之才
　以陳公爲稱首後李侍郎諮爲使改其法
　而茶利浸失後雖屢變然非復晉公之舊
　法也(東軒/筆録)
陳晉公自升朝入三司爲判官旣而爲鹽鐵
使又爲緫置使洎罷叅政復爲三司使首
　尾十八年精於吏事朝廷藉其才晚年多
　病乞解利權　眞宗諭曰卿求一人可代
　者聽卿去是時冦萊公罷樞宻使歸班晉
　公即薦以自代　眞宗用萊公爲三司使
　而巳晉公爲集賢學士判院事萊公入省
　檢尋晉公前後改革興立事件類爲方冊
　及以所岀榜示別用新板題遍躬至其第
　請晉公判押晉公亦不讓一一與之押字
　旣而萊公拜於庭下而去自是計使無不
　循其舊貫至李諮爲三司使始改茶法而
　晉公之規模漸革向之牓示亦稍稍除削
　今則無復存者矣(東軒/筆録)
陳恕爲三司使　眞宗命具中外錢糓大數
　以聞恕諾而不進乆之　上屢趣之恕終
　不進　上命執政詰之恕曰天子冨於春
　秋若知府庫之充羡恐生侈心是以不敢
　進　上聞而善之(記/聞)
陳恕領春官以王沂公爲舉首歳中㧞劉子
　儀于常選自云吾得二俊名丗才也是不
　愧於知人楊文公以爲然謂王揚休山立
　宗廟器也(談/叢)
公精於吏理深刻少恩性公直人不敢干以
　私頗獵史傳多識典故前後掌利柄十餘
　年強力幹事胥吏畏服有稱職之譽善談
　論聽者忘倦素不喜釋氏嘗請廢譯經院
辭甚激切　眞宗曰三教之興其來巳乆
　前代毀之者多矣但存而不論可也
張忠定公閱邸報忽再言可惜許門人李畋
請問之曰叅政陳左丞恕無也斯人難得
唯公唯正爲國家斂怨於身斯人難得退
爲詩哭之(乖崖/語録)
丗稱陳恕爲三司使改茶法歲計幾增十倍
予爲三司使時考其藉蓋自景德中北戎
　入冦之後河北糴便之法蕩盡此後茶利
十䘮其九恕在任值北虜講解啇人頓復
歲課遂增雖云十倍之多考之尚未盈舊
　額至今稱道蓋不虞之譽也(筆/談)
　　　　十二之三
　　　　　諌議劉公
　　　公名安丗字器之大名人中熈寜六年
　　　進士第歴洺州司法叅軍河南府左軍
　　　廵判官　哲宗即位除祕書省正字擢
　　　右正言遷起居舎人兼左司諌又遷左
　　　諌議大夫除中書舎人辭不拜以集賢
　　　殿脩撰提舉西京崇福宫俄復除寳文
　　　閣待制樞宻都承旨出知眞定府落職
　　　知南安軍改提舉洪州王隆觀南安軍
　　居住責授少府少監分司南京新州别
　　駕英州安置元符𥘉移梅州　徽宗即
　　位移衡州尋改濮州團練副使鼎州居
　　住未行除脩撰知鄆州待制知眞定府
　　罷知潞州落職知沂州貶信陽軍除名
　　勒停送峽州編管乆之提舉南京鴻慶
　　宫復直龍圖閣宣和七年卒年七十八
公儀狀魁碩聲吐如鍾見賔客談論踰時體
　無欹側肩背竦直身不少動至手足亦不
　移性嚴毅雖家居無墮容子弟進見侍側
肅如也其孝悌忠信恭儉正直不好聲色
　不殖貨財誠心自然非勉強而行之也窮
　經樂道至老不衰(言行/録)
開府公與司馬温公爲同年契因遂從學于
　温公熈寜六年舉進士不就選徑歸洛温
　公曰何爲不仕公以􁇀彫開斯未能信之
　語以對温公說復從學者數年一日避席
　問盡心行已之要可以終身行之者温公
　曰其誠乎吾平生力行之未甞須臾離也
　故立朝行已俯仰無媿爾公問行之何先
　温公曰自不妄語始自是拳拳弗失終身
　行之調洺州司法叅軍時吴守禮爲河北
　轉運使嚴明守法官吏畏之吴一日問有
　人告司户贓汚如何公對不知吴不悅明
　日閱視倉庫召司户者謂曰人訴尓有贓
　夲來按尓今劉司法言尓無之姑去於是
　衆方知公長者然公心常不自快曰司户
　實有贓而我不以誠告吾其違温公教乎
　後因讀楊子雲君子避礙通諸理而後意
　方釋然言不必信此而後可(言行録○又韓瓘/所記談録云公)
(曰先人與温公同年以其樂於教育故白公遣安丗從/學與公休同業凢三四日一往以所習所疑質焉公忻)
(然告之無勌意凢五年得一語曰誠安丗請問其目公/喜曰此問甚善當自不妄語入余𥘉甚易之及退而自)
(隱括日之所行與凢所言自相掣肘矛楯者多矣力行/七年而後成自此言行一致表裏相應遇事坦然常有)
(餘𥙿〇又道護録云公言安丗平生只是一箇誠字更/撲不破誠是天道思誠是人道天人無兩箇道理因舉)
(左手頋之笑曰只爲有這軀殻故假思以通之耳及其/成功一也安丗自從十五歲以後便知有這箇道理也)
(曾事事着力畢竟不是只有箇誠字縱横妙用無處不/通以此杜門獨立其樂無窮任怎生也動安丗不得)
温公薦充館職因謂公曰知所以相薦否公
　曰獲從公遊舊矣温公曰非也光居間足
　下時節問訊不絶光位政府足下獨無書
　此光之所以相薦也(言行録○桉文集有乞不/就試狀云王景興師事楊)
(賜傳爕以郡將堂舉孝廉後聞其䘮皆去官行服而/近丗臣僚薦辟磨勘舉者亡沒亦皆報罷臣少學於)
(光晚蒙推薦今光薨謝臣旣不能効古人之節去官/送䘮而遽飾固陋之辭以干榮進實所未安)
自王荆公吕惠卿蔡確章惇繼踵執政幾二
　十年士大夫多出其門布列内外任職之
　人不與王吕則與蔡章在朝廷者十有五
　六温公當國姦邪小人惡其害已興訛造
　訕更唱迭和㑹温公遽薨善類自失朋邪
　相慶意蔡章復用雖執政間亦多畏此二
　人之險甚於虺蝪依違顧望中外憂之
　宣仁后問吕申公孰爲司馬相公門下素
所厚善可爲臺諌者吕以公嘗爲温公所
薦擢右正言(言行/録)
是時差除頗多政府親戚公言　祖宗以來
　執政大臣親戚子弟未嘗敢受内外華要
　之職自王安石秉政以後盡廢　累聖之
　制專用親黨務快私意二十年間廉恥掃
　地今廟堂之上猶習故態歷䟽太師平章
　軍國重事彦博司空平章軍國事公著左
　僕射大防右僕射純仁門下侍郎固左丞
　存右丞宗愈堂除子弟親戚凢數十人且
　曰中書侍郎摯未見所引私親而依違其
　間不能糾正雷同循黙豈得無罪願出臣
　此章徧示三省俾自此以往厲精更始(言行/録)
胡宗愈除右丞不恊公論臺諌更䟽論列巳
　而諌官王覿坐是罷斥於外然臺諌論之
　不巳皆不報中執法孫莘老御史楊康國
　相繼辭去獨公與左司諌韓川同對　宣
　仁后因問近日差除如何公與川奏朝廷
　用人皆恊輿望唯是胡宗愈公議以爲不
　當即略陳宗愈罪狀　宣仁后曰今且試
　其所爲公謂朝廷設官從㣲至著自有等
　級要湏歷試灼見其賢然後舉而加於衆
　人之上則人無異論若執政之官　陛下
　所與朝夕圖議天下之事若謀猷獻替動
　皆中理固爲盡善一有差失天下將有受
　弊者以此論之執政豈是試人之地　宣
　仁后嘉納退而又以劄子論宗愈向爲蔡
　確引用今又隂結惇確凢十二事章十餘
　上皆留中而公論之不已又申三省乞請
　章䟽付外施行翌早三省奏事罷執政皆
　退簾中有語曰右丞且住劉安丗有章䟽
　言右丞右丞冝自爲去就宗愈遂罷(言行/録)
章惇於崑山縣強市民田人户經州縣監司
　次第陳訴皆不敢受理又經户部論訟復
　不敢治御史臺亦不彈劾公累上䟽不報
　乃極論之曰桉惇抱死黨之志而濟以隂
　謀藴大奸之才而輔之殘忍因縁王安石
　吕惠卿之黨遂得進用而造起邊隙徼幸
　富貴在　先帝時巳坐買田不法嘗罷執
　政蔡確引用再叨大任　陛下嗣位擢置
　上樞而内懷姦謀沮毀聖政以至悖慢帷
　幄之前殊無臣子之禮及以家難退歸里
　閭而敢慿恃㓙豪劫持州縣使無辜之民
　流離失業乞特賜竄殛仍委臺臣置院推
　劾其崑山蘇州及夲路監司亦乞並行黜
　責章四上朝廷令發運司體究詔贖銅十
　斤公復争之以謂所責太輕未厭公議况
　惇與確黃履邢恕素相交結自謂社禝之
　臣貪天之功徼幸異日天下之人指爲四㓙
　若不因其自致人言遂正典刑異日却欲
竄逐深恐無名且干繫官吏因惇致罪皆
　處從坐惇係首惡之人乃止贖銅事理顚
　錯亦已太甚况下狀之日惇父尚在而別
　籍異財事狀顯著考按律文罪入十惡愚
　民冒犯猶有常刑惇爲大臣天下所望而
虧損名教絶㓕義理止從薄罰何以示懲
　聖人制法惟務至公若行於匹夫而廢於
　公卿伸於愚民而屈於貴近此乃姑息之
　弊政非清朝之所冝行也(言行/録)
李常始阿附王荆公故　神宗甞曰李常非
　佳士屬者安石家居常求對極稱其賢以
　爲朝廷不可一日無安石寜可逐臣不可
　罷安石旣退更具以此言告安石以賣恩
　當時已爲清議所貶及元祐間爲御史中
　丞與侍御史盛陶隂庇姦慝緘黙不言丗
　尤惡之公言常陶賦性柔邪秉心不一昔
　蔡確用事之日隂相交結故擢常爲户部
　尚書以陶爲考功郎官今並㞐丞雜阿䛕
　朋黨殊無公道蔡確猶在謫籍而爲其弟
　碩陳乞内徙又自請潁昌自便章惇強買
　民田二人目覩其事終無一言如此者七
　事䟽方入未及行㑹知漢陽軍吴處厚上
　蔡確安州所爲謗詩公即論奏曰確詩十
　篇多渉譏訕而二篇尤甚非所冝言指斥
　乗輿情理切害犯大不敬借唐爲論謗訕
　君親至於滄海揚波之語其所包藏尤爲
　悖逆蓋確自謂齒髪方盛足以有爲意在
　它日時事變易徼幸復用攄泄禍心此而
　可捨國法廢矣與左諌議大夫梁燾對於
　延和兩宫宣諭令具行遣比例條列宻奏
　即以宰相丁謂等貶崖州司户條例以聞
　𥘉吴處厚繳進確詩李常以爲不冝長此
　風盛陶謂確夲無意公與燾并奏其罪請
　俟蔡確事畢特行竄逐彭汝礪曽肇同在
　中書爲舎人亦皆極力救確公言上自執
　政下至堂吏確之黨與殆居其半百端營
　救齊奮死力若使邪說得行揺動正論則
　朝廷之事極有可憂此臣所以夙夜寒心
　過爲　陛下之計已而蔡確責授光禄卿
　分司南京而彭汝礪封還詞頭不肯草制
　公與梁燾吴安詩同上䟽力争以爲責命
　太輕未厭與議䟽十餘上始竄確於新州
　於是中丞李常侍御史盛陶殿中侍御史
　翟思監察御史趙挺之王彭年坐是同日
　出臺中一空彭汝礪落職黜守偏州曽肇
　亦罷斥外𥙷(言行/録)
蔡確雖貶尚與章惇等自謂有定䇿功創造
　語言恐脅貴近爲中外憂公復言曰臣近
　嘗進對論蔡確朋黨雖粗陳大槩未能盡
　逹天聽事體至重不可不憂臣聞蔡確章
　惇黃履邢恕四人者在元豐之末號爲死
　黨惇確執政倡之於内履爲中丞與其寮
　屬和之於外恕立其間往來傳送天下之
　事在其掌握　聖上嗣位四人者以謂有定
　䇿之功眩惑中外若不早爲辨正臣恐異
　日必爲朝廷之患臣聞元豐七年秋宴之
　日　今上皇帝出見群臣都下喧傳以爲
　盛事明年　神考晏駕衆謂前日之出已
　示與子之意其事一也自　先帝違豫嘉
　歧二王日詣寢殿候問起居及疾勢稍増
　太皇太后即時靣諭並令還宫非遇宣召
　不得輙入有以見聖心無私保佑(御/名)重其
　事二也建儲之際大臣未嘗啓沃而
　太皇太后内出　皇帝爲　神考祈福手
　書佛經宣示執政稱羙仁孝發於天性遂
　令草詔誕告外庭蓋事已先定不假外助
　其事三也　陛下聽政之𥘉首建親賢之
　宅才告畢工二王即日遷就外第天下之
　人莫不服　陛下之聖明深得逺嫌之理
　其事四也此實　太皇太后聖慮深逺爲
　宗廟社禝無窮之計彼四人者乃敢貪天
　之功以爲巳力伏望明詔執政及當時受
遺之臣同以親見䇿立　今上事迹作爲
金縢之書藏之禁中又以其事夲末著實
　録然後明正四㓙之罪布告天下除蔡確
近巳貶竄外所有章惇黃履邢恕欲乞並
　行逐之逺方終身不齒所貴姦豪屏息它
　日無患由是三人亦皆得罪(言行/録)
始公論蔡確未行兩府中獨范丞相留身簾
　前力解之時左丞王存巳去行數歩爲范
　一言留之當時公嘗奏云伺候行遣蔡確
　了日當節次劾奏奸黨乞賜竄逐至是乃
　言之且言純仁爲樞宻日因司馬光乆在
　病告遂以國用不足爲說乞依舊散青苗
　息錢光聞其事力疾入見以死争之又於
　上前親自奏禀云不知是何姦邪之人勸
　陛下復爲此事純仁汗顔畏縮不敢仰視
　尋得聖旨盡令寢罷光謂臣曰純仁自爲
　執政言行反覆隂懷頋望止爲全身之謀
　以名取人其弊至如此以上皆光之語臣
　不敢有一字増損純仁與存遂皆罷去(言/行)
(録)
遷起居舎人兼左司諌時有詔權罷講筵乆
　之公偶爲家人雇乳母牙媪以謂無有詰
　其故因言内降指揮見求乳母公怒曰汝
　何敢尓妄言且　今上猶未納后安得有
　此媪云内東門司開封府録實預其事公
與府録有契因折簡問之荅如所聞即上
　䟽靣言迺者民間喧傳見求乳母臣謂
　陛下富於春秋尚未納后未嘗輙信近日
　傳者益衆頗有實狀臣忝備言職當諌其
　漸昔者帝堯惟以天下爲憂不敢以位爲
　樂成湯不邇聲色萬丗傳誦　皇帝陛下
　不可以不勉　太皇太后不可以不勸也
　願爲宗廟社稷之大計清間之燕頻御經
　帷仍引近臣與之議論前古治亂之要當
　今政事之冝悉俾開陳以助聖學無溺於
　所愛而忘其可戒則天下幸甚哲宗但俛
　首不言　宣仁后曰此事無之恐卿誤聽
　反覆良乆公云臣請繼此復言明日兩府
　奏事　宣仁后留吕丞相告之且云可諭
　安丗無再言吕曰臣忝備宰相無由與言
　官相見若召至都堂恐駭人聽今給事中
　范祖禹雅與安丗厚善而臣與祖禹共事
　於國史臣請退語祖禹以聖語諭安丗
　宣仁后曰善范過公所趣小吏白諌議朝
　服聽宣諭公𥘉唯唯而已徐曰醇甫居侍
　從論思之地且職在勸講義當盡規柰何
　反止同列耶於是醇甫退而亦論之公復
　上䟽言伏聞德音諭臣以所論後宫事實
　未嘗有者稽首承命感抃交集臣歷觀前
　丗之主鮮有不以聲色爲累至於近之太
　早御之無節則又不能保固眞源増益壽
　考聖賢所戒可爲寒心且丗俗之間粗有
　百金之産猶知愛其子孫以爲嗣續之託
　而况　國朝百三十年之太平六聖憂
　勤積累之基業　陛下繼而有之可不自
　愛自重以爲　宗廟社稷無窮之計乎若
　陛下實未嘗爲則臣之所言猶不失諌官
　之職萬一有之則臣之進說巳是後時惟
兾　陛下愛身進德留意問學清心御欲
増厚福基臣不勝惓惓愛君之至　宣仁
　后𥘉不知因公言始窮詰其事乃知雇乳
　母者爲劉氏也　后怒而撻之由是劉深
　以望公其後專寵　孟后幽廢正位中闈
　是爲昭懷皇后(言行/録)
自崇慶垂簾復祖宗舊政温公旣薨之後
　荆公之徒多爲飛語以動揺在位誘之以
　利脅之以禍無所不至大臣多首䑕兩端
　爲自全計吕范二相尤畏之欲用其黨以
　平舊怨謂之調亭差除之際公與梁燾朱
　光庭每極力争論吕公病之因薦熈豐舊
　人鄧温伯爲翰林承旨意言官必争因以
　逐之公言温伯熈寜中王安石吕惠卿更
　相傾䧟温伯始終反覆岀入兩黨又附蔡
　確爲之草制稱其有定䇿之功乞行罷黜
　䟽累上不報又於延和靣對極言論難甚
　乆　宣仁后曰卿等湏體朝廷之意天下
　事豈可盡由臺諌亦當出自宸衷公以義
　理開陳退復論之凢六上章不報即引疾
　在告陳乞宫觀尋除中書舎人公力辭門
　下侍郎劉莘老亦奏温伯實王安石黨人
　梁燾朱光庭劉安丗皆忠純諒直之臣中
　外之情以其去住卜朝廷意向憂國之臣
　無不疑懼　兩宫復遣中使宣諭錫以珍
　膳公請益堅乃除集賢殿脩撰提舉西京
　崇福宫(言行/録)
公徧歷言路正色立朝知無不言言無不盡
　毎以辨是非邪正爲先進君子退小人爲
　急其靣折庭争至雷霆之怒赫然則執簡
　却立伺天威少霽復前極論一時奏對且
前且却者或至四五殿庭觀者皆汗縮竦
聽公退則咨嗟嘆服至以俚語目之曰殿
上虎(言行/録)
公曰安丗作都承旨待制欲至梁門見一相
識吕微仲作左相與執政岀尚書省相從
　歸府第遇之於塗余去蓆帽凉衫歛馬於
浚溝廟下旣至遣人傳語相揖而過當時
若無所據則爲犯義微仲歸不下㕔呼門
　下省法吏問從官道逢宰相如何吏檢條
　但有尚書省官避令僕兩省官各避其官
　長而無兩制避宰相之法㣲仲遂止然終
　不樂范相之出由安丗章䟽已而復拜吕
　相遂擬安丗眞定　宣仁難之吕云劉安
　丗曽言范純仁純仁今旣復相冝少避之
　宣仁曰今旣不作言事官自不相妨其後
　樞宻院奏事　宣仁申前語韓師朴如吕
　之對　宣仁曰如此正人冝且留　朝廷
　遂輟(譚/録)
元祐中詔議北郊典禮蘇子瞻主合祭之議
　從之者五人余謂湏當分祭從者僅四十
　人又有三人欲於十月以神州地祇之祭
　易夏至方澤之祀復有一人欲　上不親
　祠而通權火　天子於禁中望拜旣而朝
　廷復送下三狀再令詳定子瞻狀引昊天
　有成命詩以難分祭之議衆官憚子瞻之
　勢莫敢攖觸乃蒙見推因作前議以荅之
　旣送同議官簽書遂致漏泄其徙馳告子
　瞻曰若劉承旨議上决恐難荅莫若白子
　由亟令罷之子由時爲門下侍郎即日降
　旨罷議竟不得上比觀蘭臺文選印行子
　瞻議狀盡非元奏之語深可駭異其禮部
　所議𥘉甚平易後爲門人開說遂爲後狀
　以進亦但慮减損禋賜動軍中之情又謂
　合祭巳乆神祇所饗改之必有殃咎可爲
　寒心而已余隨其所論以理折之固無遺
　者今覧印夲追記舊文十不存一懼後人
　不知夲末因録奏草於右使覧者得以推
　見事實云(劉公北郊/後序○劉公奏狀略云蘇/軾謂合祭貟丘於禮爲得不可復改臣)
(等謹按周禮天子親祀上帝凡九/國朝三歲一郊/固巳踈闊豈可因循謬誤不加考正古者求神以類)
(天陽物也地隂物也歲月時日方位牲器樂舞皆從/其類今議者於聖人成法則棄而不行猥用王莽不)
(經之說至引夫婦同牢私媟之語黷亂天地又引昊/天有成命之詩以爲證臣等竊詳此詩終篇未嘗有)
(合祭之文序乃後儒之辭亦謂成周之丗圎丘方澤/各歌此詩以爲樂章耳如潜之序曰季冬献魚春薦)
(鮪也豐年之序曰豐年秋冬報也噫嘻之序曰春夏祈/榖于上帝也如此之類不知爲一祭邪抑二祭也若郊)
(禋賜予乃五代姑息之弊法/聖朝寛仁不欲遽罷若/分而爲二何所不可議者乃欲因此造爲險語以動)
(上聽又引禍福殃咎之說劫持朝廷必欲從巳甚無謂/也大抵臣等所守乃先王之正禮而蘇軾之議皆後丗)
(之便冝權之與正决不可合伏望/聖慈詳審其當/上以體/神考之志下以正千載之惑豈勝幸甚)
宣仁后晏駕吕丞相使陵下范丞相奏乞除
　執政即用李清臣爲中書侍郎鄧温伯爲
　尚書右丞時大臣卒用調亭之說遂有李
　鄧之除二人皆熈豐之黨屢見攻於元祐
　乃以先朝事激怒　上意㑹庭䇿進士李
　鄧撰䇿題歷詆元祐之政有復新法之意
　從而中傷元祐諸人公乃出鎭常山未幾
　元豐舊人悉皆收召遂相章惇言者以公
　頃言蔡確落職知南安軍而吕丞相亦不
　免逺竄乃深媿於公其後范丞相門人狀
　范公之行曰使其言行於熈豐時後不必
　至紛更盡申於元祐中必無紹聖大臣復
　讎之禍或以此問公公曰㣲仲堯夫不知
君子小人勢不兩立如氷炭故開倖門延
　入李鄧排去正人易若反掌調亭之說果
　何益乎昔温公爲相日蓋知其後必有反
覆之禍然救生民之患如救焚拯溺猶恐
　不及何暇更顧異日一身之患哉丗以公
爲知言(言行/録)
公度嶺北望中原自念奉父母遺體而投炎
荒且無兼侍恐一旦溘然爲慈親憂因憶
　温公語云北人在瘴地唯絶嗜欲可以不
　死自是遂絶(言行録〇又談録云公言其平日康/寕之狀云安丗尋常未嘗服藥方迁)
(謫時年四十有七先妣必欲與俱百端懇罷不許安/丗念不幸使老親入於炎瘴之地巳是不孝若非義)
(固不敢爲父母惟其疾之憂如何得無疾祇有絶欲/一事遂舉意絶之自是逮今未嘗有一日之疾亦無)
(宵寐之變瓘曰公平生學術以誠入無往而非誠凢/絶欲是眞絶欲心不動故公曰然公曰安丗自絶欲)
(來三十年氣血意思只如當時終日接士友劇談雖/夜不寐翌朝精神如故平生坐必端巳未嘗傾側靠)
(倚毎日行千歩燕坐調息復起觀書未嘗晝寢啜茶/伴客有至六七盌𥘉無所苦書字㓜服先人之訓先)
(工正書然後學行行巳能草今人未能正書而便草/如未能坐立而便走也安有是理故終身未嘗草字)
(與人書尺至老未嘗使人輙代歳時家廟祭饗拜跪/七十有二未嘗廢闕此祖先相傳安丗終身由之以)
(勵子孫一皆夲之以誠故心嘗前知兩月前自覺必/有變異果長子不禄故至誠如神聖人豈吾欺哉)
公言安丗𥘉到南方有一髙僧教余言南方
　地熱而酒性亦大熱夲草所謂大海雖凍
　而酒不氷今嶺南煙瘴之地而更加以酒
　必大發疾故疾之狀使人遍身通黃此熱
　之極也故余過嶺即斷酒雖遍歷水土惡
弱它人必死之地而余獨無恙今北歸巳
十年矣未嘗一日患瘴者此其効也(語/録)
紹聖𥘉黨禍起器之尤爲章惇蔡卞所忌逺
謫嶺外盛夏奉老母以行途人皆怜之器
　之不屈也一日行山中扶其母籃舁憇樹
下有大蛇冉冉而至草木皆披靡擔夫驚
走器之不動也蛇若相向者乆之乃去村
　民羅拜器之曰官異人也蛇吾山之神見
官喜相迎耳官行無恙乎温公門下士多
　矣如器之者所守凛然死生禍福不變蓋
　其平生喜讀孟子故剛大不枉之氣似之
(聞見/録)
惇卞用事所以殺公者百計皆不克然必欲
　致於死故方竄廣東則移廣西旣抵廣西
　則復徙廣東凢二廣間甲令所載稱逺惡
　州軍者無所不至雖盛夏令所在州軍監
　督日行一舎或泛海往來貶所人皆謂公
　爲必死然七年之間未嘗一日病年幾八
　十堅悍不衰此非人力所及殆天相之也
　或問何以至於此曰誠而巳(言行/録)
先是文及甫持䘮在河陽邢恕在懷州及甫
　以劉丞相摯任中司日嘗彈罷其左司郎
　銜怨不巳以書抵恕曰及改月遂除畢禫
　祭當外𥙷入朝之計未可必當塗猜怨於
　鷹揚者益深其徒實繁司馬昭之心路人
　所知也又濟之以粉昆朋類錯立必欲以
　眇躬爲甘心快意之地紹聖末蔡確子渭
　受旨於翰林學士蔡京且迎合大臣乃上
　書引及甫書爲證訟劉丞相及公等誣䧟
　其父謀危社禝朝廷駭之委京究問置獄
　於同文館遂逮及甫就吏及甫稱鷹揚謂
　其父潞公也當塗者謂劉摯也其徒實繁
　者謂梁燾王巖叟劉安丗孫升韓川之類
　也司馬昭之心路人所知者縁摯竄斥頋
　命宰相蔡確是時國勢甚危疑摯有頃揺
　之心意在不測如司馬昭廢辱之事也粉
　昆朋類者粉謂王巖叟靣如傳粉昆謂梁
　燾燾字貺之以貺爲兄以兄爲昆也欲以
　眇躬爲甘心快意之地可爲寒心者眇躬
　謂　主上摰旣懷無君之心有動揺不逞
　之意前巳甘心快意於蔡確軰今欲快意
　於　主上是欲以　主上爲甘心快意之
　地有憂國之心者爲可寒心也問有何照
　據則曰先父屏人說來即無的確照據時
　劉丞相王彦霖巳物故然而其謀夲出於
　蔡京故京猶乞上殿親冩劄子争論不巳
　三省言蔡京奏摰等逆心及甫言之於元
　祐其事可信不誣在法九族當坐則其一
　時黨附顯著之人同惡相濟豈得無之如
　劉安丗嘗論禁中雇乳母謂　陛下已親
　女寵又論不御經筵謂　陛下巳惑酒色
　誣罔聖躬形於章䟽者果何心也今摰貶
　死廢及子孫而安丗不問罪罰殊科如此
　臣不知其說也詔范祖禹移化州安置劉
　安丗移梅州安置王巖叟朱光庭諸子並
　勒停永不收叙公時執䘮不候服闋赴貶
　所(言行/録)
公在貶所忽有所厚士類數軰至殷勤之餘
輙相向垂涕公曰豈非安丗有後命乎客
　曰屬聞朝廷遣使入郡將不利於公願公
自裁無辱公告之曰安丗罪大責輕若朝
　廷不貸甘心東市之誅使國家明正典刑
誅一戒百亦助時政之萬一何至效匹夫
　匹婦自經於溝瀆哉不爲動使者入海島
杖死元祐内臣陳衍蓋　累聖相授不殺
近臣惇卞屢造此禍而不克故因令使者
　迃往諸郡以虚聲逼諸流人使其自盡也
　自是廣人寖知惇卞意時公貶所有土豪
　縁進納以入仕者因持厚資入京師以求
　見惇犀珠磊落賄及僕隷乆之不得見其
　人直以能殺公意逹之惇乃見之不數日
　薦上殿自選人改秩除夲路轉運判官其
　人飛馭徑驅至公貶所郡將遣其客來勸
　公治後事涕泣以言公色不動留客飲酒
　談笑自若對客取筆書數𥿄徐呼其僕曰
　聞朝廷賜我死即死依此行之謂客曰死
　不難矣客從其僕取𥿄閱之則皆經紀其
　家與同貶當死者之家事甚悉客驚歎以
　爲不可及也俄報運使距郡城二十餘里
　而止翌日當至家人聞之益號泣不食亦
　不能寐且治公身後事而公起居飲食如
　平常曾無少異至夜半伺公則酣寢鼻息
　如雷忽聞鍾動上下驚曰鍾聲何太早也
　黎明問之鳴鍾者乃運判公一夕嘔血而
　斃矣明日有客唁者曰若人不死則公未
　可知矣然公亦無喜色於是見公處死不
　亂如此(言行/録)
惇卞謀害公旣不克是時昭懷寵冠六宫
隆祐幽廢惇乃以公頃論禁中雇乳母事
　媒孽之始鄒至完亦嘗諌立劉氏坐竄嶺
　外至是詔應天少尹孫橐以檻車抵二公
　貶所欲收以致京師至泗濵聞　哲宗登
　遐　徽宗即位置郵走赦孫即聞於朝乃
　不收(言行/録)
曽子宣爲右相李邦直爲門下侍郎一時正
　人皆爲所忌公帥眞定吕子進帥髙陽過
　闕合入見縁公鄆帥謝章有曰志存許國
　如萬折而必東忠以事君雖三已而無愠
曽李覧之曰如此怎生屈摺遂不許入朝
韓丞相忠彦薦張芸叟爲大諌邦直出之
帥中山蔡京作相用范致虚諌䟽曰河北
　三帥連衡恐非社稷之福公與張吕同日
報罷(言行/録)
公知潞州部使者希蔡京旨治郡中事無巨
　細皆詳考然終不得毫髪過雖過往驛劵
　亦無違法予者部使者亦歎服之公在南
京奉祠府尹因徧取宫觀寄居官白直曆
閱之或差禁卒或過其數至公獨無其持
身廉(御/名)如此(譚/録)
公曰安丗𥘉除諌官未敢拜命入與孃子謀
　曰朝廷不以安丗不肖誤除諌官這箇官
職不比閑慢差遣湏與它朝廷理㑹事有
所觸犯禍出不測朝廷方以孝治天下如
　以老母懇辭必無不可孃子曰不然諌官
　是天子争臣我見你爺要做不能得你是
　何人蒙它朝廷有此除授你若果能𥙷報
　朝廷假使得罪我不選甚處隨你去但做
安丗遂備禮辭免尋便供職三日朝廷有
　大除拜安丗便入文字凢二十四章又論
章惇十九章及得罪惇必欲見殺人言春
循梅新與死爲鄰髙竇雷化說着也怕八
州惡地安丗歷遍七州於其中間又遭先
妣䘮禍與兒子軰扶護靈柩盛夏跣足日
　行數十里脚底都穿破一日下程大底兒
子悶絶于地後來究竟不起今只有老夫
與兒子兩人在耳(道護/録)
公曰今人咸言事已如此不可復理安丗以
　爲甚易耳孟子云夫天未欲平治天下也
　如欲平治天下當今之丗捨我其誰哉非
　敢輕蔑天下之士自以實見天下有可爲
　之理爾請言一事安丗少時在開寳寺習
　省課潞公爲樞相一日以先人監牧司申
　一事頗違當時朝廷之意召安丗問之安
　丗以實對已而問近有所聞否安丗言昨
　有人相訪云王介甫求去甚堅恐相公代
　其任潞公曰安得有此譬如立大厦其匠
　擅其工斤斧紛然其大木截之令小小者
　復碎之曽未就緒輙要主人辭去舊屋旣
　毀新材又壞後之人如何其可爲也余時
　甚少氣頗銳應之曰安丗雖晚進以理觀
　之似未然潞公愕然曰何故安丗曰今日
　新政不知果順人之所欲爲人之利乎若
　不然相公當之去所害興所利反掌之間
　耳潞公黙然它日見先人云嘗請令郎相
　見其論甚堅正也(譚/録)
先是建中年間公與蘇子瞻自嶺外同歸道
出金陵時有吏人吴黙者以詩贄二公子
　瞻稱之跋數語於詩後公亦題其末以勉
　其學是後内侍梁師成得幸自謂子瞻遺
　腹子與一二故家稍稍親厚黙知其說因
　携二公所跋詩謁之梁甚恱奏之以官至
　宣和間梁益大用以太傅直睿思殿參可
　三省樞宻院事貴震一時雖蔡京童貫皆
　出其下是時黙改名可爲正使師成令可
　自京師來宋欲鈎致公引以大用且以書
　抵公可至三日然後敢出之且道所以來
　之意大槩以諸孫未仕爲言以動公公謝
　曰吾若爲子孫計則不至是矣且吾廢斥
幾三十年未嘗曽有點墨與當朝權貴吾
欲爲元祐完人不可破戒乃還其書而不
荅人皆爲公危之而公自若也(言行/録)
公曰士夫知舊多勸扁舟東下窮山水之勝
且以逺屏自全者余謝之曰舊一擾擾如
　一鼎之沸安有清泠處乎安丗丗食君禄
　又嘗備法從緩急自知死所何避之有以
　此㤗然未嘗經意昔温公自陜論新法不
　可以治郡得請歸洛時劇宼王充聚黨數
千橫行大行中先人出兩驛延勞之云今
　日且喜公歸某前甚憂之若此宼知公有
　人望萬一劫公東來以之動民柰何公笑
　而不荅再問之則云此何足問吾軰平日
　學道以忠孝爲質有死而已夫復何懼固
　知君子渉丗自處固有素矣(譚/録)
先生曰金陵有三不足之說聞之乎僕曰未
　聞先生曰金陵用事同朝起而攻之金陵
　闢衆論進言於上曰天變不足懼　祖
　宗不足法人言不足䘏此三句非獨爲趙
　氏禍乃爲萬丗禍也老先生嘗云人主之
　勢天下無能敵者或有過舉人臣欲回之
　必思有大於此者巴㰖之庶幾可回也今
　乃教人主使不畏天變不法　祖宗不䘏
　人言則何等事不可爲也僕曰此言爲萬
　丗禍或有術可以絶此言使不傳於後丗
　乎先生曰安可絶也此言一出天下人皆
　聞之若著論明辨之曰此乃禍天下後丗
　之言雖聞之不可從也譬如毒藥不可絶
　而神農與歷代名醫言之曰此乃毒藥如
　何形色食之必殺人故後人見而識之必
　不食也今乃絶之不以告人旣不能絶而
　人誤食之死矣先生又曰巴攬兩字賢可
　記取極有意思(馬永卿/編語録)
先生因言及王荆公學問先生曰金陵亦非
　常人其粗行與老先生略同其質朴儉素
　終身好學不以官職爲意是所同也但學
　有邪正各欲行其所學者爾而諸人輙溢
　惡此人主所以不信而天下之士至今疑
　之以其言不公故愈毀之而愈不信也嘗
　記漢時大臣於人主之前說人短長各以
　其實如匡衡論朱雲以爲雲素好勇數犯
　法亡命受易頗有師道是其一也凢人有
　善有惡故人有毀有譽若不稱其善而併
　以爲惡而毀之則人必不信有是惡矣故
　攻金陵者只冝言其學乖僻用之必亂天
　下則人主必信若以爲以財利結人主如
　桑洪羊禁人言以固位如李林甫姦邪如
　盧𣏌大佞如王莽則人不信矣蓋以其人
　素有德行而天下之人素尊之而人主夷
　考之無是事則與夫毀之之言亦不信矣
　此進言者之大戒(語/録)
器之嘗謂予言當官處事湏權輕重務合道
　理母使偏重可也夫是之謂中因言元祐
　間嘗謁見馮當丗宣徽當丗言熈寜𥘉與
　陳暘叔吕寳臣同任樞宻暘叔聦明少比
　遇事之來迎刃而解而吕寳臣尤善秤停
　事毎事之來必秤停輕重令得所而後已
　也事經寳臣處者人情事理無不允當器
　之因極言秤停二字最吾軰當今所冝致
　力二字不可不詳思熟講也寳臣即惠穆
　公也(童蒙/訓)
器之云安丗𥘉登第與二同年謁李若谷叅
　政三人同起身請教李曰若谷自守官以
　來常持四字曰勤謹和緩其間一後生應
　聲曰勤謹和旣聞命矣緩之一字某所未
　聞李正色作氣曰何嘗教賢緩不及事來
　且道丗間甚事不因忙後錯了(吕氏/雜録)
胡珵問曰筮仕之𥘉遽領推勘不知治獄要
　道何如公曰在常注意而一事不如意敬
　安丗有一同年宋若谷在洺州同官留意
　獄訟當時遂以治獄有聲監司交薦其後
　官至中散大夫嘗曰獄貴初情毎有繫獄
　者一行若干人即時分牢異處親徃遍問
　私置一簿子隨所通說筆記之因以手指
　畫膝上教珵曰題云某日送到某人某事
　若干人列各人姓名其後行間相去可三
　寸許以𥘉訊問所得語列䟽姓名左方其
　後結正無能出𥘉語者蓋人乍入狴犴旣
　倉卒又異處不能相謀此時可以得其情
　耳獄貴𥘉情此要道也(道護/録)
與黃鍰用和小柬云俞玘筆尚未蛀損但撚
　心不正主鋒多偏傳毫太薄抑按無力此
　其所短也又柬云向者論俞玘筆病出於
　偶然乃蒙閤下推之以及脩身之道何嗜
　學之篤也栁公權謂心正則筆正亦有此
　理苟知其要亦不必專守斯言也(道護/録後)
公自宣和乙巳歳元日以後謝絶賔客四方
　書問皆不啓封家事無巨細悉不問曰異
　時吾死歛以時服柩中(御/名)無置一物於是
　家人始爲公憂夏六月丙午忽大風飛瓦
　驟雨如注雷電晝晦於公正寢人皆駭懼
　而走及雨止辨色公已終矣聞者咸異焉
　葬開封府祥符縣樂安郷邊村之原楊中
　立以文弔之曰刼火洞然不燼唯玉搢紳
　徃徃傳誦以爲切當公在宋杜門屏迹不
　妄交遊人罕見其靣然田夫野老市井細
　民以謂若過南京不見劉待制如過泗州
　不見大聖及公沒耆老士庶婦人女子持
　薫劑誦佛經而哭公者日數千人至塡擁
　不得其門而入家人因設數大鑪於廳下
　争以香炷之香價踴貴後二年虜人驅墳
　户發棺見公顔貌如生咸驚曰必異人也
　問誰墳戸對以某官一無所動蓋棺而去
(言行/録)
昔有與蘇子瞻論元祐人才者至公則曰器
　之眞鐵漢不可及也(言行/録)
　　　三之三
　　　　尚書張忠定公
　　公名詠字復之濮州鄄城人舉進士中
　　第知鄂州崇陽縣歷通判轉運使入爲
　　樞宻直學士同知銀臺通奏封駮司出
　　知益州咸平初召還爲戸部使改御史
　　中丞出知杭州徙永興軍五年再知益
　　州還朝未幾出知昇州秩滿州民借留
　　就轉工部尚書再任仍充昇宣十州宣
　　撫使代還不能朝復求領郡命知陳州
　　八年卒年七十
公少倜儻有大志尚氣節重然諾爲學必本
　仁義不喜浮靡太平興國四年秋與忠愍
冦公同赴大名舉議將首薦公公以同郡
張覃素有文行即率冦公上書請以覃爲
　冠一府欽歎遂如公言士論多之(韓魏公撰/神道碑)
公令崇陽民以茶爲業公曰茶利厚官將搉
　之不若早自異也命拔茶而植桑民以爲
苦其後搉茶他縣皆失業而崇陽之桑皆
　巳成其爲絹而北者歲百萬匹其冨至今
　始令下唯通城一郷不變其後別自爲縣
　民亦貧至今也(談/叢)
公在崇陽甞坐城門下見里人有負菜而歸
者問何從得之曰買之市公怒曰汝居田
里不自種而食何惰邪笞而遣之(談/叢)
公在銀臺時張永德爲并代帥小校犯法杖
之而死有詔按罪公封還詔書曰永德方
被邊寄若責一小校遂摧辱之臣恐帥體
輕而小人慢上矣不納旣而果有營卒脅
刺其大校者　上始寤公言面加慰勞(神道/碑)
淳化四年冬東西兩川旱民飢吏失救䘏冦
大起五年正月賊首李順䧟成都府詔遣
昭宣使王繼恩充招安使率兵討之復命
　公知成都府事五月繼恩破賊收成都
　上留公至秋始遣行時關中率民負粮以
　餉川師道路不絶公至府問城中所屯兵
　尚三萬人而無半月之食公訪知鹽價素
髙而廪有餘積乃下其估聽民得以米易
鹽於是民爭趨之未踰月得米數十萬斛
軍中喜而呼曰前所給米皆雜糠土不可
　食今一一精好此翁眞善幹國事者公聞
　而喜曰吾令可行矣時益雖收復諸郡餘
　冦尚充斥繼恩恃功驕恣不復出兵日以
　娯燕爲事軍不戢徃徃剽奪民財公於是
　悉擒招安司素用事吏至廷面數其過將
　盡斬之吏皆股栗求活公曰汝帥聚兵玩
　冦不肯出皆汝軰爲之今能亟白乃帥分
　其兵尚可免死吏呼曰唯公所命兵不分
　願就戮公釋之繼恩即日分兵鄰州當還
　京師者悉遣之不數日減城中兵半旣而
　諸軍請食馬芻粟公命以錢給之繼恩詬
　曰馬不食錢給錢何也公聞召繼恩謂曰
　今賊餘黨所在尚多民不敢出招安使頓
　兵城中不即討芻粟民所輸今城外皆冦
　也何由得之繼恩懼即時出城討賊公計
　軍食有二歳備乃奏罷陜西運粮　上喜
　曰向益州日以乏糧爲請詠至方踰月巳
　有二歲備此人何事不能了朕無慮矣公
　以順黨始皆良民一旦爲賊脅從復其間
　有疲弱偶挂盗籍者當示以恩信許其自
　新即揭牓諭之巳而首者相踵公皆釋其
　罪使歸田里一日繼恩械賊數十人請公
　行法公詢之悉皆前所自首者復縱之繼
　恩恚而問公公曰前日李順脅民爲賊今
　日僕化賊爲民不亦可乎公度繼恩日横
　不能改亟以狀聞願選忠實可倚者與繼
　恩共事　上乃命入内内侍省押班衛紹
　欽充同招安使自是繼恩兇勢爲屈未幾
　二人者皆召歸就以劒門關緫管上官正
　爲招安使順之餘黨公撫安于内正擒討
　于外再閱月而兩川平(神道/碑)
三年秋西川都廵檢使韓景祐爲所部廣武
　卒劉旰所逐率衆掠懷安軍破漢州公方
　與僚屬㑹大慈寺報至飲燕如故舉城憂
　之賊又掠卭蜀將趨益公適㑹客報者愈
　急公復不問其夕始召上官正謂曰賊始
　發不三四日破數郡勢方銳不可擊今人
　得所掠氣驕敢逼吾城乃送死耳請岀兵
　比至方井當遇賊破之必矣正即受教及
　行公爲出送于郊激其盡力正至方井果
　遇賊一戰斬旰首餘黨盡平衆益服公料
　敵制勝人所不及(神道碑○又記聞云張詠知/益州有廵檢所領龍猛軍人)
(潰爲群盗龍猛軍者本皆募群盗不可制者充之慓/悍善闘連入數州俘掠而去蜀人大恐詠一日召鈐)
(轄以州牌印付之鈐轄愕然請其故詠曰今盗勢如/此而鈐轄晏然安坐無討賊心是必欲令詠自行也)
(鈐轄冝攝州事詠將出討之鈐轄驚曰某今行矣詠/曰何時曰即今詠頋左右張酒具於城西門之上曰)
(鈐轄將出吾今餞之鈐轄不得巳勒兵出城與飲於/樓上酒數行鈐轄曰某願有謁於公詠曰何也曰某)
(所求兵粮願皆應副之詠曰諾老夫亦有謁鈐轄曰/何也詠曰鈐轄今徃必滅賊若無功而返必斷頭於)
(此樓之下矣鈐轄震慄而去旣而與賊遇果敗士衆/皆還走幾十里鈐轄召其將校告之曰觀此翁所爲)
(眞斬我不爲異也遂復/進力戰大破之賊遂平)
討劉旰兵廻有以賊首級求賞者公曰當奔
　突交戰之際豈暇獲其首邪此必戰後翦
來知復是誰殿直叚倫曰學士果神明也
當時隨倫爲先鋒入賊用命者皆中傷被
體主帥令付營將理矣公命悉舁以來先
録其功帶首級者次之於是軍情以公賞
罸至當相顧歡躍(語/録)
公性剛毅寡欲唯著皂絁袍角帶不事外飾
因責决一吏彼枝詞不伏公曰這的莫要
劒喫彼云决不得喫劒則得公牽出斬之
以徇軍吏愕眙相顧自是俱服公之威信
　令出必行(語/録)
初知益州斬一猾吏前後郡守所倚任者吏
　稱無罪公封判令至市曹讀示之旣聞斷
辭告市人曰爾輩得好知府矣蓋李順嘗
有死罪繫獄此吏故縱之也(見語/録)
時有僧行止不明有司執之以白公公判其
　牒曰勘殺人賊旣而案問果一民也與僧
　同行於道中殺僧取其祠部戒牒三衣因
　自披剃爲僧寮屬問公何以知之公曰吾
　見其額上猶有繫巾痕也(記/聞)
主帥帳下寵卒恃勢嚇民暴取財物民有訴
　者其人縋城夜遯公差衙校往捕之戒曰
　爾於擒得處則渾衣撲入井中作逃走投
　井申來是時群黨忷忷知其巳投井故無
　它議又免與主帥有不恊名(語/録)
時民間訛言云有白頭老翁午後食人男女
　郡縣譊譊至暮路無行人公召犀浦知縣
　謂曰近訛言惑衆汝歸縣去訪市肆中歸
明人尚爲郷里患者必大言其事但立證
　解來明日果得之送上州公遂戮于市即
　日帖然夜市如故公曰妖訛之興沴氣乗
　之妖則有形訛則有聲止訛之術在乎識
斷不在乎厭勝(語/録)
李順黨中有殺耕牛避罪亡逃者公許其首
身拘母十日不出釋之復拘其妻一宿而
　來公斷云禁母十夜留妻一宵倚門之望
　何踈結髮之情何厚舊爲惡黨今又逃亡
　許令首身猶尚顧望就市斬之於是首身
　者繼至並遣歸業民悉安居(語/録)
乖崖守蜀兵火之餘人懷反側一日合軍旅
　大閱始出衆遂嵩呼者三乖崖亦下馬東
　北望而三呼復攬轡行衆不敢讙或以此
　事告韓魏公公曰當是時琦亦不敢措置
(麈/史)
李順王均亂蜀張公鎮成都一日見一卒抱
　小兒在廊下戯小兒忽怒批其父張公見
　之集衆語曰此方悖逆乃自習俗㓜巳如
　此况其長成豈不爲亂遂令殺之數日間
　又一卒相歐公問知其一乃上名遂斬次
　卒自是一軍肅然(巵/史)
公前後治益愛利之政不可悉紀舉其大者
　則公嘗以蜀地素狹㳺手者衆事寧之後
生齒日繁稍遇水旱則民必艱食時米㪷
直錢三十六乃按諸邑田稅如其價歲折
米六萬斛至春籍城中細民計口給劵俾
　輸元估糴之奏爲永制逮今七十餘年雖
　時有災饉米甚貴而益民無餒色者公之
　賜也蜀風尚侈好遨樂公從其俗凡一歲
之内㳺觀之所與夫飲饌之品皆著爲常
法後人謹而從之則治違之則人情不安
　輒以累罷去(神道碑○又語録云依當時米價三/百六十文科折米一斗與此不同)
公凢有興作先帖諸縣於民籍中係工匠者
具帳申來分爲四畨役十日滿則罷去夏
則夘入午歇一時冬抵莫放各給木札一
幞以禦寒工徒皆恱有一瓦匠因雨乞假
　公判云天晴蓋瓦雨下和泥事雖至微公
俱知悉(巵/史)
公採訪民間事無逺近悉得其實蓋不以耳
　目專委於人公曰彼有好惡亂我聦明但
各於其黨詢之再詢則事無不審矣李畋
問其旨公曰詢君子得君子詢小人得小
人各就其黨詢之雖事有隱匿者亦十得
　八九矣(語/録)
公寢室中張燈炷香通夕宴坐郡樓上鼔番
漏水歷歷分明儻一刻差誤必詰之守籖
者指名伏辜謂公爲神明公曰鼔角爲中
軍號令號令在前尚不分明其餘外事將
如何也(語/録)
公有清鑒善臧否人物凢所薦辟皆方廉恬
　退之士甞曰彼好奔競者將自得之何假
　吾舉(神道碑○又語録云轉運黄虞部好舉時才/之士公勸曰大凡舉乆須舉好退者好退者)
(廉謹知耻若舉之則志節愈堅少有敗事莫舉奔競/者奔競者能曲事謟媚求人知巳若舉之必能矜才)
(好利累及舉官故不少矣其/人旣解奔競又何須舉他)
益不貢士者幾二十年學校頽替公察郡人
　張及李畋張逵者皆有學行爲郷里所服
　遂延獎加禮敦勉就舉後三人悉登科歷
　美官於是兩川學者知勸文風日振(神道碑〇/又湘山野)
(録云初蜀人雖知向學而不樂仕宦公察其有聞於/郷者得張及李畋張逵暇日召與語徃徃延入卧内)
(從容欵曲故公於民情無不察亦三人佐之也○又/語録曰公問李畋曰子同人中有善講習者否畋以)
(同門生劉式對公遂辟充州學主諸生受業者五十/餘人毎休務日就學置酒以勸勞之自爾蜀人不以)
(千里爲逺來/學者甚衆)
忠定公每斷事有情輕法重情重法輕者必
　爲判語讀以示之蜀人鏤版謂之戒民集
　大抵以敦風俗篤孝義爲夲也(湘山/野録)
忠定公爲御史中丞一日於行香所宰相張
　齊賢呼叅知政事温仲舒爲郷弟及它語
　鄙甚公以非所冝言失大臣體遂彈奏之
　齊賢深以爲恨後於　上前短公曰張詠
　夲無文凡有申奏皆婚家王禹偁代爲之
　禹偁前在翰林作齊賢罷相麻詞其辭醜
　詆故齊賢兩欲中傷之公聞自辨　上曰
卿平生著述幾多可進來公遂以所著進
上閱於龍圖閣未竟賜坐　上曰今日暑
甚頋黃門於御几取常所執紅銷金龍扇
賜公且稱文善公起再拜乃納扇於几
　上曰便以賜卿美今日獻文事(澠水/燕談)
公文章雄健有氣骨稱其爲人甞爲聲賦梁
　公周翰覽而歎曰二百年來不見此作矣
(神道/碑)
公知杭州事時歲飢民冒禁販鹽捕獲者數
百人公悉寛其罰官屬執言不可公曰錢
塘十萬家餓殍如此若鹽禁益嚴則聚而
爲盗患益甚矣俟秋成敢爾當痛以法繩
之境内卒以無擾(神道/碑)
公在杭有冨民病將死子方三歲乃命其婿
主其貲而與婿遺書曰他日欲分財即以
十之三與子而以七與婿子時長立果以
財爲訟婿持其遺書詣府請如元約公閱
之以酒酹地曰汝之婦翁智人也時以子
㓜故以此屬汝不然子死汝手矣乃命以
　其財三與婿而子與其七皆泣謝而去服
　公明斷(神道/碑)
初公之自蜀還也詔以諫議大夫牛冕代公
　公聞之曰冕非撫御才其能綏輯乎始踰
年果致神衛大校王均之亂逐冕據益州
後雖討平之而民尚未寧㑹益守馬公知
節徙延安　上以公前治蜀長於安集威
惠在人復以公爲樞宻直學士遷刑部侍
郎知益州事蜀民聞之皆鼓舞相慶如赤
子乆失父母而知復來鞠我也公知民信
　巳易嚴以寛凡一令之下人情無不慰愜
蜀部復大治轉運使黄觀以政迹聞賜詔
加獎就改吏部侍郎命謝濤廵撫于蜀
上遣濤諭公曰得卿在蜀朕不復有西顧
　之憂因詔公與濤議鑄景德大鐵錢于嘉
　卭州一當小鐵錢十銅錢一于今便之(神道/碑)
公問李畋曰百姓果信我否對曰侍郎威惠
　及民民皆信服公曰前一任則未也此一
任應稍稍爾秀才只此一箇信五年方得
成(語/録)
時金陵多火災居者不安公廉知皆奸民所
　爲潜捕得之乃命先折其脛斬之以徇火
　患遂絶(神道/碑)
有范延貴者爲殿直押兵過金陵張忠定公
　爲守因問曰天使㳂路來還曽見好官貟
　否延貴曰昨過袁州萍郷縣邑宰張希顔
　者雖不識之知其好官貟也公曰何以言
　之延貴曰自入縣境驛傳橋道皆完葺田
　萊墾闢野無惰農及至邑則廛肆無賭博
　市易不敢諠爭夜宿邸中聞更鼔分明以
　是知其必善政也公大笑曰希顔固善矣
　天使亦好官貟也即日同薦於朝希顔後
爲發運使延貴亦爲閤門祗候皆號能吏
　也(東軒/筆録)
忠定公自金陵入苦腦疽未陛見御史閤門
累奏　上寛其告俾養疾公恨不得面陳
所懷乃抗論近年虚國家帑藏竭生民膏
　血以奉無用之土木者皆賊臣丁謂王欽
若啓　上侈心之所爲也不誅死無以謝
　天下章三上不報出知陳州　眞宗甞稱
　其材任將帥以疾不盡其用深嘆惜之(渑/水)
(燕談○又記聞所載與此大同但云乞斬丁謂頭置/於國門以謝天下然後斬詠頭置於丁氏之門以謝)
(丁謂/上亦不罪焉○又談叢云公疾旣愈/上使/中人徃問將召之也丁謂以白金千兩賂使者還言)
(如故乃/不召)
公在陳一日方食邸報至公且食且讀旣而
抵案慟哭乆之哭止復彈指乆之彈止罵
詈乆之乃丁晉公逐萊公也公自知禍必
及已乃延三大户於便坐與之博袖間出
彩骰子勝其一坐乃買田宅爲歸計以自
　汙晉公聞之亦不害也余謂此智者爲之
賢者不爲也賢者有義而巳寧避禍哉禍
豈可避耶(談/叢)
公早學劒遂精其術兩河間人無敵者生平
勇於爲義遇人艱急苟情有可哀必極力
　以濟無所頋惜(神道碑○又蒙求曰張詠少學擊/劒樂爲竒節有士人逰宦逺郡爲)
(僕夫持其不法事恐之且欲其女爲妻即止嵗乆益/恣横不能制詠寓於傳舎知其事即陽假此僕爲馭)
(單騎出城至林麓中斬之而還/相傳此事是舉進士時史不言)
公之當官凡所施設動有逺識始時人或不
　能測其後卒有大利民感無窮至自奉養
　逮于服玩之具則寡薄儉陋雖寒士不若
　也公退闢静室焚香燕坐聚書萬卷徃徃
　手自校正旁無聲色之好(神道碑○又語録/云公寢室中無侍)
(婢服玩之物閴如也李畋甞侍坐廡下因謂公寢禪/室不如公哂曰吾不爲輕肥爲官以至此吾徃年及)
(第後以詩寄傅霖逸人云前年失脚下漁磯苦戀明/時未得歸寄語巢由莫相笑此心不是愛輕肥豈今)
(日之言也○東軒筆録云王均李順之亂凡官於蜀/者多不挈家以行張公知益州單騎赴任官属憚其)
(嚴峻莫敢蓄婢使者公不欲絶人情遂自買一婢以/侍巾􁆽自此官属稍稍置姬侍矣公在蜀四年𬒳召)
(還闕呼婢父母出貲以嫁之仍處女也公在蜀一日/有術士上謁自言能煆汞爲白金公即市汞百兩俾)
(煆一火而成不耗銖兩公立命工煆爲一大香爐鑿/其腹曰充大慈寺殿上公用送寺中以酒榼遺術者)
(而謝/絶之)
公天賦正直濟以剛果始終挺然無所屈撓
自力學筮仕則有澤及天下之心而以冨
貴爲薄逸人傅霖髙蹈之士與公素善公
甞與夜㑹劇談時諸鄰多病瘧者一夕頓
愈甞訪三峯陳先生摶一見公厚遇之顧
　謂弟子曰此人於名利澹然無情逹必爲
　公卿不逹則爲帝王師其爲髙人推重如
　此(神道碑○又語録云公少時謁華山陳圖南遂欲/隱居圖南曰公方有官職未可議此其勢如失火)
(家待君救火/豈可不赴也)
初蜀新亂張尚書至公宇襲舊制周列更鋪
　凡數百所公即日命罷之人心大安及代
　去留一卷實封文字與僧正希白且云候
　十年觀此後十年公薨于陳州訃至蜀人
　罷市號慟希白爲公設大㑹齋請知府凌
䇿諫議發開所留文字乃公畫像衣兎褐
繫絛草裹自爲賛曰乖則違俗崖不利物
　乖崖之名聊以表德因號乖崖公遂畫于
　天慶觀仙遊閣又九曜院皆畫公像府衙
　之東南隅又有祠堂皆後人思公而爲之
也
公曰事君者廉不言貧勤不言苦忠不言已
　效公不言已能斯可以事君矣(語/録)
公謂李畋曰大小之事皆湏用智智猶水也
　不流則腐若凡百不用智臨大事之際寧
有智來(語/録)
公曰爲政之道府吏曰治未也庶民曰治未
　也僧道曰治未也未若識見無私學古之
　士曰治斯治矣(語/録)
公曰臨事有三難能見一也見而能行二也
　當行必果决三也(語/録)
公謂李畋曰子還知公事有隂陽否對曰未
　也曰凡百公事未著字前則屬陽陽主生
　也通變由之著字後屬隂隂主刑也刑貴
　正名名不可改(語/録)
公謂李畋曰子異日爲政信及於民然後教
之言及於義然後勸之動而有禮然後化
　之静而無私然後民安而樂業矣行斯四
者在乎先率其身不然則民退必有後言
矣又曰子見舊政之弊其大者卒不須革
觀釁而動乗而革之雖痛繩以法亦怨不
生也(語/録)
李畋苦痁旣瘳請謁公曰子於病中曾得移
　心法否對曰未也公曰人能於病中移其
　心如對君父畏之敬之静乆自愈(語/録)
王陶云臨川晏詹甞爲余言張公自蜀還對
　眞宗言蜀中兵亂　朝廷處置緩急有失
　幾冝者因言如王旦乃太平宰相爾　眞
　宗黙然它日御便殿召公對謂公曰王旦
　眞太平宰相也仰視殿霤無它言公遂退
　夫一語不合大功盡棄人之爲言固難矣
哉
蘇軾書公帖後云以寛得愛愛止於一時以
　嚴得畏畏止於力之所及故寛而見畏嚴
　而見愛皆聖賢之難事而所及者逺矣張
　忠定公治蜀用法之嚴似諸葛孔明諸葛
　孔明與公遺愛皆至今蓋尸而祝之社而
　稷之也
　　　三之四
　　　　叅政張文定公
　　公名方平字安道宋城人明道二年以
　　茂材異等擢爲祕書省校書郎知蘇州
　　崑山縣又以賢良方正直言極諌中選
　　通判睦州召知諌院知制誥除翰林學
　　士爲三司使坐事出知滁州徙江寜府
　　杭州入判流内銓知滑州移益州以三
　　司使召還復出知南京帥秦州　英宗
　　𥘉召還翰林爲學士承旨　神宗即位
　　除叅知政事丁父憂服除入覲知陳州
　　徙南京過闕除宣徽使知青州公以
　　英宗所書立　神宗十五字進遂詔歸
　　本院供職除中太一宫使乆之復請去
　　乃易宣徽南院使判應天府請老以太
　　子少師致仕元祐六年薨年八十五
公年十三入應天府學潁悟絶人家貧無書
　甞就人借三史旬日輙歸之曰吾巳得其
　詳矣凢書皆一閱終身不再讀屬文未甞
　起草宋綬蔡齊見之曰天下竒材也共薦
　之(蘇内翰/撰墓誌)
通判睦州時趙元昊欲叛而未有以發則爲嫚
　書求大名以怒朝廷規得譴絶以激使其
　衆公以謂朝廷自景徳以來旣與契丹盟
　天下忘備將不知兵士不知戰民不知勞
　蓋三十年矣若驟用之必有䘮師蹶將之
　憂兵連民疲必有盗賊意外之患當含垢
　匿瑕順適其意使未有以發得歲月之頃
　以其間選將厲士堅城除器爲不可勝以
　待之雖元昊終於必叛而兵出無名吏士
　不直其上難以決勝小國用兵三年而不
　見勝負不折則破我以全制其後必勝之
　道也方是時士大夫見天下全盛而元昊
　小醜皆欲發兵誅之惟公與吴育同議議
　者不深察以二人之論爲出於姑息遂決
　計用兵天下騷動公獻平戎十䇿大略以
　爲邊城千里我分而賊専雖屯兵數十萬
　然賊至常以一擊十必敗之道也旣敗而
　圖之則老師費財不可爲已冝及民力之
　完屯重兵河東示以形勢賊入㓂必自延
　渭而夏州巢穴之守必虚我師自麟府渡
　河不十日可至此所謂攻其所必救形格
　勢禁之道也宰相吕夷簡見之謂宋綬曰
　君能爲國得人矣然不果用其䇿(墓/誌)
方元昊之叛也禁兵皆西而諸路守兵多㨂
　赴闕郡縣無備乃命調額外弓手公在睦
　州條上利害八事及是有旨遣使於陜西
　河東京東西路刺弓箭手爲宣毅保捷指
　使公連上䟽争之甚力不從所刺兵二十
　餘萬人皆市人不可用而宣毅驕甚所至
　　爲宼自是民力大困國用一空識者以不
　　從公言爲恨(墓/誌)
　元昊旣叛陜西四路置帥夏英公竦爲緫帥
　　居長安不臨邊精兵勇將得留寘麾下四
　　路戰守出入皆取決焉旣逺不及事而四
　　路負敗罰終不及緫帥知制誥張公安道
　　爲諌官言自古元帥無不身自對敵雖齊
　　桓晉文覇主亦親履行陣至於將佐有敗
　　元帥必任其責諸葛亮爲大將軍馬謖之
　　敗降右將軍此古今通義也今夏竦端坐
　長安末甞臨敵諸路失律一皆不問有緫
　帥之名而無緫帥之實乞據四路敗事加
　以責罰而罷緫帥使四路帥臣自任戰守
　之計有事干它路者遞相關報隨冝救應
　於事爲便朝廷從之英公降知别州而四
　路各任其事蓋始於此(龍川/志)
慶暦元年西方用兵已六年矣　上旣益厭
　兵而賊亦困弊不得耕牧休息虜中疋布
　至十餘千元昊欲自致其道無由公慨然
　上䟽曰　陛下猶天地父母也豈與此犬
　豕豺狼較勝負乎願因今嵗郊赦引咎示
　信開其自新之路申敕邊吏勿絶其善意
　若猶不悛亦足以怒我而曲彼雖天地鬼
　神必將誅之　仁宗喜曰是吾心也命公
　以䟽付中書吕夷簡讀之拱手曰公之言
　及此是社稷之福也是歲赦書開諭如公
　意明年元昊始請降(墓/誌)
權知開封府府事至繁爲尹者皆置版以記
　事公獨不用黙記數百人以次決遣了無
　遺忘吏民大驚以爲神不敢復欺(墓/誌)
元昊遣使求通巳在界上而契丹與元昊(御/名)
　隙使來約我請拒絶其使時主者欲遂納
　元昊故爲荅書曰元昊若盡如約束則理
　難拒絶　仁宗以書示公與宋祁公上議
　曰書詞如此是拒契丹而納元昊得新附
　之小羗而失乆和之強虜也封冊元昊而
　契丹之使再至能終不聽乎若不聽則契
　丹之怨必自是始若聽而絶之則中國無
　復信義永斷招懷之理矣是一舉而失二
　虜也當賜元昊詔曰朝廷納卿誠𣢾本縁
　契丹之請今聞卿招誘契丹邊户失舅甥
　之歡契丹遣使爲言卿冝審處其事但嫌
　隙朝除則封冊莫行矣如此於西北爲兩
　得時人伏其精識(墓/誌)
宰相賈昌朝與叅知政事吴育忿争　上前
　公將對昌朝使人約公當以公代育公怒
　叱遣曰此言何爲至於我哉旣對極論二
　人邪正曲直然育卒罷(墓誌〇又荆公曰録云/神宗甞言方平少時)
(好進甞自干/仁宗求爲執政荆公言方平爲/御史中丞専附賈昌朝誤/仁宗賞罰甚衆)
前三司使王拱辰請㩁河北鹽旣立法矣而
　未下公見　上問曰河北再搉鹽何也
　仁宗驚曰始立法非再也公曰周丗宗搉
　河北鹽犯輙處死世宗北伐父老遮道泣
　訴願以鹽課均之兩稅而㢮其禁丗宗許
　之今兩稅鹽錢是也豈非再搉乎　仁宗
　大悟曰卿語宰相立罷之公曰法雖未下
　民已户知之當直以手詔罷不可自有司
　出也仁宗大喜命公宻撰手詔下之河朔
　父老相率拜迎於澶州爲佛老㑹者七日
　以報　上恩且刻詔書北京至今父老過
　其下必稽首流涕(墓誌○又龍川志云河朔地/鹻民刮鹻煎鹽不買而足用)
(周世宗常搉海鹽共得三十萬緡民多犯法極苦之/藝祖征河東還父老進狀乞隨兩稅納錢三十萬)
(緡而罷搉法/藝祖許焉今兩稅外食鹽錢是巳是/時民於澶州河橋設感聖恩道埸父老至今能道之)
(及/仁宗朝王君貺爲三司使復議搉法未定君貺/去職張安道繼之具本末以奏且曰河朔歲有河堤)
(國信之勞比諸道爲苦恐不冝復搉鹽以困之/仁/宗驚曰朕不知也柰何重困河朔生靈卿爲朕譔數)
(句語朕將親批出使河朔人知此意即批奏牘後曰/朕恐河朔軍民復食貴鹽所請冝不行時賈魏公昌)
(朝留守北都聖語至即刻石於府園騎山樓癭木亭/上及賈公再守魏而提點刑獄薛向宻奏乞行搉法)
(託以它事入議朝廷許之賈公具知其計及其還置/酒邀之中食引至騎山癭木亭相對酒五行無它語)
(向顧見石刻知事巳露遂不復議搉事魏人以此深/德賈公○又筆談亦云/太祖甞降墨勑聽民賈販)
(唯収稅錢與/龍川志同)
慶暦中衛士夜逾宫垣爲變　仁宗旦語二
　府以貴妃張氏有扈蹕之功樞宻使夏竦
　倡言冝講求所以尊異貴妃之禮宰相陳
　執中不知所爲公見執中言漢馮婕妤身
　當猛獸不聞有所尊異且　皇后在而尊
　貴妃古無是禮若果行之天下謗議必大
　萃於公終身不可雪也執中聳然敬從公
　言而罷(墓/誌)
自陜右用兵公私困之公言自祥符以來萬
　事惰㢮務爲姑息漸失　祖宗之舊取士
　任子磨勘遷𥙷之法旣壞而任將飬兵皆
　非舊律國用旣窘則政出一切大啇姦民
　乗隙射利而茶鹽香礬之法亂矣此治亂
　盛衰之本不可以不急治且比年以來朝
　廷頗引輕嶮之人布之言路違道干譽利
　口爲賢内則臺諌外則監司下至吏胥僮
　奴皆可以(御/名)危其上自將相公卿宿貴之
　人皆争屈體以収禮後軰有不然者則謗
　毀隨之惴惴焉惟恐不免何暇展布心腹
　爲國立事哉此風不革天下無時而治也
(墓誌〇又龍川志云張公安道甞爲予言道非眀民/将以愚之/國朝自/真宗以前朝廷尊嚴天下私)
(說不行好竒喜事之人不敢以事揺撼朝廷故天下/之士知爲詩賦以取科第不知其它諺曰水到魚行)
(旣巳官之不患其不知政也昔之名宰相皆以此術/馭天下/仁宗𥘉年王沂公吕申公爲政猶持此論)
(自設六科以來士之翹俊者皆争論國政之長短二/公旣罷則輕銳之士稍稍得進漸爲竒論以撼朝廷)
(朝廷往往爲之動揺廟堂之淺深旣可得而知而好/名喜事之人盛矣申公雖復作相然不能守其舊俗)
(意雖不喜而亦從風靡矣其始也范諷孔道輔范仲/淹三人以才能爲之稱首其後晏元獻爲政冨鄭公)
(入叅政事多置諌官以廣/上聽/上方嚮之而晏/公深爲之助乃用歐陽修余靖蔡襄孫沔等並爲諌)
(官諌官之勢自此日横鄭公尤傾身下士以求譽相/師成風上以謙虚爲賢下以傲誕爲髙於是私說遂)
(勝而朝廷輕矣然予以張公之論得其一不得其二/徒見今丗朝廷輕甚故思曩日之重然不知其敝也)
(大臣恣爲非横而下無由能動其害亦不細也使丁/晉公之時臺諌言事必聽巳如/仁宗中年其敗巳)
(乆矣至於申公非諸公並攻其短其害亦必有甚者/蓋朝廷之重輕則不在此誠使正人在上與物無私)
(而舉動適當下無以議之而朝廷重矣安在使下不/得議哉下情不上通此亦人主之深患也可則從之)
(否則違之豈害於重哉西漢之𥘉専任功臣侯者如/絳灌之流不可謂不賢至使賈誼董仲舒皆老死不)
(得用事徧則害生故曰張公得/其一不得其二由此言之也)
秦州叛羗斷古渭路帥張昪發兵討賊而副
　緫管劉渙不受命皆罷之以公代昪公力
　辭曰渙與昪有階級今互言而兩罷帥不
　可爲也昪以故得不罷(墓/誌)
移鎭西蜀始李順以甲午歲叛蜀人記之至
　是方以爲憂而轉運使攝守事西南夷有
　卭部川首領者妄言蠻賊儂智髙在南詔
　欲來宼蜀攝守大驚調兵築城民大驚擾
　朝廷聞之發陜西歩騎戍蜀兵仗絡繹相
　望於道詔促公行且許以便冝從事公言
　南詔去蜀二千餘里道嶮不通其間皆雜
　種不相役属安能舉大兵爲智髙宼我哉
　此必妄也臣當以静鎭之道遇戍卒兵仗
　輙遣還入境下令卭部川曰宼來吾自當
　之妄言者斬悉歸所調兵罷築城之役㑹
　上元觀燈城門皆通夕不閉蜀遂大安巳
　而得卭部川之譯人始爲此謀者斬之梟
　首境上而配流其餘黨於湖南西南夷大
震先是朝廷獲智髙母子留不殺欲以招
　智髙至是乃伏法復以三司使召還奏罷
　蜀横賦四十萬減鑄鐵錢十餘萬蜀人至
　今紀之(墓/誌)
公𥘉主計京師有三年粮而馬粟倍之至是
　馬粟僅足一歲而粮亦減半因建言京師
　無山河之險特依重兵以立國耳兵恃食
　食恃漕運河控引江淮利盡南海天聖以
前歲發民浚之故河行地中有張君平者
　以䟽導京東積水始輟用汴夫其後淺妄
　者争以裁減費役爲功河日湮塞今仰而
　望河非　祖宗之舊也遂畫漕運十四䇿
　宰相冨弼請施行之退謂公曰自慶暦以
　來公論食貨詳矣其後未期而京師有五
　年之蓄(墓/誌)
知秦州時亮祚方驕僣閱士馬築堡篳篥城
　之西壓秦境上屬户皆逃匿山林公即料
簡將士聲言出塞實按軍不動賊旣不至
　言者因論公無賊而輕舉宰相曽公亮曰
　兵不出塞何名爲輕舉有備而賊不至則
　以輕舉罪之邊臣自是不敢爲先事之備
　矣(墓誌○按温公集有論張方平守邊輕易狀言其/姦憸貪猥士論共知在秦州貴倨下情不通臣罪)
(其素無備不罪/其過爲備也)
英宗不豫學士王珪當直不召召公赴福寜
　殿　上憑几不言賜公坐出書一幅八字
　曰來日降詔立皇太子公抗聲曰必頴王
　也嫡長而賢請書其名　上力疾書以付
　公公旣草制㝷充冊立皇太子禮儀使(墓/誌)
神宗即位召見側門公曰　仁宗崩厚葬過
　禮公私騷然請損之　上曰奉先可損乎
　公曰遺制固云以先志行之　天子之孝
　也　上歎曰是吾心也公又奏百官遷秩
　恩已過厚若錫賚復用嘉祐近比恐國力
　不能支乞追用乾興例足矣從之省費十
　七八(墓/誌)
御史中丞王陶擊宰相叅知政事吴奎與之
辨上欲罷奎且諭公曰奎罷當以卿代
　公力辭曰韓琦乆在告意保全奎奎免必
　不復起琦勲在王室願　陛下復奎位手
　詔諭琦以全始終之分及奎罷竟以公代
　之(墓誌○又温公集有二劄子論方平姦邪貪猥/甞爲包拯所論事迹甚多温公由此罷臺職云)
御史中丞缺曽公亮欲用王安石公極論安
　石不可用(墓誌○又記聞云/上將召用介甫訪/於大臣争稱譽之張安道時爲承旨獨)
(言安石言僞而辨行僞而堅用/之必亂天下由是介甫深怨之)
知陳州時方置條例司行新法率欲以豐財
　而強兵公因陛辭極論其害皆深言危語
　曰水所以載舟亦所以覆舟兵猶火也不
戢當自焚若行新法不巳其極必有覆舟
自焚之憂　上雅敬公不甚其言曰能復
少留乎公曰退即行矣　上亦悵然(墓/誌)
公在陳州暇日坐西軒聞外板築喧甚曰民
築嘉應侯張太尉廟公曰巢賊亂天下趙
犫以孤城力戰保此州捍大患者也此而
　不祀張侯何爲者哉命夷其廟立趙侯祠
(墓/誌)
延和殿賜坐問　祖宗禦戎之䇿孰長公曰
太祖不勤逺略如夏州李彛興靈武馮暉
　河西折御卿皆因其酋豪許以丗襲故邊
　圉無事董遵誨捍環州郭進守西山李漢
　超保關南皆十餘年優其禄賜寛其文法
　而少遣兵諸將財力豐而威令行間諜精
　審吏士用命賊所入輙先知併兵禦之戰
　無不克故以十五萬人而獲百萬之用終
　太祖之丗邊鄙不聳天下安樂及　太宗
　平并州欲逺取燕薊自是歲有契丹之虞
　曹彬劉廷謙傳潜等數十戰各亡士卒十
　餘萬又内徙李彞興馮暉之族致繼遷之
　變三邊皆擾朝廷始旰食矣　眞宗之𥘉
　趙徳明納𣢾及澶淵之克遂與契丹盟至
　今人不識兵革可謂盛徳大業　祖宗之
　事大略如此亦可以鑒矣近歲邊臣建開
　拓之議皆行嶮僥倖之人欲以天下安危
　試之一擲事成則身蒙其利不成則　陛
　下任其患不可聽也　上曰慶暦以來卿
　知之乎元昊𥘉臣何以待之公曰臣時爲
　學士誓詔封冊皆臣所草具言本末　上
　驚曰爾時已爲學士可謂舊徳矣時契丹
　遣泛使蕭禧來　上問虜意安在公曰虜
　自與中國通好安於豢飬吏士驕惰實不
　欲用兵昔蕭英劉六符來　仁宗命二府
　置酒殿廬與語英頗泄其情六符變色目
　之英歸竟以此得罪今禧黠虜願如故事
　令大臣與議無屈　帝尊與虜交口禧至
　以河東疆事爲辭　上復以問公公曰嘉
　祐二年虜使蕭扈甞言之朝廷討論之詳
　矣命舘伴王洙詰之扈不能對録其條目
　付扈以歸因以洙藁上之禧當辭偃蹇卧
　驛中不起執政未知爲言公班次二府因
　朝謂樞宻使吴充曰禧不即行使主者日
　致餽而切問且使邊吏以其故檄虜中可
　也充啓用其說禧即日行(墓/誌)
故事歲賜契丹金繒服器召二府觀焉熈寜
　中張文定公以宣徽使與召衆謂　天子
　脩貢爲辱而　陛下神武可一戰勝也公
　獨曰　陛下謂宋與契丹凢幾戰勝負幾
　何兩府八公皆莫知也　神宗以問公公
　曰宋與契丹大小八十一戰惟張齊賢太
　原之戰才一勝耳　陛下視和與戰孰便
　上善之(談/叢)
上數欲廢易汴渠公曰此　祖宗建國之本
　不可輕議餉道一梗兵安所仰食則朝廷
　無措足之地矣(墓/誌)
自王安石爲政始罷銅禁姦民日銷錢爲器
　邊關海舶不復譏錢之出故中國錢日耗
　而西南北三虜皆山積公極論其害請詰
　問安石舉累朝之令典所以保國便民者
　一旦削而除之其意安在(墓/誌)
髙麗使過南京長吏當送迎公言臣班視二
　府不可爲陪臣屈詔獨遣少尹(墓/誌)
師征安南公以謂舉西北壯士徤馬棄之南
　方其患有不可勝言者若老師費財無功
　而還則社稷之福也且交趾風俗與諸夷
　不類自建隆以來吴昌文丁部黎桓李公
　温四易姓矣皆以大校篡立有唐末五代
　藩鎭傾奪之風此可以計破者也(墓/誌)
新法旣鬻坊埸河渡司農又并祠廟鬻之官
　旣得錢聽民爲賈區廟中侮慢穢踐無所
　不至公言宋王業所基也而以火王閼伯
　封於啇丘以主大火㣲子爲宋始封此二
　祠者獨不可免於鬻乎　上震怒批出曰
　慢神辱國無甚於斯於是天下祠廟皆不
　得鬻(墓/誌)
公自念將老無以報　上論事益切至於論
　用兵起獄尤爲反復深言曰老臣且死見
　先帝地下有以籍口矣　上爲感慟至永
　樂之敗頗思其言(墓/誌)
　　　三之四
　　　　樞宻馬正惠公
　　公名知節字子元幽州薊人父全義從
　　太祖定天下力戰有功卒公年七歲
　　太祖召見禁中賜名𥙷官歷典數郡景
　　德中擢檢校太保簽書樞宻院事進樞
　　宻副使岀知天雄軍召知樞宻院事岀
　　知貝州卒年六十五
開寳五年公年十八監彭州兵馬以嚴飭見
　憚如老將太平興國三年領兵戍秦州清
　水姦人李飛雄乗驛稱詔捕公及秦隴廵
　檢劉文𥙿等將繫之秦州劫獄囚盗庫兵
　以反公辨其詐與文𥙿執飛雄治殺之(王/荆)
(公撰神/道碑)
雍熈二年監博州兵馬時劉延讓敗於君子
　驛而契丹歸矣公方料丁壯集芻粮繕城
　治械如冦至吏民初不恱其生事也巳而
　契丹果至度不可攻乃去(神道/碑)
知定逺軍時議發河南十三州之民轉饟河
　北公告轉運使樊知古此軍聚兵少而積
　粟多簸其腐尚可得十七知古用此得粟
　五十萬斛以罷河南之役事聞朝廷　太
　宗嘉之(神道/碑)
李順之亂公討平劒州召還至三泉而復以
　公與王繼恩討賊繼恩怒公抗直使守彭
　州盡收其軍而與之羸卒三百賊率其衆
　至號十萬公力戰一日亡其卒太半乃夜
獨岀招救兵復入賊以敗去(神道/碑)
蜀卒劉旰聚黨數千人爲亂所攻數州至輙
　取之公以卒三百追至蜀州與戰旰走卭
　州而招安使上官正召公歸成都計事公
　爲正畫曰賊破卭州必乗勝薄我我軍雖
　倍未易敵也不如迎其弊急擊破之必矣
　遂行次方井與正合殺旰等無噍類(神道/碑)
知秦州諸羌質子有三十年不釋者公悉歸
　之諸羌德公訖公去無一人犯塞(神道/碑)
知成都府有告騎士謀爲變者所引以千數
　公捕殺其首七人而置其餘無所問自乾
德後歲漕蜀物以冨人爲送吏多坐漂失
籍其家公奏擇三班使臣及三司軍大將
代之而課其漕事爲賞罰至今便之(神道/碑)
知延州至郡羌方以兵覷邊㑹上元開門張
燈視以無爲而羌卒不能爲冦(神道/碑)
又移知鎮州㑹契丹入邊自澶以北城郭皆
晝閉詔使過公輒留之而募人間行送詔
皆得其報以聞又以便冝使所至受諸漕
輓給邊之物故契丹欲虜掠無所得車駕
次澶州大將王超提卒數十萬逗留不赴
　公屢趣之乃岀師猶辭以中渡無橋至則
　公先巳度材一夕而橋就　上聞手詔褒
　之且知公果可以屬大事也(神道/碑)
祥符元年東封泰山以爲行宫都緫管自此
　行幸必以公爲都緫管許以專殺公部分
明約束審出入肅然而未甞輙戮一人(神道/碑)
邊將言契丹近塞大臣議皆請發兵以備公
　獨議使邊將移書問狀從之契丹解去(神道/碑)
除樞宻副使當是時契丹巳盟大臣方言符
瑞而公每不然之獨常從容極言天下雖
安不可忘戰去兵之意及它爭議甚衆
眞宗多以公言爲是(神道/碑)
公少忼慨以武力智謀自喜又能好書賔友
　儒者所與善必一時豪傑有集二十卷其
　文長於議論(神道/碑)
自始仕以至登用遇事謇謇未甞有所顧憚
　王冀公丁晉公用事每廷議得其不直輙
　面詆之　眞宗初或甚忤然終以此知公
　而天下至今稱其正直(神道碑〇又記聞曰/眞宗末王欽若每奏事)
(或懷數奏出其一二其餘皆匿之旣退以已意稱聖/旨行之甞與馬知節俱奏事/上前欽若將退知節)
(目之曰懷中奏何不盡出之〇又王文正遺事曰樞/宻馬公知節與同列奏對次忽厲聲曰王欽若等讀)
(盡劄子莫謾官家馬公退見王文正公詞色尚怒因/語公曰諸子/上前議論如此知節幾欲以笏擊死)
(之但恐驚動君相耳公歎撫乆之/馬公方直惟公力保庇於/上前)
眞宗東封泰山車駕發京師　上及從官皆
　𬞞食封禪禮畢　上勞宰臣王旦等曰卿
　等乆食𬞞不易旦等皆再拜馬知節獨進
　言𬞞食者唯　陛下一人耳王旦等在道
　與臣同次舎無不私食肉者於是旦等皆
　再拜曰誠如知節之言(記/聞)
三朝名臣言行後録卷第四之一
　　　　樞宻胡文恭公
　　公名宿字武平常州晉陵人中進士第
　　爲眞州楊子尉召試爲舘閣校理通判
　　宣州知湖州爲兩浙轉運使召還修起
　　㞐注知制誥遷翰林學士嘉祐六年拜
　　左諌議大夫樞宻副使　英宗即位出
　　知杭州　神宗初以疾告除太子少師
　　致仕命未至而卒年七十二
通判宣州有𬒳誣以殺人者獄成議法將抵
　死公疑之呼囚以訊囚憚箠楚不敢言公
　正衣冠坐堂上思之俄而假寐夢有人來
告曰吴姓也公遽引囚辟左右復訊之囚
　曰旦將之田縣吏執以赴官不知其由也
　公取獄辭窮治乃𬒳歐之婦與吴姓姦姦
　者殺其夫與婦謀執平人以告也公之精
　誠格物盖如此(胡宗愈/撰行狀)
知湖州前守滕公大興學校費民錢數千萬
　安定先生胡公瑗始教授於其間未訖滕
　公罷去羣小斐然謗議以爲滕公用錢有
　不明者自通判以下不肯書其簿公於坐
　折之曰君佐滕侯幾時矣假滕侯之謀有
　不臧奚不早告隂拱以觀俟其去廼非之
　豈古人分謗之意哉一坐大漸爲公書公
　廼闢齋㕔於學之東増舎益弟子貟安定
　先生之敎得盛於東南東南之士知本經
　術行義以爲學者公之力爲最多(行/狀)
未幾丁母憂毀瘠終制逾三年不㞐於内時
　人比之孟獻子(行/狀)
入内都知楊懷敏坐衛士夜盗入禁中驚乗
輿斥出爲和州都監懷敏用事乆勢動中
　外未幾召復故職公知制誥封還辭頭不
草制論曰衛士之變蹤跡連懷敏得不窮
　治誅死幸矣豈冝復在左右其命遂止(歐/陽)
(公撰/墓誌)
公爲人清儉謹黙内剛外和羣㞐笑語讙譁
　獨正顔色温温不動聲氣與人言必思而
　後對故其涖官臨事(御/名)重不輙發發亦不
　可囬止而其趣要歸於仁厚(墓/誌)
朝議在官年七十而不致仕者有司以時桉
　籍舉行公以謂飬廉恥厚風俗冝有漸而
　欲一切以吏議從事殆非所以優老勸功
　之意當少緩其事使人得自言而全其美
　節朝廷嘉其言是至今行之(墓誌〇又行狀云/公謂廉恥之責當)
(先士人功舊之甄冝厚武士邊防偏禆京師將校年/七十者衆其間曽經行陳立功伐一旦下令悉令告)
(老沮立功之心解守邊之體非所以爲國飬恩也時/包公拯親建此議屢以詞氣折公公論不可奪朝廷)
(卒從/公議)
皇祐新樂成議者多異論有詔新樂用於常
　祀朝㑹而郊廟仍用舊樂公言書稱同律
　而今舊樂髙新樂下相去一律難並用而
　新樂未施於郊廟先用之朝㑹非先王薦
　上帝配祖考之意皆不可近制禮部四歲
　一貢士議者患之請更爲間歲議已定公
　獨以爲不然曰使士子廢業而奔走無寜
歲不如復用三歲之制也衆皆以公言爲
非行之數年士子果以爲不便而卒用三
歲之制(墓/誌)
公學問該博兼通隂陽五行天人災異之說
　南京鴻慶宫災公以謂南京　聖宋所以
受命建號而大火主於啇丘國家乗德而
　王者也今不領於祠官而比年數災宐修
　火祀事下大常歲以長吏奉祠啇丘自公
　始慶暦六年夏河北河東京東同時地震
　而登萊尤甚公以歲推之曰明年丁亥歲
　之刑德皆在北宫隂生於午而極於亥然
　隂猶彊而未即伏陽猶㣲而未即勝此所
　以震也是謂龍戰之㑹而其位在乾今西
　北二虜中國之隂也宐爲之備不然必有
　内盗起於河朔明年王則以貝州叛公又
　以爲登萊視京師爲東北易艮少陽之位
　也今二州並置金坑多聚民以鑿山谷陽
　氣損泄故隂勝而動縣官入金歲幾何小
　利而大害可即禁止以寜地道皇祐五年
　正月㑹靈宫災是歲冬至祀天南郊以三
　聖並配明年大旱公曰五行火禮也去歲
　火而今又旱其應在禮此殆郊丘並配之
　失也即建言並配非古宐用迭配如初詔
　其後并州議建軍爲節鎭公以星土考之
　曰昔髙辛氏之二子不相能也尭遷閼伯
　於啇丘主火而啇爲宋星遷實沉於臺駘
　主水而參爲晉星國家受命始於啇丘王
　以火德又京師當宋之分野而并爲晉地
　參啇仇讎之星今欲崇晉非國之利也自
　宋興平僣僞并最後服　太宗削之不使
　列於方鎭八十年矣謂宐如舊制(墓/誌)
詳議官闕判院者當擇人薦於　上公與同
　列得二人此二人才智明法無上下一人
　者監稅河北以水災虧課同列議曰虧課
　小失不足白　上以累才公不可至　上
　前悉白之且曰此人小累才足惜　仁宗
　曰果得才小累何恤遂除詳議官同列退
誚公曰詳議欲得人公固欲白　上縁是
　不得奈何公曰彼得與不得一詳議官耳
　是固亦有命也宿以誠事主今白首矣不
　忍絲髮欺君以䘮平生之節爲之開陳聽
　主上自擇耳同列驚曰某從公乆乃不知
　公所存如此(行/狀)
涇卒以折攴不給出惡言欲爲亂其後斬二
　人黥四人亂意乃息委公置獄治三司吏
　不時計度三司使護吏不肯遣公曰涇卒
悖慢誠其罪然折攴軍情所繫積八十五
　日而不與則三司豈得無罪耶　陛下以
　包拯近臣不令置對可謂曲法申恩而拯
　猶不自省公拒制命臣恐主威不行而綱
　紀益廢矣拯懼立遣吏就獄(行/狀)
上命公爲靑詞禱諸陵山川以求儲嗣公上
　䟽　仁宗謂漢文帝二年有司請豫建太
　子是時文帝已有元子猶對有司稱楚王
　呉王淮南王皆秉德以陪朕何爲不豫哉
太祖皇帝感　昭憲太后遺言捨魏王而
立　太宗其神武英斷自開闢以來未之
　有也　陛下必待聖嫡然後擬議非㞐安
　思危之道願察宗室之賢者立之則儲位
　定而人心安矣　仁宗感悟遂罷祈禱(行/狀)
公在翰林十年多所𥙷益大抵不爲苟止而
　妄隨故其言或用或不用而後卒如其言
　然　天子察公之忠欲大用者乆矣嘉祐
　六年八月拜公諌議大夫樞宻副使公旣
(御/名)静而當大任尤顧惜大體而羣臣方建
　利害多更張庶事以革弊公獨猒之曰變
　法古人所難不務守　祖宗成法而徒紛
　紛無益於治也又以謂契丹與中國通好
　六十餘年自古未有也善待夷狄者謹爲
　備而已今三邊武備多弛牧馬著虚名於
　籍可乗而戰者百無一二又謂滄州宐分
　爲一路以禦虜此今急務也若其界上交
　侵小故乃城寨主吏之職朝廷宐守　祖
　宗之約不宐爭小利而隳大信深戒邊臣
　生事以爲功在位六年其議論類皆如此
(墓/誌)
公在樞府夏人入貢至都門伴送者以不去
蒲撾不與入夏人以舊例不肯去紛争不
　已公訪知其實見富丞相曰蒲撾舊例彼
　不敢去而以死爭正慮得罪於本國耳今
　彊去之徒使其曲在我非綏懷之意也即
　與富丞相入奏許之延州遣指使楊定押
　伴西人入貢因獻取横山之䇿朝廷議以
　定爲宣事舎人委定經制西事公力爭曰
　定貪狡多詐爲國生患不宐驟加進用其
　命遂寢其後復以定領前職知保安軍定
　果與西人通謀多受寳貨西人責其背約
　誘至境上而殺之(行/狀)
公尤重章郇公之爲人謂郇公爲宰相五六
　年及死之後天下不見其黨與偏私之迹
　云(行/狀)
公少甞善一浮圖其人將死謂公曰我有祕
術能化瓦石爲黄金子其葬我我以此報
　子公曰爾之後事吾敢不勉祕術非吾欲
　也浮圖歎曰子之志未可量也其篤行自
　勵至於貴顯常如布衣時(墓/誌)
客有造胡文恭公者具公服鞾板而忘記不
　易㡌胡公與之對語盡禮而退終未甞色
　動(吕氏家/塾記)
胡文恭公平生守道不以進退爲意在文館
　二十餘年每語後進曰富貴貧賤莫不有
　命士人當脩身俟時無爲造物者所嗤世
　以爲名言(澠水/燕談)
　　　三之五
　　　　樞宻曹武穆公
　　公名瑋字寳臣武惠王之子以父任𥙷
　　西頭供奉官閤門祗候知渭州　眞宗
　　即位遷西上閤門副使徙鎮戎軍爲環
　　慶鈐轄兼知邠州徙眞定鈐轄復爲涇
　　原鈐轄兼知渭州移知秦州兼縁邊安
　　撫使天禧中爲鄜延路副都緫管拜宣
　　徽北院使簽書樞宻院事除南院使環
　　慶路都緫管安撫使乾興初謫左衛大
　　將軍知萊州復華州觀察使知青州徙
　　天雄永興軍拜昭武軍節度使知眞定
　　府定州都緫管天聖八年薨年五十八
　　嘉祐中詔配享　眞宗廟庭
公知鎮戎軍時繼遷虐使其衆人多怨者公
　即移書言朝廷恩信撫納之厚以動之羗
　人得書徃徃感泣於是康如諸族皆内附
咸平六年繼遷死其子德明求保塞公上
書言繼遷擅中國要害地終身旅拒使謀
臣狼顧而西憂方其國危子弱不即捕㓕
後更盛強無以息民當是時朝廷欲以恩
致德明寢其書不用而河西大族延家妙
娥等遂拔其部人來歸諸將猶豫未知所
以應公曰德明野心去就尚疑今不急折
其羽翮而長養成就之其飛必矣即自將
騎士入天都山取之内徙德明由此遂弱
　而至死不敢窺邊(王荆公/撰行狀)
曹南院知鎮戎軍日嘗出戰小捷虜兵引去
瑋偵虜兵去已逺乃驅所掠牛羊輜重緩
　驅而還頗失部伍其下憂之言於瑋曰牛
　羊無用徒縻軍不若棄之整衆而歸瑋不
　荅使人候虜兵去數十里聞瑋利牛羊而
　師不整遽還襲之瑋愈緩行得地利處乃
　止以待之虜軍將至近使人請之曰蕃軍
　逺來必甚疲我不欲乗人之怠請休憩士
　馬少選决戰虜方苦疲甚皆欣然嚴軍歇
　良乆瑋又使人諭之歇定可相馳矣於是
　各皷軍而進一戰大破虜師遂棄牛羊而
　還徐謂其下曰吾知虜巳疲故爲貪利以
　誘之比其復來幾行百里矣若乗銳便戰
　猶有勝負逺行之人若小憇則足痺不能
　立人氣亦闌吾以此取之(筆/談)
知渭州公乃圖涇原環慶兩路山川城郭戰
　守之要以獻　眞宗留其一樞宻院而以
其一付夲路使諸將出兵皆按圖議事(行/狀)
秦西南羗唃厮囉宗哥立遵始大遵獻方物
　求稱賛普公上書言夷狄無厭一足其求
　必輕中國大臣方疑其事㑹得公書遂不
　許而猶以爲保順軍節度使公曰我狃遵
　矣又將爲冦吾治兵以俟爾遵使其舅賞
　様丹招熟戸郭厮敦爲郷導公即誘様丹
　捕厮敦而許以一州様丹終殺厮敦公遂
　奏以爲潁州刺史而様丹亦舉南市城以
　獻先是張吉知秦州生事熟戸多去爲遵
　耳目及公誅様丹即皆惶恐避逃公許之
　入贖自首還故地而至者數千人後遂帖
　服皆爲用至明年囉遵果悉衆號十萬冦
　三都公帥三將破之追比至沙州所俘斬
　以萬計事聞除客省使康州防禦使其後
　又破㓕馬波叱臘鬼留等諸羗囉遵遂以
　窮孤逃入磧中而公斥境隴上置弓門威
　逺凢十寨自是秦人無事矣(行/狀)
曹侍中將薨　太宗親臨視之問以後事對
　曰臣無事可言固問之對曰臣二子璨與
　瑋材器有取臣若内舉皆堪爲將　上問
　其優劣對曰璨不如瑋巳而果然瑋知秦
　州嘗出廵城以城上遮箭版大髙召主者
　令下之主者對曰舊如此乆矣瑋怒曰舊
　固不可改邪命牽出斬之僚佐以主者老
　將諳兵事罪小冝可赦皆諫瑋瑋不聽卒
　誅之軍中懾伏西蕃犯塞候騎報虜將至
　瑋方飲㗖自若頃之報虜去城數里乃起
　貫戴以帛纏身令數人引之身停不動上
　馬出城望見虜陣有僧奔馬徃來於陣前
　檢校瑋問左右曰彼布陣乃用僧邪對曰
　不然此虜之貴人也瑋問軍中誰善射者
　衆言李超瑋即呼超指示之曰汝能取彼
　否對曰慿太保威靈願得十五騎裹送至
　虜陣前可以取之瑋以百騎與之勑曰不
　獲而返當死遂進至虜陣前騎左右開超
　射之一發而斃於是虜鳴笳嘯而遁瑋以
　大軍乗之虜衆大敗出塞窮追俘斬萬計
　改邊鑿壕西蕃由是慴服至今不敢犯塞
　每言及瑋則加手於頂呼之爲父云瑋在
　秦州有士卒十餘人叛赴虜中軍吏來告
　瑋方與客奕棋不應軍吏亟言之瑋怒叱
　之曰吾固遣之去汝再三顯言邪虜聞之
　亟歸告其將盡殺之(記/聞)
曹太尉瑋知秦州立遵内冦是時公方灼炙
　才數壯猝起應敵指揮號令及事定乆之
　瘡愈瘢大數寸蓋用力氣使然也曹公在
　邊蕃部有過惡者皆平定之每以餞將官
　爲名出郊而兵馬次序以食品爲節若曰
　下某食即某隊發比至水飯則捷報至矣
　大帥料敵當如此(東齋/記事)
曹瑋之守秦州也州之西止於文盈關關之
　所在最爲要害關之左右皆蕃族也瑋以
　恩信結之咸爲之用故秦州每歲出兵以
　守文盈而巳所守旣寡則州兵雖少而足
　用粮草可以自給自後帥臣守其舊規不
敢増改(龍川/志)
公爲將幾四十年用兵未嘗敗衂尤有功於
　西方舊羗殺中國人得以羊馬贖死如羗
法公以謂如此非所以尊中國而愛吾人
奏請不許其贖又請𥙷内附羗百族以上
爲軍主假以勲階爵秩如王官至今皆爲
成法陜西歲取邊人爲弓箭手而無所給
　公以塞上廢地募人爲之若干畒出一卒
若干畒出一馬至其種歛爲發州兵戍守
　至今邊賴以實所募皆爲精兵(瑋募弓箭手/使馳射校強)
(弱勝者予田二頃再更秋課市一焉馬必勝甲然後/官籍之則加田五十畒至三百人以上團爲一指揮)
(擇要害處爲築堡使自塹其地爲方田環之立馬社/一馬死衆爲出錢市馬開邊濠率令深廣丈五尺山)
(險不可塹者因其峭絶治/之使足以限虜後皆爲法)在渭州取隴外籠干
　川築城置兵以守曰後當有用此者及李
　元昊叛兵數出卒以籠干爲德順軍而自
　隴以西公所措置人悉以爲便也自三都
　之戰威震西海唃厮囉聞公姓名即以手
　加顙在天雄契丹使過魏地輙隂勒其從
　人無得髙語疾驅至多憚公不敢仰視契
　丹旣請盟　眞宗於兵事尤所重即有邊
奏手詔詰難至十餘反而公每守一議終
無以奪　眞宗後愈聽信有論邊事者徃
徃宻以付公可否(行/狀)
公在西府丁謂用事稍除不附巳者旣貶冦
萊公指公爲黨出公環慶又降知萊州公
自知宿將爲謂所忌恐益爲竒中即日上
道從弱卒十餘人不以弓韔矢箙自隨(行/狀)
天雄卒有犯法衆謂獄具必殺之公乃處以
常法或以爲疑公笑曰臨邊對敵斬不用
命者所以令吾衆非喜殺也平時治内郡
　安事此乎𥘉守邊時山東知名士賈同造
　公客外舎公欲按邊即同舎邀與俱同問
　從兵安在曰巳具旣出就騎見甲士三千
　列立人音不徹舎同歸語人曰瑋果名將
　也公爲將不如其父寛然自爲一家云
公好讀書所如必載書數兩兼通春秋公羊
　榖梁左氏傳而尤熟於左氏(行/狀)
寳元中王忠穆公爲樞宻使河西首領趙元
　昊叛　上問邊備輔臣皆不能對明日樞
　宻四人皆罷忠穆謫􁄹州翰林學士蘇公
　儀與忠穆善出城見之忠穆謂公儀曰􁈻
　之此行前十年已有人言之公儀曰必術
　士也忠穆曰非也昔時爲三司塩鐵副使
　䟽决獄囚至河北是時曹南院自陜西謫
　官初起爲定帥􁈻至定治事畢瑋謂􁈻曰
　决事巳畢自此當還明日願少留一日欲
　有所言􁈻旣愛其雄材又聞欲有所言遂
　爲之留明日具饌甚簡儉食罷屏左右曰
　公滿靣權骨不爲樞輔即邊帥或謂公當
　作相則不然也然不十年必揔樞柄此時
　西方當有警公冝預講邊備蒐閱人材不
　然無以應卒􁈻曰四境之事惟公知之何
　以見教曹曰瑋在陜西日河西趙德明嘗
　使人以馬博易于中國怒其息微欲殺之
　莫可諫止德明有一子方年十餘歲極諫
　不巳曰以戰馬資鄰國巳是失計今更以
　貨殺邊人則誰肯爲我用者瑋聞其言私
　念之曰此子欲用其人矣是必有異志聞
　其甞徃來㸦市中瑋欲一識之屢使人誘
　致之不可得乃使善畫者圖其貌旣至觀

五朝名臣言行録卷第三之五
　　　十三之二
　　　　吏部侍郎鄒公
　　公名浩字志完常州晉陵人中進士第
　　歷楊州頴昌府教授元祐七年除太學
　　愽士出爲襄州教授元符元年召對除
　　右正言明年除名勒停覊管新州　徽
　　宗即位復宣徳郞添監袁州酒稅除右
　　正言遷右司諌起居舎人明年除中書
　　舎人遷吏部侍郞除寳文閣待制知江
　　寧府㝷改知杭州未赴責授衡州别駕
　　永州安置明年除名勒停昭州居住崇
　　寧四年移漢陽軍居住五年復承奉郎
　　遂歸常州大勸四年復直龍圗閣政和
　　元年卒年五十二
道郷鄒公自少以道學行義知名於時其爲
　人也和順積中而英華發外望之睟然見
　於顔靣不問知其爲仁人君子也其遇事
接物猶虚舟然而堅挺之姿如精金良玉
　不可磨磷元符中用侍臣之薦擢居諌垣
　從人望也是時　哲宗皇帝厲精求治用
　賢如不及一見即以公輔期之嘉言入告
　無不從者適中宫虚位之乆大臣欲自結
　於嬖暱爲保位之謀迎意媚合不以正公
　力言之以爲公議不允忤　上㫖姦䛕之
　徒惡其害巳相與恊力擠之於䧟穽之中
　又下石焉皆是也公之章留中不下乃僞
　爲之加以詆誣不實之語(如取它人之子/而殺其母之類)
　流布中外欲天下聞之眞若有罪者其爲
　謀深矣雖有端人正士無敢爲公辨明者
　公旣沒迨今二十餘年昔之姦朋凋䘮略
　盡而正論行焉眞僞是非始有在矣紹興
　三年其子柄集公之奏議一編屬余爲叙
　余於公非一朝燕游之好也知公爲尤詳
　其事之夲末皆余所親聞見者故詳著之
　以昭示來世庶乎使小人知君子之爲善
　終不可誣也公之將亡余適還自京師聞
　公疾革未及㢮擔即馳徃省之見其薾然
　僅存餘息然語不及私猶以國事爲問蓋
　其平生以天下之重爲巳任至垂絶而不
　忘也每追念及之愴然不能釋嗚呼世道
䘮乆矣不復有斯人也(龜山集鄒公/奏議集序)
張繹曰鄒浩以極諌得罪世疑其賣直也先
生曰君子之於人也當於有過中求無過
　不當於無過中求有過(程氏/遺書)
志完脩㓗有志行記覧該緫援筆數千言立
就斯可畏者然自視如未足士有一善無
貴賤必與之交無逺邇必欲收而取之(崔/正)
(言婆/娑集)
志完云聖人之道備于六經六經千門萬户
　何從而入大要在中庸一篇其要在(衘/名)獨
而已但於十二時中看自家一念從何處
起即點檢不放過便見工力(胡氏傳/家錄)
田晝者字承君陽翟人故樞宻宣簡公姪也
　人物雄偉議論慷慨俱有前軰之風鄒浩
志完教授頴昌與承君逰相樂也志完性
懦因得承君故遇事輙自激勵元符間承
君監京城門志完除言官遣客見承君以
測其意客問承君近讀何書承君曰吾作
墨子詩有知君旣得雲梯後應悔當年泣
染絲之句爲志完發也客言於志完志完
　折簡謝曰承君辭甚苦因約相見承君取
　告見之問志完曰平生與君相許者何如
　今君爲何官志完愧謝曰上遇群臣未甞
　假以聲色獨於浩若相喜者今天下事故
　不勝言意欲使　上益相信而後言貴可
　有益也承君許之旣而朋黨之禍大起時
　事日變更承君謝病歸陽翟田舎一日報
　立劉氏爲皇后承君謂子曰志完不言可
　以絶交矣又一日志完以書約承君㑹潁
　昌中塗承君喜甚亟往志完具言諌立皇
　后時浩之言戅矣　上初不怒也浩因奏
　曰臣即死不復望清光矣下殿拜辭以去
　至殿門望　上猶未興凝然若有所思也
　明日浩乃得罪留三日臨别志完出涕承
　君正色責曰使志完隱黙官京師遇寒疾
　不汗五日死矣豈獨嶺海之外能死人哉
　願君無以此舉自滿士所當爲者未止此
　也志完茫然自失歎息曰君之贈我厚矣
　乃别去建中靖國𥘉承君入爲太宗正丞
　宰相曽布欲收置門下不能屈除提舉常
　平亦辭請知淮陽軍以去吏民畏愛之嵗
　大疫承君日自挾毉户問病者藥之良勤
　得疾而卒(聞見/録)
五朝名臣言行録卷第四之一
　　　　丞相畢文簡公
　　公名士安字仁叟代州雲中人乾德四
　　年舉進士歷知台饒乾三州入爲左拾
　　遺兼冀王府記室叅軍知制誥淳化中
　　召入翰林爲學士以父名乂林抗章引
　　避議者以禮律二名不偏諱却之　眞
　　宗尹京以爲判官東宫建兼右庶子及
　　即位權知府事再爲學士景德初遷吏
　　部侍郎叅知政事踰月拜平章事二年
　　冬薨年六十八
呉越入朝公以選知台州旣至言錢氏所上
　圖籍皆張侈賦數願一用舊籍以輯新民
　詔從之(劉莘老撰/神道碑)
端拱中詔王府官各上所爲文　帝問近臣
　曰文吾旣知之其行孰優皆以公對　帝
　喜曰是也以本官知制誥召爲翰林學士
　大臣以張洎言　帝曰洎視士安詞蓻踐
　歷固不減但履行逺在其下耳(神道/碑)
公知開封府近臣有怙埶爲不法彊買民家
　定㛰子者公請對白其横奪還之(神道/碑)
契丹謀入冦公首䟽五事應詔陳選將餉兵
　理財之䇿甚備　帝多納用於是中書闕
　宰相乃進公吏部侍郎叅知政事入謝
　帝曰未也行且相卿然時方多事求與卿
　同進者其誰可公頓首辭謝曰臣材駑朽
　不足以勝任惟冦凖兼資忠義善斷大事
　此宰相才也　帝曰聞其剛使氣對曰凖
　資方正慷慨有大節忘身徇國秉道疾邪
　此其素所蓄積朝臣罕岀其右者第不爲
　流俗所喜今天下之民雖蒙休德涵養安
　佚而西北跳梁爲邊境患正若凖者所冝
　用也　帝曰然當籍卿宿德鎮之不閱月
　拜公本官平章事冦公實並命而以公監
　修國史位在上旣而契丹益犯邊北州皆
　警二公始合議請　帝幸澶淵時景德元
　年九月也虜統軍順國王撻覽引兵入塞
　號二十萬初雲州觀察使王繼忠戰没虜
　中至是爲虜人奏請議和大臣莫敢如何
　其事獨公以爲可信力賛　帝當羈縻不
　絶漸許其成　帝謂虜悍如此恐不可保
　公曰臣甞得虜降人言虜雖深入屢挫不
　甚得志隂欲引去而耻無名且彼寧不畏
　人乗虚覆其穴此請殆不妄繼忠之奏臣
　請任之帝喜乃手詔繼忠許其請和時巳
　詔廵幸而議者猶閧閧二三大臣有進金
　陵及成都圖者公亟同冦公請對力陳其
　故堅定前計　帝乃幸澶淵軍數十萬虜
　大震然猖狂乗衆猶掠德清至澶北鄙㑹
　官軍伏弩發射撻覽死衆潰遁去而講和
　之計遂定初　帝嚴兵將行太白晝見流
　星岀上台北貫斗魁或言兵未冝北或言
　大臣應之公適卧疾移書冦公曰屢請舁
　疾從行而詔不許今大計已定惟君勉之
　士安得以身當星變而就國事所願也已
　而少間追至澶淵因從以還兵罷乃按邊
　要選良守將易置之雄州以李允則定州
　馬知節鎮州孫全照保州楊延明它所擇
　用各得其任令塞下止驅掠通互市除鐵
　禁招流亡廣儲畜未幾夏州趙德明亦欵
塞内附二方旣定中外略安量時制法次
第施行如搉酤母得增額平反已决死罪
録爲勞訟不干已者坐以重至今不易復
置賢良方正直言極諫等科以廣取士每
對必爲　帝言崇儉息民近忠直逺諛佞
是爲政要故當時天下無事號至治云(神道/碑)
公資端重偉儀觀少以名節自厲貫于夷險
　白首不易平生無一語過差雖貴奉養無
異平素未甞殖産爲子孫計故天下稱其
清而其亡也　帝謂冦公曰畢士安君子
　人也事朕南府東宫以至輔相飭躬謹行
　有古人之風後王文正公爲相甞面奏曰
陛下前稱畢士安清畏如古人在位聞之
無不感歎且士安仕至輔相而四海無田
園㞐第没未終䘮家用已屈今其妻有貸
於臣家其不負　陛下所知滋可見矣是
固冝有以周之然當岀　上恩非臣敢爲
私惠時也　帝聞歎息賜白金五千兩(神道/碑)
公平生寡交遊無黨援唯王晉公吕公端見
引重王文正公冦萊公楊文公相友善旣
引冦公同政而冦公守正疾惡小人多不
便日思所以傾之者布衣申宗古告其交
通安王元傑冦公皇恐莫知所以自明公
力辨其誣下宗古吏具得姦罔斬之冦公
　乃安王禹偁濟州白屋子甞以事至公官
舎隂識其非常童留之教以學後遂登科
進用更在公前及公繼知制誥其命乃禹
偁詞也公去潞州事連禹偁亦謫黃州公
猶厚資其行云(神道/碑)
公端方沉雅有清識所至以嚴正稱然性謙
　退甞謂人曰僕仕宦無赫赫之譽但力自
　規檢庻幾寡過耳
咸平中詔選官校勘三國志晉唐書或有言
　兩晉事多鄙惡不可流行者　眞宗以語
　宰相公對曰惡以戒丗善以勸後善惡之
　事春秋備載　帝然之遂命刋刻(蓬山/志)
　　　四之二
　　　　端明蔡公
　　公名襄字君謨興化軍仙遊人中進士
　　甲科慶暦𥘉除知諌院兼修起㞐注政
　　事有急者至一夕三上䟽四年以親老
　　出知福州遂爲福建路轉運使丁父憂
　　服除復修注知制誥知開封府出知泉
　　州再知福州召爲翰林學士三司使出
　　知杭州遷端明殿學士徙知應天府未
　　行丁母憂以疾卒年五十六
范仲淹貶知饒州余靖上䟽論救尹洙請與
　同貶歐陽脩移書責司諌髙若訥皆坐貶
　蔡襄作四賢一不肖詩以記其事四賢謂
　淹靖洙脩不肖謂若訥也其詩播于都下
　士人爭傳冩之鬻書者市之頗獲厚利契
　丹使至宻市以還後張中庸使北幽州館
　舎中有冩歐陽脩詩於壁者(政/要)
慶暦𥘉永叔安道王素俱除諌官君謨以詩
　賀曰御筆新除三諌官喧然朝野競相歡
　當年流落丹心在自古忠良得路難必有
　謀猷禆帝右直湏風采動朝端世間萬事
　俱塵土留取功名乆逺㸔三人以其詩薦
　於上㝷亦除諌官(記/聞)
是時天下無事士大夫㢮於乆安一日元昊
　叛師乆無功天子慨然厭兵思正百度以
　修太平旣已排羣議進退二三大臣又詔
　増置諌官四貟使拾遺𥙷闕所以遇之甚
　寵公以材名在選中遇事感激無所廻避
　權倖畏歛不敢撓法干政而　上得益與
　大臣圖議明年屢下詔書勸農桑興學校
　革弊修廢而天下竦然知　上之求治矣
　於此之時言事之臣無日不進見而公之
　𥙷益爲尤多(歐公撰/墓誌)
御史唐公介以直言忤旨貶春州别駕廷臣
　無敢言者公獨論其忠人皆危之而　上
　悟意解唐公得改英州遂復召用(墓/誌)
御史吕景𥘉呉中復馬遵坐論梁丞相罷臺
　職除他官公封還辭頭不草制其後屢有
　除授非當者必皆封還之而　上遇公益
　厚曰有子如此其母之賢可知命特賜冠
　帔以寵之(墓/誌)
慶暦三年九月諌官蔡襄上言兩府私第毋
　得見賔客若欲詢訪天下之事采拔竒異
　之才許臨時延召詔旬休許見賔客至和
　二年七月翰林學士歐陽脩又上言兩制
　以上毋得詣兩府之第詔從之(記/聞)
陳執中以前兩府知青州兼青齊一路安撫
　使率民錢數萬貫修城民間苦之㑹賊王
　倫起沂州入青州境執中遣青齊捉賊傅
　永吉掩擊盡獲之　上聞之嘉永吉以爲
　能超遷閤門使入見　上稱羙其功永吉
　對曰臣非能有所成也皆陳執中授臣節
　度臣奉行之幸有成耳因極言執中之羙
　上益多永吉之讓而賢執中謂宰相曰陳
　執中在青州乆可召之遂以執中叅知政
　事於是諌官蔡襄孫甫等爭上言執中剛
　愎不才若任以政天下不幸　上不聽諌
　官爭不止　上乃命中使賫勑告即青州
　授之且諭意曰朕欲用卿舉朝皆以爲不
　可朕不惑人言力用卿耳明日諌官復上
　殿　上作色逆謂之曰豈非論陳執中邪
　朕已召乆矣諌官乃不敢復言執中旣至
　中書是時杜衍章得象爲相賈昌朝與執
　中叅知政事凢議論執中多與之立異蔡
　襄孫甫所言旣不用因求出下中書中書
　共奏云諌院闕人乞且留二人供職旣奏
　上頷之退歸即召吏出劄子令襄甫且供
　職衍及得象旣署執中不肯署曰曏者
　上無明旨當復奏何得遽令如此吏還白
　衍衍取劄子壞焚之執中遂奏云衍黨顧
　二人苟欲令其在諌署欺罔擅權及臣覺
其情遂取劄子焚之以滅迹懷姦不忠明
日衍左遷尚書左丞出知兖州仍即日發
遣賈昌朝爲相襄知福州甫知鄧州頃之
得象亦出知陳州執中遂爲相(記/聞)
公爲政精明而於閩人㔫知其風俗至則禮
賢勸學除其甚害徃時閩士多好學而専
用賦以應科舉公得先生周希孟以經術
傳授學者常至數百人公爲親至學舎執
　經講問爲諸生率延見處士陳烈尊以師
　禮而陳襄鄭穆方以徳行著稱郷里公皆
　折節下之閩俗重凶事而奉浮圖㑹賔客
　以盡力豐侈爲孝否則深自愧恨爲郷里
　羞而姦民㳺手無頼子幸而貪飲食利錢
　財來者無限極徃徃至數百千人至有親
　亡祕不舉哭必破産辦具而後敢發䘮者
　有力者乗其急時賤買其田宅而貧者立
　劵舉責終身困不能償公曰弊有大於此
　耶即下令禁止至於巫覡主病蠱毒殺人
　之類皆痛斷絶之然後擇民之聦明者敎
　以醫藥使治疾病其子弟有不率敎令者
條其事作五戒以敎諭之乆之閩人大便
　公旣去閩人相率詣州請爲公立徳政碑
吏以法不許謝即退而以公害政私刻于
　石曰俾我民不忘公之徳(墓/誌)
三司開封丗稱省府爲難治公㞐之皆有能
名其治京師談笑無留事尤喜破姦發隱
吏不能欺至啇財利則較天下盈虚出入
　量力以制用必使下完而上給下曁百司
　因習蠹弊切磨剗剔乆之簿書纎悉紀綱
　條目皆可法(墓/誌)
蔡侍郎襄自給事中三司使除禮部侍郎端
　明殿學士知杭州𥘉　上入爲皇子中外
　相慶知大計巳定矣旣而稍稍傳言有異
　議者指蔡公爲一人及　上即位始親政
　毎語及三司事便有忿然不樂之意蔡公
　終以此疑懼請出旣有除命韓曽二公因
　爲上言蔡襄事出於流言難以必信前世
　人主以疑似之嫌害及忠良者可以爲鑒
　也臣脩亦啓曰或聞蔡襄文字尚在禁中
　陛下曽觀之否　上曰文字即不曽見無
　則不可知其必無臣奏曰若無文字則事
　未可知就使　陛下曽見文字猶湏更辨
　眞僞徃時夏竦欲䧟富弼乃先令婢子學
　石介書字歲餘學成乃僞作介與弼書謀
　廢立事書未及上爲言者廉知而發之頼
　仁宗聖明弼得免禍至如臣丁母憂服闋
　初還朝有嫉忌臣者乃僞撰臣一劄子言
　乞沙汰内官欲以激怒羣閹是時家家有
　本中外喧傳亦頼　仁宗保全得至今日
由是而言　陛下曽見文字猶湏更辨眞
僞何況止是傳聞疑似之言何可爲信
　上曰官家若信傳聞蔡襄豈有此命(歐陽公/奏事録)
公於朋友重信義聞其䘮則不御酒肉爲位
　以哭盡哀乃止甞飲㑹靈東園坐客有射
　矢誤中傷人者客遽指爲公矢京師喧然
事旣聞　上以問公公即再拜愧謝終不
自辨退亦未甞以語人(墓/誌)
公爲文章清遒粹美工於書畫頗自惜不妄
爲人書　仁宗尤愛稱之御製元舅隴西
　王碑文詔公書之其後命學士撰温成皇
　后碑文又勑公書則辭曰此待詔職也(墓/誌)
蘇子容云歐公不言文章而喜談政事君謨
　言政事而喜論文章各不矜其所能也(蘇氏/談訓)
襄性忮刻用刑殘酷知泉州時甞以叔母䘮不
　在式假通判黄泪攝州事與晉江令章拱
　之置酒作樂襄隂怒之即捃拱之事械送
　獄拱之坐是除名竄流其弟望之累詣闕
　訟冤乆之乃得雪朝廷不直其所爲而士
　亦以此少之
　　　　四之二
　　　　　丞相萊國冦忠愍公
　　　公名凖字平仲華州下邽人中進士第
　　　知歸州巴東縣通判鄆州　太宗召對
　　　稱㫖爲三司度支推官鹽鐵判官淳化
　　　二年擢左諫議大夫樞宻副使改同知
　　　院事罷知青州明年召叅知政事至道
　　　二年罷知鄧州咸平初徙河陽同州鳯
　　　翔府知開封府除三司使景德元年同
　　　平章事三年出知陜州從封㤗山徙天
　　雄軍入爲樞宻使同平章事未幾以使
　　相罷判河南府永興軍天禧元年復入
　　相三年罷爲太子太傅降太常卿知相
　　州徙安州貶道州司馬乾興元年再貶
　　雷州司戸叅軍天聖元年徙衡州司馬
　　未行而薨年六十三後十餘年贈中書
　　令賜謚詔翰林學士孫抃撰神道碑御
　　篆其首曰旌忠云
太宗幸魏也公之年十有六以父䧟蕃上書
　行在辭色激昻舉止無畏　上壯之命有
　司記姓名後二年進士及第寖以貴顯(遺/事)
公年十九舉進士時　太宗取人多問其年
年少者徃徃罷遣或教公增其年公曰吾
　初進取可欺君耶
知歸州巴東縣毎期㑹賦役不出符移唯具
　郷里姓名揭縣門民莫敢後者嘗賦詩有
　野水無人渡孤舟盡日橫之句時以爲若
　得用必濟大川手植雙栢於縣庭至今民
　以比甘棠謂之萊公栢(政要○又燕談云元祐/九年巴東大火栢與公)
(祠俱焚明年莆陽鄭贑來爲令悼栢之焚惜公手植/不忍剪伐種凌霄於下使附幹以上以著公遺迹且)
(慰邦人/之思)
太宗時冦公爲貟外郎奏事忤　上㫖　上
　拂衣起欲入禁中公手引　上衣令　上
　復坐决其事然後退　上由是嘉之嘗曰
　朕得冦凖猶唐文皇之得魏鄭公也(記/聞)
太宗時一歲大旱　天子以爲憂嘗輦過館
　中汎以問衆衆皆曰水旱天數也堯湯所
　毋奈何凖獨曰朝廷刑罰偏頗凡天旱爲
　是發耳　上怒起入禁中頃之召凖問所
　以偏頗狀凖曰願召兩府至前臣即言之
　宫登樓以觀百姓皆合手叩額歌呼相慶
　曰少年天子也李后聞之不恱以告　上
　上即召公責曰百姓但知有太子而不知
　有朕卿誤朕也公曰太子萬丗嗣社稷之
　主也若傳之失其人是爲可憂今天下歌
　其得賢臣敢以爲賀　上意始解(遺/事)
章聖即位公守青州　上想見之㑹遣中使
　撫廵山東因令問公安否且促取朝見表
　來公再拜謝曰　陛下若不棄臣朝召而
　夕行也要君之章實不敢上旣而召還遂
　領相印(遺事〇按此乃/太宗朝事也)
契丹犯澶淵急書一夕凡五至萊公不發封
　飲笑自如明日同列以聞　眞宗大駭取
　而發之皆告急也大懼以問公曰　陛下
　欲了欲未了邪曰國危如此豈欲乆耶曰
　陛下欲了不過五日爾其說請幸澶淵
　上不語同列懼欲退公曰士安等止候駕
　起從駕而北　上難之欲還内公曰　陛
　下入則臣不得見而大事去矣請無還而
　行也遂行六軍百司追而及之(談/叢)
澶淵之役王超傅潜兵力弗加遂致中外之
　議不一至有以北戎狃開運之勝聞於上
　者唯冦萊公首乞親征李沆宋湜賛之然
　而群下終以未必勝爲言時陳堯叟請幸
　蜀王欽若乞幸江南　上召萊公問之公
　曰不知誰爲此謀者　上曰卿姑斷其可
　否勿問其人也公曰臣欲得獻䇿之人斬
　以釁鼓然後北伐耳　上悟遂决澶淵之
　行(見東軒筆録遺事及/聞見録亦與此同)
行次長垣遣置邊河守將凖侍　上側積制
書數十通近臣在東西廡下呼而命之皆
辭曰無兵詔報曰百姓皆兵府庫皆財聽
若所爲不責若野戰但䧟失城郭則以軍
法從事皆馳傳去州郡卒無䧟者(萊公/傳)
公從　上在澶淵王欽若隂請幸金陵陳堯
叟請幸蜀　上以問公時欽若堯叟在旁
　公心知二人所爲陽爲不知曰誰爲　陛
　下畫此䇿者可斬也今虜勢慿陵　陛下
　當率勵衆心進前禦敵以衛社稷柰何欲
　委棄宗廟逺之楚蜀邪且以今日之勢鑾
　輿回軫一歩則四方瓦解萬衆雲散虜乗
　其勢楚蜀可得至邪　上悟乃止二人由
　是怨公(記聞○又曰乗輿在河上行宮召公入計/事公將入聞内中人謂/上曰群臣欲將)
(官家何之何不速還京師及入見/上問以二人之/策公曰群臣怯懦無知不異向者婦人之言云云)
(上善其計遂北渡河○按此二說與前說異當以/前說爲正然其所記萊公之言爲尤詳故并録之)
契丹冦河北南至冀貝虜騎甚盛州郡震動
　天子北廵至澶州虜騎巳過魏府矣　上
　疑不欲渡河駐南澶州凖勸　上北渡以
　固士卒心毋令虜得乗勝　上猶豫未决
　時陳堯叟勸　上避之蜀王欽若勸　上
　避之金陵　上以問凖凖曰誰爲　陛下
　畫此計者　上曰頋所畫如何耳毋問其
　名凖曰臣姑欲知之先斬此曹以令天下
　且　先帝建都垂五十年天下財用兵甲
　聚於京師宗廟社稷之所寄也不幸有事
　陛下當與臣等以死守之今一旦棄去非
　復　陛下所有若盗賊因縁而起　陛下
　當何歸乎　上黙然(按此亦與涑水/記聞之說同)凖又勸
　上北渡　上猶未决因起更衣凖亦下殿
　去時髙瓊爲殿前都指揮使宿衛殿下凖
　謂瓊曰事當柰何太尉胡不一言瓊曰相
　公謀之廟堂瓊何敢與知然相公所以謂
　上何凖曰今渡河則河北不勞力而定不
　渡則虜日益熾人心不敢自固雖有智者
　不能善其後矣瓊呼曰　陛下聽冦凖語
　凖所言是也　上還問之語良乆凖即眣
　瓊以其兵先渡又自牽馬奉　上　上乃
　從之旣至澶州　上御城北門凖居　上
　前　上盡以軍事委凖凖因承制專决號
　令明肅士卒喜恱虜數千騎乗勝薄城下
　有詔吏士迎擊之斬獲太半虜乃引退不
　敢復逼㑹暮　上還宫留凖居城上　上
　使人視凖何爲曰凖方飲酒歌笑　上未
　甞不釋然也(遺事云/上至澶州賊猶未退公/曰六軍心膽在/陛下身上今若)
(登城必禽賊矣/上因御澶之北門將士望見黄屋/皆呼萬歳聲震原野勇氣百倍○又記聞曰公在澶)
(淵毎夕與楊億飲博謳歌諧謔喧呼常逹旦或就寢/則鼾息如雷/上使人覘之喜曰得渠如此吾復)
(何/憂)相持十餘日契丹計索欲引去始遣使
　請和旣有約矣又率其衆詐欲填壕㑹有
　飛矢射其統軍殺之契丹大擾其請和遂
　益堅凖不肯虜使來益恭　上將許之凖
　欲邀使稱臣且獻幽州地時　上厭兵事
　姑欲覊縻不絶而巳於是有譛凖不願與
　虜平幸有兵事以自取重　上亦不恱凖
　不得巳乃許之當時虜舉國來冦入中國
　千餘里其歸不十日不能出漢地郡邑堅
　壁清野以待冦虜人馬飢乏百萬之衆可
　毋戰而死虜窘如此誠少抑緩之契丹不
　敢不稱臣幽州可必得也(萊公傳〇又遺事云/虜請和/上以問公)
(公曰如用臣䇿可數百年無事不然四五十年後臣/恐戎心又生矣/上曰朕不忍生靈受困不如且聽)
(其和四五十年後安知無/能捍塞者乎戎遂得和)
虜兵旣退來求和親命曹利用與之約時契
　丹巳疲又懼鎮定大兵扼其歸路見利用
　至甚喜寢以珠縁貂褥虜主求割河北利
　用曰如此臣得族罪矣不敢以聞許歲給
　金繒二十萬虜嫌其少利用復還奏之
　上曰百萬以下皆可許也利用出凖召利
　用至幄次語之曰雖有勑旨汝徃所許毋
　得過三十萬過三十萬勿來見凖凖將斬
　汝利用股栗再至虜帳果以三十萬成約
　而還(記/聞)
和議成諸將請設伏邀擊可使虜匹馬不返
　萊公勸　帝勿從縱虜歸國以保盟好(聞見/録)
眞宗之次澶淵也一日語萊公曰今虜騎未
　退而天雄軍截在賊後萬一䧟没則河朔
　皆虜境也何人可爲朕守魏萊公曰當此
　之際無方略可展古人有言智將不如福
　將臣觀叅知政事王欽若福禄未艾冝可
　爲守於是即時進熟出勑退召欽若諭以
　上意授勑俾行欽若茫然自失未及有言
　公遽曰　主上親征非臣子辭難之日叅
　政爲國柄臣當體此意馹騎巳集仍放朝
　辭便冝即塗身乃安也遽酌大白飲之命
　曰上馬盃欽若驚懼不敢辭飲訖拜别公
　荅拜曰叅政勉之回日即爲同列也欽若
　馳入魏則戎虜滿野無以爲計但屯塞四
　門終日危坐越數日虜騎退乃召爲次相
　或云王公數進疑辭於　上前故萊公因
　事出之以成勝敵之勣耳(東軒/筆録)
初契丹入冦陳堯叟奏請㳂河皆撤去浮橋
　舟舡皆收泊南岸勑下河陽河中陜府如
　其奏百姓驚擾知河中府王濟獨不肯撤
　封還勑書且奏以爲不可陜州通判張稷
　時以公事在外州中巳撤浮橋稷還聞河
　中不撤乃復脩之冦公由是知此二人明
　年召濟爲知雜御史稷爲三司判官濟性
　鯁直衆多嫌之及冦公罷濟亦出守而卒
(記聞○又談叢曰澶淵之役/眞宗欲南下萊公不/可曰是棄中原也欲斷橋因河而守公曰是棄河北)
(也國之存亡在/河北不可棄也)
澶淵之役所下一紙書爾州縣堅壁郷村入
　保金幣自隨糓不可徙隨在瘞藏冦至勿
　戰故虜雖深入而無得才破德清一城而
　得不𥙷失未戰而困(談/叢)
章聖甞謂兩府欲擇一人爲馬歩軍指揮使
　公方議其事吏有以文籍進者公問其故
　曰例簿也公叱曰朝廷欲用一牙官尚湏
　檢例即安用我軰哉壞國政者正由此耳
(遺/事)
上以澶淵之功待公至厚群臣無以爲比數
　稱其功王欽若疾之承間言曰澶淵之役
　凖以　陛下爲投瓊與虜博耳苟非勝虜
　則爲虜所勝非爲　陛下畫萬全計也且
　城下之盟古人耻之今虜衆悖逆侵迫畿
　甸凖爲宰相不能殄滅㓙醜卒爲城下之
　盟以免又足稱乎　上由是寖踈之頃之
凖罷而天書事起(記聞○又聞見録云/上旣/回鑾毎歎萊公之功小人或)
(譛之曰/之孤注/陛下知博乎錢輸將盡取其餘盡出之謂/陛下冦凖之孤注也尚何念/帝聞之驚)
(甚萊公眷/禮遂衰)
公鎮大名府北使道由之謂公曰相公望重
　何以不在中書公曰　皇上以朝廷無事
北門鏁鑰非凖不可(掇/遺)
大中祥符元年正月天書降于宫中承天門
　天子以改元其六月又降于㤗山是歲十
　月封泰山間二歲祀后土汾隂　天子奉
　天書謹甚載以玉輅天書所行　天子不
　敢當其道居無幾何復有神降于延恩殿
　號稱天尊　天子親自見之　上於是益
崇飭祀事自天書始降則築昭應宫其後
復置㑹靈景靈之屬而祀老子于亳州天
　下無慮皆神事矣凖是時出爲外官又不
信天書　上益踈凖最後知京兆府都監
朱能復獻天書　上以問王旦旦曰始不
　信天書者凖也今天書降凖所當令凖上
　之則百姓將大服而疑者不敢不信也
　上從之使中貴人逼凖朱能素事宦者周
懷政而凖婿王曙居中與懷政善勸凖與
　能合凖始不肯曙固要凖凖亦因此復爲
中書侍郎平章事天禧三年也(萊公/傳)
天禧末　眞宗寢疾　章獻明肅劉太后漸
　預朝政　眞宗意不能平冦萊公探此意
　遂欲廢　章獻立　仁宗尊　眞廟爲
　太上皇而誅丁謂曹利用等於是引李迪
　楊億曹瑋盛度李遵朂等叶力處畫巳定
　凢誥命盡使楊億爲之且將舉事㑹萊公
　因醉漏言有人馳報謂謂夜乗犢車徃利
　用家謀之明日利用入盡以萊公所謀白
　太后遂矯詔罷公政事及　眞宗上仙遂
　指公爲反而投海上其事有類上官儀者
　天下冤之楊億臨死取當時所爲詔誥及
　始末事迹付遵朂收之　章獻上仙遵朂
　乃抱億所留書進呈　仁宗及叙陳夲末
　仁宗盡見當日曲直感歎再三遂下詔湔
　滌其冤贈中書令謚曰忠愍又贈楊億禮
　部尚書謚曰文凢預萊公黨而𬒳逐者皆
　昭雪之故李淑爲億贈官制曰天禧之末
　政漸宫闈能叶元臣議尊儲極蓋謂是也
(東軒筆録○又龍川志云/真宗晚年得風疾自疑/不起甞卧枕宦者周懹政股與之謀欲命太子監國)
(懷政東宮官也出與冦凖謀之凖遂議立太子廢劉/后黜丁謂等使楊億草具詔書億私語其妻弟張演)
(曰數日之後事當一新語稍洩丁謂夜乗婦人車與/曹利用謀之誅懷政黜凖召億至中書億懼便液俱)
(下面無人色謂素重億無意害之徐曰謂當改官煩/公爲一好詞耳億乃少安凖初爲此謀欲遣使四方)
(宣示風指誅異巳者使楊億爲詔書遣其壻王曙出/使曙知其不可力止之意其必有禍敗藏其詔書草)
(使其妻縫置夾衣中及劉后旣没朝廷方欲理凖舊/勛曙出其書文字磨滅殆不可復識由此億得贈官)
(賜謚凖爲人忠亮自信固無異心然使之得志必有/恣横失衆之事未必不爲國之禍也○又記聞曰)
(眞宗不豫冦萊公與周懹政宻言於/上請傳位太/子/上許之自皇后以下皆不與知旣而月餘無所)
(聞二月二日/上幸後苑命後宮挑生菜左右皆散/去懷政伺/上獨處宻懷小刀至/上所涕泣言曰)
(臣前言社稷大計/陛下旣許臣等而月餘不决何/也臣請割心以明忠欵因以刀劃其胷僵仆於地流)
(血淋漓/上大驚因是疾復作左右扶輿入禁中/皇后命收懷政下獄案問其狀又於宮中索得萊公)
(奏言傳位事乃命親軍校楊崇勲宻告云冦凖周懷/政等謀廢/上立太子遂誅懷政而貶萊公○按此)
(三書所載大同/小異今並存之)
公好士樂善不倦推薦种放丁謂之徒皆出
　其門然嘗語所親曰丁生誠竒材惟不堪
　重任公爲丞相謂叅知政事嘗㑹食都堂
羮染公鬚謂起拂之公正色曰身爲執政
　而親爲宰相拂鬚耶謂慙不勝公恃正直
　而不虞巧佞故卒爲所䧟(遺/事)
公爲樞宻使曹利用爲副使公以其武人輕
　之議事有不合者輙曰君一夫耳豈解此
國家大體利用由是銜之　眞宗將立劉
后公及王旦向敏中皆諫以爲出於側微
不可劉氏宗人橫於蜀奪民鹽井　上以
后故欲捨之公固請行法是時　上巳不
　豫不能記覧政事多宫中所决丁知曹冦
　不平遂與利用合謀請罷公政事除太子
少傅　上初不知歲餘忽問左右吾目中
　乆不見冦凖何也左右亦莫敢言　上崩
　太后稱制公再貶雷州是歲丁亦獲罪(記/聞)
(○又倦遊録云丁謂言先朝因節日賜宴于冦相第/冦好以大白飲人時曹利用爲樞宻副使不領其意)
(冦怒曰若一夫耳敢爾邪曹厲聲曰利用在樞府而/相公謂之一夫明日當於/上前辨之自此二公不)
(恊厥後發萊公之事者曹貂也預謂何事然中外皆/知萊公之禍丁有力焉○又遺事云/章聖不預謂)
(侍臣曰使朕無後丗憂者惟冦凖李迪爲可/託及大漸乃用丁謂而黜公皆非/上意也)
公始謫道州司馬素無公宇百姓聞之競荷
　瓦木不督而㑹公宇立成頗亦宏壯守土者
　聞于朝遂再有海康之行(倦遊/録)
公之貶雷州也丁謂遣中使賁勑徃授之以
　錦囊貯劒揭於馬前旣至公方與郡官宴
　飲驛吏言狀公遣郡官出迎之中使避不
見入傳舎中乆之不出問其所以來之故
不荅上下皆皇恐不知所爲公神色自若
使人謂之曰朝廷若賜凖死願見勑書中
使不得巳乃以勑授之公乃從録事叅軍
借緑衫着之短纔至膝拜受於庭升堦復
　宴飲至暮而罷(記/聞)
公貶死於雷　詔還葬雒陽過公安民皆迎
　祭哭其䘮斬竹揷地以掛紙錢焚之尋復
　生笋成林邦人神之號曰相公竹因立廟
其旁祀奉甚謹劉貢父王樂道各甞爲文
　刻石以記其事(見麈史及名臣傳○又東軒筆/録云公赴貶雷州道出公安剪)
(竹揷於神祠之前而祝曰凖之心若有負朝廷此竹/必不生若不負朝廷此枯竹當再生其竹果生○按)
(此說與前二書異/竊意前說爲是)
公少時不脩小節頗愛飛鷹走狗太夫人性
嚴嘗不勝怒舉秤鎚投之中足流血由是
　折節從學及貴母巳亡每捫其痕輙哭(記/聞)
公初爲樞宻直學士賞賜金帛甚厚乳母泣
　曰太夫人不幸時家貧求一縑作衾禭不
　可得豈知今日冨貴哉公聞之慟哭盡散
　金帛終身不畜財産後雖出入將相所得
　俸禄惟務施與公外奢内儉無聲色之娱
　寢處一青幃二十餘年時時有破壞益命
　𥙷葺或以公孫洪事靳之笑荅曰彼詐我
　誠雖弊何憂且不忍處之乆而以弊復棄
也靳者愧之(遺/事)
處士魏野贈公詩曰有官居鼎鼐無宅起樓
　臺及　上即位北使至賜宴兩府預坐北
　使歷視坐中問譯者曰誰是無宅起樓臺
　相公坐中無荅丁謂令譯者謂曰朝廷初
　即位南方須大臣鎭撫冦公暫撫南夏非
　乆即還(政/要)
鄧州花蠟燭名著天下雖京師不能造相傳
　云是冦萊公燭法公嘗知鄧州而自少年
　冨貴不點油燈尤好夜宴劇飲雖寢室亦
　燃燭逹旦每罷官去後人至官舎見厠溷
　間燭淚在地徃徃成堆杜祁公爲人清儉
　在官未甞燃官燭油燈一炷熒然欲滅與
　客相對清談而巳二公皆爲名臣而奢儉
　不同如此然祁公壽考終吉萊公晚有南
　遷之禍遂殁不反雖其不幸亦可以爲戒
　也(歸田/録)
凖爲人敏銳多智忼慨好樂賔客奢侈玉食
　其自奉養時時越法度然不治産業而矜
　權尚氣收取聲名其天性也(萊公/傳)
王元之之子嘉祐爲館職平時若愚騃獨冦
　萊公知之喜與之語萊公知開封府一旦
　問嘉祐曰外人謂劣丈云何嘉祐曰外人
　皆云丈人旦夕入相萊公曰於吾子意何
　如嘉祐曰以愚觀之丈人不若未爲相爲
　善相則譽望損矣萊公曰何故嘉祐曰自
　古賢相所以能建功業澤生民者其君臣
　相得皆如魚之有水故言聽計從而功名
　俱美今丈人負天下重望相則中外有太
　平之責焉丈人之於明主能若魚之有水
　乎此嘉祐所以恐譽望之損也萊公喜起
　執其手曰元之雖文章冠天下至於深識
　逺慮殆不能勝吾子也(記/聞)
張忠定公守蜀聞萊公大拜曰冦凖眞宰相
　也又曰蒼生無福門人李畋怪而問之曰
　人千言而不盡者凖一言而盡然仕太早
　用太速不及學耳張冦布衣交也萊公兄
事之忠定常面折不少恕雖貴不改也萊
　公在𡵨忠定在蜀還不留旣別頋萊公曰
曾讀霍光傳否曰未也更無它語萊公歸
　取其傳讀之至不學無術笑曰此張公謂
我矣(談/叢)
張乖崖常稱使冦公治蜀未必如詠至於澶
　淵一擲詠亦不敢爲也深歎服之(記/聞)
凖䟽通博𥙿果敢沈毅能斷大務不循細檢
　喜風幹善議論與人無城府接物無崖岸
　頋大義可爲者必奮厲翔躍以身先之其
　勇若賁獲至於外險中艱斬然涯垠亦坦
　坦無退衂意聞一善薦道推輓不進用不
　巳附離苟合者疾之如仇讎(孫抃奉勑/撰旌忠碑)
凖得罪南行過零陵踰大陂溪夷承間鈔掠
　而去巳而酋長召告之曰若等奈何竊賢
　相行橐神明其佑若乎趣遣種人持所掠
　還凖伏道下引道且拜凖慰遣之至南海
　晨旦朝謁從事如常時謂其子曰守法奉
　正士人常操以窮通成敗易之者非吾意
　也爲層樓於署東偏置机榻其間危坐終
　日寂無它營經史老莊及天笁書環列前
　後暇或看誦之賔至則慿髙瞰虚笑語燕
　燕若初無廊廟之貴者嶠南山水峻絶馬
　不能進郡縣官有伐竹爲輕輿以迓凖者
凖謝曰吾罪人騎馬足矣冒炎溽捫險阻
日行百里左右爲之泣下凖昂然無隕穫
容色其度量過人如此及雷陽吏以圖獻
閱視之首載郡東南門抵海岸凢十里凖
恍然悟曰吾少時有到海秪十里過山應
萬重之句廼今日意爾人生得䘮豈偶然
耶(旌忠/碑)
丁謂敗得竄道繇海康凖從者有欲釋憾謀
不利於謂凖知之陳大席一廡間設戯具
悉召坐且命之博弈因隱几觀焉聞謂行
　廼罷(旌忠碑○又歸田録云冦忠愍公貶雷州時/丁晉公與馮相拯在中書丁當秉筆初欲貶)
(崖州而丁忽自疑語馮曰崖州再渉鯨波如何馮唯/唯而巳丁乃徐擬雷州丁之貶也馮遂擬崖州當時)
(好事者相語曰若見雷州冦司户人生何處不相逢/比丁之南也冦復移道州冦聞丁當來遣人以蒸羊)
(逆于境上而收其僮僕杜門/不放出聞者多以爲得體)
凖平生著述於章䟽尤工旨粹言簡多所開
　益餘藁即焚㓕棄去雖至戚不得見好爲
　詩警䇿清悟有劉夣得元微之風格其氣
　燄竒拔則又過之(旌忠/碑)
　　　十三之三
　　　　諌議陳忠肅公
　　公名瓘字瑩中南劒州沙縣人中元豐
　　二年進士甲科爲湖州書記簽書鎭東
　　軍判官事除太學博士辭不就紹聖初
　　復除博士袐書省校書郎通判滄州除
　　著作佐郎樞宻院編脩官皆辭不赴差
　　知衛州　徽宗即位召除右正言遷右
　　司諫責監楊州粮料院改知無爲軍復
　　召爲著作郞實録院檢討官辭史局除
　右司貟外郎以上宰相書責監建州武
　夷觀坐黨籍除名勒停送袁州編管崇
　寧元年移送㢘州量移郴州得自便以
　　子正彚事逮繫詔獄送通州安置坐進
　尊堯集送台州編管復宣教郎主管江
　　州太平觀令居南康軍徙楚州宣和六
　　年卒靖康中贈諌議大夫紹興中特賜
　謚
公爲越州簽判蔡卞爲帥待公甚厚每以公
學識卓異待遇加禮而公已得其心術常
　欲踈逺之屢引疾㝷醫章不得上㑹明倅
　闕蔡㑭公權攝以時當得職田意公方貧必
　喜於少紓公到明遂伸㝷醫之請將所得
　圭租遜前官明州以法當公得公以義不
　當受卒不取而歸之官廪𥘉卞甞爲公語
　張懐素道術通神雖飛禽走獸能呼遣之
　至言孔子誅少正卯彼甞諌以爲太早漢
　楚成皐相持彼屢登髙觀戰不知其嵗數
　殆非世間人也公毎竊笑之及將往四明
　而懐素且來㑹稽卞留公少俟公不爲止
　曰子不語怪力亂神以不可訓也斯近怪
矣州牧旣甚信重士大夫又相謟合下民
　視之從風而靡使眞有道者固不願此不
　然不識之未爲不幸也後二十年懐素敗
多引名士或欲因是染公竟以㝷求無迹
　而止非公素論守正則不免於羅織矣(遺/事)
紹聖𥘉章申公以宰相召道過山陽公適相
　遇隨衆謁之章素聞公名獨請登舟共載
　而行訪以當世之務公曰請以所乗舟爲
　諭偏重其可行乎移左置右其偏一也明
　此則可行矣章黙然未荅公復曰　上方
　虚心以待公公必有以副上意者敢問
　將欲施行之叙以何事爲先何事爲後何
　事當緩何事當急誰爲君子誰爲小人諒
　有素定之論願聞其略章復竚思良乆曰
　司馬光姦邪所當先辨無急於此公曰相
　公悮矣此猶欲平舟勢而移左以置右也
　果然將失天下之望矣章厲色視公曰光
　輔母后獨宰政柄不務纂紹先烈肆意大
　改成緒悮國如此非姦邪而何公曰不察
　其心而疑其迹則不爲無罪若遂以爲姦
　邪而欲大改其已行則誤國益甚矣乃爲
　之極論熈豐元祐之事以爲元豐之政多
　異熈寧則先志固已變而行之温公不明
　先志而用母改子之說行之太遽所以紛
　紛至於今日爲今之計唯當絶臣下之私
　情融　祖宗之善意消朋黨持中道庶乎
　可以救弊若又以熈豐元祐爲說無以厭
　服公論恐紛紛未艾也辭辯淵源議論勁
　正章雖迕意亦頗驚異遂有兼取元祐之
　語留公共飯而別章到闕召公爲太學愽
　士公聞其與蔡卞方合知必害於正論遂
　以婚嫁爲辭乆乃赴官於是三年不迁(遺/事)
(○龜山語録云瑩中言宰舟事最好然元祐舟不知/爲甚樁得太重及紹聖時不知却如何亦偏多載了)
(據此兩舟所載者因何物得重今當減去何物則適/平若𬒳人問到此湏有處置始得如是夲分處置得)
(事之人必湏有規矩䋲墨一一調和得是不令錯了/若只說得揔腦便休亦不濟事孟子言天下可運於)
(掌如彼所言天下/誠可運於掌也)
公爲太學博士薛昂林自之徒爲正録皆蔡
　卞之黨也競推尊荆公而擠排元祐禁戒
　士人不得習元祐學術卞方議毀資治通
　鑑板公聞之因䇿士題特引序文以明神
　考有訓於是林自駭異而謂公曰此豈
　神考親製耶公曰誰言其非也自又曰亦
　神考少年之文爾公曰聖人之學得於天
　性有始有卒豈有少長之異乎自辭屈愧
　歉遽以告卞卞乃宻令學中置板髙閣不
　復敢議毀矣(遺/事)
紹聖大臣嫉元祐更改王荆公已行之法乃
　用繼述之說以爲形跡　先朝追貶司馬
　温公等加以不孝之名上謗　宣仁事傷
　國體公時爲太學博士𬒳　㫖賜對其奏
　劄曰道常然而不渝事有弊則必變故堯
　舜禹皆以若稽古爲訓若者順而行之稽
　則考其當否或若或稽必使合於民情所
　以成帝王之治也造膝之言遂明繼述之
　義且論天子之孝與士大夫不同　㤗陵
　喜所未聞反復詰問語遂移時迫於進饍
　公乃引退　上意感悟約公再見有變更
　時事之意執政聞而恨之遂黜公于外
　㤗陵聖顔英睿臣下奏對往往懾於天威
　少或契合公始召見遽以人所難言逆意
　開陳辭逹義明使人主豁然感寤由是搢
　紳士夫罔不欽服蘇黃門聞之撫几歎曰
　吾兄東坡最善論事然亦不知出此遂以
　書抵公歎譽甚至(遺事/又聞見録云陳瑩中/紹聖𥘉用章惇薦爲太學博)
(士先是惇之妻甞勸惇無修怨惇作相専務報復首/起朋黨之禍惇妻死惇悼念不堪瑩中見惇客甚衆)
(謂惇曰公與其無益悲傷曷若念夫人平生/之言蓋譏惇之報怨也惇以爲忤不復用)
公甞爲別試所主文林自謂蔡卞曰聞陳瓘
　欲盡取史學而黜通經之士意欲沮壞國
　是而動揺荆公之學也卞旣積怒謀將因
　此害公而遂禁絶史學計畫已定唯候公
　所取士求疪立說而行之公固預料其如
　此乃於前五名悉取談經及純用王氏之
　學者卞無以發然五名之下往往皆博洽
　稽古之士也公甞曰當時若無矯揉則勢
　必相激史學往往遂廢矣故隨時所以救
　時不必取快目前也(遺/事)
公自館職請外𥙷得倅滄州秩滿移守衛州
　中間數有薦章兩𬒳内除皆辭不行至紹
　聖末　徽宗即位召爲言事官於是即日
就道論章惇蔡明繼述平日之志略行焉
(遺/事)
公方赴召命至闕聞有中旨令三省繳進前
後臣僚章䟽之降出者公謂宰屬謝聖藻
曰此必有姦人圗蓋已愆而爲此謀者若
盡進入則異時是非變亂省官何以自明
因舉蔡京上䟽請滅劉摯等家族及妄言
携劒入内欲斬王珪等數事謝驚悚即白
時宰録副夲于省中其後京黨欺誣蓋抹
　之說不能盡行由有此跡不可泯也(遺/事)
徽宗初政欲革紹聖之弊以靖國於是大開
　言路衆議皆以　瑶華復位司馬温公等
　叙官爲所當先公時在諌省獨以爲幽廢
　母后追貶故相彼皆立名以行非細故也
　今欲正復當先辯明誣罔昭雪非辜誅責
　造意之人然後發爲詔令以禮行之庶幾
　可無後患不冝欲速致悔也朝廷以公論
　乆鬱且欲快恱人情遽施行之至崇寧間
　蔡京用事悉改建中之政人乃服公逺慮
　也(遺/事)
公在言路知無不言然議論持平務存大體
　彈擊不以細故未甞及人私過常言人主
　託言者以耳目固不當以淺近見聞惑其
聦明况以訐爲忠無𥙷於時反傷治體乎
(遺/事)
公譽望早達自登科不汲汲於仕進元祐紹
聖間諸公交薦於朝公(御/名)所主多所退避
及後𬒳眷知居言路排姦扶正所指議者
往往甞相舉薦故公䟽文有曰在彼則舉
　爾所知在此則爲仁由已未甞以預薦而
　入其黨亦不以小故而絶其恩蓋公之意
以士人出處不因薦刺而廢公議則朋黨
　之說無縁而起(遺/事)
公因朝㑹見蔡京視日乆而不瞬甞以語人
　曰京之精神如此它日必貴然矜其禀賦
　敢敵太陽吾恐此人得志必擅私逞欲無
　君自肆矣㝷居諌省遂攻其惡京聞公言
　因所親以自解且致情懇而以甘言啖公
　公使荅之曰杜詩所謂射人先射馬擒賊
　湏擒王不得自巳也於是攻之愈力(遺/事)
公每謂天下之事變故無常唯稽考往事則
　有以知其故而應變王氏之學乃欲廢絶
史學而咀嚼虚無之言其事與晉無異將
必以荒唐亂天下矣故彈蔡京䟽文有曰
　絶滅史學一似王衍重南輕北分裂有萌
逮今三十餘年而所言無不驗者(遺/事)
公以紹聖史官專據荆公日録以修　𥙿陵
實録變亂是非不可傳信故居諌省首論
　其事進日録辯乞改實録又因竄責合浦
著尊堯集深闢誣妄以明君臣之義然猶
　止以増加之罪歸于蔡卞蓋公之意以謂
　荆公已殁宗其說以殖私黨者卞實罪魁
　救時革弊當以去卞爲先若根源鋤塞則
　制其流蔓易矣及邪說大行勢不可回於
　是直攻荆公之惡以明禍夲之所在所以
　復著四明尊堯也雖尊崇　宗廟破闢私
　史立意則同而議論直捷無所廻避則後
　集乃公之所取以爲正也故公自謂四明
　尊堯者芻蕘改過之書也後集序文可以
　備見(遺事○元城譚錄曰陳瑩中安丗甞薦自代而/未甞識而中庸曰道之不行不明也我知之矣)
(智者賢者過之愚者不肖者不及也若瑩中者多失/之過如尊堯集先評王荆公爲伊吕聖人之耦而後)
(納諸僣叛不軌之域此學術不粹也其始論荆舒日/録也乃歸過蔡卞以爲吾用權道且君子立言行巳)
(當夲之誠此之謂誠可乎春秋書二百四十二年之/事善善惡惡或原心定罪則有之何甞有嫁罪誣人)
(之事今欲正一大事而枉筆且誣人是自招曲也如/此安有能立者乎○又曰當今之務非岀於荆公則)
(入於温公矣元祐諸公所行蓋有未當處不可全用/今日之事則固不可用有一道理未甞爲人說恐万)
(一傳去使渠軰先施弓箭而不可不爲吾子言然則/救弊之理莫若只宗/神考大有不可及者則漸自)
(正韓瓘曰陳瑩中之說固如是也公曰安丗實甞語/之以此○劉公集有荅陳公書論尊堯集大槩與前)
(說同但其末云報君行巳苟巳/無憾而今而後亦可以忘言矣)
公自諌省謫楊州筦庫以論蔡京交結外戚
　迕　欽聖也𬒳命數日　欽聖悔寤遣中
使宣諭以非夲旨方且開解　主上召還
矣賜公度牒十道俾勿遽行繼遂有無爲
之命公以京猶在朝廷而復言者差遣是
非不辨不敢祗受及京得外𥙷公乃拜命
(遺/事)
公自右司貟外郎兼權給事中時何相執中
　爲禮部侍郎一日以間與公曰今早見貴
　人公即眞矣公即呼正彚示之曰吾與丞
　相議事多不合今所聞乃爾是欲以官爵
　相餌也若受其薦進而復有異同則公議
　私恩兩有愧矣吾有一書將投之以决去
　就汝其爲我書之又曰郊祀不逺彼不相
　亮則失汝恩澤能不介意乎正彚再拜願
　得書公乃大喜明日持以入局未及問丞
　相約公相見連介催促公留使者少候已
　而同舎朱世英來公拉之同往朱不知所
　以丞相見公有同行者有不豫之色公不
　候坐定遽出書爲獻丞相大怒辯論移時
　公指事叙言辭色不撓堂吏比肩聳觀朱
　亦皇恐失措丞相怒甚翹足肆坐語浸驕
慢公雍容起白曰瓘之所論者國事是非
　當付之公議相公未可失待士之禮也丞
　相整儀無語公遂起竟不聞所以相招者
　何言信宿遂有海陵之命(遺/事)
公自嶺外歸居明州甞令正彚幹蠱錢塘偶
　聞蔡崈詫說蔡京之福厚其事有動揺東
　宫之迹不敢隱嘿乃自陳于帥司蔡薿時
　爲杭帥方與京叙宗盟結死黨遂執正彚
　送京師而飛書告京俾爲計事下開封制
　獄獄辭果不右正彚而公亦連逮開封尹
　李孝偁脅誘公使證正彚之妄公曰正彚
　聞蔡京將不利於社禝傳於道路遽自陳
　告瓘豈與知若瓘以所不知忘父子之恩
　而指其爲妄則情所不忍挾私情以符合
　其說又義所不爲况不欺不貳平昔所以
　事君教子豈於利害之際有所貪畏自違
　其言乎蔡京姦邪必爲國禍瓘固甞論於
　諌省亦不待今日語言間也時内侍黃經
　臣監勘聞公所對失聲歎息謂公曰　主
　上正欲得實右司但依此供狀其後獄具
　正彚猶坐所言過實流竄海島公亦有安
　置通州之命(遺事○又聞見録云瑩中爲諫官時/爲/上皇極言蔡京蔡卞不可用用)
(之决亂天下蔡京深恨之屢竄責例用赦放歸猶隷/通州一日瑩中之子走京師言蔡京事詔獄下明州)
(捕瑩中甚急士民哭送之瑩中不爲動入獄見其子/𬒳繫笑曰不肖子煩吾一行蔡京用酷吏李孝壽治)
(其事孝壽坐廳事簾中列五木于庭引瑩中問之瑩/中從容曰蔡京之罪瓘實知之不肖子不知也多求)
(𥿄自書孝壽懼以瑩中爲不知情/即日放歸再隷通州其子配海上)
公在通州張無盡入相欲引公以自助時置
　政典局乃自局中奉旨取公所著尊堯集
　蓋將施行所論而由史局用公也公料其
　不能成事辭以修寫而未發繼日承政典
　局牒坐聖旨㑭州郡催促公乃用奏狀進
　表以黃帕封緘繳申政典局乞於御前開
　拆或謂公當徑申局中而通書廟堂公曰
　恨不得直達乙覽豈復可與書耶彼爲宰
　相有所施爲不於三省公行乃置局建官
　若自私者人將懷疑而生忌正恐尊堯至
　而彼巳動揺也逺其迹猶恐不免况以書
　耶繼而悉如公言張旣罷黜公亦有台州
　之命責詞謂公私送與張商英意要行用
　於是衆人服公之逺慮而恠何鄧輩敢欺
　罔上下也(何執中爲宰相鄧洵/仁爲執政〇遺事)
公謫台州朝旨不下司行移峻急所過州郡
　皆令兵甲防送不得稽留至台乆之人莫
　敢以居屋借賃者暫館僧舎而郡守以十
　日之法每遣廂廵起遣故十日必爲之遷
　一寺公處之澹然不以介意(遺/事)
公到台數月朝廷起遷人石悈知州事且令
　赴闕之官士論訩訩咸爲將有處分于公
　也悈至果揚言怖公視事次日即遣兵官
　突來約束不得令岀入取責鄰人防守狀
　又置邏卒數鋪前後廵察抄録賔客書問
　之往還者雖親戚家書殆至隔絶未幾復
　令兵官突來所居搜檢行李攝公至郡郡
　庭垂簾如制獄大陳獄具蓋朝旨取索尊
　堯副夲而悈爲此以相迫脅耳公知其意
　遂發問曰今日之事豈𬒳旨耶悈非所料
　失措而應曰有尚書省劄子卷簾出示公
　劄子所行蓋取尊堯集副夲以爲係詆誣
　之書合繳申毀棄也公曰然則朝廷指揮
　取尊堯集耳追瓘至此復欲何爲因問之
　曰君知尊堯所以立名乎蓋以　神考爲
　堯而以　主上爲舜也助舜尊堯何爲詆
　誣時相學術淺短名分之義未甚講求故
　爲人所法使請治尊堯之罪將以結黨固
　寵也君所得於彼者幾何乃亦不畏公議
　干犯名分乎請具申瓘此語瓘將顯就誅
　戮不必以刑獄相恐悈不待公言畢屢揖
　公退㝷語人曰不敢引其說尚自如此良
　可畏也繼又幽公於僧舎使小吏監守對
　榻坐卧窘辱百端人情憂怖慮有不測公
安之不以爲撓悈亦終不能爲害(遺/事)
公謫台州於法合進謝表台州不爲發遞表
未得達而石悈之來聲勢甚異公料其必
受蔡薿風旨意在得其所投書必將捜索
及行李於是爲封事繳謝表封緘於篋題
　以臣名悈至果如所料而以緘題之故不
敢輙開遂以奏御薿與執中皆怒未幾罷
　之或問公何以審其如此公曰吾於薿𥘉
無它薿懷遺書之愧而其黨未必知納忠
　相捃實自爲計今顯其迹則法使之術不
行矣(遺/事)
公雖縁蔡氏得罪而首論私史力排王氏王
蔡之黨如薛昂蹇序辰何執中鄧洵仁洵
武蔡薿之徒皆當時恊力排䧟欲殺公者
亦不獨蔡京兄弟而巳蔡薿與公𥘉不相
識公上宰相書謫守海陵薿爲太學生以
長書遺公論天下事皆合天下之公議遣
　人致於海陵謂公諌䟽婉而有理似陸宣
公剛而不撓似狄梁公文章淵源發明正
道則韓文公其人也至次年薿以對䇿爲
大魁所陳時務與前書頓異於是愧悔而
欲殺公以滅口宻賛京黨岀力尤甚正彚
　三山之竄石悈台州紛紛皆其所爲也(遺/事)
公遷責以來杜門不治人事絶迹州郡宴㑹
幾三十年所至人情向慕雖田夫野老咸
知名願見及自天台歸通川道由㑹稽時
王豐甫仲薿爲越帥以公早爲𡵨公所器
重具舟檝爲禮候公於郊因共載歸府舎
越人聞公赴府㑹競來觀瞻比肩輿歸館
道路遮擁幾不可行爲人欽重如此(遺/事)
公在台五年屢該赦當自便而刑部不敢檢
舉旣而　上旨令叙官放還乃因郊霈霑
　恩然初以宣德郎𬒳謫而叙官乃得承事
　郎實鐫降也𬒳命之後忽得州牒備坐省
　劄云奉　御批叙復數内陳瓘叙復未當
合於見存官外叙一官仍取旨與差遣符
　州告示夲官知委公旣供知委而來通州
　將數月又有省劄下通州令公具家狀陳
　乞差遣人皆賀公以爲起發有漸也公曰
此廟堂欺君玩世之術爾若與差遣豈應
見問　上聞吾叙官不當而見於御批諸
公不敢但巳爲此遷延之說以塞上旨家
狀雖可供而差遣其可乞耶彼謂吾不堪
流落而因兹乞憐爾乃報云家狀昨因削
籍毁棄無慿供具事果不行(遺/事)
公旣還寓通州時開封尹盛章與石悈以私
隙詬爭章宻取旨送悈獄以罪編置通州
　因揚言爲公報忿公聞而嘆曰此豈盛丗
　所宜有耶因謀徙居以避之時縣宰與公
　姻家而於悈亦沾親悈屬宰求館舎宰以
爲疑公謂宰曰親戚患難冝相周旋置此
　䘏彼乃爲義事無足嫌也宰於是與之盡
　力悈聞而愧感遣其子來致謝公曰吾爲
宰盡親戚忠告之益爾非欲以德報怨也
却之不見月餘遂挈家爲江上之逰(遺/事)
公泛江至江州愛其江山之勝因卜居于城
　外杜門不岀謁而來者不拒士大夫經由
　江上者徃徃不之公府而必到公家公延
　接無間每爲燕豆之欵踰年歡適忽有朝
旨不許岀城月申存在又更易守臣日降
　不下司文移以俟新守之到外間叵測無
　不震懼交逰中有來索與公徃復書簡者
有碎公所書碑刻牌額者公亦自期以死
惕息俟命而巳閱數日乃移南康居住蓋
縁王宷得罪疾公者乗此時以怖公也劉
待制器之聞之以書抵公曰此乃鶴相恐
脅濮上之䇿伎止此耳(遺/事)
公晚年益負天下重名蔡氏之黨必欲殺公
以快意時王寀得罪而公適居江州䜛者
　以爲公來居宷之郷郡因危言䧟公頼
　徽宗聖察止令移居南康及後方㓂嘯聚
　又造飛語言公之壻爲㓂所劫取欲以相
　中傷復有楚州之命蓋公所論京卞皆披
　摘其用心而發露其潜慝蔡氏最所忌嫉
　故得禍比同時諸公爲最酷猶以　徽宗
　保全不至死也(遺/事)
公徙居山陽也經由江都時淮帥毛友達可
　或疑其蔡氏腹心勸公晦跡而過公曰吾
　無私憾於蔡氏蔡氏之人豈無是非之公
　乎乃先遣書遺之毛報書加禮有公立朝
　行巳之道願望見而不可得之語即出郊
候公語頗輸誠公亦待之無間後聞其奏
報方㓂事不爲欺隱以書譽之於舊曰蔽
　遮江淮沮遏賊勢斯人有助也蓋公與人
爲善不分彼此大率如是晚進後軰因公
激發黙化而爲善者不可一二舉也(遺/事)
公性至孝事親承順顔色使親庭無不適之
意居䘮毀瘠如禮廬墳茹𬞞連年有甘露
芝草之瑞於兄弟友愛尤至伯氏早世公
　撫䘏其孤教養嫁娶使皆有所成立𥘉奏
𥙷恩澤捨巳子而先伯父之子及後貶責
以至終身諸子皆白衣未甞有不滿之意
(遺/事)
公性謙和與物無競與人議論率多取人之
長雖見其短未甞面折唯微示意以警之
　人多退省愧服尤好獎進後輩一言一行
苟有可取即譽美傳揚謂巳不能公平生
手不執錢不視權衡貨殖之事未甞講論
唯於農田不廢詢訪以米之貴賤而察歲
之豐凶也然常語人則曰有國家豈能忘
　利或孳孳而營之或臨事必以爲言此前
　賢以爲戒也(遺/事)
公雖閑居容止常莊言不苟發雖盛暑見子
　孫軰未甞不正衣冠一日甞與家人語家
　人戯問實否公退自責者累日豈吾甞有
欺於人耶何爲有此問也御下尤有禮法
未甞以非類罵人(遺/事)
公有斗餘酒量每飲不過五爵雖㑹親戚間
　有歡適不過大白滿引恐以長飲廢事每
　日有定課自雞鳴而起終日冩閱不離小
　齋倦則就枕旣窹即興不肯偃仰枕上每
　夜必置行燈於床側自提就案人或問公
　何不呼喚使令者公曰起止不時若渉寒
　暑則必動其念此非可常之道偶吾性安
　之故不欲以勞人也(遺/事)
公智明慮逺事無大小必原始要終驗如符
　契又通易數如靖康變故隆祐垂簾國家
　中興之事往往甞預言之士大夫間有親
　聞者(遺/事)
李丞相伯紀爲柱史坐論水𬒳謫有書與公
求華嚴奥旨若將忘世者公以狄梁公得
筏猶捨之語報之且謂李文靖王文正二
　公皆好佛者未甞泥其教文而專以衛物
爲心文靖爲相以不擾之說報罷内外所
陳利害文正當軸終日端黙包兵革以待
夷狄勉其繼踵二公於筌筏之外書辭數
千言及後伯紀果大用識者歎公澡鑑且
服公之至論也(遺/事)
徐師川以才氣自負少肯降志於人常言吾
　於魯直爲舅氏然不免有所竊議至於了
　翁心誠服之毎見公或經旬月必設拜禮
　忠宣范公晚年益以天下自任尤留意人
　材或問其所儲蓄人材可爲今日用者荅
　曰陳瓘又問其次曰陳瓘自好也蓋言公
　可以獨當天下之重也宣和之末人憂大
　厦之將顚或問㳺定夫察院以當今可以
　濟世之人定夫曰四海人材不能周知以
　所知識陳了翁其人也劉器之亦甞因公
　病使人勉公以毉藥自輔云天下將有頼
　於公當力加保養以待時用也其爲賢士
　大夫所欽屬如此(遺/事)
公自遷責所居必葺小齋終日冩閱内典觀
　經史二十餘年如一日未甞少懈以所抄
　録名曰知恩殆千餘軸又雜觀百家之文
毉卜等書開卷得益者亦片𥿄記録粘于
　壁間環座旣遍即合爲一䇿名曰壁記如
　此者又數十冊(遺/事)
張丞相天覺晚年亦好佛書重道建華嚴閣
　作醮籙㑹黃冠釋子紛紛奔趨之公雖甞
　𬒳其薦引然素未相識及通書也至是代
　書簡之曰辟榖非眞道談空失自然何如
勲業地無愧是神仙及在山陽方與賔舊
㑹食見邸報有天覺所上遺表遽止酒而
　起歎傷異常客有以爲疑者公曰張固非
　粹德且復才踈然時人歸向之今其云亡
　絶人望矣近觀天時人事必有變革正恐
　雖有盛德者未必孚上下之聽殆難濟也
　未幾公亦感疾浸至大故(遺/事)
陳瑩中與關止叔沼與滎陽公書問其言前
　輩與公之交逰必平闕書云某公某官如
　稱器之則曰待制劉公之類其與已同等
　則必斥姓名示不敢尊也如曰㳺酢謝良
　佐云此皆可以爲後生法(童蒙/訓)
陳瑩中甞言學者湏常自試以觀巳之力量
　進否易曰或躍在淵自試也此聖學也(童/蒙)
(訓)
陳左司瓘送其姪淵責沈文曰予元豐乙丑
　夏爲禮部貢院點檢官適與校書郎范公
　淳夫同舎(是時先公爲/袐書省正字)公甞論顔子不遷怒
　貳過惟伯淳能之予問公曰伯淳誰也公
　黙然乆之曰不知有程伯淳邪予謝曰生
　長東南實未知也予常以寡陋自愧了翁
　之子正由云了翁自是每得明道先生之
　文必冠帶然後讀之(范太史遺事〇龜山先生/題責沈後曰了翁以蓋丗)
(之才邁往之氣包括宇宙宜其自視無前矣乃退然/不以賢知自居而以不聞先生長者之名爲愧非有)
(尊徳樂義之誠心而以自勝爲疆何以及此髙文大/筆著之簡冊使丗之自廣而狹人者有所矜式豈曰)
(少𥙷/之哉)
建中之𥘉右司諌陳公瑩中論蔡氏弟兄忤
　㫖竄嶺表公之南遷不以其罪舉天下憤
　惜之無敢言者名隷黨籍餘二十年轉徙
　道途無寧歲卒以窮死𥘉京爲翰林學士
　承旨以辭命爲職潜姦隱慝未形於事雖
　位通顯世之人蓋莫知其非也公於是時
　力言京不可用用之必爲腹心患宗社安
　危未可知也聞之者往往甚其言以爲京
　之惡不至是巳而結嬖倖竊國柄矯誣先
　烈怙寵妄作爲宗社禍悉如公言於是人
　始服公爲蓍龜也昔王文公安石以學行
　負時望　神宗皇帝引叅大政士大夫相
　慶於朝謂三代之治可以立致吕公獻可
　獨以爲不然抗章論之雖文正温公猶以
　爲太遽欲獻可姑緩未幾多變更　祖宗
　故事以興利開邊爲先務諸公雖悉力交
　攻之莫能奪其流毒至于今未殄也故温
　公毎謂人曰獻可之先見余所不及心誠
　服之余以謂公之於京言之於未用之前
　獻可於文公論之於旣用之後則公之先
　見於獻可有光矣(龜山撰公/祠堂記)
　　　四之三
　　　　太尉衛國髙烈武王
　　王名瓊家丗燕人徙亳州之蒙城事
　　太宗爲御龍直指揮使累遷歸義軍節
　　度使殿前都指揮使景德元年從幸澶
　　淵有功明年以病求解兵柄授檢校太
　　尉忠武軍節度使三年薨年七十二王
　　曾孫女配　英宗皇帝是爲　宣仁聖
　　烈皇后云
太平興國四年從征太原　太宗引兵自幽
　州還聞虜兵盛至留王夜作引龍直樂于
　御營遲明王度車駕已逺潰圍轉戰以岀
　至行在所而六班卒不至　太宗欲誅六
　班王曰　陛下晨夕兼行令不蚤下主將
　之罪也今衛士皆以材勇選從下太原有
　功未賞盡誅之可虖　帝怒遂釋(王禹玉撰/神道碑)
髙瓊以歸義節度使爲并州馬歩軍都部署
　潘美亦在太原舊制節度領軍職者居上
　瓊以美舊臣表請居下瓊後爲歩軍都指
　揮使㑹戍兵以廪食陳弱譁言者瓊知之
　一日巡營士卒方聚食因取其飯啖之謂
　曰邊鄙無事而坐飽此冝知幸也(蒙/求)
管軍貟闕王兼領二司王乃言曰臣老矣如
　有負薪之憂誰爲可任者先朝自殿前而
　下各置副都指揮使及都虞候常有十人
　職近事親易以第進又使士卒預識其威
　名緩急臨戎上下得以附習此軍制之大
　要也　上從之(神道/碑)
景德元年契丹直抵澶州　眞宗北幸駐驆
韋城大臣有勸　上南巡者召問王行幄
　王惖然曰虜去國逺闘勢不能持乆况羽
　檄召天下兵行且至進則可以决有功今
　止軍不發衆情大惑誰爲　陛下建此者
　眞宗曰將更議於大臣王曰　天子親御
　六軍蒙犯霜露國之安危事在轉漏尚何
　議也遂發韋城次澶州將抵浮橋左右猶
　躊蹰未進王下馬自扶輦擁衆渡河旣而
　請　帝御北城觀兵漢軍望黄蓋皆仰呼
　萬歲而虜人亦大呼聲聞數十里其種酋
　皆駭視失色有頃弩伏發射契丹貴將撻
　覽死遂奉書請盟師還賜燕于行宫而李
　繼隆石保吉魏咸信酒酣爭功王曰　天
　子神武一舉而折敵公等何功之與也繼
　隆等愧甚(神道碑○又記聞曰/上在澶淵南城/殿前都指揮使髙瓊因請幸河北曰)
(陛下不幸北城北城百姓如䘮考妣馮拯在旁呵之/曰髙瓊何得無禮瓊怒曰君以文章爲大臣今虜騎)
(充斥如此猶責瓊無禮君何不賦一詩詠退虜騎邪/上乃幸北城至浮橋猶駐輦未進瓊以所執檛築輦)
(夫背曰何不亟行今巳至此尚何疑焉/上乃命進/輦旣至登北城門樓張黄龍旗城下將士皆呼萬歲)
(氣勢百倍㑹虜大將撻覽中弩死虜衆遂退他日/上命冦凖召瓊詣中書戒之曰卿夲武臣勿強學儒)
(士作書語也○又談叢曰契丹侵澶萊公相/眞宗/北伐臨河未度是夕内人相泣明日叅知政事王欽)
(若請幸金陵樞宻副使陳堯叟請幸蜀/眞宗以問/諸將王曰蜀逺欽若之議是也/上與後宫御樓船)
(浮汳而下數日可至殿上皆以爲然公大驚色脫王/徐曰但/陛下去都城一歩則城中別有主矣吏卒)
(皆北人家在都下將歸事其主誰肯送/陛下者金/陵豈可到邪公又喜過望曰瓊知此何不爲/上駕)
(邪王乃大呼逍遥子公掖/帝以升遂渡河而成功/○又元城語録曰/太祖與羣臣言未甞文談蓋欲)
(激厲將士之氣此漢髙祖溺儒冠之意也至/太宗/好文方戰爭之時多作詩賦羣臣屬和故武事不競)
(卒有潘美之敗及澶淵之役/章聖旣渡大河至浮/橋一半髙瓊執御轡曰此處好喚宰相吟兩首詩也)
(蓋當時宰相王欽若陳堯叟軰好爲詩賦以薄此輩/故平日憾之而有此語○又蘇子曰王郎反河北丗)
(祖得鉅鹿信都兵議者以爲可因二郡兵自送還長/安惟邳彤不可以爲公旣西則邯鄲之兵不肯捐父)
(母背成主而千里送公其離散逃亡可必也丗祖深/感其言而止此東漢興亡之决邳彤可謂漢之元臣)
(矣髙瓊之言大略似/之皆一代雄桀也)
它日衛士有白禀粟陳腐者王曰邊防戰守
　之兵暴露寒苦而所食粟與䜴同色若等
　日旣食太官月所給又先進様於　上前
　豈特諸軍比也有一言以動吾軍者斬於
　是衆莫敢有言其後王𬒳疾乆不出輙有
遺陳粒殿下者中貴人得之以聞人賜精
米一斛王嘆曰安有是邪遂以疾辭典軍
(神道/碑)
王素爲冦凖所知而王欽若以南廵之議恨
凖凖罷相欽若知樞宻院王疾甚　眞宗
趣駕欲臨問欽若乃言天子問疾所以寵
　勲臣今瓊無破敵之功不可徃　帝乃止
(神道/碑)
眞宗甞問卿子幾人曰臣子十有四人臣誠
　愚不肖然未甞不教以知書於是賜諸經
　史於其家每戒諸子母曲事要埶以蘄進
身若吾奮節行間至秉旄鉞豈因人力哉
　又甞與諸子論蔚昭敏李斌之爲人諸子
　曰此衆之所非也王曰吾常與此二人者
　言其忠質一心無銖髮敢欺朝廷衆之所
非吾之所取也(神道/碑)
　　　四之三
　　　　尚書王懿敏公
　　公名素字仲儀以父旦遺恩𥙷官召試
　　賜同進士出身歴知濮鄂州召還知諌
　　院擢天章閣待制淮南都轉運按察使
　　徙知渭州坐事落職知汝州以樞宻直
　　學士權知開封府出知定州成都府復
　　入爲京尹以端明殿學士再知渭州乞
　　換武職改澶州觀察使知成徳軍復以
　　學士知太原府以工部尚書致仕卒年
　　六十七
仁宗方留精政事思聞朝廷得失御筆親除
　諌官而歐陽脩蔡襄余靖與公相次進用
　公起少年遇事感發甞言禮部取士不詢
　采行實顧文辭漫漶不足以應務請郡國
　置學擇明師使通知經術稍近三代里選
　之法自景徳以來較今内外無名之費數
　倍于前請置官三司量一歲所入其用非
　急者皆省去之㑹皇子生議欲因赦百官
　進官大賞賚諸軍公又言方元昊叛契丹
數有所求縣官財用不足冝留金繒以佐
邊費　官爵以賞戰勞其議爲公止　仁
　宗御天章閣出手詔問兩府大臣所以興
　治革弊之方公又大䟽時政姑息十餘事
　皆人所難言者末以非知之艱行之惟艱
　爲戒它日曲召公等四人靣諭曰卿等皆
　朕所自擇數論事無所避特皆賜章服(王/禹)
(玉撰/墓誌)
仁宗問王懿敏曰大僚中孰可命以相事者
　懿敏曰下臣其敢言　帝曰姑言之懿敏
　曰唯宦官宫妾不知姓名者可充其選
　帝憮然有間曰唯富弼耳懿敏下拜曰
　陛下得人矣旣告大庭相冨公士大夫皆
　舉笏相賀或宻以聞　帝益喜曰吾之舉
　賢於夣卜矣(聞見/後録)
慶暦中京師旱諌官王公素乞親行禱雨
　帝曰太史言月二日當雨一日欲出禱公
　曰臣非太史然是日必不雨　帝問故公
　曰　陛下幸其當雨以禱不誠也不誠不
　可動天臣故知不雨　帝曰明日禱雨醴
　泉觀公曰醴泉之近猶外朝也豈憚暑不
　逺出邪　帝毎意動則耳赤耳巳盡赤厲
　聲曰當禱西太一宫公曰乞傳旨　帝曰
　車駕出郊不預告卿不知典故公曰國𥘉
　以虞非常今乆太平預告但百姓瞻望清
　光者衆耳無虞也諌官故不扈從明日特
　召公以從日色甚熾埃霧漲天　帝玉色
　不怡至瓊林苑回望西太一宫上有雲氣
　如香煙以起少時雷電雨甚至　帝却逍
　遥輦御平輦徹蓋還宫又明日召公對
　帝喜曰朕自卿得雨幸甚又曰昨即殿庭
　雨立百拜焚生龍腦香十七斤至中夜舉
　體盡濕公曰　陛下事天當恭畏然隂氣
　足以致疾亦當(御/名)帝曰念不雨欲自以
　身爲犧牲何(御/名)也(聞見/後録)
公言王徳用進女口事　帝𥘉詰以宫禁事
　何從知公不屈　帝笑曰朕　眞宗之子
　卿王旦之子有丗舊豈它人比徳用實進
　女口巳服事朕左右何如公曰臣之憂正
　恐在　陛下左右耳　帝即命宫臣賜王
　徳用所進女口錢各三百千押出内東門
　訖奏　帝泣下公曰　陛下旣不棄臣言
　亦何遽也　帝曰朕若見其人留戀不肯
　去恐亦不能出矣少時宫官奏宫女已出
　内東門帝動容而起(聞見/後録)
公爲淮南都轉運按察使時𥘉置按察諸路
　皆以苛爲明獨公爲不苛然貪吏有自投
　劾去者(墓/誌)
權知開封府至和二年秋大雨壞蔡河水入
　都城宻詔軍吏障朱雀門公違詔止之曰
方上不豫軍民廬舎多覆壓奈何障門
　更以動衆耶(墓/誌)
知成都府先是牙校歲輸酒坊錢以供厨傳
　之費前後日加豐而不知約故輸者亦加
　困而不能勝公爲一切裁約之省其費過
　半鐵錢唯行於兩川歲加鑄不止故錢輕
　貨重啇旅不行公爲罷鑄十年而物價以
　平利州路饑公遣發廪賑捄民得無流徙
　詔適下而公奏至　上數稱嘉之公爲政
　在便人情蜀人録公所行爲王公異斷(墓/誌)
治平元年秋虜寇静邊寨圍童家堡天子西
　憂以公爲端明殿學士又知渭州於是畨
　酋故老皆歡呼越境望公之來比公馳至
　則虜解圍去矣公屢帥涇原馭將卒有恩
　無不得其歡心又善料敵情故塞下戍常
　少而積粟至十餘年甞廣渭之西南城濬
　隍三周屬羗間以土地來獻公悉募置弓
　箭手其行陣出入之法身自督敎之其居
　舊皆穿土爲室宼至老㓜多焚死公爲築
　八堡使足自保所部東西兩路廵檢比分
　領弓箭手不得自便公曰此豈前日募民
　兵意耶悉使散耕田里遇有警則發之故
　其士氣勇悍它路莫能及原州蔣偕說宣
　撫使范仲淹築堡大蟲巉堡未完而爲明
　珠滅臧伺間要擊之偕輙從間道遁歸伏
　庭下當以軍法論公貰令復徃緫管狄靑
　曰賊方据險設覆以待官軍偕輕而無謀
　徃必至敗公曰偕死則君徃靑計不得行
　偕卒能以死致其酋完所築堡而還畨官
　宻厮哥本天水羗也甞爲賊用始州欲覊
　縻之因請以爲十族廵檢及下公議即聲
　其罪械還夲族旣而叛去諸將曰不重購
　之後必爲邊患公曰吾在邊虜未甞敢輕
　入彼厮哥何爲也公一日燕堂上邊民悉
　驚走入城諸將曰使姦人亦從而入必將
　舉而内應不若拒之弗内公曰若拒之東
　去勢必揺關中當且内之固知虜不敢犯
　我此必有姦言動之者乃下令曰敢復有
　言虜至者斬有頃候騎從西來其傳果妄
　也諸將皆服(墓/誌)
知太原府㑹汾河大溢公曰若壞平晉遂將
　灌州城乃命先具舟栰築堤以扞城一夕
　水果至人得無恐晉荐飢公勸大姓出粟
　活殍者十餘萬人(墓/誌)
公少感槩有大志人不敢以貴游子弟遇之
　及在朝敢言天下事數擊姦佞是時朝廷
　患政事因循日乆二三大臣因與共謀盡
　更前之所爲而間至於不次用人於是論
　者皆指以爲朋黨及大臣者去人莫敢以
　爲言公常獨言富弼韓琦范仲淹皆有重
望冝復召用處之以不疑　仁宗甞命公
　悉上爲御史諌官時所言事留觀殿中(墓/誌)
𥘉王素與歐陽脩數譽富弼於　上前弼入
　相素頗有力弼旣相素知開封府兾弼引
　已登兩府旣不如志因詆毀弼又求外官
　遂出知定州徙知益州復還知開封府愈
　鬰鬰不得志厭倦繁劇府事多莽鹵不治
　數出遊宴素性驕侈在兩州皆以賄聞爲
　人無志操士大夫多鄙之開封府先有散
　從官馬千馬清善督察盗賊累功至班行
　府中頼之或謂素二馬在外威福自恣大
　爲姦利素奏悉逐之逺方於是京師盗賊
　屢發求捕不獲臺官言素不才亦自乞外
　𥙷朝廷因而罷之(記/聞)
素少長席富貴豪縱浮侈畜聲妓誇客然一
　時當路要人多其父時所引拔素亦善自
　交結又其爲吏知大略少時撃斷敢行皆
　足以發身及晚節官顯志得益頽靡在開
　封府㢮慢意不在事　英宗甞對執政語
　及之云
素自筮仕所至稱爲能吏旣升臺憲風力愈
　勁甞與同列奏事　上前事有不合衆皆
　引去公方論列是非俟得旨乃退　帝曰
　眞御史也議者目公爲獨擊鶻(名賢/詩話)
　　　四之四
　　　　内翰楊文公
　　公名億字大年建州浦城人七歳能屬
　　文年十一　太宗聞其名詔送闕下試
　　詩賦授袐書省正字令就袐閣讀書
　　眞宗即位拜左正言與修　太宗實録
　　知處州召還知制誥召入翰林爲學士
　　同修國史會母病陽翟請歸省不待報
　　而行貶太常少卿分司西京起知汝州
　　㑹加玉皇聖號表求陪預召還參詳儀
　　制天禧四年復爲翰林學士是冬卒年
　　四十七　仁宗即位贈禮部尚書賜謚
　　曰文
楊文公年十一　太宗親試一賦二詩頃刻
　而成　上喜送中書再試執政令賦喜朝
　京闕詩亦立就且有願秉清忠節終身立
　聖朝之句宰相表賀(湘山/野録)
楊大年每欲作文則與門人賔客飲博投壷
奕碁語笑諠譁而不妨締思以小方紙細
書揮翰如飛文不加點每盈一幅則命門
　人傳録門人疲於應命頃刻之際成數千
　言眞一代之文豪也(歸田/録)
楊文公凢爲文章所用故事常令子姪諸生
　檢討岀處每叚用小片紙録之文旣成則
　綴粘所録而蓄之時人謂之衲𬒳焉(吕氏家/塾記)
楊大年爲學士時草荅契丹書云鄰壤交歡
　進草旣入　眞宗自注其側云朽壤䑕壤
　糞壤大年遽改爲鄰境明旦引唐故事學
　士作文書有所改爲不稱職當罷因亟求
　解職　眞宗語宰相曰楊億不通商量眞
　有氣性(歸田/録)
楊文公以文章擅天下然特剛勁寡合有惡
　之者以事譛之大年在學士院忽夜召見
　於一小閤深在禁中旣見賜茶從容顧問
　乆之岀文藁數篋以示大年云卿識朕書
　蹟乎皆朕自起草未甞命臣下代作也大
　年皇恐不知所對頓首再拜而岀乃知必
　爲人所譖矣由是佯狂奔于陽翟　眞宗
　好文初待大年眷顧無比晚年恩禮漸衰
亦由此也(歸田/録)
楊文公性剛介寡合唯與李維路振刀衎劉
　筠數人厚善王欽若驟貴公素薄其爲人
　欽若銜之陳彭年方以文史進亦忌公名
　岀己右相與擠之㑹公母病陽翟別墅公
請歸省遂不待報而行
楊文公少以文進而方直自守後因母病有
　陽翟之行王文正公恐人害之白　上遣
使賜醫藥旣而言事者彈劾不已卒以亞
卿分司　上甞語輔臣曰聞楊億好謗時
　政王公曰楊億文人㓜荷國恩若諧謔過
　當則恐有之至於謗訕臣保其不爲也王
　公器重文公至深頗思其歸乃因中書齋
　宿覽文公近詩而與趙文定諸時賢繼和
　上知之乃諭公召文公還爲袐書監乆之
　有問公者曰楊大年何不早與舊職公曰
　大年向以輕去　上左右人言可畏賴
　上終始保全之今此職欲岀自清衷以全
　君臣之契公薨後文公方復禁署(王文正/公遺事)
楊文公爲執政所忌母病謁告不俟朝旨徑
歸韓城與弟倚㞐踰年不調公有啓謝朝
　中親友曰介推母子願歸綿上之田伯夷
弟兄甘受首陽之餓後除知汝州而希旨
言事者攻之不巳公又有啓與親友曰巳
　擠溝壑猶下石而未休方困蒺藜尚關弓
　而相射(青箱/雜記)
楊億在翰林丁謂初叅政事億例賀焉語同
　列曰骰子選爾何多尚哉未幾辭親疾逃
　陽翟別墅(掇/遺)
楊文公以直道獨立時有挾邪說以進者面
戯公曰君子知微知章知柔知剛公應聲
　荅曰小人不恥不仁不畏不義(家塾/記)
楊文公天性頴悟自㓜及終不離翰墨喜誨
　誘後進以成名者甚衆聞人有片辭可紀
　必爲諷誦手集當丗述作數十篇重交遊
　性耿介坦夷敦尚名節多周給親故廪禄
　亦隨而盡善談吐有味然評品人物善惡
　太明人多怨之
范文正公讃公之像曰公以命丗之才其位
　不充故天下知公之文而未知其道也昔
　王文正公㞐宰府僅二十年未甞見愛惡
　之迹天下謂之大雅冦萊公當國　眞宗
　有澶淵之幸而能左右天子如山不動却
　戎狄保宗社天下謂之大忠樞宻扶風馬
　公慷慨立朝有犯無隱天下謂之至直此
　三君子者一代之偉人也公與三君子深
　相交許情如金石則公之道其正可知矣
　　　四之四
　　　　集賢學士劉公
　　公名敞字原父吉州臨江人中慶暦六
　　年進士甲科通判蔡州召試直集賢院
　　判登聞鼓院吏部南曹考功知制誥出
　　知楊州徙鄆州召還糾察在京刑獄以
　　翰林侍讀學士出知永興軍嘉祐八年
　　召判三班院太常寺出知汝州改集賢
　　院學士判南京留司御史臺熈寜元年
　　卒年五十
直集賢院是時方議定大樂天子使中貴人
　叅其事公諌以謂王事莫重於樂今材學
　滿朝辨論有餘足以増朝廷之光而顧使
　若趙談者居間臣恐爲袁盎笑也(弟舎人攽/撰行狀)
秦州與羗人争古渭州　上以問左右棄之
　存之孰利公時從三司奏事聞之上奏獨
　請棄之以謂假令新城足以蔽秦州長無
　羗胡之虞雖傾國守之可也不然地形便
　利賊能乗之以擾邊圉雖傾國争之可也
　今何所重輕而糜國財困民力捐士卒之
　命以貪咫尺之地而有棄明信規小利之
　名於夷狄使其有以窺中國非計也時議
　者不同竟留之秦州坐是應接多事財用
　匱竭矣(行/狀)
公判考功夏英公薨賜謚文正公曰此吾職
　也即上䟽言謚者有司之事也且竦行不
　應法今百司各得守其職而　陛下侵臣
　官䟽九三上　天子嘉其守爲更其謚曰
　文莊公曰姑可以止矣(歐陽公/撰墓誌)
至和元年正月張貴妃薨追號温成皇后有
　獻議求爲立忌日禮官請對不許公奏言
　太祖以來后廟四室猶不立忌柰何以私
　昵之愛而變古越禮恐　祖宗神靈不樂
　於此　上乃止(行/狀)
𥘉陳丞相以公不附巳論議不能佑公唯
　天子察公忠直數得公奏議開納無疑故
　亟用公知制誥陳丞相以脩注未一月爲
　言　上不聽曰此豈計官資日月邪公謝
日　上又面諭曰外間事不便有所聞當
　一一語朕也無幾何朝廷從禮院有所詢
　問禮生擅發印狀以報禮官莫知知禮院
　事吴充謫罰禮生而坐以出官公奏以謂
　朝廷乆安吏習因循百司庶府苟且巳甚
　稍激厲振職未知如何而使充以此得罪
　豈不傷事害政也請追止前命巳而脩起
　居注馮京復以言事奪職公因奏事　上
　謂公曰吴充乃是振職馮京意亦無它中
　書惡其太直不與含容耳公奏言自古唯
　有人主不能容受直言或致竄謫臣下今
　則不然　上意慈仁好諌而中書不務將
　順聖德之美排逐言者乃是蔽君之明止
　君之善必且感動隂陽有風霧日食地震
　之異居五日地果震鎭戎軍而都下雪後
　累日昏霾太陽色黄濁略皆如公言公又
　宻勸　上収覽威權無使聦明蔽塞法令
　不行以消伏災變　上深納之(行/狀)
兩制諸公多求𥙷郡者公上䟽論邪臣正臣
　進退之分正臣常難進而易退邪臣常易
　進而難退願　陛下叅任觀之吕溱蔡襄
　歐陽脩賈黯韓絳皆有直質無流心論議
　不阿執政有益當世者誠不冝許其外𥙷
　使四方有以窮朝廷啓姦幸之心　上悟
　頗留脩等(行/狀)
宦者石全彬以勞遷宫苑使領觀察使意不
　滿退而愠有言居三日正除觀察使公封
　還辭頭不草制其命遂止(墓/誌)
奉使契丹公素知虜山川道里虜人道自古
　北口回曲千餘里至栁河公問曰自松亭
　趨栁河甚直而近不數日可至中京何不
　道彼而道此蓋虜人常故迂其路欲以國
地險逺誇使者且謂莫習其山川不虞公
之問也相與驚顧羞媿即吐其實曰誠如
　公言時順州山中有異獸如馬而食虎豹
　虜人不識以問公曰此所謂駮也爲言其
　形狀聲音皆是虜人益歎服(墓/誌)
𥘉狄靑自南伐歸爲樞宻使京城小民聞靑
　驟貴相與推說誦詠其材武青毎出入輙
聚觀之至壅路不得行　上自正月不豫
靑益爲都人所指目公憂之㑹將赴楊州
　辭行見　上因言　陛下愛靑不如出之
　以全始終今外說紛紛雖不足信要當使
　無後憂寜負青無使負國家　上頷之曰
　可語中書公過見三丞相謂曰向者天下
　有可大憂者又有可大疑者今　上體復
　平大憂去矣而大疑者尚存具以青事告
　之丞相應對唯唯公旣至官拜表又徧遺
　公卿書曰汲黯之忠不難於淮陽而眷眷
　於李息朝廷皆知爲青發也至八月京師
　大水青避水徙家相國寺行坐殿上都下
　喧然執政聞之始懼以熟狀出青判陳州
　先是有彗星見青去之夕而彗沒自皇祐
　末有日食之變公甞獻救日論三篇備言
　所以防姦禦變之術青見而惡之謂所親
　曰劉舎人以此洗滌青邪公之建言或以
　爲過計及後乃大服云(行/狀)
楊州雷塘即漢江都之雷陂也舊屬民自唐
　以來耕種其中徃數十歲官取蓄水以備
　漕運舊田主二十六家皆奪業失職官始
　議以它田償之竟無與也然塘亦破决不
　脩漕運未甞頼此發運使因以假楊州種
稻舊田主三百餘口皆飢寒縣官莫省及
公至持大和年契書詣府自訟公即判還
　之發運使猶以漕運事動朝廷靳留之公
　用種稻事證明其無用朝廷乃聽公杜公
　丞相衍致仕居南都聞之喜曰眞良太守
矣(行/狀)
公𥘉治楊前守政苛吏民不安公以寛簡附
　之而民大和及至鄆鄆比易守政事不治
　市邑攘􁑤公行不禁訟或至累月不決公
　撥遣簿書决平獄訟不數日則巳無事乃
　更約束明賞罰下吏奔走承命月餘境内
　正清盗賊屏息使客行夀張道中遺錢一
囊人不敢取以告耆長長爲守視頃之客
　還取得之又有暮遺物市中者旦徃取故
　在其所先是西路乆旱麥不登鄆州尤多
　蝗虫公入境而雨至州數日蝗自出境亡
　去歲以有年(行/狀)
召還朝是時士大夫稍矜虚名毎得官輙讓
　衆亦予其恬退之稱讓不失始利而得名
　益髙讓端無窮或四五讓至七八　天子
甞優容之下至布衣福州陳烈等𥘉除吏
亦讓賜之粟帛亦讓公以爲此皆挾僞求
　名要上迷衆其漸不可長乃建言諸讓官
　或一讓或再讓或不得讓冝一以故事舊
　典爲準以防未亂(行/狀)
是歲　天子將親大祫于太廟丞相欲加上
　尊號公以禮部兼領名表丞相請撰表公
　說止之曰　陛下自寳元以來不受徽號
　至今且二十年天下之人莫不知　天子
　持盈好謙今復加數字旣不足盡聖徳而
　前美並棄誠亦可惜願加深思富丞相不
　怡曰適已奏聞乃是　上意欲爾不可止
　也公曰諾退謂子弟曰吾備位近臣當獻
　可替否寧得罪權門豈可使　主上受虚
　名而棄實美耶遂上䟽曰　陛下尊號旣
　已云體天法道欽文聦武聖神孝徳盡善
　極美矣復加大仁不足増光而曰至治有
　若自矜今百姓多困倉廪不實風俗未清
　賢不肖混淆獄訟繁多盗賊群軰水旱繼
　有四夷雖粗定然本以重賂厚利羈縻之
　非畏威慕義者也未可謂至治然則讓而
　不居於聖徳彌髙矣臣謂　陛下永執至
　道以當天心必有一謙四益之報増加數
　字未足發楊光輝而反累二十年昭升之
　美又入今歲以來頗有災異日食地震雨
　雷大雪飛蝗涌水傷害廣逺以禮論之
　陛下寅畏天命正當深自挹損豈可於此
　時加上尊號昔伊尹戒商王曰有言逆於
　汝心必求諸道有言遜于汝志必求諸非
　道誠望　陛下求諸道而已章凢四上
　天子得公奏顧侍臣曰我意本謂當如此
　遂斷章表不受公於是忤時相(行/狀)
禮官請祔郭皇后於廟自孝章以下四后在
　别廟者請毋合食事下議議者紛然公之
　議曰春秋之義不薨于寢不稱夫人而郭
　氏以廢薨按景祐之詔許復其號而不許
　其謚與祔謂冝如詔書又曰禮於祫未毁
　廟之主皆合食而無帝后之限且　祖宗
　以來用之傳曰祭從先祖冝如故於是皆
　如公言(墓/誌)
蜀人龍昌期者著書傳經以詭僻眩衆至詆
　毁周公雜用佛說擁弟子十數人至都文
　丞相薦諸朝以所著書示兩制公與同列
　平奏昌期非聖不經請下益州毀棄板本
　事未行而昌期用薦賜五品服帛百疋中
　外疑駭公拜䟽曰臣按昌期之書違古畔
　道所謂言僞而辯學非而博是王制之不
　聽而誅者也　陛下哀其衰老未使服少
　正夘之刑則幸矣又何賞焉昔孔子作孝
　經曰非聖人者無法而朝廷顧多昌期之
　毀周公臣所不暁也乞追還詔書毋使有
識之士窺朝廷淺深詞極切直昌期亦皇
　懼不敢受賜(行/狀)
公治長安豪猾歛手良民得職大姓范偉積
　産數巨萬冐武功縣令范祚爲其祖持祚
　爲令時黄勑家不傜役者五十年更西事
　調發下戸困敝而偉自若盗抇祚墓以已
　祖母合葬之謾云祚繼室也雷簡夫以處
　士登用能爲文詞偉賂簡夫使爲墓碑以
　信其僞偉因此出入公卿間持府縣短長
數犯法至徒流輙以贖去長安人皆知偉
　罔冐畏偉不敢言吏受賕者輙爲偉蔽匿
　公因事發之窮治偉伏罪長安中讙呼稱
　神明㑹大赦未斷而公去雍偉因謀及變
　前狀是後連五獄證逮四五百人展轉二
　年朝廷以委御史乃不得變而偉亦以更
　大赦杖之而已長安人恨之(行/狀)
徙判太常寺兼禮儀事　上𥘉即位有疾
　皇太后甞臨朝　上疾愈乃歸政適有小
　人言二宫不歡諌者或訐而過直公以謂
當以義理從容感諷不可口舌争也是時
方進讀史記至堯授舜以天下公因陳前
說曰舜至側㣲堯越四嶽䄠之以位天地
饗之百姓戴之非有它道惟其孝友之徳
光于上下何謂孝友善父母爲孝善兄弟
　爲友辭氣明暢　上竦體改容知其以諷
諌也左右屬聽者無不嗟喜動色即日傳
其語於外　慈壽聞之亦大喜(行/狀)
公前後拜官未甞輙讓唯𥘉拜侍讀及除諌
議辭之其誠心以謂所不冝處則不欲苟
　受之非以邀名也(行/狀)
公爲人磊落明白推誠自信不爲防慮至其
　屢見侵害皆置而不較亦不介于􁔿中居
家不問有無喜賙宗族旣卒家無餘財與
　其弟攽友愛尤篤(墓/誌)
公學問廣博無書不通自浮屠老子以及山
　經地誌隂陽卜筮醫藥天文略皆究知大
　略求其意義合於聖人者而世人所謂善
　者亦不廢也甞與吕溱濟叔同在禮部夜
　視填星指曰此於法當得土不乃得女居
　數日使者來因言宫中兩夫人皆當就館
　吕相視笑數月果生兩公主又甞齋太一
　宫與内弟王欽臣夜語曰歲星徃來虚危
　間色甚明盛以吾觀之當有興於齊者歲
　餘　英宗以齊州防禦使入繼大統遂登
　大位云在長安時得三代時鍾鼎器皿數
　十皆有篆刻銘識文字竒古公案讀之因
　以考知前代制度用􁙐敦簠簋與前世學
　者所說不同其所言齊黄同冕亦書傳所
　不載也公與人交不求其備得一善則稱
　道之其推進者甚衆而與江休復鄰幾最
　善甞曰鄰幾和而不流柔而不犯當求之
　古人阮籍陶潜之倫也薦之於朝及鄰幾
　死歐陽永叔爲誌墓石公爲書之以致意
　焉梅堯臣聖俞與公親且舊旣卒其家不
　能自存公哀之未有以助也聖俞甞欲書
　程丞相神道碑病不果公爲成之程氏喜
　餉白金五百兩公不發封盡以􁎚梅氏公
　平生未甞輕爲人書銘特此二事以經營
　二友云(行/狀)
　　　四之五
　　　　丞相王文康公
　　公名曙字晦叔河南人中進士第咸平
　　中舉賢良方正科後以樞宻直學士知
　　益州入爲給事中兼群牧使冦萊公罷
　　相逺貶公其壻也亦貶郢州團練副使
　　起知襄州徙河南府　仁宗召爲御史
　　中丞兼理檢使以尚書工部侍郎叅知
　　政事以疾岀知陜州河陽河南府復入
　　爲樞宻使拜同中書門下平章事逾月
　　薨
王晦叔知益州賊盗贓無輕重一切戮之蜀
　中股慄不數月賊冦屏竄列郡皆外戸不
閉先是張詠守蜀季春糶廪米其價比時
　估三之一以濟貧民凢十戸爲一保一家
　犯罪一保皆坐不得糴民以此少敢犯法
　至是獻議者改詠之法窮民無所濟復爲
　冦晦叔奏復之(名臣/傳)
王文康治蜀頗以法御下有謗其太苛㑹劉
燁召還爲右正言　眞宗召問凌䇿王曙
治蜀孰優曰凌䇿在蜀值歳豐故得以平
易治之王曙值歳歉慮民爲盗故以法治
　之使之易地則皆然　眞宗善其言(名臣/傳)
王文康公薛簡肅公俱嘗鎮蜀而皆有名
章獻時同爲執政一日奏事巳因語蜀事
文康曰臣在蜀時有告戍卒反乃執而斬
　之於營門遂無事簡肅曰臣在蜀時亦有
告戍卒反者叱岀之亦無事(湘山/野録)
玉清昭應宫災守衛者皆坐繫御史獄王文
康公上䟽曰昔魯桓僖宮災孔子以爲桓
　僖親盡當毀者也遼東髙廟及髙園便殿
　災董仲舒以爲髙廟不當居郡國便殿不
　當居陵旁故災魏崇華殿災髙堂隆以爲
　天以臺榭宫室爲戒冝罷勿治文帝不聽
　明年復災今所建宫不應經義災變之來
　若有警者願除其地罷諸禱祠以應天變
　仁宗與　太后感悟遂薄守衛者罪巳而
　詔以不復繕脩諭天下公方嚴簡重有大
　臣體嘗言人臣患不節儉今居第多踰僣
　服玩奢侈僕妾無數冝有經制及貴顯深
　自抑損齋居𬞞食泊如也
謝希深歐陽永叔官洛陽時同㳺嵩山歸暮
　抵龍門香山雪作留守錢文僖公遣吏以
　厨傳歌妓至且勞之曰山行良勞當少留
　龍門賞雪府事簡無遽歸也錢遇諸公之
　厚類此後錢謫漢東諸公送別至彭婆鎮
　錢置酒作長短句俾妓歌之甚悲錢泣下
　諸公皆泣王文康公代爲留守御吏如束
　濕諸公俱不堪其憂日訝其多岀游責曰
　公等自比冦萊公何如萊公尚坐奢縱取
　禍貶死况其下者希深而下不敢對永叔
　取手板起立曰以脩論之萊公之禍不在
　柸酒在老不知退爾時王公年巳髙若爲
　之動卒薦永叔入館然永叔猶不忘錢公
或謂錢公易名者三卒得美謚永叔之力
　云(聞見/録)
五朝名臣言行録卷第四
三朝名臣言行後録卷第五之一
　　　　叅政唐質肅公
　　公名介字子方荆南人舉進士歴官州
　　縣召爲監察御史裏行遷殿中侍御史
　　裏行以言事貶英州别駕數月徙監郴
　　州稅通判潭州復召爲殿中侍御史除
　　直集賢院權開封府推官出知楊州歴
　　轉運發運使三司度支副使除天章閣
　　待制知諌院出知洪州　英宗召爲御
　　史中丞出知太原府　神宗即位遷權
　　三司使遂叅知政事薨年六十
公爲岳州沅江令州民李氏以髙貲爲上下
所漁擾或者不厭因告其祠鬼用人守喜
擊斷則逮繋其家百口極獄之慘情不得
　奏専以屬公公攷閱實非殺人者守又奏
　以爲未盡詔遣御史方偕移劾澧州卒用
　公所具獄不能變州吏皆坐罪去偕以活
　死者得官公終不自言也(劉忠肅公/撰神道碑)
知莫州任丘縣縣當國信驛頓徃返誅索繁
　急其下因縁爲姦利異時俛首趣事莫敢
　何辨公爲作區畫預居其物毎使至親坐
　驛門給之一以法令從事應復還而毀失
　者移文取其償故過者皆戢上下便之塘
　水歲浸邑田十一村而塘實中人主之州
　縣畏其執不敢拒公募民自髙陽起堤亘
　十餘里蔽之其患遂息(神道/碑)
通判徳州轉運使崔嶧以庫帛配民而過估
　之公即移書安撫司曰河北仍年𬒳水菑
　民困不聊轉運使不爲之卹然則爲上存
　民者不在安撫司乎嶧聞怒按其留牒不
　即下公終不從嶧亦不能果行(王禹玉/撰墓誌)
爲殿中侍御史裏行内侍督作龍鳯車于啓
　聖院公言此　太宗神御所在爲後宫輿
　服故喧瀆其中又飾金玉過制皆非是詔
　罷之(神道/碑)
張堯佐者以進士擢第累官至屯田貟外郎
　知開州㑹其姪女有寵於　仁宗爲脩媛
　堯佐遂驟遷一日中除宣徽節度景靈群
　牧四使御史唐介上䟽引楊國忠爲戒不
　報又與諌官包拯吴奎等七人論列殿上
　又白御史中丞留百官班欲以庭争卒奪
　堯佐宣徽景靈兩使特加介六品服以旌
　敢言未幾堯佐復除宣徽使知河陽唐謂
　同列曰是欲與宣徽而假河陽爲名耳我
　曹豈可中巳耶同列依違不前唐遂獨争
　之不能奪　仁宗諭曰除擬𥘉出中書介
　遂極言宰相文彦博知益州日以燈籠錦
　媚貴妃而致位宰相今又以宣徽使結堯
　佐請逐彦博而相富弼又言諌官吴奎觀
　望挾姦語甚切直　仁宗怒却其奏不視
　且言將貶竄介徐讀畢曰臣忠義憤激雖
　鼎鑊不避也　上急召二府以䟽示之曰
　介言它事乃可至謂彦博因貴妃得執政
　何言也介面質彦博曰彦博冝自省即有
　之不可隱彦博拜謝不巳樞宻副使梁適
　叱介使下殿介諍愈切　仁宗大怒玉音
　甚厲衆恐禍出不測是時蔡襄脩起居注
　立殿陛即進曰介誠狂直然納諌容言人
　主之美徳必望全貸遂召當制舎人就殿
　廬草制貶春州别駕翊日御史中丞王舉
　正救解之　上亦中悔改爲英州别駕復取
　其奏以入又明日罷彦博黜吴奎而遣中
　使護送介至貶所且戒以必全之無令道
　死(名臣傳及碑誌〇又晁以道云/仁宗貶唐介嶺/南將行遣中使賜介金又畫其像置之便殿○又)
(聞見録曰/仁宗一日幸張貴妃閣見定州紅甆器/帝怪問曰安得此物妃以王拱辰所獻爲對帝怒曰)
(甞戒汝勿通臣僚饋遺不聽何也因以所持柱斧碎/之妃愧謝乆之乃巳妃又甞侍上元宴於端門服所)
(謂燈籠錦者上亦怪問妃曰文彦博以/陛下眷/妾故有此獻上終不樂或云燈籠錦者潞公夫人)
(遺張貴妃/公不知也)
公怡然南去絶口不爲人道當此之時天下
士大夫識與不識聞風歎慕聳然有立志
　徃徃作爲文章以頌詠其美自是言事官
　以畏嘿爲恥而大臣亦知所鑒戒云(神道/碑)
潭州一巨賈私藏蚌胎爲關吏所搜太守而
　下輕其估悉自售焉唐質肅公時以言事
　謫潭倅分珠獄發奏方入仁宗謂近侍曰
　唐介必不肯買案具奏覆覧之果然(湘山/野録)
改殿中侍御史知復州未至召充言事御史
　特遣内侍齎告勑就賜令乗驛赴朝公至
　不以一語自明　帝曰知卿被謫以來未
　甞以私書至京師可謂不易所守矣公頓
　首謝退就職言事無所避如前(墓誌神/道碑)
出知楊州徙江東轉運使御史吴中復請還
　公言路時潞國文公再當國亦言唐介頃
　爲御史所言皆中臣病而責太重願如中
　復言召之(神道/碑)
爲河東轉運使戎人盗耕河西經略使令築
　堡限之而麟州守將輕出按視賊奄至與
　戰而沒朝廷罷易帥臣公攝事即絶其互
　市盛兵境上戎人懼乃來請議事平多如
　公冊(神道/碑)
仁宗至和後御朝淵嘿公言君臣如天地以
　交泰爲治願時延訪群下發徳音可否政
　事以幸天下又言賞罰不可以貴賤輕重
　如孫沔吕溱侈縱冝深責必行則衆信矣
　論宫禁干丐恩澤其命不繇中書此古所
　謂斜封非盛朝所冝有請裁放後宫冗數
　罷祈禳之不經者諸路走馬承受使臣凌
　擾郡縣可罷勿遣以權歸監司天下配軍
　至死無赦與古律意異冝令有司差其重
　輕有所縱遣仍著爲法又言士節弗立願
　委大臣進敦朴忠厚之士稍抑聚歛文法
　吏以銷刻薄浮競之風　國朝祖陵在保
　州自楊懷敏廣塘水稍稍侵近議賜錢改
　卜公言遷乆安之神以其地與水非尊祖
　之道衮國公主夜開皇城門入禁中請重
　責守者以嚴官省(神道/碑)
嘉祐中　仁宗自内閤降宻勑近以女謁縱
　横無由禁止今後應内降批出事主司未
　得擅行次日執奏定可否始數日左承天
　門一寛衣老兵持竹弊器上以敗荷覆之
　門吏捜之乃金巨弁一枚上綴巨蚌燦然
　不知其數禁門舊律盡依外門例凢有捜
　欄更不中覆即送所司時開封方鞠劾次
　一小璫馳騎急傳旨令放其物仰進呈府
　尹魏瓘不用執奏法遂放之唐質肅公方
　在諌垣䟽乞再収犯者劾之仍重貶瓘以
　戒不䖍瓘降知越州(湘山/野録)
時御史中丞劾宰相未報乃自去官號不出
　宰相亦待罪公與諌官御史連請辨其曲
　直於是罷御史中丞公亦求外𥙷得知荆
　南而門下封還制書謂公不冝處外乃留
　復知諌院言新除樞宻副使陳升之與内
　侍通姻不可大任屢䟽卒罷之而公亦去
　知洪州翰林學士胡宿等七人上書懇留
　不報(神道/碑)
治平元年召爲御史中丞　英宗面諭曰卿
　在先朝有直聲今出自朕選非繇左右言
　也公言　先帝在位四十餘年天下安樂
　唯仁治而巳願恢聖度廣恩徳則爲善繼
　四海蒙福矣(墓誌神/道碑)
知太原府河東經略使至則首戒邊將毋生
　事𥘉代州岢嵐軍虜數擾邊公遣兵撒其
　所築境上堡柵又移文諭以利害嚴守以
　待之遂不復敢動其後冦大順城環慶路
　移檄出兵牽制公曰守邊之䇿莫如自重
　奈何以小侵故使鄰道勞費非至計也以
　事上聞詔以諭西帥(神道/碑)
公雖居外意未甞不在朝廷於是濮王園廟
　之議起言者多得罪公憂形于色宻䟽請
　還臺諌官之謫者(神道/碑)
召拜三司使有司議増官屋僦直公以謂京
　師狃于恩不喜擾唐稅間架可以爲鑒恐
　所得不當所損奏卒罷之(神道/碑)
拜叅知政事公自以進繇直道感槩知遇益
　致所以事君之義純誠盡公多所獻替用
　人明言其才否不立恩不避怨與同列論
　政事反復再三未甞阿屈於　祖宗法有
　所更近臣有所進退尤極其(御/名)雖在　帝
　前必究切辨析要是非之歸未甞反顧
　帝以是益敬信之而天下翕然想望其風
　采(神道/碑)
王荆公與唐質肅公介同爲叅知政事議論
　未甞少合荆公雅愛馮道以其能屈身安
　人如諸佛菩薩之行一日於　上前語及
　此事介曰道爲宰相易四姓事十主此得
　爲純臣乎荆公曰伊尹甞五就湯五就桀
　者志在安人而已豈可亦謂之非純臣也
　質肅曰有伊尹之志則可荆公爲之變色
　其論議不合而多致相侵率如此也(東軒/筆録)
唐質肅公一日自政府歸語諸子曰吾備位
　政府知無不言桃李固未甞爲汝等栽培
　而荆棘則甚多矣然汝等窮逹莫不有命
　惟自勉而巳(湘山/野録)
熈寜𥘉富鄭公弼曽魯公公亮爲相唐質肅
　公介趙少師抃王荆公安石爲叅知政事
　是時荆公方得君銳意新美天下之政自
　宰執同列無一人議論稍合而臺諌章䟽
　攻擊者無虚日吕誨范純仁錢顗程顥之
　論尤極詆訾天下之人皆目爲生事是時
　鄭公以病足魯公以年老皆引去唐質肅
　屢争於　上前不能勝未幾疽發于背而
　死趙少師力不勝但終日歎息遇一事更
　改即聲苦者數十故當時謂中書有生老
　病死苦言介甫生明仲老彦國病子方死
　恱道苦也(東軒/筆録)
公端勁之質出於天資立朝風格凛然遇事
　立斷𥘉無留思而邃於學問待人恂恂有
　禮自奉簡約未甞問家有無將終屬其子
　以脩身持門户而已(神道/碑)
介爲人簡伉以敢言見憚毎言事官缺衆皆
　以介冝處之　神宗以其有直名故卒大
　用然居政府遭時有爲少所建明聲名减
　於諌官御史時
孫叅政抃爲御史中丞薦唐介吴中復爲御
　史人或問曰聞君未甞與二人相識而遽
　薦之何也孫荅曰昔人恥呈身御史今豈
　求識面臺官也後二人皆以風力稱於天
　下孫晚年執政甞嘆曰吾何功以輔政唯
　薦二臺官爲無媿耳(東軒/筆録)
五朝名臣言行録卷第五之一
　　　　丞相沂國王文正公
　　公名曾字孝先青州益都人咸平中由
　　郷貢試禮部　御前皆第一通判濟州
　　代還特召試政事堂直史館三司户部
　　判官知制誥兼史館修撰爲翰林學士
　　知通進銀臺司遂以右諫議大夫叅知
　政事時宫觀皆以輔臣爲使公當使㑹
　　靈辭不拜罷知應天府天雄軍復叅知
　　政事兼太子賔客　仁宗立拜中書侍
　郎同平章事玉清昭應宫使天聖中宮
　災岀知青州天雄軍河南府景祐元年
　　爲樞宻使明年復相岀判鄆州寳元元
　　年薨年六十一
公青州發解及南省庭試皆爲首冠中山劉
　子儀爲翰林學士戯語之曰狀元試三場
　一生喫着不盡沂公正色荅曰曾平生之
志不在温飽(東軒/筆録)
公自濟州代還當召試學士院宰相寇萊公
竒之特召試政事堂
㬌德中朝廷始與北虜通好詔遣使將以北
　朝呼之王沂公以爲太重請止稱契丹夲
　號可也　眞宗激賞再三朝論韙之(記/聞)
祥符中王沂公奉使契丹館伴邢祥頗肆談
　辨深自衒鬻且矜新賜鐵劵公曰鐵劵蓋
勲臣有功髙不賞之懼賜之以安反側耳
　何爲輒及親賢祥大沮失(記/聞)
祥符中公在掖垣時瑞應沓臻公甞請對
　上語及之公奏曰斯誠國家承平所感而
　致然願推而勿居異日或有灾沴則免夫
　輿議退又白於執政及後飛蝗旱暵公乃
　亟𬒳擢用焉(沂公言/行録)
公以建昭應宫上䟽陳事之不便者五條以
　諫請殺其制其餘論事甚衆皆削其藁惟
　此䟽偶存(言行/録)
公在閣下累年時楊文公已居内制楊性詼
　諧好嘲誚凢僚友無不狎侮至公則曰第
　四廳舎人不敢奉戯故李翰林昌武尤所
　歎服常曰若王舎人可謂不可得而親踈
也(言行/録)
公任審刑日建議違制湏親𬒳乃坐未幾外
郡有以具獄讞聞　章聖俾以違制坐之
　公奏以制非親𬒳請從違失　上曰若卿
之言自爾無復有違制之罪公遽曰誠如
聖旨自爾亦無復輕議矣　上怡然可其
奏時佐吏趙廓同侍嘗以語人曰廓始聞
王公抗議不覺跼蹐自失後隂察王公未
甞語於人亦無自得之色(言行/録)
公前在政府日請置諫臣以廣言路後公再
出守外藩孔道輔曹脩古皆以言事謫去
　及公肆覲屢以爲言恐杜天下之口(言行/録)
冦萊公鎮秦民有檛登聞鼔興訟者　上以
　問公公奏曰長安故都民心豪舉若冦凖
　重官或以訟解則後人何由鎮服矣　上
　意釋然但命降詔以諭之(言行/録)
公辭㑹靈使領　眞宗疑其自異王欽若從
　而擠之㑹公市賀皇后家舊第其家未徙
　而公使人輦土置其門賀氏入訴禁中公
　遂罷去
章聖不豫劉后諷宰臣丁謂欲臨朝中外汹
　汹無敢言者時宰相王曾謂后戚錢惟演
　曰漢之吕后唐之武氏皆非據之位其後
　子孫誅戮不得保首領公后之肺腑何不
　入白皇后萬一宫車不諱太子即位　太
　后輔政豈不爲劉氏之福乎若欲稱制以
　取疑於天下非惟爲劉氏之禍恐亦延及
　公矣惟演大懼入白之其議遂止(政要○又/言行録曰)
(章聖乆不預/莊憲太后欲自臨朝令上居東宮於/資善堂决事㑹公自大名召還再貳鈞席語錢惟演)
(曰皇儲冲㓜非中宫不可獨立中宮非倚皇儲之重/則人心不附矣惟演亟入白之兩宮由是益親人遂)
(無/間)
𥘉章聖上僊外尚未聞中書宻院同入問起
　居召詣寢閤東靣垂帷　明肅傳遺命輔
　立皇太子及皇太后權聽斷軍國大事退
　而發哀公於殿廬草具遺制丁謂欲去權
字加淑妃爲皇太妃字公執咨曰皇帝冲
年太后臨朝斯巳國家否運稱權猶足示
後况言猶在耳何可改也且增減制書有
　法豈期表則之地先欲亂之耶曷爲更載
立妃之文必若尊禮當俟事定而議謂勃
然曰叅政却欲擅改遺制乎公曰曾適來
寢殿中實不聞此言若誠有之豈敢改也
　諸公無相同者遂依違而行然權字遂不
　敢去故謂之敗公首𬒳爰立之命(言行/録)
章獻明肅太后權處分軍國事聽斷儀式乆
　而未定丁謂欲每議大政則　皇太后坐
後殿朝執政朔望則　皇帝坐前殿朝群
　臣其餘庶務獨令入内押班雷允恭禁中
　附奏傳命中書樞宻院平决之公時判禮
　儀院乃采用蔡邕獨斷所述東漢故事皇
　帝在左母后在右同殿垂簾中書樞宻院
　以次奏事如儀人心乃定公嘗於廣坐抗
　語丁相曰政岀幃房斯已國家之否運然
　推之至公不猶愈於政出群下乎(言行録○/又政要所)
(載與此同但云庶務悉令雷允恭傳奏取旨即下不/覆曾獨奏曰天下者/太祖/太宗/先帝之天下)
(也非/陛下之天下也奈何使兩宫異位不共天下/之政是壅/主上之聦明絶下情而不使通况宦人)
(傳政亂之始/也餘並同)
眞宗𥘉上仙公與丁謂同在中書公獨入劄
　子乞於山陵巳前一切内降文字中外並
　不得施行又乞今後凡兩府行下文字中
　書候宰臣叅政宻院樞宻使副簽書貟方
許中外承受兩宫可其奏謂聞之愕然自
失由是深憚公矣(東軒/筆録)
丁謂旣逐李文定於衡州遣中使齎詔賜之
　不道所以李聞之欲自裁其子柬之救之
得免謂因大行貶竄王欽若丁度等皆投
之逺方時王沂公叅知政事不平之曰責
太重矣謂孰視乆之曰居亭主人恐亦未
免也沂公踧然而懼因宻謀去之内侍雷
允恭旣有力於謂謂深德之至是允恭爲
山陵都監司天邢中和爲允恭言今山陵
　上百歩法冝子孫類汝州秦王墳允恭曰
　如此何故不就中和曰恐下有石并水耳
　允恭曰　先帝獨有上無它子若如秦王
　墳何故不用中和曰山陵事重踏行覆按
　動經日月恐不及七月之期爾允恭曰第
　移就上穴我走馬入見　太后言之安有
　不從允恭素貴撗人不敢違即改穿上穴
　及允恭入白　太后　太后曰此大事何
　輕易如此出與山陵使議可否允恭見謂
　具道所以謂亦知其非而重違允恭無所
　可否唯唯而已允恭不得謂决語入奏太
　后曰山陵使亦無異議矣旣而上穴果有
　石石盡水岀沂公具得其事以謂擅易陵
　地意有不善欲奏之而不得間語同列曰
　曾無子欲令弟子過房來日奏事畢略留
　奏之謂不以爲疑　太后聞之大驚即命
　差官按劾其事而謂不知也比知之於簾
　前訴之移時有内侍卷簾曰相公誰與語
　駕起乆矣謂知　太后意不可回以笏叩
　頭而退謂旣得罪山陵竟就下穴蓋謂所
　坐夲欲庇雷允恭不忍破其妄作耳然其
　邪謀深逺得位歲乆心不可測雖沂公以
　計傾之而公議不以爲非也(龍川/志)
沂公在中書得光州奏祕書監致仕丁謂卒
　頋謂同列曰斯人平生多智數不可測其
　在海外由能用智而還若不死數年未必
　不復用斯人復用則天下之不幸可勝道
　哉吾非幸其死也(東軒/筆録)
曹利用旣授南陽之命將入謝　莊憲慮其
　詆訐而未有以却之遣中使江德明問公
　公亦慮其交惡兩宫遽請傳宣放謝利用
　泯黙而去𥘉利用恃恩恣横公每加裁抑
　及其得罪公獨極言其枉　太后曰卿常
　言利用之非今何爲佑之公對曰臣所述
　利用侵官弄權慮壞朝廷綱紀今𬒳以不
　軌則爲枉爾故卒從輕議(言行/録)
明肅攝政馬季良聮姻劉氏以非道干進
　太后欲擢爲龍圖閣待制顧公守正難之
㑹公移疾數日喻貳政者擢季良且曰王
曾在告當亟行之諸公承順怱遽故季良
　止以太常丞充職蓋三丞未甞有預内閣
清職者中外諠傳而公持正之名益重焉
(言行/録)
天聖𥘉公甞詮録古先聖賢事跡凢六十事
　繪事以獻　上嘉納之降詔褒美仍勑鏤
　板模印均賜近侍因命禁署月繪二十軸
　以進焉公又建議請擇名儒勸講尋命孫
　奭馮元更侍經筵及戴禮終帙公率同列
　獻詩以賀後孫公即丗馮亦外𥙷公自魏
　移洛經塗肆覲復以講席爲言(言行/録)
天聖中陳堯咨尹京自以先朝𥘉榜狀元未
　大用頗觖望常爲誣謗　明肅惑焉公奏
　曰臣等職預弼諧敢不心存公正但讒人
　罔極不可不察臣請以藥物喻之醫方謂
藥有相使相反惡者而甘草爲國老以其
性能和衆藥故湯劑中不以寒温多或用
　之而班猫有毒相反若同用之則致害人
　此其驗也　后即時大悟數日陳有廉車
　之命岀守於外(言行/録)
天聖中楊崇勲帥殿衛日詣中書白事屬微
　雨新霽穿泥鞹直登堦公頷之不以常禮
　延坐楊退劾奏其罪送宣徽院問狀翌日
　奏請傳詔釋之　明肅訝其然公曰崇勲
　武夫不知朝廷之儀舉奏者柄臣所以振
　紀綱寛釋者人主所以示恩德如此則仁
愛歸於上而威令肅於下矣(言行/録)
王欽若再秉大政屢以宫觀欽奉踈簡不若
　昔時爲言　明肅依違未能决公一日於
簾前奏曰天道逺人道邇天禧中靈文降
言　先帝聖壽三萬日時欽若率先慶抃
　曰三萬日八十三歲　太后必亦記之後
　乃無驗然則今日欽奉之禮自不湏過當
　欽若𧹞然而退自爾不復言(言行/録)
韓魏公言希文師魯畏沂公師魯初入舘編
　校四年復欲得一差遣遂至中書援錢延
　年例沂公徐曰學士自待何爲在錢延年
　等列耶師魯終身以爲媿(魏公/别録)
韓魏公言王沂公當國門下未甞見顯拔一
　人希文乗間輒諷之曰明揚士類宰相之
　任也公之盛德獨少此爾沂公徐應之曰
　司諫不思邪恩若巳岀怨將誰歸希文惘
　然嘆曰眞宰相也(魏公别録○又歸田録云王/沂公方正持重最爲賢相甞)
(以大臣執政不當收恩避怨曰恩欲/歸巳怨使誰當聞者歎服以爲名言)
錢惟演出守河橋詣公爲别公酌酒餞之錢
　曰惟演身列將相不爲不重然朝廷毎闕
　輔相議不在中惟公憐之公荅曰相公才
　用閥閱豈曾所敢望然曾忝冠宰府僅巳
　數年相公尚寄藩屏者何也錢曰惟演才
　識不茂寔假遭逢相公科第文章揚歷中
　外豈惟演所敢侔哉公曰不然曾之才不
及公而猥當柄用乃先於公者蓋以搢紳
之士畏公而不畏曾故也公誠能去其可
畏之跡使人無所復畏登庸調化必有日
矣(杜𣏌/書)
公甞言始叅大政屬故太尉王公當國每進
用朝士必先望實或曰某人才某人賢則
曰誠知此人然歷官尚淺人望未著且俾
養望歲乆不渝而後擢任則榮塗坦然中
外允愜故公執政之日遵行是言而人皆
心服(言行/録)
公留守洛師屬歲歉里有囷積者飢民聚黨
脅取隣郡以強盗論報死者甚衆公但重
笞而釋之逺近聞以爲法全活者數千計
仍上言國𥘉江浙未下之日甞命陜雍晉
絳歲漕粟以赴京師遂詔給陜粟二十萬
儲廪充而民息肩于今賴之(言行/録)
公凡更四鎮所至悉興學校輟俸錢以助其
費青州仍岀家藏書以備習讀(言行/録)
公非聖之書未甞再覽邪誕之事未甞致毀
亦不之信南都府署之内有神祠頗推靈
恠日有請禱公下車之始即杜其岀入之
所惟朔望俾牙校致奠訖無他異時訛言
有恠物夜飛下食小兒者逺近相恐未昏
則楗户滅燭蔽匿童稚以黃紙薫炷置門
用爲厭勝公聞之戒徼廵之吏悉令屏去
有爲先倡者捕而重笞逐岀於境民情遂
安妖至襄邑而止(言行/録)
公再莅大名代陳堯咨旣視事府署毀圯者
　即舊而葺之無所改作什器之損失者完
補之如數政有不便委曲彌縫悉掩其非
　及移守洛師陳復爲代覩之歎曰王公冝
其爲宰相我之量弗及已蓋陳以昔時之
嫌意謂公必返其故發其隱也(言行/録)
公再莅大名治政益信於俗民居軍伍咸畫
像以事之時虜使每徃復入境皆云此府
　王公在焉必沐浴潔服而後入(言行/録)
公前罷叅政日徃候故太尉王公王巳疾困
辭弗得見旣而顧其壻范令孫再言曰王
　君介然他日勲業德望甚大顧余不得見
　之耳且曰王君昨以避讓㑹靈使領咈
　上意而王君進對詳雅詞直氣和了無所
　懾且王君始𬒳進用而能若是僕在政府
　幾二十年每進對忤意即䠞蹜不能自容
　以是知其偉度矣𥘉公自登朝歷掖垣内
　署每謁王公必語及闕政公辭以不在其
　位不敢預聞王曰嘻君他日必當重任期
　君振舉之耳(言行/録)
韓魏公言王沂公德器深厚而寡言當時有
　得其品題一兩句者人皆以爲榮琦爲諫
　官時因納劄子忽云近日頻見章䟽甚好
　只如此可矣向來如髙若訥輩多是擇利
　范希文亦未免近名要須純意於國家事
　爾琦聞此言益自信也(魏公/别録)
公嘗語曰昔楊文公有言人之操履無若誠
實吾每欽佩斯言苟執之不渝夷險可以
　一致(言行/録)
公自奉甚薄待客至厚於滋味無所偏嗜庖
　人請命未嘗改饌事諸父諸母乳母盡其
孝謹葬外氏十餘䘮嫁姻族孤女數人(言行/録)
王沂公與孫冲同牓冲子京一日徃辭沂公
相留云喫食了去飭子弟云巳留孫京喫
食安排饅頭饅頭時爲盛饌也食後合中
　送數軸簡紙開看皆是他人書簡後截下
　紙其儉德如此(韓莊敏/遺事)
王沂公當國屢薦吕許公夷簡是時　明肅
太后聽政沂公奏曰臣屢言夷簡才望可
當政柄而兩宫終未用以臣度　太后之
意不欲其班在樞宻使張旻之上耳且旻
　一赤脚健兒豈容妨賢如此　太后曰固
無此意行且用夷簡矣沂公曰兩宫旣巳
許臣臣請即令宣召學士草麻　太后從
　之及許公大拜漸與沂公不叶(東軒/筆録)
公資質端厚眉目如刻畫盛服屹然入朝進
　止有常處平居寡言自奉廉約人莫敢干
　以私楊文公甞目之曰王君揚休山立宗
　廟器也
胡文定公曰李文靖澹然無欲王沂公儼然
　不動資禀旣如此又濟之以學故是八九
　分地位也
　　　十四之一
　　　　康節邵先生
　　先生名雍字堯夫其先范陽人徙衡漳
　　又徙共城先生年三十來逰于洛葬其
　　親於伊川遂爲河南人嘉祐中詔舉遺
　　遁留守王公拱辰以先生應詔授試將
　　作監主簿熈寧初復求逸士御史中丞
　　吕公誨等又以先生爲言𥙷頴州團練
　　推官皆三辭不獲而後受命終稱疾不
　　之官十年卒年六十七贈袐書省著作
　　郎元祐中特賜謚
先生始學於百原堅苦刻厲冬不爐夏不扇
夜不就席者數年衛人賢之先生歎曰昔
　人尚友於古而吾未甞及四方遽可已乎
　於是走呉適楚過齊魯客梁晉乆之而歸
　曰道其在是矣蓋始有定居之意先生少
時自雄其材慷慨有大志旣學力慕髙逺
　謂先王之事爲可必致及其學益老德益
　邵玩心髙明觀於天地之運化隂陽之消長
　以達乎萬物之變然後頽然其順浩然其
　歸在洛幾三十年始至蓬蓽環堵不蔽風
　雨躬㸑以養其父母居之𥙿如講學於人
　未甞強以語人而就問者日衆郷里化之
　逺近尊之士人之道洛者有不之公府而
　必之先生之廬先生德氣粹然望之可知
　其賢然不事表襮不設防畛正而不諒通
　而不汙清明坦夷洞徹中外接人無貴賤
　親踈之間群居燕飲笑語終日不取甚異
　於人頋吾所樂如何耳病畏寒暑甞以春
　秋時行逰城中士大夫家聽其車音倒屣
　迎致雖兒童奴隷皆知懽喜尊敬其與人
　言必依於仁義忠信樂道人之善而未甞
　及其惡故賢者恱其德不賢者服其化所
　以厚風俗成人材者先生之功多矣昔七
　十子學於仲尼其傳可見者惟曽子所以
　告子思而子思所以授孟子者耳其餘門
　人各以其材之所冝者爲學雖同尊聖人
　所因而入者門戸則衆矣况後此千餘嵗
　師道不立學者莫知其從適獨先生之學
　爲有傳也先生得之於李挺之挺之得之
　於穆伯長推其源流逺有端緒今穆李之
　言及其行事槩可見矣而先生淳一不雜
　汪洋浩大乃其所自得者多矣然而名其
　學者豈所謂門户之衆各有所因而入者
　歟語成德者昔難其居若先生之道就所
　至而論之可謂安且成矣銘曰嗚呼先生
　志豪力雄闊歩長趍凌髙厲空探幽索隱
　曲暢旁通在古或難先生從容有問有觀
　以飫以豐天不憖遺哲人之凶鳴皐在南
　伊流在東有寧一宮先生所終(明道先生/撰墓誌銘)
先生少事北海李之才挺之挺之聞道於汶
　陽穆脩伯長伯長以上雖有其傳未之見
　也先生旣受其學又㳺河汾之曲以至淮
　海之濵渉河濟汶達於梁宋苟有達者必
　諮訪以道無常師焉乃退居共城廬於百
　源之上大覃思於易經夜不設寢日不再
食三年而學以大成大名王豫天恱瑰偉
愽達之士也精於易聞先生之篤志愛而
　欲教之旣與之語三日得所未聞始大驚
　服卒捨其學而學焉衛人乃知先生之爲
　有道也年三十餘來㳺于洛以爲洛邑天
　下之中土達觀四方之士乃定居焉先生
　清而不激和而不流遇人無貴賤賢不肖
　一接以誠長者事之少者友之善者與之
　不善者矜之故洛人乆而益尊信之四方
　之學者與士大夫之過洛者莫不慕其風
　而造其廬先生之教人必隨其才分之髙
　下不驟語而強益之或聞其言若不適其
　意先生亦不屑也故來者多而從者少見
　之者衆而知之者尚寡及接之乆察其所
　處無不中於理叩其所有愈乆而愈新則
　皆心恱而誠服先生未甞有求於人或餽
　之以禮者亦不苟辭洛人爲買宅丞相冨
　公爲買園以居之先生年六十始爲隱者
　之服曰病且老矣不復能從事矣隆寒盛
　暑閉門不出曰非退者之冝也其於書無
　所不讀諸子百家之學皆得其夲原而釋
　老技術之說一無所惑其志著皇極經世
　六十卷晚尤喜爲詩平易而造於理有撃
　壤集二十卷自爲之序(門人張㟭/撰行狀)
邵堯夫先生居洛四十年安貧樂道自云未
甞攅眉所居寢息處爲安樂窩自號安樂
先生又爲甕牖讀書燕居其下旦則焚香
　獨坐晡時飲酒三四甌微醺便止不使至
醉也中間州府以更法不餉餽寓賔乃爲
薄粥以代之好事者或載酒以濟其乏甞
有詩云斟有淺深存爕理飲無多少繫經
　綸莫道山翁拙於用也能康濟自家身喜
吟詩作大字書然遇興則爲之不牽強也
大寒暑則不出每出乗小車用一人挽之
　爲詩以自詠曰花似錦時髙閣望草如茵
　處小車行司馬公贈以詩曰林間髙閣望
　已乆花外小車猶未來隨意所之遇主人
　喜客則留三五宿又之一家亦如之或經
　月忘返雖性髙潔而接人無賢不肖貴賤
　皆懽然如親甞自言若至大病自不能支
　其遇小疾得有客對話不自覺疾之去體
　也學者來從之問經義精深浩博應對不
　窮思致幽逺妙極道數間與相知之深者
　開口論天下事雖乆存心世務者不能及
也(吕氏家/塾記)
元祐中韓康公尹洛爲先生請謚于朝太常
博士歐陽棐議曰君少篤學有大志乆而
　後知道徳之歸且以爲學者之患在於好
　惡先成乎心而挾其私智以求於道則蔽
　於所好而不得其眞故求之至於四方万
　里之逺天地隂陽屈伸消長之變無所不
考而必折衷於聖人雖深於象數先見黙
　識未甞以自名也其學純一而不雜居之
　而安行之而成平夷渾大不見圭角蓋其
　自得深矣故其隱居幾三十年室廬纔足
　以蔽風雨漑園耕稼僅足以給朝夕及出
　而接物恂恂樂易無貴賤少長一切以誠
　平居怡然有所甚樂而世莫能窺也常自
　名其居曰安樂而又以爲號蓋古有黔婁
　者死無以歛而謚曰康以爲不苟世之爵
　禄者其冨貴有餘與君之學未必同而其
　迹似之矣方朝廷命君以頴州推官甞辭
　而不聽君以爲辭益堅則名益髙而未必
　從也旣受命而以疾辭於吏部則有司之
事耳故迹不近名而終自全其志則其守
　可謂固矣謹按謚法温良好樂曰康能固
　所守曰節伏請謚曰康節(按晁以道集叔弼/後謂以道曰棐從)
(母王宣徽夫人得疾洛陽先妣夫人亟以棐入洛時/先公叅大政臨行告戒曰洛中有邵堯夫吾獨不識)
(汝爲吾見之棐旣至洛求教先生特爲棐徐道其立/身夲末甚詳出門揖送猶曰足下其無忘鄙野之人)
(於異日棐伏念先生未甞辱教一言雖欲不忘亦何/事邪歸白大人則喜曰幸矣邵堯夫有以處吾兒也)
(其後二十年棐偶入太常爲愽士次當作先生謚議/乃恍然周省先生當時之言落筆若先生之自序無)
(待其家所/上文字也)
康節先生少日遊學先祖母李夫人思之恍
　惚至倒誦佛書康節亟歸不復岀夫人捐
　館康節特毀甚躬自㸑以養祖父置家蘇
　門山下康節獨築室于百源之上時李之
　才挺之東方大儒也權共城縣令一日見
　康節心相契授以大學康節益自克勵三
　年不設榻晝夜危坐以思冩周易一部貼
　屋壁間日誦數十遍聞汾州任先生者有
　易學又往質之(以下並/聞見録)
康節與冨文忠公早相知文忠𥘉入相謂門
　下士田棐大卿曰爲我問邵堯夫可出當
　以官職起之不即命爲先生處士以遂隱
　居之志田大卿爲康節言康節不荅以詩
　謝之曰相招多謝不相遺將爲胸中有所
　施若進豈能禁吏責旣閑安用更名爲願
　同巢許稱臣日甘老唐虞比屋時滿眼清
　賢在朝列病夫無以繫安危公終不相忘
　乃因明堂祫享赦詔天下舉遺逸公意謂
　河南府必以康節應詔時文潞公尹洛以
　兩府禮召見康節康節不屈遂以福建黃
　景應詔文忠不樂至者二十八人各試論
　一首命官爲試衘知縣且奏天下尚有遺
　材乞令再舉詔從之王拱辰尚書尹洛乃
　以康節應詔潁川薦常秩皆先除試將作
　監主簿不理選限知制誥王介甫繳還辤
　頭曰使邵雍常民一試衘亦不可與果賢
　者不當止與試衘宜召試然後官之　上
　不納下知制誥祖無擇除去不理選限行
　辤然康節與常秩皆不起是時冨公已丁
　憂去位矣熈寧二年詔舉遺逸御史中丞
　吕誨三司副使呉充龍圗閣學士祖無擇
　皆薦康節時歐陽公作叅知政事素重常
　秩故潁州亦再以秩應詔康節除袐書省
　校書郎潁州團練推官辭不許旣受命即
　引疾不起且以詩荅郷人曰平生不作皺
　眉事天下應無切齒人斷送落花安用雨
　裝添舊物豈湏春幸逢堯舜爲眞主且放
　巢由作外臣六十病夫宜揣分監司無用
　苦開陳常秩以職官起時王介甫方行新
　法天下紛然以爲不便思得山林之士相
　合常秩賜對盛言新法之便乃除諌官以
　至待制　帝浸薄之介甫主之不忘然亦
　知其爲人矣
康節嘉祐中以遺逸命官辭之不從河南尹
　遣官就第送告勑朝章康節服以謝即褐
　衣如𥘉至熈寧𥘉再命官三辭又不從再
　服以謝且曰吾不復仕矣始爲隱者之服
烏帽縚褐見卿相不易也司馬温公依禮
　記作深衣冠簮幅巾紳帶每岀朝服乗馬
　用皮匣貯深衣隨其後入獨樂園則衣之
甞謂康節曰先生可衣此乎康節曰雍爲
今人當服今時之衣温公歎其言合理
熈寧三年朝廷初行新法所遣使者皆新進
　少年遇事風生天下騷然州縣始不可爲
　矣康節閑居林下門生故舊仕宦四方者
　皆欲投劾而歸以書問康節康節荅曰正
　賢者所當盡力之時新法固嚴能寛一分
　則民受一分之賜矣投劾而去何益
康節過士友家晝卧見其枕屏畫小兒迷藏
　以詩題其上云遂令髙卧人欹枕看兒戯
　蓋熈寧間也陳恬云擊壤集不載
熈寧中洛陽以清德爲朝廷尊禮者大臣曰
　冨韓公侍從曰司馬温公吕申公士大夫
　位卿監以清德早退者十餘人好學樂善
　有行義者幾二十人康節隱居謝聘皆相
　從忠厚之風聞於天下里中後生皆知畏
　廉耻欲行一事必曰無爲不善恐司馬端
　明邵先生知
冨韓公自汝州得請歸洛養疾築第與康節
　天津隱居相邇公曰自此可時相招矣康
節曰雍冬夏不出春秋時間過親舊間公
相招未必來不召或自至公謝客戒子曰
　先生來不以時見康節一日過之公作詩
　云先生自衛客西畿樂道安閑絶世機再
　命初筵終不起獨甘窮巷寂無依貫穿百
　代甞探古吟詠千篇亦造微珎重相知忽
　相訪醉和風雨夜深歸公常令二青衣蒼
　頭掖之以行一日與康節㑹後園中因康
　節論天下事公喜甚不覺獨歩下堂康節
　不爲起徐指二蒼頭戯公曰忘却拄杖矣
　公常苦氣痞康節曰好事到手畏(御/名)不爲
　他人做了鬱鬱何益公笑曰此事未易言
　也蓋爲嘉祐建儲耳公雖剛勇遇事詳審
　不萬全不發康節因戯之公一日有憂色
　康節問之公曰先生度弼之憂安在康節
　曰豈以王安石罷相吕惠卿叅知政事惠
　卿凶暴過安石乎公曰然康節曰公無憂
　安石惠卿夲以勢利合惠卿安石勢利相
　敵將自爲仇矣不暇害他人也未幾惠卿
　果叛安石公謂康節曰先生識慮絶人逺
　矣一日薄暮司馬温公見康節曰明日僧
　修顒開堂說法冨公晦叔欲偕往聽之晦
　叔貪佛巳不可勸冨公果往於理未便光
　後進不敢言先生曷不止之康節曰恨聞
　之晚矣明日公果往後康節因見公謂公
　曰聞上欲用裴晉公禮起公公笑曰先
　生以謂弼衰病能起否康節曰固也或人
　言　上命公公不起一僧開堂公乃岀無
　乃不可乎公驚曰弼未之思也公以康節
　年髙勸學修養康節曰不能學人胡走亂
　走也
熈寧癸丑春大名王荀龍字仲賢入洛見康
　節其議論勁正有過人者康節喜之仲賢
　魏公客也因岀魏公送行詩顔體大書極
　竒偉康節曰吾少日喜作大字李挺之曰
　學書妨學道故甞有詩云憶昔𥘉書大字
　時學人飲酒與吟詩若非益友推金石四
　十五年成一非仲賢又誦魏公詩云春去
　花叢胡蝶亂雨餘𬞞圃桔槹閑康節愛之
　曰怨而不傷婉而成章之言也
一日二程先生侍太中公訪康節於天津之
　廬康節携酒飲月陂上歡甚語其平生學
術岀處之大致明日明道悵然謂門生周
　純明曰昨從堯夫先生㳺聽其論議振古
　之豪傑也惜其無所用於世純明曰所言
　何如明道曰内聖外王之道也是日康節
　有詩明道和之今各見集中
康節居洛凡交㳺年長者拜之年等者與之
　爲朋友年少者以子弟待之未甞少異於
　人故得人之歡心每嵗春二月岀四月天
　漸熱即止八月岀十一月天漸寒即止故
　有詩云時有四不岀(大風大雨/大暑大寒)㑹有四不赴
(公㑹葬㑹/生㑹醵㑹)每岀人皆倒屣迎致雖兒童奴
　隷皆知尊奉每到一家子弟家人爭具酒
　饌問其所欲不復呼姓氏但曰吾家先生
　至也雖閨門骨肉間事有未决者亦求教
　康節以至誠爲之開諭莫不恱服十餘家
　如康節所居安樂窩起屋以待其來謂之
　行窩故康節没郷人挽詩有云春風秋月
　嬉㳺處冷落行窩十二家洛陽風俗之羙
　如此
康節平居於人事禨祥未甞輙言治平間與
　客散歩天津橋上聞杜䳌聲慘然不樂客
　問其故則曰洛陽舊無杜䳌今始至有所
　主客曰何也康節曰不二年上用南士爲
　相多引南人專務變更天下自此多事矣
　客曰聞杜䳌何以知此康節曰天下將治
　地氣自北而南將亂自南而北今南方地
　氣至矣禽鳥飛類得氣之先者也春秋書
　六鷁退飛鸜鵒來巢氣使之也自此南方
　草木皆可移南方疾病瘴瘧之類北人皆
　苦之矣至熈寧𥘉其言乃驗伯温後聞熈
　州有唐碑一日有家雀數千集其上人惡
　之曰豈此地將爲漢有耶因焚之盖夷中
　無此禽也巳而果然因并記之以信先君
　之說
康節謂夲朝五事自唐虞而下所未有者一
　革命之日市不易肆二克服天下在即位
　後三未甞殺一無罪四百年方四葉五百
　年無心腹患
康節宅契司馬温公户名園契冨韓公户名
莊契王郎中户名康節𥘉不改也
熈寧十年夏康節感㣲疾氣日益耗神日益
　明笑謂司馬温公曰雍欲觀化一廵如何
　温公曰先生未應至此康節笑曰死生亦
　常事耳張橫渠先生喜論命來問疾因曰
　先生論命否當推之康節曰若天命則巳
　知之矣世俗所謂命則不知也橫渠曰先
　生知天命矣載尚何言程伊川曰先生至
　此它人無以爲力願自主張康節曰平生
　學道豈不知此然亦無可主張時康節居
　正寢諸公議後事於外有欲葬近洛城者
　康節已知呼伯温入曰諸公欲以近城地
　葬我不可當從伊川先塋耳七月𥘉四日
　大書詩一章曰生于太平世長于太平世
　死于太平丗客問年幾何六十有七歲俯
　仰天地間浩然獨無愧以是夜五更捐館
(辨惑云伊川又問從此永訣更有以見告乎先生舉/兩手示之伊川曰何謂也先生曰靣前路逕湏令寛)
(路窄則自無着身處况能使人行也○程氏遺書云/伯淳言邵堯夫病革言試與觀化一遭子厚言觀化)
(它人便觀得自家又如何觀得化甞觀堯夫詩意纔/做得識道理却於儒術未見所得○又云邵堯夫臨)
(終時只是諧謔湏臾而去以聖人觀之則亦未是蓋/猶有意也比之常人甚懸絶矣他疾甚革頥往祖之)
(因警之曰堯夫平生所學今日無事否佗氣㣲不能/荅次日見之却有聲如絲髪來大荅云你道生薑樹)
(上生我亦只得依你說是時諸公都在廳上議後事/佗在房間便聞得諸公恐喧佗盡岀外說話佗皆聞)
(得一人云有新報云云堯夫問有甚事曰有某事堯/夫曰我將爲収却幽州也以它人觀之便以爲怪此)
(只是心虚而明故聽得問曰堯夫未病時不如此何/也曰此只是病後氣將絶心無念慮不昏便如此又)
(問釋氏亦先知死何也曰只是一箇不動心釋氏平/生只學這箇事將這箇做一件大事學者不必學它)
(但燭理明自能之只如邵堯/夫事它自如此亦豈甞學也)
邵康節居洛陽有商州太守趙郎中者康節
　與之有舊甞往從之時章惇子厚作令商
　州趙厚遇之一日趙請康節與章同㑹章
　豪俊議論縱橫不知敬康節也語次因及
　洛中牡丹之盛趙守因謂章曰先生洛人
也知花爲甚詳康節因言洛人以見根橃
　而知花之髙下者知花之上也見枝葉而
知髙下者知花之次也見菩蕾而知髙下
者知花之下也如公所說乃是知花之下
也章黙然慙服趙因謂章先生學問淵源
世之師表公不惜從之學則日有進益矣
章因從先生㳺欲傳數學先生謂章湏十
年不仕宦乃可學蓋不之許也(童蒙/訓)
邢和叔亦欲從先君學先君畧爲開其端倪
和叔援引古今不已先君曰姑置是此先
　天學未有許多言語且當虚心滌慮然後
　可學此和叔留别詩云圯下每慙呼孺子
　牀前時得拜龐公之句先君和之觀君自
　比諸葛亮顧我殊非黃石公斷章云出人
　才業尤湏惜(御/名)勿輕爲西晉風(辨惑〇又上/蔡語録云邪)
(七要學堯夫不/肯曰徒長姦雄)
　　　五之二
　　　　丞相李文定公
　　公名迪字復古其先趙郡人後家濮州
　　舉進士第一歷通判徐兖州知鄆州爲
　　三司鹽鐵副使知制誥以集賢院學士
　　知永興軍徙陜西都轉運使入翰林爲
　　學士天禧中拜給事中叅知政事　仁
　　宗爲皇太子命兼賔客拜吏部侍郎同
　　平章事岀知鄆州　仁宗即位　太后
　　預政貶衡州團練副使起知舒州江寧
　　河南府　太后崩復入相景祐中出知
　　亳州召還除資政殿大學士降太常卿
　　知宻州復拜大學士除彰信軍節度使
　　知天雄軍徙青州以太子太傅致仕薨
　　年七十七
李文定公爲舉子時從种放明逸先生學將
　試京師携明逸書見柳開仲塗以文卷爲
贄與謁俱入乆之仲塗岀曰讀君之文須
　沐浴乃敢見因留之門下一日仲塗自岀
　題令文定與其諸子及門下客同賦賦成
驚曰君必魁天下爲宰相令門下客與諸
　子拜之曰異日無忘也及文定爲宰相仲
　塗門下客有柳某者文定命長子柬之娶
　其女不忘仲塗之言也文定所擬賦題不
　傳如王沂公曾初作有物混成賦識者知
　其决爲宰相盖所養所學發爲言辭者可
　以觀矣程明道先生爲伯温云(聞見/録)
李文定公罷陜西都轉運使還朝是時　眞
　宗方議東封西祀修太平事業知秦州曹
瑋奏羌人潜謀入冦請大益兵爲備　上
　大怒以爲瑋虚張虜勢恐愒朝廷以求益
　兵以迪新自陜西還召見示以瑋奏問其
　虚實欲斬瑋以戒妄言者文定從容奏曰
　瑋武人逺在邊鄙不知朝廷事體輙有奏
　陳不足深罪臣前任陜西觀邊將才略無
　能岀瑋之右者他日必能爲國家建功立
　事若以此加罪臣爲　陛下惜之　上意
　稍解迪因奏曰瑋良將必不妄言所請之
　兵亦不可不少副其請臣觀　陛下意但
　不欲從鄭州門岀兵耳秦之旁郡兵甚多
　可發以戍秦臣在陜西籍諸州兵數爲小
　冊常置鞶囊中以自隨今未敢以進　上
　曰趣取之迪取於鞶囊以進　上指曰以
某州某州兵若干戍秦州卿即傳詔於樞
　宻院發之旣而虜果大入冦瑋迎擊大破
　之遂開山外之地奏到　上喜謂迪曰山
　外之捷卿之功也(記/聞)
上將立　章獻后迪爲翰林學士屢上䟽諌
　以　章獻起於寒微不可母天下由是
章獻深銜之周懷政之誅　上怒甚欲責
及太子群臣莫敢言迪爲叅知政事俟
　上怒稍息從容奏曰　陛下有幾子乃欲
爲此計　上大寤由是獨誅懷正等而東
宫不動揺迪之力也(記/聞)
公在翰林時仍歲旱蝗國用不給一日歸沐
忽傳詔對内東門上岀三司所上歲岀入
財用數問何以濟公曰　祖宗初置内藏
庫欲復西北故土及以支凶荒今邊無他
費　陛下用此以佐國用賦歛寛民不勞
矣　上曰今當岀金帛數百萬借三司公
　曰天子於財無内外願下詔賜三司以顯
　示德澤何必曰借　上恱又言　陛下東
　封時敕所過無伐木除道行宫裁加塗蔇
　而巳及幸汾亳土木之役過徃時幾百倍
今旱蝗之災殆天意所以儆　陛下也
　上曰卿之言然一二臣誤朕爲此
眞宗晚年不豫嘗對宰相盛怒曰昨夜皇后
　以下皆云劉氏獨置朕於宫中衆知　上
　眊亂誤言皆不應李迪曰果如是何不以
法治之良乆　上寤曰無是事也　章獻
　在帷下聞之由是惡迪(記/聞)
眞宗不豫大漸之夕李文定公與宰執以祈
　禳宿内殿時　仁宗㓜冲八大王元儼者
　有威名以問疾留禁中累日不肯岀執政
患之無以爲計偶翰林司以金盂貯熟水
　曰王所湏也文定取案上墨筆攪水中盡
　黒令持去王見之大驚意其有毒也即上
　馬去文定臨事大率類此(聞見/録)
眞宗旣疾甚殆不復知事李迪丁謂同作相
　内臣雷允㳟者嬖臣也自劉后以下皆畏
　事之謂之進用皆允恭之力嘗傳宣中書
　欲以林特爲樞宻副使迪不可曰除兩府
　湏靣奉聖旨翌日爭之　上前聲色俱厲
　謂辭屈俛首鞠躬而已謂旣退迪獨留納
　劄子　上皆不能省記而二相皆以郡罷
　允恭傳宣謂家以中書闕人權留謂發遣
　謂因直入中書見同列召堂吏諭之索文
　書閱之來日與諸公同奏事　上亦無語
　衆退獨留及岀道過學士院問院吏今日
　學士誰直曰劉學士筠謂呼筠岀口傳聖
　旨令謂復相可草麻筠曰命相必面得旨
　果爾今日必有宣召麻乃可爲也謂無如
　之何它日再奏事復少留退過學士院復
　問誰直曰錢學士惟演謂復以聖旨語之
　惟演即從命旣復相乃逐李公及其黨正
　人爲之一空將草李公責詞時宋宣獻知
　制誥當直請其罪名謂曰春秋無將漢法
　不道皆其事也宋不得已從之詞旣上謂
　猶嫌其不切多所改定其言　上前爭議
　曰罹此震驚遂至沉頓謂所定也及謂貶
　朱崖宋猶掌詞命即爲之詞曰無將之戒
　深著於魯經不道之誅難逃於漢法天下
　快之(龍川志○又記聞云/眞宗不豫冦凖得罪/丁謂李迪同爲相以其事進呈/上命除凖)
(小處知州謂退署其紙尾曰奉聖㫖除逺小處知州/迪曰曏者聖旨無逺字謂曰與君靣奉德音君欲擅)
(改聖㫖以庇凖邪由是二人闘䦧更相論奏/上命/翰林學士錢惟演草制罷謂政事惟演遂出迪而留)
(謂外人先聞其事制岀無不愕然/上亦不復省也/○又云丁謂與迪同奏事退旣下殿謂矯書聖語欲)
(爲林特遷官迪不勝忿與謂爭辨引手板欲擊謂謂/走獲免因更相論奏詔二人俱罷相迪知鄆州明日)
(謂復留/爲相)
迪至鄆半歲　眞宗晏駕迪貶衡州團練副
　使謂使侍禁王仲宣押迪如衡州仲宣始
　至鄆州見通判以下而不見迪迪皇恐以
　刃自剄人救得免仲宣凌侮迫脅無所不
　至人徃見迪者輙籍其名或饋之食留至
　臭腐棄捐不與迪客鄧餘怒曰竪子欲殺
　我公以媚丁謂邪鄧餘不畏死汝殺我公
　我必殺汝從迪至衡州不離左右仲宣頗
　憚之迪由是得全至衡州歳餘除祕書監
　知舒州　章獻太后上仙迪時以尚書右
　丞知河陽召復爲相迪自以受不丗之遇
　盡心輔佐知無不爲吕夷簡忌之潛短之
於　上歲餘罷相岀知某州迪謂人曰迪
　不自量恃　聖主之知自以爲宋璟而以
　吕爲姚崇而不知其待我乃如是也(記/聞)
李文定與吕文靖同作相李公直而踈吕公
　巧而宻李公嘗有所規畫吕公覺非其所
　能及問人曰李門下誰爲謀者對曰李無
　它客其子柬之慮事過其父也吕公因謂
　李公公子柬之才可用也當付以事任李
　公謙不敢當吕公曰進用才能此自夷簡
事公勿預知即奏除柬之兩浙提刑李公
　父子不悟也皆喜受命二公内旣不恊李
　公於　上前求去　上怪問其故李奏曰
　老疾無堪夷簡公相謾欺具奏所以　上
　召吕靣質之時燕王貴盛嘗爲其門僧求
　官二公共議許之旣而吕公遂在告李公
　書奏與之乆之忘其實反謂吕獨私燕邸
　吕公以案牘奏　上李慚懼待罪遂免去
　其後王沂公乆在外意求復用宋宣獻爲
　叅知政事甚善吕公爲沂公言曰孝先求
　復相公能容之否吕公許諾宣獻曰孝先
　於公事契不淺果許則宜善待之不冝如
　復古也吕公笑然之宣獻曰公已位昭文
　孝先至以集賢處之可也吕公曰不然吾
　雖少下之何害遂奏言王曽有意復入
　上許之吕公復言願以首相處之　上不
　可許以亞相乃使宣獻問其可否沂公無
　所擇旣至吕公專决事不少讓二公又不
　恊王公復於　上前求去　上問所以對
　如李公去意固問之乃曰夷簡政事多以
　賄成臣不能盡記王博文自陳州入知開
　封府所入三千緡　上驚復召吕公靣詰
　之吕公請付有司治之乃以付御史中丞
　范諷推治無之王公乃請罪求去蓋吕公
　族子昌齡以不獲用爲怨時有言武臣王
　博古嘗納賂吕公者昌齡誤以愽文告王
　不審遂奏之　上大怒逐王公鄆州吕公
　亦以節鉞知許州叅知政事宋宣獻蔡文
　忠皆罷去李王二公雖以踈短去位然天
　下至今以正人許之(龍川/志)
　　　　五之二
　　　　　叅政趙清獻公
　　　公名抃字閱道衢州西安人舉進士爲
　　　武安軍節度推官知建州崇安縣通判
　　　泗州擢爲殿中侍御史出知睦州移梓
　　　州路轉運使改益州路召爲右司諌出
　　　知䖍州召爲侍御史知雜事爲河北都
　　　轉運使以龍圖閣直學士知成都府
　　　神宗即位召知諌院未幾擢右諌議大
　　　夫叅知政事累章乞罷以資政殿學士
　　知杭青二州進大學士知成都府知越
　　州又徙知杭州元豐二年告老加太子
　　少保致仕薨年七十七
公爲武安軍推官有僞造印者吏皆以爲當
　死公獨曰造在赦前而用在赦後赦前不
　用赦後不造法皆不死遂以疑讞之卒免
　死一府皆服(蘇内翰撰/神道碑)
以母越國太夫人䘮廬于墓三年不宿于家
　縣榜其所居里爲孝弟處士孫處爲作孝
　子傳(神道/碑)
通判泗州泗守昬不事事監司欲罷遣之公
　獨左右其政而晦其所以然使若權不已
　出者守得以善罷(神道/碑)
曽公亮爲翰林學士未識公而以臺官薦召
　爲殿中侍御史彈劾不避權幸京師號公
　鐵面御史其言常欲朝廷别白君子小人
　以謂小人雖小過當力排而絶之後乃無
　患君子不幸而有詿誤當保持愛惜以成
　就其徳故言事雖切而人不厭(神道/碑)
温成皇后方葬始命叅知政事劉沆監護其
　役及沆爲相而領事如故公論其當罷以
　全國體復言宰相陳執中不學無術且多
　過失章十二上執中卒罷去(神道碑○又記/聞云趙抃上言)
(陳相不學亡術措置㒹倒引用邪佞招延卜祝私讎/嫌隙排斥善良很愎任情家聲狼藉等八事)
先是吕溱出守徐蔡襄守泉吴奎守壽韓絳
　守河陽已而歐陽脩乞蔡賈黯乞荆南公
　即上言近日正人賢士紛紛引去憂國之
　士爲之寒心侍從之賢如脩輩無幾今皆
　欲請郡者以正色立朝不能謟事權要傷
　之者衆矣脩等由此不去一時名臣頼之
　以安(神道/碑)
知睦州睦歲爲杭市羊公爲移文却之民籍
　有茶稅而無茶地公爲奏蠲之民至今稱
　焉(神道/碑)
西蜀地逺而民弱吏恣爲不法州郡以酒食
　相饋餉衙前治厨傳破家相屬也公身帥
　以儉不從者請以違制坐之蜀風爲之一
　變窮城小邑民或生而不識使者公行部
　無所不至父老驚喜相慰姦吏亦竦(神道/碑)
宋庠爲樞宻使選用武臣多不如舊法公陳
　其不可陳升之除樞宻副使公與唐介吕
　誨范師道同言升之交結宦官進不以道
　章二十餘上不省即居家待罪詔強起之
　乃乞𥙷外二人皆相次去位公與言者亦
　罷(神道/碑)
公得䖍州地逺而民好訟人謂公不樂公欣
　然過家上冢而去旣至遇吏民簡易嚴而
　不苛悉召諸縣令告之爲令當自任事勿
　以事諉郡苟事辦而民恱吾一無所問令
皆喜爭盡力䖍事爲少獄以屢空改修鹽
　法踈鑿贛石民頼其利䖍當二廣之衝行
　者常自䖍易舟而北公間取餘材造舟得
　百艘移二廣諸郡曰仕宦之家有父兄没
　而不能歸者皆移文以遣當具舟載之至
　者旣悉授以舟復量給公使物歸者相繼
　於道(神道/碑)
賈昌朝以使相判大名府公欲按視府庫昌
　朝遣其屬來告曰前此監司未有按視吾
　事者公雖欲舉職恐事有不應例奈何公
　曰捨大名則列郡不服矣即徃視之昌朝
　𥘉不說也前此有詔募義勇過期不足者
　徒二年州郡不時辦官吏當坐者八百餘
　人公𬒳旨督其事奏言河朔頻歲豐熟故
　募不如數請寛其罪以俟農隙從之坐者
　得免而募亦隨足昌朝乃愧服曰名不虚
　得矣(神道/碑)
神宗即位召知諌院故事近臣自成都還將
　大用必更省府不爲諌官大臣爲言　上
　曰用趙抃爲諌官頼其言爾苟欲用之何
　傷及謝　上謂公聞卿匹馬入蜀以一琴
　一龜自隨爲政簡易亦稱是耶公知　上
　意將用其言即上䟽論吕誨傳堯俞范純
　仁吕大防趙瞻趙鼎馬黙皆骨鯁敢言乆
　譴不復無以慰縉紳之望　上納其說郭
　逵除簽書樞宻院事公議不允公力言之
　即罷(神道/碑)
居三月擢右諫議大夫叅知政事感激思奮
　面議政事有不盡者輙宻啓聞　上手詔
　嘉之公與冨弼曽公亮唐介同心輔政率
　以公議爲主㑹王安石用事議論不恊旣
　而司馬光辭樞宻副使臺諌侍從多以言
　事求去公言朝廷事有輕重體有大小財
　利於事爲輕而民心得失爲重青苗使者
　於體爲小而禁近耳目之臣用捨爲大今
　不罷財利而輕失民心不罷青苗使者而
　輕棄禁近耳目去重而取輕失大而得小
　非宗廟社稷之福臣恐天下自此不安矣
　言入即求去(神道/碑)
至和中范景仁爲諌官趙恱道爲御史以論
　陳恭公事有隙熈寜中介甫執政恨景仁
　數訐之於　上且曰　陛下問趙抃即知
　其爲人他日　上以問恱道對曰忠臣
　上曰卿何以知其忠對曰嘉祐𥘉　仁宗
　違豫鎭首請立皇嗣以安社稷豈非忠乎
　旣退介甫謂恱道曰公不與景仁有隙乎
　恱道曰不敢以私害公(記/聞)
趙恱道曰介甫毎有中使宣召及賜予所贈
　之物常倍舊例隂結内侍都知張若水押
　班藍元振因能固　上之寵　上使中使
　二人潜察府界青苗還皆言民便樂之故
　上堅行盛崇介甫用之不疑又曰晦叔罷
中丞之日　上諭執政曰王子韶言青苗
　實不便但臣先與此議不敢論列小人首
　䑕兩端當黜之介甫徳其獨不叛巳至今
未黜也(温公/日録)
王荆公𥘉叅政事下視廟堂如無人一日爭
　新法怒目諸公曰公輩坐不讀書耳趙清
獻同叅政事獨折之曰君言失矣如皐夔
　稷契之時有何書可讀荆公黙然(邵氏/後録)
公素號寛厚杭之無頼子弟以此逆公皆駢
　聚爲惡公知其意擇重犯者率黥配他州
　惡黨相率遁去未幾徙靑州因其俗朴厚
　臨以清淨時山東旱蝗自淄齊來及境遇
　風退飛墮水而盡(神道/碑)
五年成都以戍卒爲憂朝廷擇遣大臣爲蜀
　人所愛信者皆莫如公遂以大學士知成
　都然意公必辭及見　上曰近歲無自政
　府復往者卿能爲我行乎公曰　陛下有
　言即法也顧豈有例哉上大喜公乞以
　便冝行事即日辭至蜀黙爲經略而燕勞
　暇如他日兵民晏然一日坐堂上有卒長
　在堂下公好諭之曰吾與汝年相若也吾
　以一身入蜀爲天子撫一方汝亦冝清(御/名)
　畏戢以帥衆比戍還得餘貲持歸爲室家
　計可也人知公有善意轉相告語莫敢復
　爲非者(神道/碑)
劒州民李孝忠集衆二百餘人私造符牒度
　人爲僧或以謀逆告獄具公不卑法吏以
　意决之處孝忠以私造符牒餘皆得不死
喧傳京師謂公脫逆黨朝廷取具獄閱之
　卒無以易也茂州蕃部鹿明玉等蠭聚境
　上肆爲剽掠公亟遣部將帥兵討之夷人
　驚潰乞降願殺婢以盟公使喻之曰人不
　可用三牲可也使至巳縶婢引弓將射心
　取血聞公命讙呼以聽事訖不殺一人(神道/碑)
趙清獻公𥘉任成都携一龜一鶴以行其再
　任也屏去龜鶴止一蒼頭執事張公𥙿學
　士送以詩云馬諳舊路行來滑龜放長河
　不共來(吕氏家/塾記)
吴越大饑民死者過半公盡所以救荒之術
　發廪勸分而以家貲先之民樂從焉生者
　得食病者得藥死者得藏下令脩城使民
　食其力故越人雖饑而不怨復徙治杭旱
　與越等其民尤病旣而朝廷議欲築其城
　公曰民未可勞也罷之(神道碑○南豐集有/趙公越州救災記)
趙閱道熈寜中以大資政知越州兩浙旱蝗
　米價踊貴餓死者十五六諸州皆牓衢路
　立賞禁人増米價閱道獨牓衢路令有米
　者任増價粜之於是諸州米商輻湊詣越
　米價更賤民無餓死者閱道治民所至有
聲在成都杭越尤著(記/聞)
公平生不治産業嫁兄弟之女以十數皆如
　已女在官爲人嫁孤女二十餘人居郷葬
暴骨及貧無以歛且葬者施棺給薪不知
　其數少育於長兄振振旣沒思報其徳將
　遷侍御史乞不遷以贈振大理評事公爲
人和易温厚周旋曲宻謹繩墨蹈規矩與
　人言如恐傷之平生不畜聲伎晚歲習爲
養氣安心之術翛然有髙舉意將薨晨起
　如平時子㞦侍側公與之訣詞色不亂安
坐而終不知者以爲無意於丗也然至論
朝廷事分别邪正慨然不可奪宰相韓琦
甞稱趙公眞丗人摽表蓋以爲不可及也
(神道/碑)
公爲吏誠心愛人所至崇學校禮師儒民有
　可與與之獄有可出出之治䖍與成都尤
　爲丗稱道要之以惠利爲本然至於治杭
　誅鋤強惡姦民屏迹不敢犯蓋其學道清
　心遇物而應有過人者矣(神道/碑)
韓忠獻公之守安陽人將闘訟輙自止曰吾
　非畏汝慙見侍中耳郡幾至無事趙清獻
　再守錢塘天下劇郡清獻公從容爲之其
　政本於愷悌然不嚴而肅民莫敢犯議者
　謂二公治民雖西京所稱循吏不能過也
(吕氏家/塾記)
趙清獻公平生日所爲事夜必衣冠露香九
　拜手告于天應不可告者則不敢爲也(聞/見)
(後/録)
蘇内翰銘公之碑曰蕭望之爲太傳近古社
　稷臣其爲馮翊民未有聞黄覇爲頴川治
　行第一其爲丞相名不迨昔孰知清獻公
　無適不冝邦之司直民之父師其在官守
　不専於寛時出猛政嚴而不殘其在言責
　不專於直爲國愛人掩其疪疾盖東郭順
　子之清孟獻子之賢鄭子産之政晉叔向
　之言公兼而有之不幾於全乎
　　　五之三
　　　　叅政魯肅簡公
　　公名宗道字貫之亳州譙人舉進士歷
　　濠州定逺尉秀州海鹽令通判河陽天
　　禧元年擢右正言　仁宗爲皇太子除
　　兼諭德及即位兼侍講判吏部流内銓
　　拜右諫議大夫叅知政事居位七年薨
仁宗在東宫魯肅簡公爲諭德其居在宋門
　外俗謂之浴堂巷有酒肆在其側號仁和
酒有名於京師公徃徃易服微行飲于其
　中一日　眞宗急召公將有所問使者及
　門而公不在移時乃自仁和肆中飲歸中
　使遽先入白乃與公約曰　上若恠公來
　遲當託何事以對幸先見教冀不異同公
　曰但以實告中使曰然則當得罪公曰飲
　酒人之常情欺君臣子之大罪也中使嗟
　歎而去　眞宗果問使者具如公對　眞
　宗問公何故私入酒家公謝曰臣家貧無
　器皿酒肆百物具備賔至如歸適有郷里
　親客自逺來遂與之飲然臣旣易服市人
　亦無識臣者　眞宗笑曰卿爲宫臣恐爲
　御史所彈然自此竒公以爲忠實可大用
　晚年每爲　章獻明肅太后言群臣可大
　用者數人公其一也後　章獻皆用之(歸田/録)
魯宗道爲正言事有違誤風聞彈䟽　眞宗
　稍厭之宗道一日自訟於　上前曰臣在
　諫列而諫守臣職也　陛下以數而厭之
　豈非事納諫之虚名俾臣尸素苟禄乎臣
　竊媿之願得罷去　上恱其忠慰勉以遣
　他日追念其言御筆題殿壁曰魯直(掇/遺)
章獻太后臨朝魯肅簡公屢有獻替　太后
　問唐武后何如主對曰唐之罪人也幾危
　社稷　太后黙然時有上言請立劉氏七
　廟者　太后以問輔臣衆不敢對公獨曰
　不可退謂同列曰若立劉氏七廟如嗣君
　何　帝　太后將同幸慈孝寺欲以大安
輦前　帝行公曰婦人有三從在家從父
　嫁從夫夫殁從子　太后乃命輦後乗輿
　行執政多任子於館閣讀書公曰館閣育
　天下英才豈䊵袴子弟得以恩澤處耶吾
　子誠㓜巳任京官然終不使慁國恩樞宻
　使曹利用恃權驕橫公屢折之　帝前時
貴戚用事者莫不憚之目爲魚頭叅政因
　其姓且言骨鯁如魚頭也
魯肅簡公立朝剛正嫉惡少容在政府七年
　務裁抑僥倖不以名器私人及薨太常謚
　曰剛簡議者不知爲美謚以爲因謚譏之
竟改爲肅簡公與張文節公知白當垂簾
　之際同在中書二公皆以清節直道爲一
時名臣而魯尤簡易若曰剛簡尤得其實
　也(歸田/録)
　　十四之二
　　　　宻學陳公
　　公名襄字述古福州候官人中慶曆二
　　年進士第歷建州浦城縣主簿台州仙
　　居令知孟州河陽彭州濛陽縣召試充
　　袐閣校理判尚書祠部出知常州　神
　　宗即位召脩起居注知諫院管勾國子
　　監未幾罷諫院兼御史知雜事判吏部
　　流内銓知制誥兼直學士院出知陳州
　　徙杭州召還知通進銀臺司除樞宻直
　學士判太常寺兼侍讀卒年六十四
公旣孤且多病常以先君侍郎之言爲念居
間益自䇿勵上事繼母以孝下教弟妺以
義方求士之賢者親而友之得其郷士陳
　烈周希孟鄭穆爲之友四人者氣古行髙
磨礲鐫切相期以天下之重爲巳任時學
　者方溺於彫篆之文以相髙所謂知天盡
　性之說皆指以爲迂闊而莫之講公與三
　人者獨以斯道鳴於海隅聞者始皆笑之
　而驚四人者不爲變守之益堅躬行於其
家由家達于州閭人卒信而化之父兄皆
　飭其子弟請從之由是閩中士人宗之謂
　之四先生雖有誕突盗傲不可率者不敢
　失禮於其門巳而四先生之名傳之四方
　從之學者日益衆(葉祖洽/撰行狀)
公主建州之浦城簿㑹邑闕令公獨當縣事
　邑之封疆逺多世族前後令罕能制蔽蒙
　請託習以爲常公夜寐夙興務究其弊訟
　之難聽而積乆者窮極夲源剖决無留有
　請託者惜其士類不欲遽繩以法每聽訟
必使數人環列於前私謁者無所發由是
邑人知公之不可干老姦宿贓縮手䘮氣
民畏且愛争圗公之像以神事之至今先
有詔郡邑興學公遂諭邑之富人出所餘
以繕學舎學成使邑之子弟造焉公爲入
學講說不斁士之自逺方來者至數百人
部使者安刑部積始至其縣公即以十事
便於民者干之安皆行之人受其賜(行/狀)
公爲主簿集其士子弟及庶民之好學者教
　于縣庠使孝于其親順於其昆信於其郷
　仁於其民由是爲其父兄者更相糾戒不
　可以非禮干吾簿焉時有禁近大臣扶護
　親䘮還閩衢州以南所過邑皆調民丁七
　百送其行李至浦城公曰農時方作雖王
　命尚不可奪之矧以爲私耶乃令僦賃以
　役(劉執中撰/祠堂記)
陳述古宻直知建州浦城縣日有人失物捕
　得莫知的爲盗者述古乃紿之曰某廟有
　一鍾能辨盗至靈使人迎置後閤祠之引
　群囚立鍾前自陳不爲盗者摸之則無聲
　爲盗者摸之則有聲述古自率同職禱鍾
　甚肅祭訖以帷帷之乃隂使人以墨塗良
　乆引囚逐一令引手入帷摸之出乃驗其
　手皆有墨惟有一囚無墨訊之遂承爲盗
蓋恐鍾有聲不敢摸也此亦古之法出於
小說(筆/談)
仙居爲縣僻陋民不知教公於正歲因耆老
來賀作勸學一篇使門人管師復讀於庭
　且諭之曰吾秩滿即去爾有子弟亟遣就
學於是耆老相與感泣歎嗟從之翕然毎
　過社稷孔子廟必下而趨邑人自是有所
　矜式學者興起縣有西圃蕪廢弗葺縱民
　耕種其中然每有興建必爲民利故瓦木
　之資不責於民而樂輸之下至織席之㣲
　亦願出所得以助焉及公去也老㓜攀車
　遮道幾不得出境(行/狀)
知孟州河陽縣㑹司徒富公亦自鄆移鎭河
　陽一見公即厚遇之燕逰登臨必與之偕
　吟詠樽爼更和迭倡富甞曰陳著作竒才
　人也縣之西有齋舎俾治新之率邑子弟
入學至弛身役以誘之又命其徒張公諤
吴道分教之民莫不聳勸俄有謗者謂公
誘邑子以資過客富公聞之不能無惑志
以問公公對曰自反而縮雖千萬人吾往
矣公苟惑謗何以爲知已富不能折其親
舊聞之有自京師來責公者曰可毀校以
塞謗公笑謂曰以一謗者使諸生遂不得
聞道其於自任何如卒不毁講說不爲少
懈然後富公益竒之知其自信之篤(行/狀)
公在河陽邑居隘陋盛暑公出家人間或垂
　簾納凉於廳事旣而其櫝失官緡錢二萬
　守者以爲辤公不辨出已俸償之物議喧
　騰富公亦以爲信未幾盗獲於它邑乃守
　櫝者爲之河陽里胥運置酒材破蕩産業
　者世以爲病公命浙東從之學者張公諤
　以百金僦田兩夫募農師引沃水灌爲稻
　畦種以糯榖比其耕挿耘耨收割也必躬
　涖之而其往來皆用盛樂招集其民俾觀
　稼穡之法酒材旣足民胥効之瘠鹵之地
　遂爲膏腴温造故迹復生秔稌矣(祠堂/記)
判尚書祠部遇權貴人奏乞寺觀名額且度
　僧人道士公堅執著令不爲行因奏言近
　年以來自宫闈宦官以及要近一例陳乞
蓋秉政大臣不爲　陛下愛惜典刑首爲
　瀆亂所有詔令未敢奉行(行/狀)
岀知常州郡庠下窄不足以容生師公勤於
　經始成以不日其規摹氣象遂爲諸郡庠
　序之冠公晨入其中坐授諸生經義旁决
　郡事由是毗陵學者盛於二浙治平𥘉召
　還將行委官閱公帑得雜收無名錢數百
萬因召積年有官逋未償情可矜而力不
　足者悉以輸之蓋公淡於宴樂故有餘足
　以周物(行/狀)
常州運渠橫遏震澤積水不得北入于江以
　爲常蘇數邑民田之害者累世矣公以渠
　之丈尺對民田之歩畒分授以浚深廣有
　制不月而成遂削望亭古堰而震澤積水
　乃克北流民害以除而田旱有漑豐穰歳
　饗矣(祠堂/記)
管勾國子監時有詔令兩制臺閣臣僚議學
校貢舉之制公因奏曰事得其夲則爲之
甚易　陛下先求賢德使爲師長則百度
可不勞而成伏見常秩陳烈管師常程頤
經行脩明宜召爲太學官使學者有所師
　法(行/狀)
熈寧二年陳述古學士襄自右史遷臺雜近
　例左右次𥙷知制誥臺雜乃叙遷三司副
使於是特降㫖候知制誥闕與召試襄辭
　曰　陛下以義使臣則臣敢不惟命是聽
　豈可計較資地以爲輕重况義之所在知
　無不言夫豈知鈇鑕之在前而寵禄之居
　後哉一有頋利避害之心則依違姑息無
　所不至身且不正焉能正人乃許追寢前
　命明年以言青苗事復爲右史又歲餘始
　掌誥命(吕氏家/塾記)
方是時朝廷一新天下法度公數上䟽論列
　言多留中甞言人君先於知道其次在得
　賢然後務立法度多見嘉納(行/狀)
召試知制誥公不就奏曰朝廷比以制置條
　例司改更常平新法中外之議皆以爲擾
　臣負憂責不得不言未能開悟聖心蚤令
　寢罷不職之罪不知譴所其有召試臣不
　敢當旋罷知雜直舎人院兼天章閣侍講
　復脩起居注皆辭以爲言事不職不敢承
　命仍乞外𥙷御批其䟽近除知制誥卿以
　言事未遂懇不受命且求外𥙷朕素慕卿
　經術行巳深惜逺去故特還舊職庶幾左
　右經席漸磨道義以適所願聞今覽來奏
　尚欲固辭豈未悉朕意歟今還卿來章當
　亟就職遂復脩注判銓焉(祠堂/記)
杭爲都㑹賔旅之衝又屬朝廷相繼遣使公
外應接使客内撫循士民州不知其擾杭
雖號水郷而其地斥鹵可食之水常不繼
唐相國李長源舊爲六井引西湖以飲民
井旣乆廢不脩水遂不應民用公命工討
　其源流渫而甃之井遂可食雖遇旱歳民
　用沛然(行/狀)
陳地勢卑毎遇霖雨遂無通溝州民苦之公
命脩八字溝以渫水城中無泥行之阻州
　之學舎隘甚自范文正公有意闢之數十
年矣公一朝以官舎廣之親入學與諸生
講中庸州人始不務學至是踴躍自奮公
甞釋奠學中州人各遣童稚觀禮公一以
善言循循誘之莫不感勵(行/狀)
熈寧中陳州一日晨起屋瓦盡有冰文作花
果鳥獸狀如雲母印著粉𥿄時陳襄侍讀
守淮陽有属請奏祥瑞者公云此事當奏
　但非瑞奏耳但作奏云有此祥異不敢不
奏以竹􁧹盛瓦數十枚奏呈冰文雖消痕
　跡猶在識者皆以陳公爲得體(韓莊敏/遺事)
公生平講求萬民利害雖非其職必録于篇
㑹其部使可以立事者則以授之利及四
　方者又不知其數焉凢干朝廷治體州縣
　養民之事必求其術之可以爲法者鰥寡
　孤獨遺棄㓜子災傷水旱㐫札疾疫恤窮
　安富養老勸農治兵牧馬練將守邊積榖
　生材差役漕運之事莫不夙夜圖營精宻
　曲盡之術而又以詢於賢者明者能者不
　憚謙遜屢求廣諮博訪旣得一善則又稱
其得之所自而推以授人此其平生存心
凢四十年弗懈也旣亡彛檢其手書議及
民政講求治道或以相授或以相諮凢餘
百夲或累至十幅盈𥿄細書講論得失則
其以天下爲巳憂也又如此使之大用豈
可量哉(祠堂/記)
公將終妻子環泣求所以語後者公索𥿄筆
書先聖先師四字付其子而絶(行/狀)
公爲人寛厚長者而臨事有不可犯之色勇
　於爲義其氣渾然人欲以喜怒探之終莫
之得遇利害得䘮恬如也其接物誠其與
　人恭而温與之逰者不覺鄙咎之失於心
　也(行/狀)
富丞相當國日引陳襄述古爲上客述古所
　以告富公者盡仁義也有不恱富公者造
　爲五鬼之號而襄在其一夫流言待無知
　者而傳至智者則止矣以富公之賢其門
　豈無善士以述古之賢而肯爲人作鬼乎
(吕氏家/塾記)
公之平生以道德教育天下英才爲巳任故
　以學業出入其門者無慮千人而齒于仕
　版輔大政親近侍列臺閣帥邊防者有矣
　守方州使諸路佐郡邑宰人民者所至多
　焉莫不知所以仁民爲固國之夲也治巳
　爲臨下之範也學古爲脩身之資也事親
　爲行道之始也官于四方而民受其賜者
　皆公之所敎也不止如是焉自始逹及終
　身凢聞天下之賢有學行者有吏能者有
　道德者有忠義者其才可以進之于朝以
　爲民庇及具表則者不必識其人也必書
　其實以遺其所部使牧守或執政柄者未
　登其賢而用不巳也因之㧞擢致身於亨
　顯而不知其自於公者衆矣是以其亡四
　方髦士及公卿大夫識與不識若䘮其朋
　咨嗟靡息焉公之於學志在攷古以治其
　性爲夲事君以建其忠爲業故雖燕居必
　持厥志謂暴其氣者不可以入君子之德
　是以雖家人臧獲平生未始見其不足之
　色銳於經綸天下大務尤能受盡言樂聞
　已過喜於爲善度量淵廣長於包荒樂於
　教民其職精於治體其政先於變俗其仁
　勤於濟衆其交貴於謙光故其出入中外
　𥙿𥙿然弗以進退榮辱動其心焉每曰惟
　大人爲能格君心之非吾徒之事也其知
　諫知雜言出至誠詳審有緒不爲激訐故
　雖譏病大臣𥙷救時政　上每嘉納而多
　留中(祠堂/記)
　　　五之四
　　　　叅政薛簡肅公
　　公名奎字宿藝絳州正平人中進士第
　　歷隰州推官知莆田長水縣徙知興州
　　入爲殿中侍御史岀爲陜西轉運使遷
　　江淮制置發運使擢三司户部副使岀
　　知延州權知開封府權御史中丞岀知
　　并州改秦州加樞宻直學士知益州召
　　權三司使遂拜叅知政事罷判尚書都
　　省薨年六十八
薛簡肅公舉進士時摯謁馮魏公首篇有囊
　書空自負早晚逹明君之句馮掩卷而謂
　之曰不知秀才所負何事讀至第三篇春
　詩云千林如有喜一氣自無私乃曰秀才
　所負者如此(東齋/記事)
契丹使蕭從順來朝是時　莊憲明肅太后
　垂簾聽政從順謂南使至契丹者皆見太
　后遂亦請見朝議患之未有以决公獨以
　理折之從順乃止(歐陽公/撰墓誌)
公在開封以嚴爲治肅清京師京師之民至
　私以俚語目公且相戒曰是不可犯也及
　居蜀則以惠愛稱民有得僞蜀時中書印
　者夜以錦囊掛之西門門者以白蜀人隨
　之者萬計皆恟恟岀異語且觀公所爲公
　顧主吏藏之略不取視民乃止老媪告其
　子不孝者子訴貧不能養公取俸錢與之
　曰用此爲生以養母子遂相慈孝里冨人
　三女皆孤民或妄爭其産公析其貲爲三
　爲嫁其女蜀人喜亂而易揺公旣鎮以無
　事又能順其風俗從容宴樂及其臨事破
　姦發伏無一不中蜀人愛且畏之以比張
　尚書詠而不苛開封天子之畿益州蜀一
　都會皆丗號尤難理者而公尤有名其寛
　猛之政前後異施可謂知其方矣(墓/誌)
公在成都一日置酒大東門外城中有戍卒
　作亂旣而就擒都監徃白公公指揮只於
擒獲處令人喫却民間以爲神斷不然妄
相攀引旬月間未能了得又安其徒黨反
　側之心也(東齋/記事)
王文康公薛簡肅公俱甞鎮蜀而皆有名
　章獻時同爲執政一日奏事巳因語蜀事
　文康曰臣在蜀時有告戍卒反乃執而斬
　之於營門遂無事簡肅曰臣在蜀時亦有
告戍卒反者叱岀之亦無事(東齋/記事)
拜叅知政事公入謝　上曰　先帝甞言卿
　可用吾今用卿矣公益感激自勵而素剛
　毅守節不苟合旣與政尤挺立無所牽隨
　然遂欲繩天下無細大一入於規矩徃徃
　不可其意則歸卧於家歎息憂愧輙不食
　家人笑其何必若此公曰吾慚不及古人
　而懼後丗譏我也(墓/誌)
明道二年　莊憲明肅太后欲以天子衮冕
　見太廟臣下依違不决公獨爭之曰　太
　后必若王服見　祖宗若何而拜乎　太
　后不能奪爲改他服　太后崩　上見群
　臣泣曰　太后疾不能言而猶數引其衣
　若有所屬何也公遽曰其在衮冕也然服
　之豈可見　先帝乎　上大悟卒以后服
　葬於是益以公爲果可用也(墓誌○又湘山/野録云/明肅)
(太后欲以衮冕謁太廟諫䟽交上宰臣執議俱不之/聽薛簡肅公關右人語氣明直不文其談獨於簾外)
(口奏曰/陛下大謁之日還作漢兒拜/耶女兒拜耶/明肅無荅是夕報罷)
公性剛不苟合遇事敢言　眞宗時數燕大
臣至有霑醉者公諫曰大臣數被酒無威
儀非所以重朝廷也尤善知人范仲淹龐
籍明鎬自爲吏部選人皆以公輔許之後
卒如其言云(歸田録云薛簡肅公知開封時明叅/政鎬爲府曹官簡肅待之甚厚直以)
(公輔期之其後公守秦益甞辟以自隨優禮特異有/問於公何以知其必貴者公曰其爲人端肅其言簡)
(而理盡凢人簡重則尊嚴此貴臣/相也其後果至叅知政事以卒)
　　　五之三
　　　　御史中丞吕公
　　公名誨字獻可正惠公之孫登進士第
　　歴旌徳扶風主簿遷雲陽令知翼城縣
　　簽書定國軍節度判官知大通監召入
　　爲殿中侍御史岀知江州復召還臺
　　英宗即位同知諌院兼侍御史知雜事
　　出知蘄州徙晉州　神宗𥘉召爲鹽鐵
　　副使擢天章閣待制復知諌院遷諌議
　　大夫權御史中丞出知鄧州提舉西京
　　崇福宫致仕熈寜四年卒年五十八
獻可㓜孤自力爲學家於洛陽性沉厚不妄
　交逰洛陽士人徃徃不之識(司馬温公/撰墓誌)
召入爲殿中侍御史彈劾無所避兖國公主
　仁宗之愛女下嫁李瑋薄其夫家甞因忿
　恚夜開禁門入訴於　上獻可奏宿衛不
　可不嚴公主夜叩禁門門者不當聽入并
　劾奏公主閤宦者竄逐之㑹有新除樞宻
　副使者當時人有疑論獻可與其僚直以
　衆言陳　上前謂必不可留章十七上卒
　與俱罷(墓/誌)
同知諌院時　上有疾　太后權同聽政内
　侍都知任守忠乆用事於中　上之立非
　守忠意乗此與其徒間搆兩宫造播惡言
　中外恟懼獻可連上　兩宫書開陳大義
　辭情切至由是慈孝益篤讒言不得行
　上疾乆未平獻可請蚤建東宫以安人心
　旣而上小瘳謙黙未可否事獻可屢乞
　親萬機攬威福延近臣通下情又請太后
　間數日一御東殿漸逺庶務自謀安佚㑹
　小旱因請　上親出禱雨使外疑釋然
　太后旣歸政獻可復言於　上今雖專聽
　斷　太后輔佐　先帝乆多閱天下事事
　之大者猶冝關白咨訪然後行示不敢専
　以報盛徳任守忠謀不售而懼乃更巧爲
　謟䛕求自入於　上獻可曰是不可使乆
　處左右亟言　上數其前後巨惡并其黨
　史昭錫竄南方因上言大姦已去其餘白
　日憑恃無禮者冝一切縱捨勿念以安反
　側(墓/誌)
執事建言欲如漢氏故事推尊濮安懿王獻
　可率僚屬極陳其不可且請治執政之罪
　積十餘章不聽乃求自貶又十餘章懷知
　雜御史勑告納　上前曰臣言不效不敢
　居其位　上重違大臣又嘉臺官敢直言
　章留中不下還其勑告屢詔令就職獻可
　與僚屬具録所上奏草納中書稱不敢奉
　詔固請即罪　上不得已聽以本官出知
　蘄州(墓/誌)
治平元年余與孫覺皆編校史館書籍直舎
　相對覺過余言曰聞臺官以數言事不用
　相約以謂言小事不足決去就當共争濮
　王事不聽則決去蓋是時知雜御史吕誨
　吕大防范純仁等與諌官司馬光數論孫
　固庸回王廣淵姦邪不當用其言愈切而
　用之愈堅事如此類者甚衆凢臺諌官入
　輙以進呈訖寢之時人謂之訖了范純仁
　言臺吏亦爲之沮𧹞毎白御史曰某事又
　訖了也蓋執政方恃權欲一切以阻言者
　而言者以不能塞聀爲慙且憤故相約如
　此覺語余時正月𥘉五六間也後數日果
　聞臺官論濮王事甚急至上元後誨等䟽
　已七八上不聽遂皆納勑告求罷去家居
　不復供職而執政方宻啓令禁中自定議
　尊濮王爲皇故誨等云曽公亮趙槩對范
　純仁等言禁中已自啇量則知大臣隂與
　計謀蓋謂此也是月二十間天章閣賞小
　桃因以勸　太后　太后有酒所卧閤中
　内臣髙居簡入褰　太后寢幃　太后驚
　起坐居簡與御藥蘇利涉從　上至　太
　后榻前拜以書一封進　太后求一押字
　太后酒未解不知書所言何事遂從之故
　誨等䟽云蘇渉髙居簡眩惑　皇太后蓋
　謂此也旣而書出乃　太后命中書尊濮
　王爲皇等事明日遂奉行　太后始知京
　師諠然下至閭巷亦以爲不可　太后力
　爭不已二十二日乃下詔罷濮王稱皇等
　事范純仁等欲起供職吕誨曰稱親猶爲
　吾徒言不用也遂以前後所上九䟽乞付
　中書求去而誨等遂皆絀矣蓋自至和以
　後　仁宗雖甞屬疾然在位乆熟知人情
　僞與群臣材性之善惡故雖委事大臣而
　聽用臺諌官廣開言路使耳目無壅蔽大
　臣有不法者輙去之故任者雖專亦不能
　自肆治平𥘉　英宗新即位多不豫任事
　益專始欲快意因用王疇爲樞宻副使知
　制誥錢公輔封還辭頭遂絀公輔爲滁州
　團練副使知制誥祖無擇亦封還辭頭又
　罸無擇銅三十斤而制遂行是時凡臺諌
　官言事一切不聽或盡逐臺官不留一人
　京師爲之語曰絶市無臺官其蔽至於如
　此然　人主猶采物論朝廷正人未盡去
　公議有所屬故言事者斥逐相望而後來
　者其言愈厲至濮王之事執政議稱王爲
　考是也遂欲稱王爲伯陋矣蓋兩言者各
　率其私意而不知考據於載籍皆不學之
　過故各有得失然爭論至於紛紜連年洶
　洶者蓋由言路不通人情憤惋故至於此
　者皆執政自用好勝激之使然也(南豐/雜識)
吕獻可以追尊濮園事擊歐陽公如曰首開
　邪議妄引經證以枉道恱　人主以近利
　負　先帝者凡十四章具載獻可奏議中
　司馬文正作序乃首載歐陽公諌臣論以
　爲誠言文正之意以獻可能盡歐陽公所
　書諌臣之事使歐陽公無得以怨歟抑以
　歐陽公但能言之獻可實能行之也不然
　獻可排歐陽公爲邪反以歐陽公之論序
　獻可之奏又以爲誠言可乎歐陽公晚著
　濮議一書専與獻可諸公辨獨歸過獻可
　爲甚矣(邵氏/後録)
上素聞其彊直擢爲天章閣待制復知諌院
　遷諌議大夫權御史中丞是時有侍臣棄
　官家居者朝野稱其材以爲古今少倫
　天子引叅大政衆皆喜於得人獻可獨以
　爲不然衆莫不怪之居無何新爲政者恃
　其材棄衆任已厭常爲竒多變更　祖宗
　法専汲汲歛民財所愛信引抜時或非其
　人天下大失望獻可屢争不能得乃抗章
　悉條其過失且曰誤天下蒼生必此人如
　乆居廟堂必無安静之理又曰天下本無
事但庸人擾之　上遣使諭解獻可執之
　愈堅乃罷中丞出知鄧州(墓/誌)
熈寜間王介甫𥘉拜叅知政事　神考方厲
　精求治一日紫宸早朝二府奏事頗乆日
　刻旣晏例隔登對官於後殿湏　上更衣
　復坐以次賛引時吕獻可任御史中丞將
　對於崇政而司馬温公爲翰林學士侍講
　邇英閤亦將趨資善堂以俟宣召相遇於
　路並行而北温公宻問曰今日請對欲言
　何事獻可舉手曰䄂中彈文乃新叅也温
　公憚然曰以介甫之文學行義命下之日
　衆皆喜於得人奈何論之獻可正色曰君
　實亦爲此言耶王安石雖有時名　上意
　所向然好執偏見不通物情輕信難回喜
　人佞巳聽其言則美施於用則踈若在侍
　從猶或可容置諸宰府則天下必受其弊
　矣温公又諭之曰與公素爲心交苟有所
　懷不敢不盡今日之論未見有不善之迹
　似傷怱遽或别有章䟽願先進呈姑留是
　事更加籌慮可乎獻可曰　上新嗣位冨
　於春秋朝夕所與謀議者二三執政而已
　苟非其人將敗國事此乃心腹之疾治之
　惟恐不及顧可緩邪語未竟閤門吏抗聲
　追班乃趨而去温公退自經筵黙坐玉堂
　終日思之不得其說旣而縉紳間寖有傳
　其章䟽者徃徃偶語竊議疑其太過未幾
　聞中書置三司條例司平日介甫之門躁
　進謟䛕之士悉辟召爲僚屬日相與講議
　於局中以經綸天下爲已任始變更　祖
　宗法専務聚歛造出條目頒於四方妄引
　周官蔽其誅剥之實輔弼大臣異議不可
　囬臺諌從官力爭不能奪州縣監司奉行
　㣲忤其意則譴黜隨之於是百姓騷然矣
　然後前日之議者始愧仰歎服以爲不可
　及而獻可終縁兹事出知鄧州嗚呼行僻
　而堅言僞而辯學非而博順非而澤唯孔
　子乃能識之雖子貢之賢有所不知也方
　介甫自小官以至禁從其學行名聲暴著
　於天下乆矣士大夫識與不識咸想聞其
　風且曰朝廷不用則已用之則必能推其
　所學以致太平及叅大政中外相賀而獻
　可獨不以爲然衆莫不怪之巳而考其行
　事卒如所料非明智不惑傑出於丗俗之
　表何以及此易曰知機其神乎又曰㡬者
　動之微吉之先見者也獻可有焉温公旣
　辭副樞之命退居洛陽毎論當丗人物必
　曰吕獻可之先見范景仁之勇决皆予所
　不及心誠服之故作范景仁傳蓋景仁之
　勇决得温公之傳而後明獻可理文雖亦
　成於公手然止載其平生大節而自相論
　難之語不欲詳著故獻可之先見天下莫
　有知者予甞從學於温公親聞其說懼賢
者之髙論逺識遂將淪沒無傳於丗乃書
　蜀公之傳後以貽樂善之君子云(劉諫議集/〇又聞見)
(録云/神宗天資節儉因得老宫人言/祖宗時妃/嬪公主月俸至㣲嘆其不可及王安石獨曰/陛下)
(果能理財雖以天下自奉可也帝始有意主靑苗助/役之法矣安石之術類如此故吕誨中丞彈章曰外)
(示朴野中/懷狡詐)
獻可雖在外遇朝廷有大得失猶言之不置
　㑹有疾奏乞閑官歸郷里朝旨未許乃乞
　致仕(墓/誌)
𥘉正惠公薨其家日益貧獻可旣仕常分俸
之半以給宗族之孤􁁪者室無餘貲所以
自奉飬至儉薄其治民主於惠利而疾姦
　暴大抵槩以公平故所至人安之屢爲言
職其奏草存可見者几二百八十有九歴
　觀古人有能得其一二巳可載之列傳垂
　示後丗在獻可曽何足道前後三逐皆以
　迕犯大臣所與敵者莫非秉大權天子所
　信嚮氣勢軋天下獻可視之若無所睹正
　色直辭指數其非不去不巳旁側爲之股
　栗而獻可處之自如平居容皃語言恂恂
　和易使之不得位於朝人不過以謹厚長
　者名之而巳矣及遇事苟義所當爲疾趨
　徑前如救焚溺所不當爲畏避逺去如顧
　䧟穽惟恐墜焉晚年病卧洛陽猶旦夕憤
　嘆以天下事爲憂過於在位任其責者曽
　不念其身之病子孫之貧也嗚呼今之丗
　愛君憂民發於誠心無所爲而爲之可巳
　而不巳始終不變有如獻可者能㡬人邪
　故其沒之日天下識不識皆咨嗟痛惜彼
其心豈獨私於獻可哉(墓/誌)
獻可病自草章乞致仕曰臣無宿疾偶值醫
者用術乖方殊不知脉候有虚實隂陽有
　逆順診察有標夲治療有先後妄投湯劑
率任情意差之指下禍延四枝寖成風痺
遂艱行歩非秪憚􁀰盭之苦又將虞心腹
　之變勢巳及此爲之奈何雖然一身之㣲
固未足恤其如九族之託良以爲憂是思
納禄以人偷生不俟引年而還政蓋以一
身之疾喻朝政之病也温公康節日就卧
　内問疾獻可所言皆天下國家之事憂憤
　不能忘未甞一語及其私也一日手書託
　温公以墓銘温公亟省之巳瞑目矣温公
　呼之曰更有以見屬乎獻可復張目曰天
　下事尚可爲君實勉之温公誌其墓未成
　河南監牧使劉航仲通自請書石旣見其
　文遲囬不敢書仲通之子安丗曰成吾父
　羙可乎代書之仲通又隂祝獻可諸子勿
　摹本恐非三家之福時用小人蔡天申爲
　京西察訪置司西都天申厚賂䥴工得夲
　以獻安石天申𥘉欲中温公安石得之掛
　壁間謂其門下士曰君實之文西漢之文
　也獻可忍死謂温公以天下尚可爲當自
　愛後温公相天下再致元祐之盛獻可不
　及見矣天下誦其言而悲之至温公薨獻
　可之子由庚作挽詩云地下若逢中執法
　爲言今日再昇平記其先人之言也(聞見/外)
司馬文正公銘公之墓曰有宋名臣言正惠
　公之孫以忠直敢言克紹其門位則不究
　道則不負年則不壽名則不朽嗚呼爲人
　臣爲人嗣始終無愧能厎于是可謂備矣
　　　五之五
　　　　叅政蔡文忠公
　　公名齊字子思其先洛陽人徙家萊州
　　眞宗朝舉進士第一通判兖州直集賢
　　院　仁宗初修起㞐注兼御史知雜事
　　入翰林爲學士岀知河南府徙宻州應
　　天府召爲御史中丞擢三司使拜樞宻
　　副使叅知政事岀知頴州薨年五十二
公㓜依外舅劉氏能自力爲學州舉進士第
　一以書薦其里人史防而㞐其次祥符八
　年　眞宗皇帝采賈誼置器之說試禮部
　所奏士讀至公賦有安天下意歎曰此宰
　相器也凡貢士當賜第者考定必召其髙
　第數人並見又叅擇其材質可者然後賜
　第一及公召見衣冠偉然進對有法　天
　子以爲無能過者亟以第一賜之(歐公撰行/狀○又歸)
(田録云/眞宗好文雖以文辭取士然必視其形神/器識或取其所試文辭有理趣者徐奭鑄鼎象物賦)
(云足惟下正詎聞公餗之欹傾鉉乃上㞐實取王臣/之威重蔡齊置器賦云安天下於覆盂其功可大皆)
(以爲/第一)
蔡文忠公喜酒飲量過人旣登第通判濟州
　日飲醇酎徃徃至醉是時太夫人年巳髙
　頗憂之一日山東賈存道先生過濟文忠
　館之數日先生愛文忠之賢慮其以酒廢
學生疾乃爲詩示文忠曰聖君恩重龍頭
　選慈母年髙鶴髮垂君寵母恩俱未報酒
　如成病悔何追文忠矍然起謝之自是非
　親客不對酒終身未甞至醉(澠水燕談○賈/同字希德門人)
(私謚曰存/道先生)
通判兖州太守王臻治政嚴急喜以察盡爲
　明公務爲裁損濟之以寛獄訟爲之不冤
　逾年通判濰州民有告某氏刻僞稅印爲
　姦利者巳逾十年蹤跡連蔓至數百人公
　歎曰盡利於民民無所逃是爲政者之過
　也爲緩其獄得減死者十餘人餘皆釋而
　不問濰人皆曰公德於我使我自新爲善
　人由是風化大行(行/狀)
眞宗新棄天下　天子諒隂不言丁晉公用
　事專權欲邀致公許以知制誥公拒不徃
　已而冦萊公王文康公皆以不附連黜公
　歸歎曰吾受　先帝之知至於此豈冝爲
　權臣所脅得罪非吾懼也旣而晉公敗士
　嘗爲其用者皆恐懼獨公終無所屈(行/狀)
太后修景德寺成詔公爲記而宦者羅崇勲
　主營寺事使人隂謂公曰善爲記當得叅
　知政事公故遲之頗乆使者數趣終不以
　進崇勲怒讒之太后(行/狀)
莊獻明肅皇太后崩議尊楊太妃爲太后垂
　簾聽政議决召百官賀公曰　天子明聖
　奉　太后十餘年今始躬親萬事以慰天
　下之心豈冝女后相繼稱制且自古無有
　固止不追班太妃卒不預政止稱太后於
　宫中(行/狀)
京師有指荆王爲飛語者内侍省得三司小
　吏鞠之連及數百人　上聞之大怒詔公
　窮治迹其所來無端而　上督責愈急有
　司不知所爲京師爲之恐動公以謂繆妄
　之說起於小人不足窮治且無以慰安荆
　王危疑之心奏䟽論之一夕三上　上大
　悟乃可其奏止笞數人而巳中外之情乃
安(行/狀)
南海蠻酋虐其部人部人欵冝州自歸者八
　百餘人議者以爲不可納冝還其部公獨
　以爲蠻去殘酷而歸有德且以求生冝内
　之荆湖賜以間田使自營今縱却之必不
　復還其部苟散入山谷當爲後患爭之不
　能得其後數年蠻果爲亂(行/狀)
郭皇后廢京師冨人陳氏女有色選入宫爲
　后公爭之以爲不可自辰至巳辨論不巳
　上意稍悟遂還其家河决橫壠改而北流
　議者以爲當塞公曰水性下而河北卑順
　其所趣以導之可無澶滑壅潰之患而貝
　愽數州得在河南於國家便但理堤護魏
　州而已從之澶滑果無患契丹祭天於幽
　州以兵屯界上界上驚搔議者欲發大軍
　以備邊公獨料其必不動後卒無事公在
　大位臨事不回無所牽畏而恭謹謙退未
　甞自伐天下推之爲正人縉紳之士倚以
　爲朝廷重(行/狀)
錢惟演作樞宻直學士題名記附離丁謂輒
　去冦凖姓氏云逆凖不書公言於　仁宗
　曰冦凖社稷之臣忠義聞天下豈可爲姦
黨所誣哉遂令磨去
公之卒故吏朱宷至潁潁之吏民見宷泣於
馬前指公嘗所更歷施爲曰此公之迹也
其爲政有仁恩所至如此平生喜薦士如
　楊偕郭勸劉隨龐籍叚少連比比爲當丗
　名臣公爲人神色明秀須眉如畫精學愽
　問寛大沉黙一言之岀終身可復(行/狀)
仲淹自布素從公遊見公岀處語黙無一不
善門中奉親日視其色諸父昆弟愛之如
　傷先朝采㧞以輔相器之當遺弓之初公
　懷哀慕不能食者數日家人視其衾衣涕
　泗霑濕公病汝隂聞拓拔僣稱嘻吁感槩
　教弟禀言西事甚詳蓋忠孝之性發之天
　也公於親舊間雖死生不易有孤遺者爲
　之嫁娶又好學無倦尤以名教爲急孔子
　之後丗襲文宣公而宰曲阜乾興中四十
　九代孫承祐卒遂廢十餘年公聞承祐有
　母弟在抗章請復其嗣有詔從之其立朝
　也能清其心髙其行未嘗取於人兩㞐憲
　臺方嚴不動百辟畏其風權戚有過則彈
　劾不隱未甞求其下也在政府浩然示至
　公於中外以進賢爲樂以天下爲憂見佞
　色則嫉聞善言必謝孜孜論道以致君堯
　舜爲心與大臣㞐和而不倚正而不訐無
　親踈之間有方大之量朝廷爲之重刑賞
　爲之平(范文正公/撰墓誌)

五朝名臣言行録卷第五之五
　　十四之三
　　　　袐書丞劉公
　　公名恕字道原筠州人父渙少有髙志
　　年五十爲頴上令不能屈節事上官棄
　　官家廬山之陽歐陽公所爲賦廬山髙
　　也公年十八試經義說書皆第一釋褐
　　邢州鉅鹿主簿遷晉州和川令司馬公
　　受詔脩資治通鑑奏請同編脩以親老
　　乞監南康酒詔即其官脩書累官至袐
　　書丞卒年四十七
道原少頴悟俊拔讀書過目即成誦年四嵗
　坐客有言孔子無兄弟者道原應聲曰以
　其兄之子妻之一坐驚異十二三謁丞相
　晏公問以事道原反覆詰難公不能對(范/太)
(史撰/墓碣)
公在鉅鹿陳鄘公帥髙陽召至府重禮之使
　講春秋丞相親帥官属往聽(墓/碣)
皇祐𥘉光爲貢院属官時有詔士能講解經
　義者聽别奏名應詔者數十人趙周翰爲
　侍講知貢舉問以春秋禮記大義其中一
　人所對最精詳先具注䟽次引先儒異說
　末以巳意論而斷之凡二十問所對皆然
　主司驚異擢爲第一及發糊名乃進士劉
　恕年十八矣光以是慕重之(司馬公作十/國紀年序)
道原爲人重意義急然諾郡守得罪𬒳劾屬
　吏皆連坐下獄道原獨保證之恤其妻子
　如己骨肉又面數轉運使以深文峻詆(墓/碣)
前世史自太史公所記下至周顯德之末簡
　䇿極愽而於科舉非所急故近歲學者多
　不讀鮮有能道之者獨道原篤好之爲人
　強記紀傳之外閭里所録私記雜說無所
　不覽坐聽其談衮衮無窮上下數千載間
　細大之事如指掌皆有稽據可考驗令人
　不覺心服(十國紀/年序)
英宗皇帝雅好稽古欲徧觀前世行事得失
　以爲龜鑑詔光編次歷代君臣事仍謂光
　曰卿自擇館閣英才共修之光對曰館閣
　文學之士誠多至於專精史學臣所得而
　知者唯和川令劉恕一人而巳　上曰善
　退即奏召之與共修書凡數年史事之紛
　錯難治者則以諉之光蒙成而巳(十國紀年/序〇又墓)
(碣云道原於魏晉以後事尤能精詳考/證前史差謬司馬公悉委而取决焉)
道原爲人剛毅一豪不挫於人熈寧中執政
　有與之故舊者欲引修三司條例道原不
　肯附之且非其所爲執政者寢不恱當是
　時其權震天下人不敢忤而道原憤憤欲
　與之校面語侵之至變色悖怒而道原不
　少屈稠人廣坐抗言其失聞者縮頸而道
　原意氣自若乆之亦不自安以親老告歸
　南康乞監酒稅以就養(墓/碣)
王介甫與道原有舊深愛其才熈寧中介甫
參大政欲引道原修三司條例道原固辭
　以不習金榖之事因言　天子方屬公以
政事宜恢張堯舜之道以佐明主不應以
　財用爲先介甫雖不能用亦未之怒道原
　每見之輙盡誠規益及吕獻可得罪知鄧
　州道原往見介甫曰公所以致人言蓋亦
　有所未思因爲條陳所更法令不合衆心
　者宜復其舊則議論自息介甫大怒遂與
　之絶未幾光出知永興軍道原曰我以直
　道忤執政今官長復去我何以自安且吾
　親老不可乆留京師即奏乞監南康軍酒
　得之(十國紀/年序)
道原嗜學方其讀書家人呼之食至羮炙冷
　而不顧夜則卧思古今或不寐逹旦在和
　川甞以公事適野見劉聦太宰劉雄碑知
　嘉平二十五年始改建元正舊史之失在
　洛陽與光偕如萬安山道旁有碑讀之乃
　五代列將人所不稱道者道原即能言其
　行事始終歸驗於舊史信然宋次道知亳
　州家多書道原枉道就借觀之次道日具
　酒饌爲主人禮道原曰此非吾所爲來也
　殊廢吾事願悉撤去獨閉閤晝夜讀且抄
　留旬日盡其書而去目爲之翳(十國紀/年序)
方介甫用事呼吸成禍福凡有施置舉天下
　莫能奪髙論之士始異而終附之靣譽而
背毁之口是而心非之者比肩是也道原
　獨奮厲不顧直指其事是曰是非曰非或
　靣刺介甫至變色如鐵或稠人廣坐介甫
　之人滿側道原公議其得失無所隱惡之
者側目愛之者寒心至掩耳起避之而道
原曾不以爲意見質厚者親之如兄弟姦
　謟者疾之如讎用是困窮而終不悔此誠
　人之所難也昔申棖以多欲不得爲剛微
　生髙以乞醯不得爲直如道原者可以爲
　剛直之士矣(十國紀/年序)
道原家貧至無以給旨甘一毫不妄取於人
其自洛陽南歸也時巳十月無寒具光以
　衣襪一二事及舊貂褥賮之固辭強與之
　行及頴州悉封而返之於光而不受於它
　人可知矣尤不信浮屠說以爲必無是事
　曰人如居逆旅一物不可乏去則盡棄之
　矣豈得齎以自隨哉可謂知之明而决之
勇矣(十國紀/年序)
先公言荆公笑劉道原耽史而不窮經相見
　必戯之曰道原讀到漢八年未而道原力
　詆荆公之學士子有談新經義者道原怒
　形於色曰此人口出妖言靣帶妖氣先公
　每談此以爲笑(范太史/遺事)
資治通鑑書成劉袐丞巳卒先公上奏云恕
　於此書功力最多今編修屬官皆蒙甄録
　惟恕身亡獨未霑恩伏聞　仁宗朝黃鑑
　預修三朝寳訓梅堯臣爲編修唐書官皆
　未及奏書而卒後特官其一子乞依此例
　與恕一子推恩又乞以刋成通鑑賜其家
　朝廷皆從之道原子羲仲有史學能世其
　家先公待之如子姪(范太史/遺事)
五朝名臣言行録卷第六之一
　　　　丞相許國吕文靖公
　　公名夷簡字坦夫其先萊州人徙壽州
　　進士及第𥙷絳州推官通判通州知濵
　　州擢提點兩浙刑獄入爲侍御史知雜
　　事改起㞐舎人同知通進銀臺知制誥
　　兩川饑爲安撫使權知開封府　仁宗
　　即位拜叅知政事進戸部侍郎同平章
　　事岀判陳州歲中復相封申國公岀判
　　許州徙天雄軍未幾復入相徙封許國
　　公兼樞宻使拜司空平章軍國重事慶
　　曆三年請老以太尉致仕薨年六十五
　　配食　仁宗廟庭
歲大水濵州河溢冦忠愍公知大名府請擇
　守臣　天子親諭宰相以公行至則究利
　害固隄防分導水勢卒不爲民患濵人至
　今思之(李宗諤/撰行狀)
河北自五代末即筭田鎛公嘆曰王道夲於
　農此何名哉因表除之朝廷推其法它路
　自是農器無征(行/狀)
祥符末王沂公知制誥朝望日重一日至中
書見王文正公問君識一吕夷簡否沂公
　曰不識也退而訪諸人許公時爲太常愽
　士通判濵州人多稱其才者它日復見文
　正復問如初沂公曰公前問及此人退而
　訪之具所聞以告文正曰此人異日與舎
　人對秉鈞軸沂公曰公何以知之曰吾亦
　不識但以其奏請得之沂公曰奏請何事
　曰如不稅農器等數事時沂公自待巳不
　淺聞文正之言不信也姑應之曰諾旣而
　許公自濵罷擢提點兩浙刑獄未幾爲侍
　從及丁晉公敗沂公引爲執政卒與沂公
　並相沂公從容道文正語二公皆嗟嘆以
　爲非所及其後張公安道得其事於許公
故於許公神道碑略叙一二(龍川/志)
祥符中營繕宫館材用所取東南騷動斬材
　木者或碎首洞胷官嚴期㑹以希　上意
　死者以亡命捕繫妻子公抗䟽條白卒緩
　其役調夫挽送材木盛冬河涸暴露岸次
　又請一切罷遣(行/狀)
嶺南獲賊意以爲蜀盗李順者獻闕下王欽
　若在樞府即稱慶　上以屬臺公劾之無
　實乃守臣利其功鍜成之具以聞欽若愧
　其前慶欲遂致其罪公執平無所變撓
　上亦從之(行/狀)
歲旱蝗公表請飭躬修政略去賡吟小技敕
　輔相以弭災變(行/狀)
冦忠愍公知永興軍府有姦民吏不能制冦
　公摘其罪竄湖外過京師上變自訴且告
　冦公有異謀公惡姦人得志傷信任之體
　請加重刑益逺竄報可公不欲外聞以恩
　自歸戒吏不泄語外卒無知者(行/狀)
時有習妖術者相傳能飛且攫人都下大駭
　捕工術數者皆考訊傅致其罪公奏請取
　捕吏使叅考以防其枉　帝寤遂無冤者
(行/狀)
祥符中崇奉天書設官置使典司其事儀衛
　物采甚盛矣　眞宗崩比將葬文靖公判
　禮儀院建議納天書於方中而官司儀衛
　皆罷天慶天祺先天降聖等節但存其名
　而巳凢公處事皆類此(家塾/記)
入内押班雷允恭擅移永定陵皇堂而丁謂
　芘之朝廷命公與魯肅簡公乗傳按視盡
　得其迹及允恭等盗没方中金寳以萬計
　狀聞乃用按行故地抵允恭罪而罷謂相
(行/狀)
眞廟升祔器服一倣宫中務極隆厚公因論
事奏曰　皇太后於　先帝䘮祭之禮曲
盡尊奉此雖至誠至孝之道然未足以報
　先帝惟逺姦邪獎忠直推心待下克巳抑
　謙愛惜民財抜擢時彦使邊鄙寧静人物
　冨庶　皇帝德業日茂　太后壽樂無憂
　此乃報　先帝之大節也　太后又命
　眞廟神主覆以銀罩及供設用鏤器公引
　祀無豐昵清廟茅屋丹楹刻桶之戒手䟽
　以聞后亦從焉(行/狀)
太后初臨朝宣諭兩府深不欲行此禮候
　皇帝長立別有處分公即日編入時政記
　後每言事必引及之以感動后意又多稱
　引前代母后臨政所以致禍之道以勸戒
　焉(行/狀)
天聖郊燔卒事柄臣例進官至是有司援舊
　以請公倡同列確讓不拜遂著爲定式(行/狀)
曹利用得罪遣内侍押班江德明圍其第公
　與王沂公列奏利用雖有罪非至不軌乞
　從寛宥遂止逺貶(行/狀)
玉清宫災　太后見大臣泣且曰　先帝尊
　道奉天並建宫宇今忽焦灼何以稱遺意
　哉公知后旨且復營建因推洪範以明災
　異之所致請罷不復建因率同列讓去使
　名止令内臣兼領遂不復葺(行/狀)
公以　主上方冨春秋冝導之典學擢孫奭
等㞐講席以經義輔導後又増置崇政說
書天章閣侍講之職以廣聞見
太后親祠大廟衮冕服章欲一用天子之制
　公帥禮官前請於是冕十斿衣用十章物
　數之間悉損於上(行/狀)
初章懿之誕　上也章惠章獻皆以母稱而
　懿不得名及是章懿崩公聞之方奏事因
　曰竊聞昨夕有宫嬪亡后聞之不懌不待
　公盡言曰宰相豈管宫中事遽引　帝起
　頃之后獨岀曰卿固欲間吾母子耶公曰
　太后他日不欲保全劉氏乎后乃命公裁
　之公請葬如禮司天探后意以隂陽拘忌
　聞公執議益堅卒輟視朝發哭備宫仗葬
　西原苑中春㑹太后以君臣宴豫不應罷
　公固請乃巳(行狀○又聞見録云李宸妃薨章獻/欲以宫人禮治䘮於外文靖奏冝從)
(厚章獻遽引帝起頃之獨坐簾下召公問曰一宫人/死相公云云何與公曰臣待罪宰相事無内外無不)
(當預章獻怒曰相公欲離間吾母子耶公從容對曰/陛下不以劉氏爲念臣不敢言尚念劉氏也䘮禮冝)
(從厚章獻悟遽曰宫人李宸妃也且奈何文靖乃請/治䘮皇儀殿太后與/帝舉哀後苑百官奉靈轝由)
(西華門以岀用一品禮殯洪福寺公又謂入内都知/羅崇勲曰宸妃當以后服殮用水銀實棺異時莫道)
(夷簡不曽說來章獻皆從之後章獻上仙燕王謂/仁宗言陛下李宸妃所生妃死以非命/仁宗號慟)
(毀頓不視朝者累日下哀痛之詔自責尊宸妃爲皇/太后謚章懿甫畢章獻殿􁏟幸洪福寺祭告易梓宫)
(帝親哭視之后玉色如生冠服如皇太后者以有水/銀沃之故不壞也/帝嘆息曰人言其可信哉待劉)
(氏加厚○又龍川志云章獻旣没或疑章懿之䘮/仁皇遣李用和發其葬視之容皃如生使者馳入奏)
(仁皇於/章獻神御前焚香泣/告曰自今大孃孃平生分明矣)
公在章獻朝近臣頗以言事去職或勸公冝
　退公曰　先帝待我厚期以宗廟安寧死
　而不愧於　先帝故平勃不去所以安漢
　仁傑不去所以安唐使吾亦㓗虚名而去
　治亂未可知也故孜孜爕輔知無不爲雖
　禍之未形事之將然必先爲之救禦(行/狀)
太后甞欲進荆王爲皇太叔公力爭以爲不
　可遂止又以荆王子養於宫中旣長而弗
　出公因對言及以爲不可后曰無他欲令
與　皇帝同讀書耳公言　皇帝春秋方
盛自當親接儒臣日聞典訓今與童稚處
　無益乞早令就邸他日又極言　后曰何
　至如此公曰前代母后多利於㓜稚試披
史籍即可見嫌疑之際不可不謹臣今只
　在中書聽旨　后寤即日遣令岀宫(行/狀)
大内災宫室略盡比曉朝者盡至日晏宫門
　不發不得聞　上起㞐兩府請入對不報
　乆之追班　上御拱宸門樓有司賛謁百
　官盡拜樓下公獨立不動　上使人問其
　意對曰宫廷有變群臣願一望天顔　上
　爲舉簾俯檻見之乃拜(行/狀)
明肅太后臨朝一日問宰相曰福州陳絳贓
　汚狼籍卿等聞否王沂公對曰亦頗聞之
　太后曰旣聞而不劾何也沂公曰外方之
　事湏夲路監司發擿不然臺諌有言中書
　方可施行今事自中岀萬一傳聞不實即
　所損又大也　太后曰速選有風力更事
　任一人爲福建路轉運使二相禀旨而退
　至中書沂公曰陳絳滑吏也非王耿不足
　以擒之立命進熟吕許公俛首曰王耿亦
　可惜也沂公不諭時耿爲侍御史遂以爲
　轉運使耿拜命之次日有福建路衙校拜
　于馬首云押進奉荔枝到京耿偶問其道
　路山川風候而其校應對詳明動合意旨
耿遂宻訪絳所爲校輒泣曰福州之人以
爲終丗不見天日也豈料端公賜問然某
尤爲絳所苦者也遂條陳數十事皆不法
　之極耿大喜遂留校於行臺俾之幹事旣
置詔獄事皆不實而校遂首常納禁器于
　耿事聞　太后大怒下耿吏獄具謫耿淮
南副使皆如許公之料也(澠水/燕談)
契丹遣使借兵伐髙麗　明肅欲與之文靖
　公堅執不可后云適巳微許其使矣不與
　恐生怨柰何公曰但以臣不肯拒之旣而
　后語其使曰意非不欲應但吕相公堅不
　可耳使人無語而去趙元昊反有詔削奪
在身官爵募能生擒元昊若斬首者即爲
節度使仍賜錢萬貫公時在大名府聞之
驚曰謀之誤矣立削奏曰前代方鎮叛命
　如此誥誓則有之矣非所以禦戎狄也萬
　一反有不遜之言得無損國體乎朝廷方
　改之巳聞有指斥之詞矣(家塾/記)
章獻嘗爲大車乗幸浮圗公曰　太后旣稱
　制岀冝有仗此車無名命有司鎻之不復
　以進其防微杜漸皆此類(行/狀)
章獻明肅之盛文靖公整救防微杜漸者非
　一未嘗與人言天下亦莫知也　仁宗旣
　親政大臣或言當垂簾時有劉渙者嘗上
　章請歸政得罪于太后　帝顧文靖公曰
　當時樞臣欲黥配嶺南賴卿力言得免若
　公者苟利國家雖舉丗不知弗與辨也儻
　非　聖主親發德音人誰知之豈比夫賤
　丈夫急己之毀譽而緩國之休戚哉(家塾/記)
章獻崩　上始親政事公手䟽爲治之本以
　諷于上其目有正朝綱塞邪徑禁貨賂辨
姦壬絶女謁逺近習罷力役節冗費條奏
甚詳(行/狀)
上以章惠有保護之勤因　太后遺誥特上
尊名公請刋遺誥止於宫中尊奉后不恱
　上不得巳岀公判陳州將行燕見期以半
　歲召還及期果召(行狀○韓魏公別録云仁宗/欲以楊太妃爲太后問於吕)
(申公公曰典故無此事/上曰奈巳許之吕曰如此/則/陛下宫中姑立之可也吕以此意宻語公時諫)
(官御史知其非而不敢争也○又龍川志曰章獻崩/吕許公以后遺令冊楊太妃爲皇太后且復垂簾御)
(史中丞蔡齊將留百官班争之乃止許公歎曰蔡中/丞不知吾心吾豈樂爲此哉/上方年少禁中事莫)
(主張者其後盛美人等恣横争寵無如之何許公之/意或在是矣然人主旣壯而母后聽政自非國家令)
(興雖或能整齊禁中而垂簾之後外家用事亦何所/不至古今母后臨朝如/宣仁后專奉帝室不爲私)
(計蓋未/有也)
天下學校乆廢公請詔州皆立學國朝公族
　分㞐邸第無所統一公請置大宗正建睦
　親宫置教授官悉授諸衛官以別庶姓(行/狀)
冦忠愍公以忠義自許邪臣因中以事廢死
　南荒公辨其枉請加甄叙及賜謚以褒之
(行/狀)
長秋虚位公抗䟽請擇勲德之後有豪民陳
　氏女已預推擇公以爲不可乃止即選納
　曹氏(行狀○韓魏公别録云吕申公固多不正以結/上然皆有說以勝人人亦不能奪也/劉后服)
(未除而勸/仁宗立/曹后希文進曰又教/陛下/做一不好事它日申公語公曰此事外人不知/上)
(春秋盛郭后尚美人皆以失寵廢以色進者不可勝/數巳幾於昬矣不立后無以正之毎事自有深意多)
(此類/也)
寳元中御史府乆闕中丞一日李淑對　仁
　宗偶問以憲長乆虚之故李奏曰此乃吕
　夷簡欲用蘇紳臣聞夷簡已許紳矣　仁
　宗疑之異時因問許公曰何故乆不除中
　丞許公奏曰中丞者風憲之長自宰相而
　下皆得彈擊其選用當岀聖意臣等豈敢
銓量之　仁宗頷之(東軒/筆録)
初元昊拒命契丹重兵壓境上以伺釁議者
請城洛陽爲遷都之計公獨謂虜畏壯侮
　怯易以威制洛邑山川狹隘以壯則不足
　以威則退縮遂請建都大名示將親征以
　伐虜謀或曰此爲虚聲爾不若增修東都
　城池以沮契丹之志公曰此子囊城郢計
　也使虜果南嚮則雖城固無益卒申前議
　旣而契丹求和親割關南之地及劉六符
　等再至桀驁乆留不能遣公奏請於殿外
幕次與虜使相見置酒面議以折之　上
　以爲然虜使見公畏伏語於館伴使曰觀
宰相如此雖留無益遂亟就道前好如初
(行/狀)
景祐中吕許公執政范文正公以天章閣待
　制知開封府屢攻吕公之短坐落職知饒
州康定元年復舊職知永興軍㑹許公自
　大名復入相言於　仁宗曰仲淹賢者朝
　廷將用之豈可但除舊職耶即除龍圖閣
　直學士陜西經畧安撫副使　上以許公
　爲長者天下亦以許公不念舊惡文正面
　謝曰曏以公事忤犯相公不意相公乃爾
　獎㧞許公曰夷簡豈敢復以舊事爲念邪
　及文正知延州移書諭趙元昊以利害元
　昊復書語極悖慢文正具奏其狀焚其書
　不以聞時宋庠爲叅知政事先是許公執
　政諸公唯諾書紙尾而巳不敢有所預宋
　公多與之論辨許公不恱一日二人獨在
　中書許公從容言曰人臣無外交希文乃
　擅與元昊書得其書又焚去不奏它人敢
　爾耶宋公以爲許公誠深罪范也時朝廷
　命文正分㭊文正奏臣始聞虜有悔過之
　意故以書誘諭之㑹任福敗虜勢益振故
　復書悖慢臣以爲使朝廷見之而不能討
　則辱在朝廷乃對官屬焚之使若朝廷初
　不知者則辱專在臣矣故不敢以聞也奏
　上兩府共進呈宋公遽曰范仲淹可斬杜
　祁公時爲樞宻副使曰仲淹之志岀於忠
　果欲爲朝廷招叛虜耳何可深罪爭之甚
　力宋公謂許公必有言助已而許公黙然
　終無一語　上顧問許公何如許公曰杜
　衍之言是也止可薄責而已乃降一官知
　耀州於是論者喧然而宋公不知爲許公
　所賣也㝷岀知揚州(記聞○又行狀云范仲淹/在延州馳書使諭元昊巳)
(乃奏上/上遣中使於界首等截取其報書仲淹知/之使人先路取其書去首尾以進/上怒岀書以示)
(二府同列有抗言乞斬仲淹者公言閫外之事不可/中御兵交使在其間仲淹不可加罪/上怒遂釋)
某公惡韓冨范三公欲廢之而不能軍興以
　韓范爲西帥遣冨使北名用仇而實間之
　又不克軍罷而請老盡用三公及宋莒公
　夏英公于二府皆其仇也又以其黨賈文
　元陳恭公間焉猶欲因以傾之譽范冨皆
　王佐可致太平於是　天子再賜手詔又
　開天章閣而命之坐岀紙筆使䟽時政所
　當因革諸公皆推范冨請退而具草使二
　宦者更徃督之且命領西北邊事旣而各
　條上十數事而易監司按群吏罷磨勘減
　任子衆不利而謗興又使范公日獻二事
　以困之及請城京師人始笑之初某公每
　求去以候主意常未厭而去故能三入及
　老大事猶問西北相攻請岀大臣行三邊
　於是范公使河東陜西冨公使河北初某
　旣廷議乃數岀道者院宿焉范公旣奉使
　宿道者院而某在焉賔退使人致問范公
　徃見之某佯曰叅政欲求去邪范公以對
　某曰大臣豈可一日去君側去則不復還
　矣今萬里奉使故疑求去耳范公私笑之
　乆而覺報緩而請不獲召堂吏而問曰吾
　爲西帥每奏即下而請輙得今以執政奉
　使而請報不迨何也曰某別置司專行鄜
　延事故速而必得耳范公始以前言爲然
　乃請守邊矣而冨公亦不還韓又罷去而
　賈陳相矣及某薨范公自爲祭文歸重而
　自訟云(談/叢)
王洙修經武聖略　仁宗覽而善之命吕夷
　簡用洙直龍圖閣夷簡曰此特㑹要中邊
　防一門耳不足加賞旣岀乃謂洙曰夷簡
　以修經武聖略欲用學士直龍圖閣而
　上謂特㑹要中邊防一門耳不足加賞故
　不果洙退歸㑹　上使中人獎諭具道欲
　用洙與夷簡以爲不可者洙因岀紙筆請
　中人具記　上語明日往見夷簡問昨日
　嘗語洙者夷簡復稱說如昨洙因岀中人
　所記示之夷簡起立索笏曰　上萬幾事
　繁恐不記夷簡語其後洙又修　祖宗故
　事叅知政事范仲淹請用洙直龍圖閣
　上巳許之仲淹又曰乞宣諭岀自　上意
　上正色曰當用則用何必岀朕意今欲宣
　諭是不當用也其命遂寢仲淹大慙而退
　此洙自爲孫之翰言之(南豐/雜識)
　善必收録之杜丞相衍經撫關中薦長安
　布衣雷簡夫才器可任遽命賜對於便殿
　簡夫辯給善敷奏條列西事甚詳　仁宗
　嘉之即降旨中書令檢　眞宗召种放事
　是時吕許公當國爲　上言曰臣觀士大
　夫有口才者未必有實効今遽爵之以美
　官異時用有不周即難於進退莫若且除
　一官徐觀其能果可用遷擢未晚　仁宗
　以爲然遂除耀州幕官簡夫後累官至貟
　外郎三司判官而才實無大過人者(東軒/筆録)
慶曆初　仁宗服藥乆不視朝一日聖體康
　復思見執政坐便殿促召二府宰相吕許
　公聞命移刻方赴召比至中使數軰促公
　同列亦賛公速行公愈緩轡旣見　上曰
　乆疾方平喜與卿等相見而遲遲其來何
　也公曰　陛下不豫中外頗憂一旦聞急
　召近臣臣若奔馳以進慮人心驚動耳
　上以爲深得輔臣之體(記/聞)
吕相在中書奏令叅知政事宋綬編次中書
　緫例謂人曰自吾有此例使一庸夫執之
　皆可以爲相矣(記/聞)
文靖夫人因内朝皇后曰　上好食糟淮白
　魚　祖宗舊制不得取食味於四方無從
　可致相公家壽州當有之夫人歸欲以十
　奩爲進公見問之夫人告以故公曰兩奩
　可耳夫人曰以備玉食何惜也公悵然曰
　玉食所無之物人臣之家安得有十奩也
　其智慮過人類此(聞見/録)
公感風眩　天子憂甚手詔拜司空平章軍
國重事三日一入中書公表固辭御府岀
萬金藥　上剪髭以賜公手詔曰古人有
言髭可療疾雖無痊驗今朕剪髭合湯藥
表予意也卿乆病中書宻院臣寮全然不
勾當公事住滯卿録可以委任臣寮三五
　人來卿更調攝副朕眷焉更有西北兩事
　子細一一奏來公首奏陳西北事機因薦
范仲淹韓琦文彦博龐籍梁適曽公亮等
數人後皆大用(行/狀)
公薨于鄭訃聞　上震悼對執政語公輙涕
　下曰安得憂公忘身理萬事幹四鄙如吕
夷簡者(行/狀)
上甞大書方正忠良四字以賜及親篆王曾
墓碑額因慨然曰吕夷簡冝賜之遂書懷
忠之碑以賜其後大臣家繼有陳請自此
始也(行/狀)
公於天下事屈伸舒卷動有操術然甞建募
萬勝軍雜市井小人浮脆不任戰闘用宗
室𥙷環衛官驟増俸賜又加遺契丹歲繒
金二十萬當時不深計之至于後丗費大
而不可止
　　　五之四
　　　　御史中丞彭公
　　公名思永字季長吉州廬陵人中天聖
　　五年進士第歴知南海分寜縣通判睦
　　州知潮州召爲侍御史出守宣州爲湖
　　北益州路轉運使權知成都府召還爲
　　户部副使以天章閣待制充陜西都轉
　　運使知瀛州　英宗即位徙知江寜府
　　召權御史中丞　神宗𥘉降授給事中
　　知黄州徙太平亳楊三州熈寜三年以
　　户部侍郎致仕卒年七十一
南海分寜素號難治前令比以罪去民化公
　之誠相戒以毋犯法至於無訟旣又通判
　睦州㑹台州大水監司奉詔以公攝守事
　公悉心救養不憚勞苦至忘寢食盡葬溺
　死者爲文以祭之問疾苦賑飢乏去盗賊
　撫羸弱民貧不能營葺者命工伐木以助
　之數月而公私之舎畢復人安其居公視
　故城􁃠壞曰郡瀕海而無城此水所以爲
　害也程役勸功民忘其勞城成遂爲永利
　移知潮州潮民歲苦脩堤之役吏縁爲姦
　貧者尤被其害公爲之法役均而費省民
　大恱(明道先生/撰行狀)
召爲侍御史極論内降授官賞之弊以謂斜
　封非公朝之事　仁宗深然之皇祐祀明
　堂前一日有傳赦語百官皆得遷秩者公
　方從駕宿景靈宫亟上言不冝濫恩以益
　僥倖旣肆赦果然時張堯佐以妃族進王
　守忠以親侍帷幄𬒳寵叅知政事闕貟堯
　佐朝暮待命守忠亦求爲節度使物議讙
　動公帥同列言之皆曰冝待命行公曰冝
　以先事得罪命出而不可救則爲朝廷失
　矣遂獨抗䟽極言至曰　陛下行此覃恩
　無意孤寒獨爲堯佐守忠故取恱衆人耳
　月言妃族秉政内臣用事皆非國家之福
　䟽入　仁宗震怒人皆爲公危之公曰苟
　二人之命不行雖赴鼎鑊無恨於是御史
　中丞郭勸諌官吴奎皆爲　上言其忠當
　蒙聽納不冝加罪　仁宗怒解而堯佐守
　忠之望遂格公猶以汎恩罷臺職(行/狀)
公爲荆湖北路轉運使至部奏黜守令之殘
　􁩳疲懦者各一人而八州知勸時大農以
　利誘諸路使以羡餘爲獻公曰裒民取賞
　吾不忍爲遂無所獻(行/狀)
成都闕守詔公權領府事有吏盗官錢千緡
　付獄巳三歲猶縱其出入自若者公命窮
　治之一日而獄具蜀人以交子貿易皆藏
　於腰間盗善以小刄取之於稠人中民病
　苦之公得其狀即捕獲一人使䟽其黨類
　得十餘軰悉黥隷諸軍盗者遂絶二罪而
　人知畏法蜀乃大治歲有中貴人祠峩嵋
　常留成都中數十日誅取珍貨竒玩例至
　數百萬錢一出於民間公命三省其二使
　者恨怒而去公不之顧(行/狀)
河朔謀帥以公鎮髙陽時狃於承平治兵者
　鮮明紀律而三關爲甚公爲帥方重嚴正
　犯者頗以軍法從事驕兵大戢河北舊以
　桑麻爲産籍之髙下民懼不敢蓺植故益
　貧公奏更其法自是絲績之利歲歲増益
(行/狀)
召權御史中丞時追崇濮園大號復有稱親
　之議諌官御史以典禮未正相繼論列者
　六七人皆以罪去公始拜中司力陳其不
　可且請召還言事者上未之察更爲䟽極
　論其事言益切至　英宗深加聽納事幾
　施行而大臣持之甚力故不果公因求解
　憲職以章言者五進見而面陳者多至不
　記㑹　英宗不豫公憂懼不復言(行狀〇/又伊川)
(先生集代彭中丞奏云濮王生/陛下而/仁宗皇/帝以/陛下爲嗣承/祖宗大統則/仁廟/陛下)
(之皇考/陛下/仁廟之適子濮王/陛下所生之/父於屬爲伯/陛下濮王出継之子於屬爲姪此天)
(地大義生人大倫如乾坤定位不可得而變易者也/固非人意所能推移苟亂大倫人理㓕矣/陛下)
(仁廟之子則曰父曰考曰親乃/仁廟也若更稱濮/王爲親是有二親則是非之理昭然自明不待辯論)
(而後見也然而聖意必欲稱之者豈非/陛下大孝/之心義雖出継情厚本宗以濮王寔生聖躬曰伯則)
(無異於諸父稱王則不殊於臣列思有以尊大使絶/其等倫如此而巳此豈/陛下之私心哉蓋大義所)
(當典禮之正天下之公論而執政大臣不能將順/陛下大孝之心不知尊崇之道乃以非禮不正之號)
(上累濮王致/陛下於有過之地失天下之心貽亂/倫之咎言事之臣又不能詳據典禮開明大義雖知)
(稱親之非而不知爲/陛下惟所生之至恩明尊崇/之正禮使濮王與諸父夷等無有殊别此/陛下之)
(心所以難安而重違也臣以爲當以濮王之子襲爵/奉祀尊稱濮王爲濮國大王如此則夐然殊號絶異)
(等倫凢百禮數必皆稱情請舉一以爲率借如旣置/嗣襲必伸祭吿當曰姪嗣皇帝名敢昭告于皇伯父)
(濮國大王自然在濮王極尊崇之道於/仁皇無嫌/二之失天理人心誠爲允合不獨正今日之事可以)
(爲万丗之法復恐議者以大字爲疑此則/不然蓋繫於濮國下自於大統無嫌矣)
御史蔣之竒奏發大臣隂事欲扳公爲助乃
　曰公甞言之公亦謂帷箔之私非外人所
　知誠難究詰然亦有以取之故謗言一興
　而人以爲信且其首爲濮園議違典禮以
　犯衆怒不冝更在政府執政以之竒所論
　冥昧不可質迫公言其所從來三問而公
　奏益急且曰風聞者以廣聦明也今必問
　其所從來因而罪之則後無聞矣寜甘重
　謫不敢廢國家開言路之法因極陳大臣
　朋黨専恣非朝廷計翌日降授給事中知
　黄州(行/狀)
公仁厚誠恕出於自然年八九歲時從尚書
出官岳州晨起將就學舎得金釵於門外
　黙坐其處以伺訪者有一吏徘徊乆之問
　故果墜釵者也公詰其狀驗之信即出付
　之吏謝以數百金公笑不受曰我若欲之
　取釵不過於數百金耶吏嘆駭而去始就
　舉時貧無餘貲惟持金釧數隻棲於旅舎
　同舉者過之衆請出釧爲翫客有墜其一
　於䄂間者公視之不言衆莫知也皆驚求
　之公曰數止此耳非有失也將去䄂釧者
　揖而舉手釧墜於地衆服公之量居母䘮
　貧甚郷人争饋之皆謝去後居顯仕自奉
　飬不改其素平生無聲色竒巧之翫其氣
　守髙爽議論清澹而端莊恭謹動必由禮
　未甞有墮慢之色戯侮之言見者皆知畏
　重然襟度夷曠不可澄撓人莫見其喜怒
　之變遇事明白不事襮飾接人無貴賤髙
　下一以忠信爲政本仁惠吏民愛之如父
　母惟不喜矯情恱衆揚巳取譽常曰牢籠
　之事吾所不爲居憲府多所論奏未甞以
　語人或疵其少言惟謝之終不自辨每謂
　人曰吾不爲它學但㓜即學平心以待物
　耳又常教其子弟曰吾數歲時冬處𬒳中
　則知思天下之寒者矣其本源如此故仁
　恕之善見於天下而人推其誠長者至其
　持守剛勁喜善嫉惡而勇於斷决則不可
　以勢利誘不可以威武移潮州宅舊傳多
　怪前後守臣無寜處者公迄去未甞問其
　其有無其逹理守正若此凛乎其丈夫也
　　　六之二
　　　　丞相陳文惠公
　　公名堯佐字希元閬州閬中人中進士
　　第累遷太常丞爲開封府推官貶通判
　　潮州還直史舘歴知廬壽二州兩浙京
　　西河東河北轉運使入爲三司戸部副
　　使天聖初知制誥知通進銀臺司出知
　　河南府徙并州權知開封府爲翰林學
　　士拜樞宻副使叅知政事出知永興軍
　　徙廬州同州拜同中書門下平章事罷
　　以使相判鄭州以太子太師致仕薨年
　　八十二
公爲人剛毅篤實好古愽學嘗以言事貶通
　判潮州其所言蓋大臣所難言者(歐陽公撰/神道碑)
潮之惡溪有鱷魚食人不可近公命捕得鳴
　皷于市以文告而戮之鱷患屏息(神道碑〇/又澠水燕)
(談云咸平中陳文惠公謫官潮州時潮人張氏子濯/于江邊爲鱷魚所食公曰昔韓吏部以文投惡溪鱷)
(魚逺徙今乃賊人則不可赦矣乃命吏督漁者網得/戮之圖其形爲之賛至今人多傳之鰐大者數丈或)
(玄黄或蒼白似龍而無角類蛇而有足睅目利齒見/之駭人卵化山谷間大率爲鰐者十二三焉餘或爲)
(􁪿或爲龜也喜食人畜其食/必以尾卷去如象之任鼻也)
知壽州遭歲大飢公自岀米爲糜以食餓者
　吏民以公故皆争岀米其活數萬人公曰
　吾豈以是爲私惠邪蓋以令率人不若身
先而使其從之樂也(神道/碑)
錢塘江堤以竹籠石而潮嚙之不數歲輙壞
　而復理公嘆曰堤以捍患而反病民乃議
易以薪土言者以爲非便而丁晉公主之
　以黜公公争不巳乃徙公京西而籠石爲
堤數歲功不就民力大困卒用公議堤乃
成(神道/碑)
河東地寒而民貧奏除石炭稅減官冶鐵課
　歲數十萬以便民曰轉運征利之官也利
　有夲末下有餘則上足吾豈爲俗吏哉(神道/碑)
太行山當河北河東兩路之界公以謂晉自
　前丗爲險國常先叛而後服者恃此也其
　在河東鑿澤州路後徙河北鑿懷州路而
　太行之險通行者得公以爲利公曰吾豈
　爲今日利哉(神道/碑)
河决壞滑州公躬自暴露晝夜督促剏爲木
龍以巨木駢齒浮水上下殺其暴堤乃成
　又爲長堤以護其外滑人曰不可使後人
　忘我陳公因號其堤爲陳公堤(神道/碑)
開封府治京師公以謂治煩之術任威以擊
　強盡察以防姦譬於激水而欲其澄也故
　公爲政一以誠信每歲正月夜放燈則悉
　籍惡少年禁錮之公召諭曰尹以惡人待
　汝汝安得爲善吾以善人待汝汝忍爲惡
　耶因盡縱之凡五夜無一人犯法者(神道/碑)
太常愽士陳詁知祥符縣縣吏惡其明察欲
　中以事而詁公廉事不可得乃欲以竒動
　京師自録事以下空一縣皆逃去京師果
　喧言詁政苛暴是時　章獻明肅太后猶
　聽政怒詁欲加以罪公爲樞宻副使力争
　之以謂罪詁則姦人得計而沮能吏詁由
　是獲免(神道/碑)
公十典大州六爲轉運使常以方嚴肅下使
　人知畏而重犯法至其過失則多保佑之
　故未甞按黜一下吏(神道/碑)
故事知制誥者先試其文辭　天子以公文
　學天下所知不復命試自國朝以來不試
　知制誥者唯楊億及公二人而巳(神道/碑)
公居官不妄進取爲太常丞者十三年不遷
爲起居郎者七年不遷自議錢塘堤爲丁
晉公所絀後晉公益用事專威福故人子
弟以公乆于外多勉以進取公曰唯乆然
後見吾守如是十五年今　天子即位晉
　公事敗投海外公乃見召用(神道/碑)
公初作相以唐劉蕡所對䇿進曰天下治亂
　自朝廷始朝廷賞罰自近始凡蕡之所究
　言者皆當今之弊臣所欲言而　陛下之
　所冝行也　天子嘉納之(神道/碑)
公居家以儉約爲法雖巳貴常使其子弟親
　執賤事曰孔子固多能鄙事臨卒口占數
　十言自誌其墓(神道/碑)
吕申公累乞致仕　仁宗問之曰卿果退當
　何人可代申公曰知臣莫若君　陛下當
　自擇　仁宗再三問之申公對曰　陛下
　欲用英俊經綸之才臣所不知必欲圖任
　老成鎮撫百度周知天下之良苦無如陳
堯佐者　仁宗深然之遂大拜(湘山/野録)
公性儉謹行見動物必戒左右勿殺器服壞
　隨輒𥙷之曰無使不全以見棄也
公父秦國公省華三子長曰堯叟爲樞宻使
　同中書門下平章事季曰堯咨爲武信軍
　節度使皆舉進士第一人及第三子巳貴
　秦公尚無恙每賔客至其家公及伯季侍
　立左右坐客䠞蹜不安求去秦公笑曰此
　兒子軰爾故天下皆以秦公教子爲法而
　以陳氏丗家爲榮(神道/碑)
堯咨精於弧矢常自號小由基爲知制誥岀
　守荆南廻其母馮氏問之曰汝典名藩有
　何異政堯咨曰州當孔道過客以堯咨善
　射無不歎服母曰汝父訓汝以忠孝輔國
　家今不務仁政善化而專卒伍一夫之伎
　豈汝先人之意耶以杖擊之金魚墜地(名臣/傳)
　　　十四之四
　　　　節孝徐先生
　　先生名積字仲車楚州山陽人中進士
　　第　神宗朝數召對以耳疾不能至元
　　祐年就除楊州司户叅軍楚州教授
　　徽宗即位特改宣德郎累乞致仕不報
　　崇寧二年特除西京嵩山中嶽廟逾月
　　卒年七十六政和六年賜謚節孝處士
先生自兒童不爲嬉戯寡言笑莊毅如成人
　父羅城君卒先生始三嵗晨昏匍匐床下
　求其父甚哀太夫人一日使讀孝經輙流
　涕不能止是時太夫人携先生育於陜右
　外家事母篤孝朝夕冠帶問起居一日幞
　頭晨省外氏諸婦大笑之翌日復如是笑
　不巳𬒳笑旬日彌恪自是至老不廢居家
　必冠帶當暑絺綌必重(王資深撰行狀○又童/蒙訓云先生因具公裳)
(見貴官忽自思云見貴官尚必用公裳豈有朝夕/見母而不具公裳者乎遂晨夕具公裳揖其母)
旣冠徒歩從安定先生學安定門下踰千人
　以别室處之遣婢視飲食澣濯盛寒惟一
　衲裘以米投漿甕中日食數塊而已安定
　使其徒餽之食不受將還受一飯而行曰
　先生之命不可終違甞曰吾於安定之門
　所得多矣言之在耳一字不違也(行狀〇又/童蒙訓云)
(仲車先生初從安定胡先生學潜心力行不復仕進/其學以至誠爲夲積思六經而喜爲文詞老而不衰)
(先生自言𥘉見安定先生退頭容才偏安定厲聲云/頭容直積因自思不獨頭容心亦要直也自此不敢)
(有邪心〇又安定行録云了翁甞問先生佛氏有悟/門儒者有之否先生曰有之問先生之悟門云何曰)
(積昔從安定先生學先生晚畜二侍姬諸弟子莫見/一日因延食中堂二女子侍側食巳積請於安定曰)
(門人或問見/侍子否何以告之安定/曰莫安排積由是有得此積之悟門也)
二叔父議析居先生涕泣止之不可於是請
　二叔父先取所欲餘書十篋弊屋數間而
　巳先生怡然受之二叔父殁家事替先生
　事叔母如母送死無不備先生事母謹嚴
　非有大故未甞去其側日具太夫人所嗜
　或不獲即奔走闤市若有所亡人或慕其
　純孝損直以售之親戚故人人致甘毳誠
　不至禮不恭弗受也所奉饌皆手自調味
　太夫人飲食時先生率家人在左右爲兒
　嬉或謳歌以說之故太夫人雖在窮巷而
　奉養與富貴家等無須臾不快也應舉貢
　禮部不忍一日去其親遂徒歩載母西入
　京師一日借人書冊經夕還之人知其必
　不校乃誣曰冊中有金葉先生遜謝賣衣
　償金聞者皆不平強使歸金先生終不受
　平居日未甞事聲律及試有司亦以賦中
　第同牓第一人許安世率同年數十人拜
　太夫人於堂上仍以百千爲太夫人壽數
　往返先生終拒之先生年過壯未娶或勉
　之荅曰娶非其人必爲母病予非敢忘嗣
　固有待也先生以羅城君諱石平生不用
　石器遇石則避而不踐或謂先生曰天下
用石多矣必避之然後爲孝歟他日山行
奈何先生曰此吾私迹則然吾豈固避之
哉吾遇之怵然傷吾心乃思吾親不忍加
足其上他日若有君命敢從私乎(行/狀)
太夫人旣以疾終先生號慟嘔血絶而復蘇
哭不輟聲水漿不入口七日廬墓三年卧
苫枕塊縗絰不去身至雪夜哀號伏墓呼
太夫人問寒否如平生困委僵仆手足皆
裂不頋也翰林吕溱甞造廬下見其飲食
聞其號哭垂涕曰想見鬼神中夜聞此聲
　亦湏爲公泣所居茅舎不蔽風雨而農夫
　樵父瞻仰如神有争訟者必造之先生以
　義裁决皆恱服而去不復造有司每嵗甘
　露降於墳域必逾月郡縣吏民無長少日
　至東郭焚香致恭城中爲虚競獻粟帛藥
　劑悉無所受隣邑之人環廬擁道移市就
　之踰月乃止太守迎先生入學嵗四月降
　甘露於所舎太夫人墳左有杏一本兩枝
　數年矣一日兩枝之端忽漸相向踰時遂
　合今尚存也先生居州學教授舎尚設考
　妣几筵晨昏起居執㸑滌器饋食如生冬
　以火温衾席夏揮扇去蚊蚋思母平時所
　甘日以供祀未甞一日不奉酒也(行/狀)
先生甞患郷飲之禮世乆不見率郡守舉行
其儀閭巷郷老皆使與飲又著文勸諭其
　子弟室家是日士民在泮者蓋千人(行/狀)
先生平日教學者毎以治心養氣四字爲先
　曰脩身務學爲文之要莫大於此其効甚
　明其術甚易晚乃著書未成而病甞曰吾
　之書大要以正治心以直養氣而巳四方
　士大夫上謁請見者無虚日先生酬荅不
　倦忘寢與食或問立朝之要則必曰以正
　輔乎君或問脩身之要則必曰以正脩其
　身自逺方寄匣軸請教者乃大書一正字
　與之諸生有逾年不省侍者以私財遣之
　使歸(行/狀)
先生天文之學尤造其妙門人問之則曰昔
　有學天文於譙周者周曰天下事可學者
　甚多何獨天文(行/狀)
先生居山陽郷校幾三十年事先聖如一日籩
　豆器皿必自盥濯春秋釋菜必數日齊戒
　諸生無家者毎嵗時置酒與之飲其殁於
　學者皆葬徐氏地中無人奉烝甞者數百
　人設廣坐祭之(行/狀)
先生自少戒殺見聚螘惕然惟恐踐之未甞
　誦佛書而每論佛必得其要平日黙處一
室幾若與世相忘至其論天下事則衮衮
　不倦有客自廣東奉使歸見先生語邊事
先生因論二廣山川險易堡塞踈宻畨禺
搶手利害口誦手畫若數一二使者歎曰
　不出戸而知天下者徐公是也(行/狀)
先生於前代名將酷慕諸葛武侯以其所學
　之廣所養之厚也甞謂兵者實大賢盛德
　之事非小才小智所能用不獨用之難也
　言之亦難若其所養不至而易言之鮮不
　敗事(行/狀)
先生自少及老日作一詩爲文率用腹藁口
　占其子書之作大河詩二百餘韻一夕乗
　興自書不改一字甞曰文字在胸中出之
　未暇者不可勝記晚年益好觀書目力視
　小字不衰自得耳疾不發逺書其欲荅者
　率以小詩報之然詩亦不至京師(行/狀)
先生居官得禄奉祭祀外悉付家人未甞問
　有無至親舊急難則罄所有赴其急或脫
　衣衣之率以爲常故居州序三十年未甞
　一日絶禄而家徒四壁立(行/狀)
先生一日升堂訓諸生曰諸君欲爲君子而
　使勞巳之力費巳之財如此而不爲猶之
　可也不勞巳之力不費巳之財何不爲君
　子郷人賤之父母患之如此而不爲猶之
　可也父母欲之郷人榮之何不爲君子又
　曰言其所善行其所善思其所善如此而
　不爲君子者未之有也言其不善行其不
　善思其不善如此而不爲小人者未之有
　也(行/狀)
先生以病廢人事惟里閭故舊親戚之䘮遣
　吊祭親治辦如平日滌罌缸貯酒拜而後
　遣之(安定言/行録)
先生病革門人問之先生遽以衣覆首曰不
　巾不敢延坐又謂其子曰君子命在湏臾
　恍惚之間然而不敢少忘禮義并舉曽子
　易簀之事因誦檀弓一篇誦畢而化(行/狀)
傅尚書墨卿𥘉尉江都往來山陽深爲節孝
　先生所知或問先生所爲知墨卿者先生
　曰方　欽聖升遐楚之郡縣官若寓若客
　皆集服臨郡廷下惟傅尉容稱其服吾是
　以賢之(安定言/行錄)
　　　六之三
　　　　丞相晏元獻公
　　公名殊字同叔撫州臨川人以神童召
　　試擢袐書省正字召試中書累遷知制
　　誥入翰林爲學士遷左庶子　仁宗即
　　位拜樞宻副使出知應天府召爲三司
　　使拜叅知政事岀知亳陳州復爲三司
　　使康定初知樞宻院事遂爲樞宻使進
　　同中書門下平章事慶暦中知頴陳許
　　州以觀文殿大學士知永興軍徙河南
　　府以疾請訪毉藥京師因留侍經筵踰
　　年薨年六十五
晏公殊父夲撫州手力節級晏公㓜能爲文
　李虚已知滁州一見竒之許妻以女因薦
　於楊大年大年以聞時年十三　眞宗靣
　試詩賦疑其宿成明日再試文采愈美
　上大竒之即除袐書省正字令於龍圖閣
　讀書師陳彭年陳彭年亦撫州人有文學
　而姦邪丁謂薦之置　上左右使其譽已
(温公/日録)
晏元獻公爲童子時張文節薦之於朝廷召
　至闕下適值御試進士便令公就試公一
　見試題曰臣十日前巳作此賦有賦草尚
　在乞別命題　上極愛其不隱及爲館職
時天下無事許臣寮擇勝燕飲當時侍從
　文館士大夫各爲燕集以至市樓酒肆徃
　徃皆供帳爲遊息之地公是時貧甚不能
　出獨家居與昆弟講習一日選東宫官忽
　自中批除晏殊執政莫諭所因次日進覆
　上諭曰近聞館閣臣寮無不嬉遊燕賞彌
　日繼夕惟殊杜門與兄弟讀書如此謹厚
　正可爲東宫官公旣受命得對　上靣諭
除授之意公語言質野對曰臣非不樂燕
　遊者直以貧無可爲之具臣若有錢亦湏
　徃但無錢不能岀耳　上益嘉其誠實知
事君體眷注日深　仁宗時卒至大用(筆/談)
公旣佐佑東宮　眞宗所以諮訪多以方寸
　小紙細書問之由是叅與機宻凢所對必
　以其藁進示不洩其後悉閱　眞宗閤中
遺書得公所進藁類爲八十卷藏之禁中
　人莫之見也(神道/碑)
眞宗遺詔　章獻明肅太后權聽軍國事宰
　相丁謂樞宻使曹利用各欲獨見奏事無
　敢决其議者公建言群臣奏事　太后者
　垂簾聽之皆毋得見議遂定(神道/碑)
章聖皇帝判南衙時　章獻太后得幸張耆
　有力焉天聖中　太后以耆爲樞宻使殊
　言樞宻與中書爲兩府同任天下大事朝
　廷雖乏賢亦冝以中材者處之如耆者但
　冨貴之可也忤　太后旨坐以笏擊僕隷
　出守南京(名臣/傳)
公留守南京大興學校以教諸生自五代以
　來天下學廢興自公始(神道/碑)
太后謁太廟有請服衮冕者　太后以問公
　公以周官后服對(神道/碑)
章懿之崩李淑護葬晏殊撰志文志言生女
　一人早卒無子　仁宗恨之及親政内岀
　志文以示宰相曰　先后誕育朕躬殊爲
　侍從安得不知乃言生一公主又不育此
　何意也吕文靖曰殊固有罪然宫省事袐
　臣備位宰相是時雖略知之而不得其詳
　殊之不審理容有之然方　章獻臨御若
　明言　先后實生聖躬事得安否　上黙
　然良乆命岀殊守金陵明日以爲逺改守
　南都及殊作相八大王疾革　上親徃問
　疾王曰叔乆不見官家不知今誰作相
　上曰晏殊王曰此人名在圖䜟胡爲用之
　上歸閱圖䜟得成敗之語并記志文事欲
　重黜之宋祁爲學士當草白麻爭之乃降
　二官知潁州詞曰廣營産以殖貲多役兵
　而規利以它罪羅織之殊免深譴祁之力
　也(龍川/志)
自公復召用而趙元昊反師岀陜西天下弊
　於兵公數建利害請罷監軍無以陣圖授
　諸將使得應敵爲攻守及制財用爲岀入
　之要皆有法天子悉爲施行自宫禁先以
　率天下而財賦之職悉歸有司卒能以謀
　臣元昊使聽約束乃還其王號(神道/碑)
公爲人剛簡遇人必以誠雖處冨貴如寒士
　罇酒相對歡如也得一善稱之如巳岀當
　丗知名之士如范仲淹孔道輔等皆岀其
　門及爲相益務進賢材當公居相府時范
　仲淹韓琦冨弼皆進用至於臺閣多一時
　之賢　天子旣厭西兵閔天下困弊奮然
　有意遂欲因群材以更治數詔大臣條天
　下事方施行而小人權倖皆不便明年秋
㑹公以事罷而仲淹等相次亦皆去事遂
　已(神道/碑)
公自少篤學至其病亟猶手不釋卷其爲政
　敏而務以簡便其民其於家嚴子弟之見
有時事寡姉孝謹未甞爲子弟求恩澤其
　在陳州　上問宰相曰晏殊居外未甞有
　所請其亦有所欲邪宰相以告公公自爲
表問起居而巳故其薨也　天子尤哀悼
　之(神道/碑)
公剛峻簡率盗入其第執而榜之旣委頓以
　送官扶至門即死累典州吏民頗畏其悁
急云
　　　　五之五
　　　　　内翰蜀郡范忠文公
　　　公名鎭字景仁成都華陽人中進士第
　　　爲新安主簿召試擢館閣校勘除直祕
　　　閣開封府推官擢知諌院改集賢殿修
　　　撰修起居注知制誥遷翰林學士出知
　　　陳州復入翰林爲學士兼侍讀知通進
　　　銀臺司尋以本官致仕　哲宗即位遷
　　　光禄大夫拜端明殿學士兼侍讀固辭
　　　改提舉嵩山崇福宫數月復告老以銀
　　青光禄大夫致仕元祐三年卒年八十
　　一
景仁少舉進士善文賦埸屋師之爲人和易
　脩敕薛簡肅公宋景文公皆器重之𥙷國
　子監生及貢院奏名皆第一故事殿廷唱
　第過三人則爲奏名之首者必抗聲自陳
　以祈恩雖考校在下天子必擢寘上列以
　吴春卿歐陽永叔之耿介猶不免從衆景
　仁獨不然左右與竝立者屢趣之使自陳
　景仁不應至七十九人始唱名及之景仁
　出拜退就列訖無一言衆皆服其安恬自
　是始以自陳爲恥舊風遂絶(司馬公/作傳)
參知政事王公薦召試學士院詩用彩霓字
　學士以沈約郊居賦雌霓連蜷讀霓爲入
　聲謂景仁爲失韻由是除館閣校勘殊不
　知約賦但取聲律便美非霓不可讀爲平
　聲也當時有學者皆爲景仁憤鬱而景仁
　處之晏然不自辨爲校勘四年應遷校理
　丞相龐公薦景仁有美才不汲汲於進取
　特除直祕閣傳
上䟽論民力困弊請約　祖宗以來官吏兵
　數酌取其中爲定制以今賦入之數十七
爲經費而儲其三以備水旱非常又言古
　者冢宰制國用唐以宰相兼鹽鐵轉運或
　判户部度支今中書主民樞宻主兵三司
　主財各不相知故財已匱而樞宻益無窮
　民巳困而三司取財不巳請使中書樞宻
　通知兵民財利大計與三司同制國用(蘇/内)
(翰撰/墓誌)
葬温成皇后太常議禮前謂之園後謂之園
　陵宰相劉沆前爲監護使後爲園陵使公
　言甞聞法吏舞法矣未聞禮官舞禮也請
　詰問前後議異同狀又請罷焚瘞錦繡珠
　玉以紓國用從之(墓/誌)
文彦博冨弼入相百官郊迎時兩制不得詣
　宰相居第百官不得間見公言隆之以虚
　禮不若開之以至誠乞罷郊迎而除謁禁
　以通天下之情(墓/誌)
議減任子及間歲取士又乞令宗室屬踈者
　𥙷外官　仁宗曰卿言是也顧恐天下謂
　朕不能睦族耳公曰　陛下甄别其賢者
　顯用之不没其能乃所以睦族也雖不行
　至熈寜𥘉卒如公言(墓/誌)
仁宗性寛容言者務訐以爲名或誣人隂私
　公獨引大體略細故時陳執中爲相公甞
　論其無學術非宰相器及執中嬖妾笞殺
婢御史劾奏欲逐去之公言今隂陽不和
　財匱民困盗賊滋熾獄犴充斥執中當任
　其咎閨門之私非所以責宰相識者韙之
(墓/誌)
仁宗即位三十五年未有繼嗣嘉祐𥘉得疾
　中外危恐不知所爲公獨奮曰天下事尚
　有大於此者乎即上䟽曰　太祖捨其子
　而立　太宗此天下之大公也周王旣薨
　眞宗取宗室子飬之宫中此天下之大慮
　也願　陛下以　太祖之心行　眞宗故
　事擇宗室賢者異其禮物而試之政事以
　系天下心章累上不報因闔門請罪㑹有
　星變其占爲急兵公言國本未立若變起
　倉卒禍不可以前料兵孰急於此者乎今
　陛下得臣䟽不以留中而付中書是欲使
　大臣奉行也臣兩至中書大臣皆設辭以
　拒臣是　陛下欲爲宗廟社稷計而大臣
　不欲也臣竊原其意特恐行之而　陛下
　中變耳中變之禍不過於死而國本不立
　萬一有如天象所告急兵之憂則其禍豈
　獨一死而巳哉夫中變之禍死而無愧急
　兵之憂死且有罪願以此示大臣使自擇
　而審處焉聞者爲之股栗除兼侍御史知
　雜事公以言不從固辭不受執政謂公
　上之不豫大臣甞建此䇿矣今間言已入
　爲之甚難公復移書執政曰事當論其是
　非不當問其難易速則濟緩則不及此聖
　賢所以貴機會也諸公言今日難於前日
　安知他日不難於今日乎凡見　上面陳
　者三公泣　上亦泣曰朕知卿忠卿言是
　也當更俟三二年凡章十九上待罪百餘
　日鬚髮爲白朝廷不能奪乃罷知諌院改
　集賢殿修撰判流内銓修起居注除知制
　誥公雖罷言職而無歲不言儲嗣事以
　　仁宗春秋益髙毎因事及之兾以感動
　　上心及爲知制誥正謝上殿面論之曰
　　陛下許臣今復三年矣願早定大計明年
　　又因祫享獻賦以諷其後韓琦卒定䇿立
　　英宗(墓誌○又温公日録云先是王純臣爲潤王宫/教授數譽濮王之子某之賢於兄伯庸且曰某)
(㓜時/上養之如子其妃髙氏曹后之甥也字洮洮/㓜亦在宫爲養女/上甞戯謂后曰他日當以洮洮)
(嫁某吾二人相與爲姻家又曰洮洮異日有皇后分/既長出宫遂成昏若勸/上建以爲嗣勢易助也由)
(是政府皆屬心文公又使任乃孚往來與景仁謀/上𥘉甚開納巳而爲宦官宫妾所間浸有難意兩府)
(共議其事樞宻使王徳用舉手加頂曰若立太子置/此菩薩於何地由是議亦不合事浸沮壞景仁數問)
(文公文公曰事不諧矣景仁曰奏䟽何在曰􁃚之矣/於是景仁凢上六七章不報及家居待罪乞落諫職)
(除巳蜀一郡時八月也又上六七章不報及出復録/前後所上章乞對靣陳之且求外𥙷/上許之景仁)
(乞使中使傳宣中書/上令景仁自語之冨公曰/巳不用嘉謀又出諫官不可未㡬乃有修撰之命)
英宗即位中書奏請追尊濮安懿王下兩制
　議以爲冝稱皇伯髙官大國極其尊榮詠
　執政意更下尚書省集議巳而臺諌爭言
　其不可乃下詔罷議令禮官檢詳典禮以
　聞公時判太常寺率禮官上言漢宣帝於
　昭帝爲孫光武於平帝爲祖其父容可以
　稱皇考然議者猶非之謂其以小宗而合
　大宗之統也今　陛下旣考　仁宗又考
　濮安懿王則其失非特漢宣光武之比矣
　凡稱帝若皇考立寢廟論昭穆皆非是於
　是具列儀禮及漢儒論議魏明帝詔爲五
　篇奏之(墓/誌)
以草制違故事出知陳州陳飢公至三日發
　庫廪三萬貫石以貸不及奏監司繩之急
　公上書自劾詔原之是歲大熟所貸悉還
陳人至今思之(墓/誌)
王安石爲政始變更法令改常平爲青苗法
　公上䟽曰常平之法始於漢之盛時視榖
　貴賤發歛以便農末最爲近古不可改而
　青苗行於唐之衰亂不足法且　陛下疾
　冨民之多取而少取之此正百歩與五十
　步之間耳今有二人坐市賈一人下其直
　以相傾奪則人皆知惡之其可以朝廷而
　行市道之所惡乎䟽三上不報邇英閤進
　讀與吕惠卿爭論　上前因論舊法預買
　紬絹亦青苗之比公曰預買亦敝法也若
　陛下躬節儉府庫有餘當并預買去之奈
　何更以爲比乎韓琦上䟽極論新法之害
　安石使送條例司䟽駮之諌官李常乞罷
　靑苗錢安石令常分析公皆封還其詔詔
　五下公執如𥘉司馬光除樞宻副使光以
　所言不行不敢就職詔許辭免公再封還
　之　上知公不可奪以詔直付光不由門
　下公奏由臣不才使　陛下廢法有司失
　職乞解銀臺司許之㑹有詔舉諌官公以
　蘇軾應詔而御史知雜謝景温彈奏軾罪
　公又舉孔文仲爲賢良文仲對䇿極論新
　法之害安石怒罷文仲歸故官公上䟽爭
　之不報時年六十三即上言臣言不行無
　顔復立於朝請致仕䟽五上最後指言安
　石以喜怒爲賞罸且曰　陛下有納諌之
　資大臣進拒諌之計　陛下有愛民之性
　大臣用殘民之術安石大怒自草制極口
　詆公落翰林學士以本官致仕聞者皆爲
　公懼公上表謝其略曰雖曰乞身而去敢
　忘憂國之心又曰望　陛下集群議爲耳
　目以除壅蔽之姦任老成爲腹心以養和
　平之福天下聞而壯之安石雖詆之深人
　更以爲榮焉(墓/誌)
公旣得謝蘇軾徃賀之曰公雖退而名益重
　矣公愀然不樂曰君子言聽計從消患於
　未萌使天下隂受其賜無智名無勇功吾
　獨不得爲此命也夫使天下受其害而吾
　享其名吾何心哉軾慙而退(墓/誌)
景仁旣退居有園第在京師専以讀書詩賦
　自娯客至無貴賤皆野服見之不復報謝
　故人或爲具召之雖權貴不拒也不召則
　不徃見之或時乗興岀遊則無逺近皆徃
　甞乗籃輿歸蜀與親舊樂飲賑施其貧者
　周覽江山窮極勝賞期年然後返年益老
　而視聽聦明支體尤堅彊嗚呼曏使景仁
　枉道希世以得冨貴蒙屈辱任憂患豈有
　今日之樂邪則景仁所失甚少所得殊多
　矣詩云愷悌君子神所勞矣又曰樂只君
　子遐不眉壽景仁有焉(傳○又墓誌云或勸/公稱疾杜門公曰死)
(生旤福天也吾其如天何同天/節乞隨班上壽許之遂著爲令)
𥘉　英宗即位祔　仁宗主而遷　僖祖及
　神宗即位復還　僖祖而遷　順祖公上
言　太祖起宋州有天下與漢髙祖同
　僖祖不當復還乞下百官議不報及　上
　即位公又言乞遷　僖祖正　太祖東嚮
　之位時年幾八十矣韓維上言公在　仁
　宗朝首開建儲之議其後大臣繼有論奏
　先帝追録其言存沒皆推恩而鎮未甞以
　語人人亦莫敢爲言者雖顔子不伐善介
　子推不言禄不能過也悉以公十九䟽上
　之拜端明殿學士(墓/誌)
元祐𥘉首以詔起公曰西伯善飬二老來歸
　漢室卑詞四臣入侍爲我強起無或憚勤
　天下望公與温公同升矣公辭曰六十三
　而求去蓋以引年七十九而復來豈云中
　禮卒不起先是　神宗山陵公㑹葬陵下
　蔡京見公曰　上將起公矣公正色曰鎭
　以論新法不合得罪　先帝一旦　先帝
　棄天下其可因以爲利故公卒不爲元祐
　二聖一起紹聖𥘉章惇蔡卞欲并斥公爲
　元祐黨將加追貶蔡京曰京親聞蜀公之
　言如此非黨也惇卞乃巳(聞見/録)
𥘉　仁宗命李照改定大樂下王朴樂三律
　皇祐中又使胡瑗等考正公與司馬光皆
　上䟽論律尺之法又與光徃復論難凡數
　萬言自以爲獨得於心元豐三年　神宗
　詔公與劉几定樂公曰定樂當先正律
　上曰然雖有師曠之聦不以六律不能正
　五音公作律尺龠合升斗豆區鬴斛欲圖
　上之又乞訪求眞黍以定黄鍾而劉几即
用李照樂加用四清聲而奏樂成詔罷局
賜賚有加公謝曰此劉几樂也臣何與焉
　　及提舉崇福宫欲造樂獻之自以爲嫌乃
　　先請致仕旣得謝請太府銅爲之逾年乃
　　成比李照樂下一律有竒　二聖御延和
　　殿召執政同觀賜詔嘉獎以樂下太常詔
　　三省侍從臺閣之臣皆徃觀焉時公已屬
　　疾樂奏三日而薨(墓誌○又公作東齋記事曰/君實子莫逆之交也惟議樂)
(爲不合往在館閣時决於同舎同舎莫能决遂奕碁/以决之君實不勝乃定其後二十年君實在西京爲)
(留臺予往候之不持他書惟持所撰樂論八篇示之/爭論者數夕莫能决又投壺以决之予不勝君實讙)
(曰大樂還魂矣凡半月卒不得要領而歸豈所見然/邪將戯謔邪抑遂其所執不欲改之邪俱不可得而)
(知也是必/戯謔矣)
公清明坦夷表裏洞逹遇人以誠恭儉(御/名)黙
　口不言人過及臨大節决大議色和而語
　壯常欲繼之以死雖在萬乗前無所屈篤
　於行義奏𥙷先族人而後子孫郷人有不
　克婚葬者輙爲主之客其家者常十餘人
　雖僦居陋巷席地而坐飲食必均兄鎡卒
　于隴城無子聞其有遺腹子在外公時未
　仕徒歩求之兩蜀間二年乃得之曰吾兄
　異於人體有四乳是兒亦必然巳而果然
　名之曰百常以公䕃今爲承議郎公少受
　　學於郷先生龐直温直温之子昉卒於京
　　師公娶其女爲孫婦飬其妻子終身其學
　　夲於六經仁義口不道佛老申韓異端之說
　　其文清麗簡逺學者以爲師法凡五入翰
　　林四知貢舉凡朝廷有大述作大議論未
　　甞不與契丹髙麗皆知誦公文賦少時甞
　　賦長嘯却胡騎及奉使契丹虜相目曰此
　　長嘯公也其後兄子百禄亦使虜虜首問
　　公安否(墓誌〇李􁏰談紀云東坡云范景仁平生/不好佛晚年清/减節嗜慾一物不芥蔕)
(於心却眞是學佛作家然至死不取佛法〇又程氏/遺書云今日卓然不爲此學者惟范景仁與君實爾)
(然其所執理有出於禪學之下者一日做身主不得/爲人驅過去裏○又曰范景仁論性曰豈有生爲此)
(死又却爲彼儘似見得後/却云自有鬼神又却迷也)
客有問今世之勇於迃叟者叟曰有范景仁
　者其爲勇人莫之敵客曰景仁長僅五尺
　循循如不勝衣奚其勇叟曰何哉而所謂
　勇者而以瞋目裂眥髪上指冠力曵九牛
　氣陵三軍者爲勇乎是特匹夫之勇耳勇
　於外者也若景仁勇於内者也自唐宣宗
　以來不欲聞人言立嗣萬一有言之者輙
　切齒疾之與倍畔無異而景仁獨唱言之
　十餘章不巳視身與宗族如鴻毛後人見
　景仁無恙而繼爲之者則有矣然景仁者
　冒不測之淵無勇者能之乎人之情孰不
　畏天子與執政親愛之至隆者孰若父子
　執政欲尊天子之父而景仁引古義以爭
　之無勇者能之乎禄與位皆人所貪或老
　且病前無可冀猶戀戀不忍捨去况景仁
　身已通顯有聲望視公相無跬歩之逺以
　言不行年六十三即拂衣歸終身不復起
　無勇者能之乎凡人有所不能而人或能
　之無不服焉如吕獻可之先見范景仁之
　勇决皆余所不及也余心誠服之故作范
　景仁傳(傳)
熈寜元豐間士大夫論天下賢者必曰君實
　景仁其道徳風流足以師表當世其議論
　可否足以榮辱天下二公蓋相得歡甚皆
　自以爲莫及曰吾與子生同志死當同傳
　而天下之人亦無敢優劣之者二公旣約
　更相爲傳而後死者則誌其墓故君實爲
　景仁傳其略曰吕獻可之先見景仁之勇
　决皆予所不及也蓋二公用捨大節皆不
　謀而同如　仁宗時論立皇嗣　英宗時
　論濮安懿王稱號　神宗時論新法其言
　若出一人相先後如左右手故君實常謂
　人曰吾與景仁兄弟也但姓不同耳然至
　於論鍾律則反復相非終身不能相一君
　子是以知二公非苟同者(墓/誌)
三朝名臣言行後録卷第五
　　　六之四
　　　　丞相鄭國宋元憲公
　　公名庠字公序安州安陸人天聖初舉
　　進士開封試禮部皆第一通判襄州召
　　試遷左正言知制誥入翰林爲學士寳
　　元中以右諫議大夫叅知政事岀知楊
　　州徙鄆州復入叅知政事除樞宻使皇
　　祐中拜同中書門下平章事罷知河南
　　府復入爲樞宻使封莒國公以河陽三
　　城節度使同平章事判鄭州徙相州
　　英宗初改封鄭國公判亳州以司空致
　　仕薨年七十一
爲左正言㑹郭皇后廢以諫官伏閤爭不可
　得坐罰金(王禹玉撰/神道碑)
它日烖異數見宰相唯能開觀寺爲民祈福
　公謂烖異之來所以戒政事此豈所以應
　天變哉奏罷之(神道/碑)
先是趙元昊反劉平石元孫皆以輕敵失軍
　因詔中書兼管樞宻院機事時縁邊諸帥
　官重者互領陜西四路以故號令頗不一
　又兵多分屯堡障公言冝使大帥收重兵
　内地它帥自當一道緩急有警則分兵四
岀以援之其議乆不决後卒如公計(神道/碑)
帝召二府天章閣觀書岀詔目問天下利病
事宰相倉猝莫敢對公時叅知政事獨進
　曰臣等皆待罪二府固已緫萬事而共謀
　之不當下同諸生對䇿願至中書條上旣
　退草數千言奏之後皆施用(神道/碑)
初公言比有近幸之人多縁内降得橫恩冝
　因大祀之後斥絶以新聖政於是　帝別
　爲手詔與赦書同降(神道/碑)
公間言　祖宗收方鎮之權甞欲畿甸蓄禁
　兵四十萬今所蓄不精且多外𥙷戍更非
　彊夲之埶又武臣用恩幸者多得仕邊要
　而孤寒者常在東南至老無恩澤公乃作
　科條均其所入官而恩幸者滋不說(神道/碑)
皇祐中宋元憲公請置家廟下兩制禮官議
　以爲廟室當靈長若身没而子孫官微即
　廟隨毀請以其子孫習三品階勲及爵庶
　常得奉祀不報(退朝/録)
宋元憲公甞奏事而帶寛誤墜文書于地不
　顧而行　仁宗呼内侍臣拾以與之議者
　謂　仁宗有人君體宋公得大臣體(吕氏家/塾記)
宋鄭公初名郊字伯庠與其弟祁自布衣時
　名動天下號爲二宋其爲知制誥　仁宗
　驟加獎眷便欲大用有忌其先進者譛之
　謂其姓符國號名應郊天又曰郊者交也
　交者替代之名也宋交其言不祥　仁宗
　遽命改之公怏怏不獲巳乃改名庠字公
　序公後更踐二府二十餘年以司空致仕
　兼享福壽而終而譛者竟不見用以卒可
　以爲小人之戒也(歸田/録)
宋元憲公甞曰殘人矜才逆詐恃明吾終身
　不爲也(退朝/録)
王侍郎古說元憲宋公以言者斥其非才罷
　樞相守洛有一舉人行橐中有不稅之物
爲僕夫所告公曰舉人應舉孰無所貨之
　物未可深罪若奴告主此風不可長也寮
　屬曰犯人乃言官之子也意欲激其報之
　公不荅但送稅院倍其稅仍治其奴罪而
　遣之(麈/史)
宋元憲雍雍然有德之君子也旣叅大政朝
　廷無事廟堂之上日閱文史後旣登庸天
　下承平日乆尤務清静無所作爲有爲者
　病之公甞自謂時賢多以不才誚我因爲
自詠詩曰我夲無心士終非濟丗才虚舟
　人莫怒疑虎石當開蚊負愁山重葵傾喜
　日來欲將嘲強解眞意轉悠哉(麈/史)
宋元憲公初執政遇事輒分别是非可否用
　是斥退及再登用遂浮沉偷安云
　　　十四之五
　　　　陳無巳(一字履常事具文/集序今見左方)
彭城后山居士陳師道無巳苦節厲志自其
　少時蚤以文謁南豐曾舎人曾一見竒之
　許其必以文著時人未之知也元祐中侍
　從合薦于朝起爲徐州教授除太學愽士
　言者謂當官甞私至宋謁眉山蘇公改教
　授頴州紹聖初以進非科第而罷退居彭
城者累年復教授棣州入袐書省爲正字
　以卒實建中靖國元年也未仕貧無以養
　寄其拏婦氏當權者或召見之頋非其好
　不往此豈易衣食者哉在潁賦六一堂詩
　有向來一瓣香敬爲曾南豐之句而太守
　則蘇公也其罷而歸彭城家益窮空至累
日不炊妻子愠見而不恤諸經皆有訓傳
　於詩禮尤䆳爲文至多少不中意則焚之
存者財十一也世徒喜誦其詩文乃若奥
學至行或莫之聞也(謝克家撰/文集序)
頃在廣陵秦觀少游爲僕言彭城陳師道履
　常者髙士也其文妙絶當世而行義稱焉
　甞銘黃樓曽公子固謂如秦刻石傅公欽
　之𥘉爲吏部侍郎聞其㳺京師欲與相見
　先以問觀觀曰師道非持刺字俛顔色伺
　候乎公卿之門者殆難致也公曰非所望
　也吾將見之懼其不吾見也子能介於陳
　君乎公知其貧甚因懷金餽之及覩其貌
　聽其論議竟不敢以岀口二公所以待履
　常者如此(道郷/集)
陳履常居都下逾年未甞一至貴人之門章
　子厚欲一見終不可得中丞傅欽之侍郎
　孫莘老薦之軾亦掛名其間㑹朝廷多知
　履常者故得一　官(蘇内翰荅李廌書〇後山集/荅秦少㳺書云辱書論以章)
(公降屈年德以禮見招不侫何以得此豈侯甞欺之/耶不下士尚矣乃特見於今而親於其身幸孰大焉)
(愚雖不足以齒士猶當從侯之後順下風以成公之/名然先王之制士不傳贄爲臣則不見於王公夫相)
(見所以成禮而其弊必至於自鬻故先王謹其始以/爲之防而爲士者世守焉師道於公前有貴賤之嫌)
(後無平生之舊公雖可見禮可去乎且公之見招蓋/以能守區區之禮也若昧冒法義聞命走門則失其)
(所以見招公又何取焉雖然有一於此幸公之它日/成功謝事幅巾東歸師道當御𣢾叚乗下澤候公於)
(上東門外尚未晚也拳/拳之懷願因侯以聞焉)
　三朝名臣言行録卷第十四
　　　六之五
　　　　叅政韓忠憲公
　　公名億字宗魏其先眞定靈壽人徙開
　　封之雍丘舉進士知永城縣通判陳州
　　知洋州改相州入爲侍御史開封府判
　　官岀爲河北轉運使　仁宗初爲御史
　　知雜事以樞宻直學士知益州拜御史
　　中丞景祐三年除工部侍郎同知樞宻
　　院事拜叅知政事岀知應天府改澶亳
　　二州以太子少傅致仕薨
忠憲公布衣時與李康靖公同遊止一氈同
　寢一日分途遂割而分之至汝州太守趙
　學士請康靖爲門客尤敬待公每公至即
　令設猪肉康靖甞有簡戯云乆思肉味請
　兄早訪及趙公有女遂與公議親旣過省
　趙公遣人送女來至京城外旅店中一夕
　病卒公具素服徃哭之李康靖爲長社每
　日懸百錢于壁上用盡即巳其貧儉如此
(莊敏遺事○又聞見録云韓叅政億李叅政若谷未/第時皆貧同試京師每出謁更爲僕李先登第授許)
(州長社縣主簿赴官自控妻驢韓爲負一箱將至長/社三十里李謂韓曰恐縣吏來箱中止有錢六百以)
(其半遺韓相持大哭别去次舉韓亦登/第後皆至叅知政事丗爲婚姻不絶)
忠憲公爲河北轉運使王太夫人坐太平車
　以葦席爲棚覆獻肅公乗驢隨車時王文
　正已貴忠憲公又作一路使者其儉如此
　今人聞之誠可愧也(莊敏/遺事)
億博學能文甞爲開封府判官監分故相向
　敏中諸子資産宰相丁謂欲市其別業億
　諭向氏子勿與謂惡之岀爲河北轉運召
　爲御史知雜剛毅不撓權勢畏之知益州
　㑹歲大旱故事發粟六萬石賑民億發十
　萬石以賑之民免飢饉爲治嚴簡而有惠
　愛召爲中丞楊尚二美人以罪斥岀後復
　欲召入億言武后巳斥居感業寺復召入
　宫終爲唐室之禍又奏置裏行四貟以廣
　言路在樞府請薦武臣以備任使纂兵法
　以授諸將及廣南募土兵數事景祐中唃
　嘶囉與趙元昊交兵使來獻捷執政以夷
　狄相攻中國之福議加唃嘶囉節度使億
　曰二族俱藩臣當諭使解仇釋憾以安逺
　人且元昊甞賜姓今夷狄攻之而反加恩
　賞恐徒激其怒以生邊患無益也　上是
　其議乃厚賜其使而遣之(名臣/傳)
韓忠憲公知洋州日有大校李申以財豪於
　郷里誣其兄之子爲它姓賂里嫗之皃類
　者使認之爲已子又醉其嫂而嫁之盡奪
　其奩橐之畜嫂姪訴于州及提轉申賂獄
　吏嫂姪被笞掠反自誣伏受杖而去積十
　餘年洎公至又岀訴公察其冤因取前後
　案牘視之皆未甞引乳醫爲證一日盡召
　其黨立庭下岀乳醫示之衆皆伏罪子母
　復歸如初(東軒/筆録)
范文正公知開封府獻百官圖指宰相差除
　不公而隂薦公可用文正旣貶　仁宗以
　諭公公曰若仲淹舉臣以公則臣之拙直
　陛下所知舉臣以私則臣委質以來未甞
　交託於人遂除叅知政事
公在中書日見諸路職司捃拾官吏小過輒
　不懌曰今天下太平　主上之心雖蟲魚
　草木皆欲得所况仕者大則望爲公卿次
　亦望爲侍從職司二千石其下亦望京朝
　幕職奈何錮之於聖丗乎(名臣/傳)
公性方重治家嚴有法雖燕居未甞見墯容
　其親舊之孤藐者多爲昏葬之
韓忠憲以教子嚴肅不可犯知亳州第二子
　舎人自西京倅謁告省覲康公與右相及
　姪柱史宗彦皆中甲科歸公喜置酒召寮
　屬之親厚者俾諸子坐於隅惟持國多深
　思知必有義方之訓託疾不赴坐中忽云
　二郎吾聞西京有疑獄奏讞者其詳云何
　舎人思之未得已訶之再問未能對遂推
　案索杖大詬曰汝食朝廷厚禄倅貳一府
　事無巨細皆當究心大辟奏案尚不能記
　則細務不舉可知吾在千里外無所干預
　猶能知之爾叨冒廪禄何顔報國必欲撻
　之衆賔力解方巳諸子股栗累日不能釋
　家法之嚴如此所以多賢子孫也(蘇氏/談訓)
　　　六之二
　　　　丞相荆國王文公
　　公名安石字介甫撫州臨川人慶暦二
　　年登進士甲科簽書淮南節度判官廳
　　公事代還例當獻文求試公獨無所獻
　　特召試亦固辭知明州鄞縣通判舒州
　　召爲羣牧判官出知常州提點江南東
　　路刑獄入爲三司度支判官除直集賢
　　院累辭不獲命始就職嘉祐五年四月
　　除同修起居注固辭不拜十一月申前
　　命章又五上不許遂除知制誥糾察在
　　京刑獄同知嘉祐八年貢舉丁母憂服
　　除　英宗朝累召不起　神宗即位就
　　除知江寜府召爲翰林學士未幾除諌
　　議大夫叅知政事熈寜三年拜禮部侍
　　郎同平章事七年以旱求避位拜觀文
　　殿大學士知江寜府明年再入爲首相
　　以三經義成拜左僕射九年以使相判
　　江寜公懇辭遂復以大觀文領集禧觀
　　使元豐三年改特進封荆國公　哲宗
　　即位拜司空明年薨年六十六紹聖𥘉
　　賜謚配享　神宗廟庭崇寜三年詔配
　　祀文宣王廟政和三年追封舒王靖康
　　初用諌議大夫楊時言停文宣王廟配
　　享列于從祀建炎中用貟外郎趙鼎言
　　罷配享　神宗廟庭
王安石舉進士有名於時慶暦二年第五人
　登科𥘉署楊州判官後知鄞縣好讀書能
　強記雖後進投贄及程試有美者一讀過
　輙成誦在口終身不忘其屬文動筆如飛
　𥘉若不措意文成見者皆服其精妙友愛
　諸弟俸禄入家數日輙盡爲諸弟所費用
　家道屢空一不問議論髙竒能以辨博濟
　其說人莫能屈始爲小官不急急於仕進
　皇祐中文潞公爲宰相薦安石及張瓌曽
　公定韓維四人恬退乞朝廷不次進用以
　激僥競之風有旨皆籍記其名至和中召
　試館職固辭不就乃除羣牧判官又辭不
　許乃就職懇求外𥙷得知常州由是名重
　天下士大夫恨不識其面朝廷常欲授以
　美官惟患其不肯就也自常州徙提點江
　南西路刑獄嘉祐中召除館職三司度支
　判官固辭不許未幾命修起居注辭以新
　入館館中先進甚多不當超處其右章十
　餘上有旨令閤門吏賫敕就三司授之安
　石不受吏隨而拜之安石避之於厠吏置
　敕於案而去安石使人追而與之朝廷卒
　不能奪歲餘復申前命安石辭七八章乃
　受除知制誥自此不復辭官矣(温公/瑣語)
司馬温公甞曰昔與王介甫同爲羣牧司判
　官包孝肅公爲使時號清嚴一日群牧司
　牡丹盛開包公置酒賞之公舉酒相勸光
　素不喜酒亦強飲介甫終席不飲包公不
　能強也光以此知其不屈(聞見/録)
嘉祐末王介甫以知制誥糾察在京刑獄有
　少年得闘鶉其同儕觀之因就乞之鶉主
　不許借者恃與之狎眤遂持去鶉主追及
　之踢其脅立死開封府捕按其人罪當償
　死及糾察司録問介甫駁之曰按律公取
　竊取皆爲盗此不與而彼強携以去乃盗
　也此追而毆之乃捕盗也雖死當勿論府
　司失入平人爲死罪府官不伏事下審刑
　大理詳定以府斷爲是有旨王安石放罪
　舊制放罪者詣殿門謝介甫自言我無罪
　不謝御史臺及閤門累移牒趣之終不肯
　謝臺司因劾奏之執政以其名重不問介
　甫亦竟不謝(瑣/言)
仁宗朝王安石爲知制誥一日賞花釣魚宴
　内侍各以金楪盛釣餌藥置几上安石食
之盡明日　帝謂宰輔曰王安石詐人也
　使誤食釣餌一粒則止矣食之盡不情也
　常不樂之後安石自著日録厭薄　祖宗
　仁宗尤甚毎謂漢文帝不足取其心薄
　仁宗也故一時大臣冨弼韓琦文彦愽皆
　爲其毀詆云(聞見/録)
初韓魏公知楊州介甫以新進士簽書判官
　事魏公雖重其文學而不以吏事許之介
　甫數引古義爭公事其言迂闊魏公多不
　從介甫秩滿去㑹有上韓公書者多用古
　字韓公笑而謂僚屬曰惜王廷評不在此
　其人頗識難字介甫聞以韓公爲輕巳由
　是怨之及介甫知制誥言事復多爲韓公
　所沮㑹遭母䘮服除時韓公猶當國介甫
　遂留金陵不朝參曽魯公知介甫怨忌韓
　公乃力薦介甫於　上強起之其意欲以
　排韓公耳(記聞○又聞見録云韓魏公知楊州王/荆公爲簽判毎讀書達旦略假寐日巳)
(髙亟上府多不及盥漱魏公見荆公年少意其夜飲/放逸一日從容謂荆公曰君少年母廢書不可自棄)
(荆公不荅退而言曰韓公非知我者魏公後知荆公/之賢欲収之門下荆公終不屈如召館職不就之類)
(是也故荆公熈寜日録中短魏公爲多毎曰韓公但/形相好耳作畫虎圗詩詆之至荆公作相行新法魏)
(公言其不便/神宗感悟欲罷其法荆公怒甚取魏/公之章送條例司䟽駁頒天下又誣吕申公有言藩)
(鎭大臣將興晉陽之師除君側之惡自草申公謫詞/明著其事因以揺魏公頼/神宗之明眷禮魏公終)
(始不替及魏公薨荆公有挽詩云幕府少年今白髪/傷心無路送靈輀猶不忘魏公少年之語也○又曰)
(熈寜二年韓魏公自永興移判北京過闕上殿王荆/公方用事/神宗問曰卿與王安石議論不同何也)
(魏公曰/仁宗立/先帝爲皇嗣時王安石有異議/與臣不同故也/帝以魏公之語問荆公公曰方)
(仁宗欲立/先帝爲皇子時春秋未髙萬一有子措/先帝於何地臣之論所以與韓琦異也荆公強辯類)
(如此當魏公請冊/英宗爲皇嗣時/仁宗曰少俟/後宫有就閤者公曰後宫生子所立嗣退居舊邸可)
(也蓋魏公固有以處之矣○又東軒筆録云嘉祐末/魏公爲相荆公知制誥因論蕭注降官詞頭遂上䟽)
(爭舎人院職分其言頗侵執政又爲糾察刑獄駮開/封府斷爭鵪鶉公事而魏公以開封府爲直自是文)
(字還往甚多及荆公秉政又與常平議不合然而荆/公毎評近代宰相即曰韓公徳量才智心期髙逺諸)
(諸公皆/莫及也)
王安石居金陵𥘉除母䘮　英宗屢召不至
　安石在　仁宗時論立　英宗爲皇子與
　韓公不合故不敢入朝安石雖髙科有文
　學夲逺人未爲中朝士大夫所服乃深交
韓吕二家兄弟韓吕朝廷之巨室也天下
　之士不出於韓即出於吕韓氏兄弟絳字
　子華與安石同年髙科維字持國學術尤
　髙不出仕用大臣薦入館吕氏公著字晦
　叔最賢亦與安石爲同年進士子華持國
　晦叔爭揚於朝安石之名始盛安石又結
　一時名徳之士如司馬君實軰皆相善先
　是治平間　神宗爲潁王持國翊善毎講
論經義　神宗稱善持國曰非維之說維
　之友王安石之說至　神宗即位乃召安
　石以至大用
治平四年以介甫知江寜府時介甫方乞分
　司衆謂介甫必不肯起旣而詔到即詣府
　視事(温公/日録)
荆公召爲翰林學士𥘉入對　神宗問方今
　治當何先公對曰擇術爲先　上問唐太
　宗如何公曰　陛下當以堯舜爲法太宗
　所知不逺所爲不盡合先王不足道也堯
　舜之道至簡而不䌓至要而不迂至易而
　不難但末世學者不能通知故常以爲髙
　而不可及耳　上曰卿可謂責難於君矣
　朕自視眇然恐無以副卿意可悉意輔朕
　庶同濟此道一日侍　上語及諸葛亮魏
　鄭公公對曰　陛下誠能爲堯舜則必有
　咎夔稷禼　陛下誠能爲髙宗則必有傅
　說魏鄭公諸葛亮皆有道者所羞何足道
　哉但恐　陛下擇術未明推誠未至則雖
　有咎夔稷禼傅說之賢亦爲小人所蔽因
　卷懷而去耳　上曰自古治世豈能使朝
　廷無小人雖堯舜之時不能無四凶公曰
　唯能辨四凶而誅之此乃所以爲堯舜也
　若使四凶得肆其䜛慝則咎夔稷禼亦安
　肯苟食其禄以終身乎未幾遂叅大政
荆公旣爲叅知政事　上謂之曰人皆不能
　知卿以爲卿但知經術不暁世務公對曰
　經術正所以經世務但後世所謂者大抵
　皆庸人故世俗皆以爲經術不可施於世
　務耳上問然則卿所施設以何爲先公
　曰變風俗立法度最方今所急也於是青
　苗市易坊埸保甲保馬導洛免役之政相
　繼並興設制置三司條例司與知樞宻院
　陳升之同領之中丞吕公誨論公十事公
　力求去位　上爲出吕公而韓魏公亦上
　䟽論青苗法乞罷諸路提舉官奏至公稱
　疾求分司　上不許公入謝因爲上言
　陛下欲以先王正道變天下流俗故與天
　下流俗相爲輕重流俗權重則天下之人
　歸流俗　陛下權重則天下之人歸　陛
　下權者與物相爲輕重雖千鈞之物所加
損不過銖兩而移今姦人欲敗先王之正
道以沮　陛下之所爲是於　陛下與流
　俗之權適争輕重之時加銖兩之力則用
　力至㣲而天下之權已歸流俗矣此所以
　紛紛也　上以爲然公乃視事
王荆公在臺閣侍從時毎爲人言唐太宗令
諌官隨宰相入閤最切於政道後世所當
行也及入司政事而孫莘老李公擇在諌
職二人者熟荆公此論遂列奏請舉行之
荆公不可曰是又益兩叅知政事也(吕氏家/塾記)
王荆公知制誥吴夫人爲買一妾荆公見之
　曰何物女子曰夫人令執事左右曰汝誰
　氏曰妾之夫爲軍大將部米運失舟家資
盡沒猶不足又賣妾以償公愀然曰夫人
　用錢幾何得汝曰九十萬公呼其夫令爲
　夫婦如初盡以錢賜之司馬温公從龐潁
　公辟爲太原府通判尚未有子夫人爲買
　一妾公殊不顧夫人疑有所忌也一日教
　其妾俟我出汝自飾至書院中冀公一顧
　也妾如其言公訝曰夫人出汝安得至此
　亟遣之潁公知之對僚屬咨其賢荆公温
　公不好聲色不愛官職不殖貨利皆同二
　公除修注皆辭至六七不獲巳方受温公
　除知制誥以不善作辭令屢辭免改待制
　荆公官浸顯俸禄入門任諸弟取去盡不
　問温公通判太原時月給酒饋待賔客外
　輙不請晚居洛買園宅猶以兄郎中爲户
故二公平生相善至議新法不合始著書
　絶交矣(聞見/録)
王荆公知明州鄞縣讀書爲文章二日一治
縣事起堤堰决陂塘爲水陸之利貸糓于
　民立息以償俾新陳相易興學校嚴保伍
　邑人便之故熈寜初爲執政所行之法皆
　本於此然荆公知行於一邑則可不知行
　於天下不可也又所遣新法使者多刻薄
　小人急於功利遂至决河爲田壞人墳墓
　室廬膏腴之地不可勝紀青苗雖取二分
　之利民請納之費至十之七八又公吏冐
　民新舊相因其弊益䌓保甲保馬尤有害
　天下騷然不得休息蓋　祖宗之法臺變
　矣獨役法新舊差募二議俱有弊呉蜀之
　民以雇役爲便秦晉之民以差役爲便荆
　公與司馬温公皆早貴少歴州縣不能周
　知四方風俗故荆公主雇役温公主差役
　蘇内翰范忠宣温公門下士復以差役爲
　未便章子厚荆公門下士復以雇役爲未
　盡三人雖賢否不同皆聦眀暁吏治兼知
　南北風俗其所論甚公各不私於所主元
　祐𥘉温公復差役改雇役子厚議曰保甲
　保馬一日不罷有一日害如役法則熈寜
　𥘉以雇役代差役議之不詳行之太速故
　後有弊今復以差役代雇役當詳議熟講
　庻幾可行而限止五日太速後必有弊温
　公不以爲然子厚對　太皇太后簾下與
　温公爭辯至言異日難以奉陪喫劒　太
　后怒其不遜子厚罪去蔡京者知開封府
　用五日限盡改畿縣雇役之法爲差役至
　政事堂白温公公喜曰使人人如待制何
　患法之不行紹聖𥘉子厚入相復議以雇
　役改差役置司講論乆不决蔡京兼提舉
　白子厚曰取熈寜元豐法施行之耳尚何
　講爲子厚信之雇役遂定蔡京前後觀望
　反復賢如温公暴如子厚皆足以欺之眞
　小人也(聞見/録)
熈寜四年王荆公當國欲以朱柬之監左藏
　庫柬之辭曰左帑有火禁而年髙宿直非
　便願易勾當進奏院荆公許諾翊日進擬
　某人監左藏庫　上曰何不用朱東之監
　左藏庫可也荆公震駭莫測其由　上之
　機神臨下多知外事雖纎㣲莫可隱也(東/軒)
(筆/録)
吐蕃在唐最盛至本朝始衰今河湟邈川青
　唐洮岷以至階利文政綿州威茂黎雅州
　夷人皆其遺種也獨唃厮囉一族㝡盛雖
　西夏亦畏之朝廷封西平王用爲藩翰陜
　西州縣特置驛謂之唃家位歲貢奉不絶
　未開熈河前關中士人多言其利害雖張
　橫渠先生之賢少時亦欲結客以取范文
　正公帥延安招置府第俾修制科至登進
　士第其志乃巳　仁宗皇帝朝韓琦冨弼
　二公爲宰相凡言開邊者皆不納熈寕𥘉
　王荆公執政始有開邊之議王韶者罷新
　安縣主簿逰邊得其說遂上開河湟之䇿
　荆公以爲竒謀乃有熈河之役獨岷州白
　石大潭秦州属縣有賦稅其餘無㪷粟尺
　布唯仰陜西州郡朝廷帑藏供給故自開
　熈河以來陜西民日困朝廷財用益耗𥘉
　唃厮囉分處諸子於熈河洮岷之地唃厮
　囉死諸子皆衰弱故韶能取之唃厮囉諸
　子唯董氊者在湟鄯最盛韶之勢止能取
　河州韶暫入朝鬼章已舉兵攻河州遂有
　踏白之敗景思立死之紹聖𥘉章惇作相
　曽布作樞宻董氊巳爲強臣阿里骨所簒
　國人畏之阿里骨死其子瞎征立國人思
　故主不輔瞎征瞎征懦弱欲爲僧國人又
　欲殺之瞎征遂乞納上歸朝廷時童貫𥘉
　領邊事乃受之送于朝封官爵遣居熈州
建中靖國𥘉韓忠彦爲相安燾爲樞宻遂
棄􁆚鄯求唃氏苗裔立之韓忠彦罷蔡京
作相復􁆚鄯責安燾與熈河帥姚師雄及
凢議棄者邊事復興矣靖康𥘉言者乞求
青唐種族以􁆚鄯之地賜之朝廷下熈河
帥議以聞無敢任其責者乃巳至金人䧟
陜之六路兵入熈河即求􁆚鄯舊族盡以
　其地與之(聞見/録)
上以外事問介甫介甫曰　陛下從誰得之
　上曰卿何必問所從來介甫曰　陛下與
　他人爲宻而獨隠於臣豈君臣推心之道
　乎上曰得之李評介甫由是惡評竟擠
　而逐之他日介甫復以宻事質於上
　上問於誰得之介甫不肯對上曰朕無
　隠於卿卿獨有隠於朕乎介甫不得已曰
　朱明之爲臣言之　上由是惡明之眀之
　介甫妹夫也及介甫出鎮金陵吉甫欲引
　親䁥置之左右薦明之爲侍講上不許
　曰安石更有妹夫爲誰吉甫以直講沈道
　原對上即以道原爲侍講吉甫又引弟
　升卿爲侍講升卿素無學術每進講多捨
　經而談財糓利害營繕等事上時問以
　經事升卿不能對輙目道原從旁代對(記/聞)
熈寧六年十一月吏有不附新法介甫欲深
　罪之上不可介甫固爭之曰不然法不
　行上曰聞民間亦頗苦新法介甫曰祈
　寒暑雨民猶有怨咨者豈足顧也　上曰
　豈若并祈寒暑雨之咨亦無邪介甫不恱
　退而属疾家居數日上遣使尉勞之乃
　出其黨爲之謀曰今不取門下士　上所
素不喜者暴進用之則權輕將有人窺間
隙者矣介甫從之旣出即奏擢章惇趙子
幾等上喜其出勉強從之由是權益重
(記/聞)
介甫請并京師行陜西所鑄折二錢旣而宗
室及諸軍不樂有怨言　上聞之以問介
甫欲罷之介甫怒曰朝廷每舉一事定爲
　浮言所移如此何事可爲退遂移疾卧不
出　上使人諭之曰朕無間於卿天日可
鑒何遽如此乃起(記/聞)
王荆公秉政更新天下之務而宿德舊人論
議不叶荆公遂選用新進待以不次故一
時政事不日皆舉而兩禁臺閣内外要權
莫非新進之士也洎三司論市易而吕叅
政指爲沮法荆公信以爲然堅乞罷相旣
出吕嘉問張諤持荆公而泣公慰之曰已
薦吕惠卿矣二子収淚及惠卿入叅有射
羿之意而一時之士見其得君謂可以傾
奪荆公矣遂更朋附之旣而鄧潤甫枉狀
廢王安國而李逢之獄又扶李士寧之事
　以撼荆公又言熈寧編勑不便乞重編修
　及令百姓手實供家財簿又欲給田募役
　以破役法其他寅縁事故非議前宰者甚
　衆綱紀幾紊　天子断意再召荆公秉政
　鄧綰懼不自安欲弭前迹遂發張若濟事
　返攻吕惠卿朝廷俾張諤爲兩浙路察訪
　以驗其事諤猶欲掩覆而鄧綰復觀望意
　指薦引匪人於是惠卿自知不安乃條列
　荆公兄弟之失凡數事靣奏意欲上意
　有貳上封惠卿所言以示荆公故荆公
　表有忠不足以取信故事事欲其自明義
　不足以勝姧故人人與之立敵蓋謂是也
　旣而惠卿出亳州鄧綰張諤之徒皆以罪
　去然自是門下之人皆無固志荆公無與
　共圗事者又復請去而再鎮金陵故詩有
　紛紛易變浮雲白落落難鍾老栢青者蓋
　謂是也(東軒筆録○又云熈寧七年王荆公𥘉罷相/薦吕惠卿爲叅政吕得君怙權慮荆公復進)
(因郊禮薦荆公爲使相方進熟/上察見其情遽問/日王安石去不以罪何故用赦復官吕無以對〇又)
(曰李士寧者蜀人得導氣養生之術又能言人休咎/王荆公與之有舊每延於東府迹甚熟及吕惠卿執)
(政㑹山東告李逢劉育之變事連宗子丗居起獄推/治劾者言士寕甞預此謀敕天下捕之獄具丗居賜)
(死逢育棄市士寜决杖流永州連坐者甚衆吕爲此/獄引士寜者意欲有所誣衊㑹荆公再入謀遂不行)
王荆公再秉政旣逐吕惠卿門下之人復爲
　䛕媚以自安而荆公求退告去尤切有練
　亨甫者謂中丞鄧綰曰公何不言於　上
　以丞相之子雱爲樞宻使諸弟皆爲兩制
　婿姪皆館職京師賜第宅田邸則庶幾可
　留也綰如所戒言之　上察知其阿黨亦
　頷之而已一日荆公復於　上前求去
　上曰卿勉爲朕留當一一如卿所欲但未
　有一穏便第宅耳荆公駭曰臣有何欲且
　何爲而賜第　上笑而不荅翊日荆公懇
　請其由　上出綰所上章荆公即乞推劾
　先是綰欲用其黨方揚臺官懼不厭人望
　乃并彭汝礪薦之其實意在揚也無何
　上黜汝礪綰遽表言臣素不知汝礪之爲
　人昨所舉鹵莾乞不行前狀即此二事
　上察見其姦遂落綰中丞以本官知􁄹州
　亨甫奪校書爲漳州推官綰制曰操心頗
　僻賦性姦回論士薦人不循分守又曰朕
　之待汝者義形於色汝之事朕者志在於
　邪蓋謂是也(東軒/筆録)
初吕惠卿爲荆公所知驟引至執政荆公去惠
　卿遂背之洎荆公再相於是起華亭詔獄
　而使徐僖王古蹇周輔三輩按之惠卿情
　不得練亨甫吕嘉問以鄧綰所條惠卿事
　交闘其間復爲惠卿所中語連荆公子雱
　雱時巳病坐此憂憤而卒荆公憂傷益不
　堪遂再求罷去
熈寧庚戌冬荆公拜相百官皆賀荆公以未
　謝皆不見之獨與余坐西廡之小閤忽顰
蹙乆之取筆書䆫曰霜筠雪竹鍾山寺投
老歸歟寄此生放筆揖余入後再罷相歸
金陵築第於白門外元豐癸丑春余謁公
於第公遽邀余同逰鍾山憇法雲寺偶坐
　於僧房余因爲公道平昔之事及誦書䆫
之詩公憮然曰有是乎㣲笑而已(東坡/筆録)
元豐七年春公有疾兩日不言少蘇與蔡元
度書曰風疾暴作心雖明了口不能言語
　吴國夫人曰夫婦之情偶合耳不湏它念
強爲善而已執葉濤手曰君聦眀冝愽讀
佛書(御/名)勿徒勞作丗間言語安石生來多枉
費力作閑文字深自悔責呉國勉之曰公
未宜出此言曰生死無常吾恐時至不能發
言故今叙此時至則行何用君勸公疾瘳乃
自悔曰雖識盡天下理而定力尚淺或者
未死應尚竭力修爲陳子聞之而疑曰豈
　現行無常現身有疾者乎不可疑也(荆公/語録)
元豐末創爲户馬之說　神宗俯首歎曰朕
　於是乎愧於文彦愽矣王珪等請宣德音
復曰文彦愽頃年争國馬不勝甞曰　陛
　下十年必思臣言珪因奏曰罷去　祖馬
　監是王安石堅請行之者夲非　陛下意
　也　上復歎曰安石相誤豈獨此一事
　神宗聞安石之貧命中使甘師顔賜安石
　金五十兩安石好爲詭激矯厲之行即以
　金施之定林僧舎師顔因不敢受常例回
　具奏之　上諭御藥院牒江寧府於安石
　家取甘師顔常例安石約吕惠卿無令
　上知一帖惠卿旣與安石分黨乃以其帖
　上之　上問熈河嵗費之實於王韶安石
喻韶不必盡數以對韶旣畔安石亦以安
　石言上之(晁以道論神/廟配享劄子)
王荆公晚年於鍾山書院多寫福建子三字
蓋悔恨於吕惠卿者恨爲惠卿所䧟悔爲
惠卿所誤也毎山行多恍愡獨言若狂者
田畫承君云荆公甞謂其姪防曰吾昔好
　交㳺甚多皆以國事相絶今居閑復欲作
書相問防忻然爲設紙筆案上公屢欲下
筆作書輙長歎而止意若有所愧也公旣
病和甫以邸吏狀視公適報司馬温公拜
　相公悵然曰司馬十二作相矣公所謂日
　録者命防収之公病甚令防焚去防以他
　書代之後朝廷用蔡卞請下江寧府王防
　家取日録以進卞方作史乃假日録減落
　事實文致姦僞盡改元祐所修　神宗正
　史蓋荆公𥘉相以師臣自居　神宗待遇
　之禮甚厚再相　帝滋不恱議論多異同
　故以後日録下欺　哲宗匿之今見於世
　止七十餘卷陳瑩中所謂尊私史以壓宗
　廟者也至荆公薨温公在病告中聞之簡
　吕申公曰介甫無他但執拗耳贈䘏之典
　冝厚温公之盛德如此(聞見/録)
王荆公改科舉莫年乃覺其失曰夲欲變學
　究爲秀才不謂變秀才爲學究也蓋舉子
專誦王氏章句而不解義正如學究誦注
　䟽爾(談/叢)
王荆公在金陵聞朝廷變其法夷然不以爲
意及聞罷役法愕然失聲曰亦罷至此乎
　良乆曰此法終不可罷安石與　先帝議
之二年乃行無不曲盡後果如其言(巵/史)
王丞相甞云自議新法始終言可行者曽布
　也言不可行者司馬光也餘皆前叛後附
　或出或入
先生與僕論變法之𥘉僕曰　神廟必欲變
　法何也先生曰蓋有說矣天下之法未有
　無敝者　祖宗以來以忠厚仁慈治天下
　至於嘉祐末年天下之事似乎舒緩委靡
　不振當時士大夫亦自厭之多有文字論
列然其實於天下根夲牢固至　神廟即
位冨於春秋天資絶人讀書一見便解大
　旨是時見兩蕃不服及朝廷州縣多舒緩
　不及漢唐全盛時毎與大臣論議有怫然
　不恱之色當時執政從官中有識者以謂
　方今天下正如大冨家上下和睦田園開
　闢屋舎牢壯財用充足但屋宇少設飾器
　用少精巧僕妾樸魯遟鈍不敢作過但有
　鄰舍來相凌侮不免嵗時以物贈之其來
　已乆非自家做得如此遂不敢承當上意
　改革法度獨金陵揣知上意以一身當之
　以激切奮怒之言以動上意遂以仁
　廟爲不治之朝　神廟一旦得之以爲千
　載㑹遇改法之𥘉以天下公論謂之流俗
　内則　太后外則頋命大臣等尚不能回
　何况臺諌侍從州縣乎祇増其勢爾雖天
　下之人群起而攻之而金陵不可動者蓋
　此八箇字吾友宜記之僕曰何等八字先
　生曰虚名實行強辯堅志當時天下之論
　以金陵不作執政爲屈此虚名也平生行
　止無一點涴論者雖欲誣之　人主信乎
　此實行也論議　人主之前貫穿經史今
古不可窮詰故曰強辯前世大臣欲任意
行一事或可以生死禍福恐之得回此老
實不可以此動故曰堅志因此八字此法
　所以必行也得君之𥘉與　人主若朋友
　一言不合巳志必靣折之反覆詰難使
　人主伏弱乃巳及元豐之𥘉人主之德巳
　成又大臣尊仰將順之不暇天容毅然正
　君臣之分非與熈寧𥘉比也(元城/語録)
問荆公可謂得君乎曰後世謂之得君可也
　然荆公之智識亦自能知得如表云忠不
　足以信上故事必待於自明智不足以破
　姦故人與之爲敵也不破姦此則未然若
　君臣深相知何待事事使之辨明也舉此
　一事便可見曰荆公勿使　上知之語信
　乎曰湏看他當時因甚事說此話且如作
　此事當如何更湏詳審未要令　上知之
　又如說一事未甚切當更湏如何啇量體
　察今且勿令　上知若此類不成是欺君
　也凡事未見始末更切子細反覆推究方
　可(程氏/遺書)
介甫不知事君道理觀他意思只是要樂子
　之無知如上表言秋水旣至因知海若之
　無窮大明方升豈冝爝火之不息皆是意
　思常要巳在人主上自古主聖臣賢乃常
　理何至如此又觀其說魯用天子禮樂云
　周公有人臣所不能爲之功故得用人臣
　所不得用之禮樂此乃大段不知事君大
　凢人臣身上豈有過分之事凡有所爲皆
　是臣職所當爲之事也介甫平居事親最
　孝觀其言如此其事親之際想亦洋洋自
　得以爲孝有餘也臣子身上皆無過分事
惟是孟子知之說曽子只言事親若曽子
　可矣不言有餘只言可矣唐子方作一事
後無聞焉亦自以爲報君足矣當時所爲
蓋不出誠意嘉仲曰陳瓘亦可謂難得矣
先生曰陳瓘却未見其巳(程氏/遺書)
王荆公平生養得氣完爲他不好做官職作
宰相只喫魚羹飯得受用厎不受用縁省
便去就自在甞上殿進一劄子擬除人
神宗不允對曰阿除不得又進一劄子擬
　除人　神宗亦不允又曰阿也除不得下
　殿出來便乞去更留不住平生不屈也竒
　特(上蔡/語録)
論及荆公勝流俗之說人多謂荆公以同巳
　者爲是異巳者爲流俗切謂荆公勝流俗
　之說起於方特立有爲之前非解於行新
　法之後人能用此以行其所學爲𥙷不細
　蕭謂先生有點鐵成金之語人能用之於
　此何所不可但不知荆公勝之是否爾先
　生曰俗不善而能勝之也不亦善乎又云
荆公却養氣今人都無此(上蔡/語録)
因論荆公法云靑苗免役亦是法然非藏於
　民之道如青苗取息雖不多然嵗散萬緍
　則奪民二千緍入官旣入官則民間不復
　可得矣免役法取民間錢雇人役於官其
　得此錢用者蓋皆州縣市井之人不及郷
　民惟知輸而不得用故今郷民多乏於財
　也青苗二分之息可謂輕矣而不見利於
　百姓何也今民間舉債其息少者亦湏五
　七分多者或倍而亦不覺其爲害曰惟其
　利輕且官中易得人徒知目前之利而不
　顧後患是以樂請若民間舉債則利重又
　百端要勒得之極難故人得巳且巳又靑
　苗雖名取二分之息其實亦與民間無異
　蓋小民旣有非不得巳而請者又有非不
　得巳用之且如請錢千或遇親舊於州縣
　問湏有酒食之費不然亦湏置小小不急
　之物只使二百錢巳可比民間四分之息
　又請納時往來之用與官中門户之賂遺
　至少亦不下百錢况又有胥吏追呼之煩
　非貨不行而公家期限又與私間不同而
　民之畏法者至舉債以輸官往往㳂此遂
　破蕩産業者固多矣此所以有害而無利
　也或云官中息輕民得之可以自爲經營
　嵗豈無二分之息乎蓋未之思也若用之
　啇販則錢散而難集正公家期逼卒収不
　聚失所指凖其患豈細徃年冨家知此患
　也官中配之請不得已請而藏之比及期
　出私錢爲息輸之官乃無患夫使民如此
　是無事而侵擾之也何名𥙷助之政乎(龜/山)
(語/録)
謂與季常言王氏只是以政刑治天下道之
　以德齊之以禮之事全無他日季常曰細
　思之實如公言但道以德齊以禮之事於
　今如何做曰湏有㑹做只爲而今不用着
　此等人若是他依本分㑹厎必有道理(龜/山)
(語/録)
或曰正心於此安得天下便平治曰正心一
事自人未常深知之若深知而體之自有
　其効勸後丗治天下皆未甞識此然此亦
　惟聖人力做得徹蓋心有所忿懥恐懼好
　樂憂患一毫少差即不得其正自非聖人
　必湏有不正處然有意乎此者隨其淺深
　必有見効但不如聖人之効著耳觀王氏
　之學蓋未造乎此其治天下專講求法度
　如彼脩身之㓗冝足以化民矣然卒不逮
　王文正吕晦叔司馬君實諸人者以其所
　爲無誠意故也明道常曰有關雎麟趾之
　意然後可以行周官之法度蓋深達乎此
(龜山/語録)
荆公在　上前爭論或爲　上所疑則曰臣
　之素行亦不至無廉耻如何不足信且論
　事當問事之是非利害如何豈可以素有
　廉耻劫人使信巳也夫廉耻在常人足道
　若君子更自矜其廉耻亦淺矣蓋廉耻自
　君子所當爲者如人守官曰我固不受贓
　不受贓豈分外事乎(龜山/語録)
鄭季常作太學愽士言養士之道當先善其
　心今殊失此意未知所以善之之方曰由
　今之道雖賢者爲教官必不能善人心曰
　使荆公當此職不知如何曰荆公爲相其
道蓋行乎當年今日學法荆公之法也巳
　不能善之矣季常良乆曰如是如是(龜山/語録)
神宗賜金荆公即時送時送蔣山僧寺爲常
　住了翁云甞見人說以此爲曠古所難其
　實能有多少物人所以難之蓋自其眼孔
淺耳曰荆公作此事絶無義理古者人君
賜之果尚懐其核懐核所以敬君賜也所
賜金義當受則受當辭則辭其可名爲受
　之而施之僧寺乎是賤君賜也金可賤君
賜不可賤書曰人不易物唯德其物若於
義當受而家巳足不願藏之家則班諸昆
弟之貧者則合禮矣(龜山/語録)
王荆公天資孝友俸禄入門諸弟輙用之至
盡不問其子雱旣長專家政則不然矣諸
　弟亦皆有文學安禮者字和甫甞爲右丞
氣豪玩丗在人主前不屈也一日宰執同
對　上有無人材之歎左丞蒲宗孟對曰
　人材半爲司馬光以邪說壞之　上不語
　正視宗孟乆之宗孟懼甚無以爲容　上
　復曰蒲宗孟乃不取司馬光耶司馬光者
　未論別事只辭樞宻一節朕自即位以來
　唯見此一人他人則雖迫之使去亦不肯
　矣宗孟又因奏書請官屬恩　上曰所脩
　書謬甚無恩宗孟又引例書局儀鸞司等
　當賜帛上以小故未荅安禮進曰修書
　謬儀鸞司者恐不預　上爲之笑方蘇子
　瞻下御史獄小人勸　上殺之安禮言其
　不可安國者字平甫尤正直有文一日荆
　公與吕惠卿論新法平甫吹笛于内荆公
　遣人諭曰請學士放鄭聲平甫即應曰願
　相公逺佞人惠卿深銜之後荆公罷竟爲
　惠卿所䧟放歸田里卒以窮死雱者字元
　澤性險惡凡荆公所爲不近人情者皆雱
　所教吕惠卿輩奴事之荆公置條例司𥘉
　用程顥伯淳爲屬伯淳賢士一日盛暑荆
　公與伯淳對語雱者囚首跣足手携婦人
　冠以出問荆公曰所言何事荆公曰以新
　法數爲人沮與程君議雱箕踞以坐大言
　曰梟韓琦冨弼之頭于市則新法行矣荆
　公遽曰兒誤矣伯淳正色曰方與叅政論
　國事子弟不可預姑退雱不樂去伯淳自
　此與荆公不合　祖宗之制宰相之子無
　帶職者　神宗特命雱爲從官然雱巳病
　不能朝矣雱死荆公罷相哀悼不忘有一
　日鳯鳥去千年梁木摧之詩蓋以比孔子
　也荆公在鍾山甞恍惚見雱荷鐵枷杻如
　重囚者荆公遂施所居半山園宅爲寺以
　薦其福後荆公病瘡良苦甞語其姪曰亟
　焚吾所謂日録者姪給公焚他書代之公
　乃死或云又有所見也(聞見/録)
王安國常非其兄所爲爲西京國子監教授
　溺於聲色介甫在相位以書戒之曰宜放
　鄭聲安國復書曰安國亦願兄逺佞人也
　官滿至京師　上以介甫故召上殿時人
　以爲必除侍講　上問以其兄秉政物論
　如何對曰但恨聚歛太急知人不明耳
　上黙然不恱由是别無恩命乆之乃得館
　職安國甞力諌其兄以天下恟恟不樂新
法皆歸咎於公恐爲家禍介甫不聽安國
哭於影堂曰吾家滅門矣又甞責曽布以
誤惑丞相更變法令布曰足下人之子弟
朝延變法何預足下事安國勃然怒曰丞
相吾兄也丞相之父即吾父也丞相由汝
　之故殺身破家僇及先人發掘丘壟豈得
　不預我事邪(記/聞)
平甫教授西京國子監代還召對　上曰卿
學問通古今以漢文何主也對曰三代以
後賢主未有如文帝者　上曰但惜其才
不能立法更制爾對曰文帝自代來夜入
　未央宫於擾攘時定變故於俄頃之際諸
　將故武夫皆脅息待命恐無才者不及是
　然能用賈誼言待群臣有節專務以德化
　民海内興於禮義幾致刑措使一時風俗
　耻言人過則文帝加有才一等矣　上曰
　王猛佐符堅以蕞爾國而令必行今朕以
　天下之大而不能使人何也對曰王猛睚
　眦之忿必報專教符堅以峻刑法殺人爲
　事此必小臣刻薄有以誤　陛下者願專
　以堯舜三代爲法理順而勢利則下豈有
不從者乎　上深然之
王安國著序言五十篇　上𥘉即位韓絳邵
亢爲樞宻副使同以序言進上御批稱美
令召試學士院將不次進用而大臣有不
喜之者止得兩使職官從辟爲西京國子
監教授後中丞吕誨彈奏王荆公猶引以
爲推恩太重平甫愽學工文章通古今逹
治道勁直寡合不阿時之好惡雖與荆公
論議亦不苟合故異時執政得以中傷而
言事者謂非毁其兄遂因事逐之天下人
皆以爲冤𥘉荆公爲叅知政事時因閱晏
　元獻公小詞而笑曰爲宰相而作艶詞可
　乎平父曰亦偶然爾吕惠卿爲館職在坐
　遽曰爲政必放鄭聲况自爲之乎平父正
　色曰放鄭聲不若逺佞人也吕大以爲譏
　已自是遂與平父相失云(東軒筆録○桉鄭聲/事三書所載不同未)
(知孰/是)
鄭俠介夫者福州福清人荆公居憂金陵時
　甞從學後舉進士調光州司法秩滿至京
　師㑹荆公秉政俠見之公喻使試刑法俠
　辭不習公問以所聞俠因爲具言青苗免
　役用兵之害公不荅俠退又數以書論之
　亦不報乆之得監在京安上門荆公又使
　人喻將以爲經義局檢討俠又辭之公使
　人謂之曰凡仕宦湏改得一京官然後可
　以别圗差遣何得介僻如此俠對曰俠罷
　官而來夲求執經丞相門下耳𥘉不知官
　有美惡髙下也不意丞相一旦當路發言
　無非以官爵爲先殊非俠所望也且丞相
　果欲援俠而進之俠之所言行其一二使
　俠進而無愧不亦善乎時𥘉行免役及收
　市利錢法京師細民負水拾髮擔粥提茶
　之類皆有免行錢不輸者毋得販鬻市道
　門司稅院並行倉法專欄月賦食錢毎正
　稅百錢則收市利十錢以給之逮法之行
　則正稅不及十錢者有司亦取之其末反
　重於夲俠又言於荆公得損其尤甚者數
　事㑹大旱自十一月不雨至于三月河東
　河北陜西流民大入京師與城外飢民市
　麻籸麥麩爲糜或掘草根采木實以食或
　身被鎻械而負瓦揭木賣妻鬻子以償官
　俠畫圗爲書勾馬遞以聞曰如行臣之言
　十日不雨即乞斬臣以正欺罔之罪又自
　劾擅發馬遞待罪時熈寧　年三月二十
　六日也　神宗皇帝覽䟽歎息終夕不寐
　翌日遂詔韓維孫永體量免行錢詔曽布
　體量市易法又詔司農寺發常平倉放商
　稅務及諸門稅錢三十文以下市利錢二
　十文以下青苗免役權罷追索方田保甲
　並罷凡此類十八事民間讙呼相慶四月
　一日遂下詔責躬求言越三日大雨十一
　日早朝賀雨　神宗出圗狀示宰執且責
　之丞相以下皆謝罪是日有旨放俠擅發
　馬遞之罪荆公遂力求去於是其徒爭言
　俠罪詔送開封取勘時士庶欲應詔言事
　者甚衆聞此皆沮縮而姦人託名爲書日
　詣匭獻之乞留荆公守新法而治俠罪㑹
　熈河小捷群小因得入其言吕惠卿鄧綰
　之徒至環泣　上前巳而荆公卒去位薦
　惠卿以代巳命下之日京師大風雨土翳
　席逾寸俠又上書言安石夲爲惠卿所誤
　至此今復相板援以遂前非不復爲宗社
　計昔唐天寳之亂國忠巳誅貴妃未戮人
　以爲賊夲尚在今日之事何以異此又上
　䟽諌用兵語甚切屬熈河奏捷殺戮甚衆
　上爲惻然手詔諭王韶等今後只務招降
　木征餘黨毋以多殺爲功於是惠卿等益
　惡之亟取開封所勘擅發馬遞事下刑部
　定合罸銅十斤取旨勒停俠又上書言大
　臣奏以三路流民皆爲南北下各有田名
　鷰子田若北旱則南南荒又北此皆誣罔
　上聽臣乞勘㑹三路之民自去冬流移至
　今不巳何人是南方有田者它語譏大臣
　甚衆并詆臺諌皆如芻靈木偶又言禁中
　𬒳甲登殿等事奏入執政大怒言於　上
　以爲謗訕朝政追毁出身以來文字送汀
　州編管旣行　上問惠卿鄭俠小臣禁中
　宻事及大臣奏對之言何自聞之惠卿對
　曰此皆馮京手録使王安國持示導之使
　言耳惠卿與京同列議多矛盾又以謟事
　荆公爲安國所疾屢諷其兄不寤故併中
　之巳而上以惠卿語責京京惶駭對曰
　臣與鄭俠素不相識　上方疑之御史知
　雜張琥遂以俠事劾京京奏俠行未逺乞
　追還對辨遂詔付臺推勘遣奉禮郎舒亶
　追俠及諸太康搜其衣橐得王克臣所贐
　銀三十兩御史臺知班楊忠信所贈韓范
　司馬諸公所言新法不便奏藁兩帙遂逮
　赴詔獄俠對實不識京但毎遣門人吴無
　至詣檢院投匭判院丁諷輙爲無至道京
　稱歎之語及罷局時遇安國於途安國馬
　上舉鞭相楫曰賢可謂獨立不懼因隨至
　所居求觀前後奏草俠荅以未甞存留安
　國言亦見所與家兄書家兄雖安國之言
　亦不聽而况公乎俠曰不意丞相一旦爲
　小人所誤以至於此安國曰是何爲小人
　所誤家兄自以爲人臣子不當避四海九
　州之怨使四海九州之怨盡歸於巳方是
　臣子盡忠國家俠曰未聞堯舜在上夔契
　在下而有四海九州之怨安國以爲然忠
　信者甞應四月一日詔書言新法不便因
　謂俠曰御史職在諌爭皆緘黙不言公一
　監門爾乃上書不巳是言責在監門而臺
　中無人也探懐中書授俠曰以此爲正人
　助京未甞使安國傳導省中語凡所論乃
　鄰居内殿崇班楊永芳所告也安國赴對
　不承俠責之曰凡對制使不當有隱口所
　言者安得諱之天地鬼神皆在左右學士
　欲誰欺耶安國乃伏獄成俠改送英州編
　管忠信無至皆眞决編管湖外京罷政諷
　落職安國追毀告身放歸田里俠徒歩赴
　貶居十年樞宻直學士陳襄在經筵日甞
　論薦當世之士自司馬公而下三十三人
　最後言鄭俠小臣愚直敢言如此是亦發
　於忠義非　陛下矜憐其志而使得生還
　誰復爲俠言者尋以　哲宗登極恩霈放
　還用蘇軾孫覺虞大寧等薦除泉州州學
　教授秩滿諸生借留州奏得再任元符元
　年再貶英州　徽宗登極放還復爲泉學
　教授崇寧𥘉又勒停尋復將仕郎宣和𥘉
　卒俠性清儉布衣糲食終其身平居進止
　必以禮法閨門怡然不肅而治喜賔客樂
　教訓嗇用廣施郷里敬之中表有應舉不
　以實年者俠戒之曰方謀入仕巳有欺君
　之心不可暇日聞子姪誦詩考槃之義曰
　弗諼者弗忘君之惡弗過者弗過君之朝
　弗告者弗告君以善碩人之於君有卷卷
　之不忍也故永矢以絶之公嘆曰是何言
　與古之人在畎畒不忘其君况於賢者一
　不見用而忿戾若是哉蓋弗諼者弗忘君
也弗過者弗以君爲過也弗告者弗以告
　他人也其存心如此故雖流落頓挫之餘
　一話一言未甞不在君父覩政役繁興民
　物嗷嗷但顰顣而巳(鄭介夫/言行録)
錢景諶者忠懿王孫師事康節先生舊與王
　荆公善後荆公用事論新法不合遂相絶
　終身爲外官其家集有荅兖守趙度支書
　自序甚詳云始僕爲進士時彼爲太常愽
　士主别頭試取僕於數百人之中是後日
　逰其門執師弟子之禮授經論文非二帝
　三王之道孔子孟子之言不言及僕丁家難
　聞其參大政天下之人無不懽喜皷舞謂
　其必能復三代之風一致太平是時僕自
　許昌以私事來京師因見之於私第方盛
　夏與僧智縁者並卧於地又與其日最親
　者一人袒露而坐於傍顧僕脫帽禠服𥘉
　不及其他卒然見問曰青苗助役如何僕
　對以利少而害多後日必爲平民之患又
　問曰孰爲可用之人則對以居䘮不交人
　事而知人之難尤非淺淺事彼不樂僕私
　自謂大賢爲政於天下必有竒謀逺業出
　人意表亦不敢必其乖亂及歸許見其變
　祖宗法度專以聚歛苛刻爲政務爲新竒
　謂之新法而天下好進之人紛紛然以利
　進矣殊非前日之所講而聞者又二三年
　僕以調官來京師當其作相又往見之彼
　喜僕之來令先見其弟平甫平甫固故人
　知我者亦喜曰相君欲以館閣處君而任
　以事僕戯與平甫相誚以謂百事皆可所
　不知者新書役法耳平甫雖以僕爲太方
　然擊節賞歎以爲知言及見彼首言欲僕
　治峽路役書又以戎瀘蠻事見委僕以不
　知峽路民情而戎瀘用兵繋朝廷舉動一
　路生靈休戚願擇知兵愛人者彼大怒時
　坐客數十人無不爲僕寒心者後僕官䌓
　鄧彼益任政用事而一代成法無一二存
　者百姓愁苦而郡縣吏惴惴憂懼虞以罪
　去且不但變其法制而已乃以穿鑿不經
　入於虚無牽合臆說作爲字解者謂之時
　學而春秋一王之法獨廢而不用又以荒
　唐誕怪非昔是今無所統紀者謂之時文
　傾險趨利殘民而無耻者謂之時官驅天
　下之人務時學以時文邀時官僕旣預仕
　籍而所學者聖賢事業專以春秋爲之主
　皆大中至正三綱五常之道其所爲文學
　六經而爲必夲於道德性命而一歸於仁
　義其施於官者則又忠厚愛人兼善天下
　之道自顧不合於時而學之又不能方惶
　惶然無所容其迹而故人張諌議正國辟
　僕爲髙陽帥幙到官已逾一年矣今春邵
　堯夫先生亦有書招我爲洛中之游兼有
　詩云年光空去也人事轉蕭然止俟貧老
　之兄生事粗足㓜而孤者有分有歸亦西
　歸洛中守先人墳墓徜徉于有洛之表吾
　願畢矣(聞見/録)
　　　六之六
　　　　叅政程文簡公
　　公名琳字天球中山博野人舉服勤詞
　　學科補泰寧軍節度推官召試直集賢
　　院擢知制誥權三司使御史中丞以樞
　　宻直學士知益州還知開封府復爲三
　　司使遷戸部侍郎叅知政事降光禄卿
　　知潁州復侍郎知青州北京建爲留守
　　以武昌節度使知永興軍加宣徽北院
　　使判延州拜同中書門下平章事判大
　　名府更授鎮安軍節赴鎮薨年六十九
公甞館契丹使使者言中國使至契丹坐殿
　上位次髙而契丹使來坐次下當陞語甚
　切　上與大臣皆以爲小故不足爭將許
　之公以謂許其小必啓其大力爭以爲不
　可遂止(歐陽公/撰墓誌)
公知益州蜀人輕而喜亂公常先制於無事
　至其臨時如不用意又略其細治其大且
　甚者不過一二而蜀人安之自寮吏皆不
　能窺其所爲正月俗放燈公先戒吏爲火
　備有失火者使隨救之勿白以動衆旣而
　大宴五門城中火吏救止卒宴民皆不知
　蓋其他設施多類此軍士見監軍告其軍
　有變監軍入白公笑遣之惶恐不敢去公
　曰軍中動静吾自知之苟有謀者不待告
　也可使告者來監軍去而告者卒不敢來
　公亦不問遂止蜀之妖人有自號李氷神
　子者署官屬吏卒聚徒百餘人公命捕寘
　之法而讒之朝者言公妄殺人蜀人恐且
　亂矣　上遣中貴人馳視之使者入其境
　居人行旅爭道公善且曰殺一人可使蜀
數十年無事使者問其故對曰前亂蜀者
　非有知謀豪傑之才乃里閭無賴小人惟
　不制其始遂至於亂耳使者還奏其語於
　是　上益以公爲能(墓/誌)
公知開封府㑹禁中大火延兩宫宦者治獄
得縫人火斗巳誣伏而下府命公具獄公
立辨其非禁中不得入乃命工圖火所經
　而後宫人多而居隘其烓竈近版壁歲乆
燥而焚曰此豈一日火哉乃建言此殆天
　災也不冝以罪人　上爲緩其獄卒無死
　者公在府决事神速一歲中獄常空者四
　五(墓/誌)
司天言日食明年正旦請移閏月以避之公
　以謂天有所譴非移閏可免惟脩德政而
　巳乃止(墓/誌)
范仲淹以言事忤大臣貶饒州巳而　上悔
　悟欲復用之稍徙知潤州而惡仲淹者復
　誣以事語入　上怒亟命置之嶺南自仲
　淹貶而朋黨之論起朝士牽連岀語及仲
淹皆指爲黨人公獨爲　上開說明其誣
枉　上意解而後巳(墓/誌)
公爲三司使不恱苟利不貪近功時議者患
民稅多目吏得爲姦欲除其名而合爲一
　公以謂合而没其名一時之便後有興利
　之臣必復増之是重困民也議者莫能奪
其於岀入尤謹禁中時有所取未甞肯予
宦官怒言　陛下雖有欲物在程琳何可
得公曰臣所以爲　陛下惜爾　天子以
爲然(神道碑○又東齋記事云夏秋㳂納之物如鹽/麴錢之類名件頗碎慶曆中有司建議併合歸)
(一名程文簡獨以謂没其舊名異日不知/或再敷鹽麴則致重複此亦善慮事也)
仁宗朝有議東南漕粟兵夫舟船與盗失之
費蓋十常三四欲募啇賈令入中以實都
　下時程文簡公爲三司使以爲萬一所入
　不足必邀以增直是商賈得操其柄其議
遂寢(麈/史)
公在延州夏人數百驅畜産至界上請降言
契丹兵至衙頭矣國且亂願自歸公曰契
　丹兵至元昊帳下當舉國取之豈容有來
　降者吾聞夏人方捕叛族此其是乎不然
誘我也拒而不受巳而夏人果以兵數萬
臨界上公戒諸堡寨無得岀兵夏人以爲
有備引去自此不復窺邊(神道/碑)
公叅預大政王隨陳堯佐爲宰相公性剛厲
與二人不叶遂俱罷政及李淑作堯佐墓
誌言尫愎弗咸用是罷去其意謂堯佐王
隨尫弱不任事公剛愎不和故陳氏子弟
頗銜之(名臣/傳)
公罷政貶官起守北京與宦者皇甫繼明爭
　治行宫事章交上　上遣一御史視其曲
直御史直公遂罷繼明是時繼明方信用
其勢傾動中外自朝廷大臣莫不屈意下
　之公被中傷方起未復而獨與之爭雖小
　故不少假也故議者不以公所直爲難而
　以能不爲繼明屈爲難云(墓/誌)
趙元昊死子亮祚立方㓜三大將共治其國
言事者謂可除其諸將皆以爲節度使使
　各有其所部以分弱其勢可遂無西患事
　下公公以謂幸人之䘮非所以示大信撫
夷狄且亮祚雖㓜然君臣和三將無異志
　雖欲有爲必無功而反生事不如因而撫
　之　上以爲然(墓/誌)
章獻垂箔有方仲弓者上書乞依武氏故事
　立劉氏廟　章獻覽其䟽曰吾不作此負
　祖宗事裂而擲之於地　仁宗在側曰此
　亦岀於忠孝冝有以旌之乃以爲開封府
　司録及　章獻崩黜爲汀州司馬程琳亦
　甞有此請而人莫之知也　仁宗一日在
　邇英謂講官曰程琳心行不中在　章獻
　朝甞請立劉氏廟且獻七廟圖時王洙侍
　讀聞之然　仁宗性寛厚琳竟至宰相蓋
　無宿怒也(龍川/志)

五朝名臣言行録卷第六
　　　　　七之一
　　　　諫議大夫司馬公
　　公名康字公休文正公之子也舉明經
　　中第授耀州富平主簿文正公奏留國
　　子監聽讀文正公脩資治通鑑奏充檢
　　閱文字元豐八年擢祕書省正字遷校
　　書郎丁文正公憂服除召爲著作郎兼
　　侍講除左正言以執政親嫌不就除司
　　諫未拜命㑹疾亟除直集賢院提舉崇
　　福宫而卒特贈右諫議大夫
君㓜端謹性至孝丁母夫人憂勺飲不入口
者三日杖而後能起見者哀之文正公居
　洛十五年往來陜洛間士之從學於公者
　退與君語未嘗不有得塗之人見其容止
　雖不識皆知其司馬公之子也公薨執䘮
如夫人哀毀有加焉治䘮皆用禮經家法
　不爲丗俗事得遺恩悉以予族人以𬞞食
　地卧得腹疾親戚勉以肉食終不肯及免
　䘮毀瘠羸然治療不愈而卒(范太史/撰墓誌)
𥘉文正公在相位與吕正獻公及同列共議
稍脩官制以就簡便令門下中書二省通
職事草具未上而薨君上其遺藁降付三
省而朝廷未遑有所行也(墓/誌)
君爲講官嘗上䟽歷陳前丗治少而亂多
祖宗創業之艱難積累之勤勞以勸　上
　及時嚮學守天下大器又勸　太皇太后
每於禁中訓導其言切至又言孟子爲書
最醇正陳王道尤明白所冝觀覧　上曰
方讀孟子㝷詔講筵官編脩孟子節解爲
　十四卷以進君巳病矣猶自力解孟子二
卷㑹除諫職未受條具諸所當言以待曰
　得一對極言而死無所恨矣疾病召醫于
兖郷民聞之詣醫告曰百姓受司馬公恩
　深今其子病願速往來告者日夕不絶醫
　遂行至則疾不可爲矣沒語妻子以不報
　國恩爲恨　二聖嗟悼不巳所以優恤贈
􁎚之甚厚(墓/誌)
君篤行内外淳備必欲如古人燕居如對大
賔動静有矩法望之色莊氣和而言厲嚴
　於祭祀爲人㓗廉未嘗言財其事君務責
　難非堯舜仁義之道不陳於　上前待族
　人委曲周旋唯恐不得其所欲與朋友忠
　信乆而益親(墓/誌)

三朝名臣言行録卷第七
五朝名臣言行録卷第七之一
　　　　丞相祁國杜正獻公
　　公名衍字丗昌越州山隂人擢進士甲
　　科補楊州觀察推官歷知縣通判知州
　　提點刑獄轉運使召爲三司戸部副使
　　除天章閣待制河北都轉運使入爲樞
　　宻直學士岀知天雄軍　仁宗召爲御
　　史中丞判流内銓審官院岀知永興軍
　　徙并州寳元二年復知永興軍召還權
　　知開封府拜同知樞宻院事改副使宣
　　撫河東拜樞宻使㝷以吏部侍郎同中
　　書門下平章事兼樞宻使岀知兖州慶
　　曆七年年七十正旦日上表還印綬乃
　　以太子少師致仕皇祐中進太子太師
　　薨年八十
公父早卒遺腹生公其祖愛之㓜時祖父脫
帽使公執之㑹山水暴至家人散走其姑
投一竿與之使挾以自泛公一手執帽漂
流乆之救得免而帽竟不濡前母有二子
不孝悌其母改適河陽錢氏祖父卒公年
十五六二兄遇之無狀至引劒斫之傷腦
岀血數升其姑匿之僅而得免乃詣河陽
歸其母繼父不之容徃來孟洛間貧甚傭
書以自資甞至濟源冨民相里氏竒之妻
　以女由是資用稍給舉進士殿試第四及
貴其長兄猶存待遇甚有恩禮二兄及錢
　氏姑氏子孫受公䕃補官者數人仍皆爲
　之婚嫁(記/聞)
公治吏事如其爲人其聽獄訟雖明敏而審覈
　愈精故屢决疑獄人以爲神其簿書出納
　推析毫髮終日無倦色至爲條目必使吏
　不得爲奸而巳及其施於民者則簡而易
　行始居平遥甞以吏事適他州而縣民争
訟者皆不肯决以待公歸知乾州未滿歲
　安撫使察其治行以公權知鳯翔府二邦
　之民争於界上一曰此我公也汝奪之一
　曰今我公也汝何有焉(歐陽公/撰墓誌)
夏人叛命陜西困於科歛吏縁侵漁調發督
　迫民至破産不能足徃徃自經投水以死
　公在永興語其人曰吾不能免汝然可使
　汝不勞爾乃爲之區處計較量物有無貴
　賤道里逺近寛其期㑹使以次輸送由是
　物不踴貴車牛蒭秣宿食來徃如平時而
　吏束手無所施民比他州費省十六七至
　於繕治城郭器械民皆不知(墓/誌)
開封治京師常撓於權要有干其法而能不
　爲之屈者世皆以爲難至公能使權要不
　敢有所干凡其爲治以聽斷盗訟爲能否
　爾獨公始有餘力省其民事如治他州(墓/誌)
吏部審官主天下吏貟而居職者類以不乆
　遷去故吏得爲奸公始視銓事一日選者
　三人爭某闕公以問吏吏受丙賕對曰當
　與甲乙不能爭遂授他闕居數日吏教丙
　訟甲負某事不當得公悟召乙問之乙謝
　曰業巳得他闕不願爭公不得巳與丙而
　笑曰此非吏罪乃吾未知銓法爾因命諸
　曹各具格式科條以白問曰盡乎曰盡矣
　明日勑諸吏無得升堂使坐聽行文書而
　巳由是吏不得與銓事與奪一岀於公其
　在審官有以賂求官者吏謝不受曰我公
　有賢名不乆見用去矣姑少待之(墓/誌)
慶曆初　上厭西兵之乆出而民弊亟用冨
　鄭公韓魏公及范文正公而三人者遂欲
盡革衆事以修紀綱而小人權倖皆不恱
　獨公與相佐佑而公尤抑絶僥倖凡内降
與恩澤者一切不與每積至十數則連封
　而面還之或詰責其人至慙恨涕泣而去
　上甞謂諫官歐陽脩曰外人知杜衍封還
　内降邪吾居禁中有求恩澤者每以杜衍
　不可告之而止者多於所封還也其助我
多矣此外人及杜衍皆不知也然公與三
　人者卒皆以此罷去(墓/誌)
公多知夲朝故實善决大事初邊將議欲大
舉以擊夏人雖韓公亦以爲可舉公爭以
　爲不可大臣至有欲以沮軍罪公者然兵
後果不得岀契丹與夏人爭銀瓮族大戰
黃河外而鴈門麟府皆警范文正公安撫
　河東欲以兵從公以爲契丹必不來兵不
　可妄岀范公怒至以語侵公公不爲恨後
契丹卒不來二公皆丗俗指公爲朋黨者
其論議之際蓋如此及三人者將罷去公
　獨以爲不可遂亦罷(墓/誌)
杜正獻公爲相蔡君謨孫之翰爲諫官屢乞
岀於是蔡除福州之翰安州正獻云諫官
無故岀終非美事乞且仍舊　上可之退
書聖語時陳恭公爲執政不肯書曰吾初
　不聞正獻懼遂焚之由此遂罷相議者謂
　正獻當俟明日審奏不當遽焚其書也正
　獻言始在西府時　上每訪以中書事及
爲相中書事亦不以訪公因言君臣之間
能全始終者蓋難也(東坡/志林)
公與丁文簡公俱爲河東宣撫時任恭惠公
　之子上書言事歷詆執政至恭惠曰至於
臣父亦岀遭逢謂其非德選也進奏院報
至公戯文簡曰賢郎亦要牢籠文簡深銜
　之其後二公同在政府人言蘇子美進奏
　院祠神事公避嫌不與文簡論以深文子
美坐廢爲民從坐者數十人皆名士大夫
而公亦罷去一言之謔貽禍一時故不可
不謹也(談/叢)
公爲人尤㓗廉自尅其爲大臣事其上以不
　欺爲忠推於人以行已取信故其動静纎
悉謹而有法至考其大節偉如也(墓/誌)
公自布衣至爲相衣服飲食無所加雖妻子
亦有常節家故饒財諸父分産公以所得
悉與昆弟之貧者俸禄所入給宗族賙人
急難至其歸老無屋以居寓於南京驛舎
　者乆之自少好學工書喜爲詩讀書雖老
　不倦推獎後進今丗知名士多岀其門居
家見賔客必問時事聞有善喜若已出至
有所不可憂見於色或夜不能寐如任其
責者凡公所以行之終身者有能履其一
　君子以爲人之所難而公自謂不足以名
後丗遺戒子孫無得記述嗚呼豈所謂任
重道逺而爲善惟不足者歟(墓/誌)
公甞謂門生曰凡士君子作事行已當履中
道不冝矯飾矯飾過實則近乎僞(語/録)
公甞謂門生曰今之在上者多擿發下位小
節是誠不恕也衍知兖州時州縣官有累
重而素貧者以公租所得均給之公租不
　給即繼以公帑量其小大咸使自足尚有
復侵擾者真貪吏也於義可責又曰衍歷
　知州提轉安撫未甞壞一箇官貟其間不
職者即委以事使之不暇墯不謹者諭以
　禍福俾之自新從而遷善者甚衆不必繩
　以法也其有文學政事殊行絶德者雖不
識面未甞不力薦於朝有一善可稱一長
　可録者亦未甞不隨所能而薦之(語/録)
有門生爲縣令公戒之曰子之才器一縣令
　不足施然切當韜晦無露圭角毀方瓦合
求合於中可也不然無益於事徒取禍爾
門生曰公平生以直亮忠信取重天下今
反誨某以此何也公曰衍歷任多歷年乆
上爲帝王所知次爲朝野所信故得以申
其志今子爲縣令卷舒休戚繫之長吏夫
良二千石者固不易得若不奉知子烏得
以申其志徒取禍爾予所以欲子毀方瓦
合求合於中也(語/録)
公甞謂門生曰作官第一清畏無求人知苟
欲人知同列不謹者衆必譛已爲上者又
　不加明察適足取禍爾但優㳺於其間黙
　而行之無愧於心可也(語/録)
公一日憂見于色門生曰公今日何以不恱
　公曰適覩朝報行某事行某事非便所以
　憂爾又一日喜見于色門生未及問公曰
　今日見朝報某人進用某人進用社稷之
　福也公又曰孔子稱不在其位不謀其政
第衍荷國恩之深退居以來家事百不關
　心獨未能忘國爾(語/録)
公食于家惟一麵一飯而已或美其儉公曰
　衍夲一措大爾名位爵禄冠冕服用皆國
　家者俸入之餘以給親族之貧者常恐浮
　食焉敢以自奉也一旦名位爵禄國家奪
　之却爲一措大又將何以自奉養耶又甞
　戒門生曰天下惟浙人褊急易動柔懦少
　立衍自在幕府至於監司人尚不信及爲
　三司副使累於　上前執奏不移人始信
　之反曰杜衍如是莫非兩浙生否其輕吾
　黨也如此觀子識慮髙逺志尚端慤他日
　樹立當爲郷曲之顯切勿少枉爲時所上
　下也(語/録)
門生甞從容問公曰公在相位未朞年而岀
　使蒼生不盡𬒳公之澤天下甚鬱望公曰
　衍以非才乆妨賢路遽得解去深遂乃心
　然獨有一恨爾門人曰公之恨何也公曰
　衍平生聞某人之賢可某任某人之才可
　某用未能悉薦而去此所以爲恨也(語/録)
韓魏公言杜祁公公心而樂與人善旣知其
　人無復毫髮疑間始琦爲樞宻副使論難
　一二事祁公不樂乆之相亮每事問曰諫
　議看來未諫議曾看便將來押字琦益爲
　之盡心不敢忽以此見祁公存心至公不
　必以岀於已爲是賢於人逺矣(魏公/別録)
杜祁公免相幹吏具未供秩酒齊以白公祁
　公曰吾旣去位尚敢享其奉乎索其劵焚
　之(家塾/記)
杜祁公享客多用髹器客有面稱嘆者曰公
　嘗爲宰相清貧乃爾耶公命侍人盡取白
　金燕器陳於前曰衍非乏此雅自不好耳
　然祁公好施亦卒不畜也張唐公侍讀瓌
　甞曰祁公之好施人所能及也其不妄施
　人之所不能及也(家塾/記)
公不殖資産退寓南都凢十年第宅􁃠陋居
　之𥙿如也岀入從者纔十許人烏帽皂綈
袍革帶親故或言冝爲居士服公曰老而
謝事尚可竊髙士名耶
公致仕居南京　上思之及將祀明堂謂文
彦博曰舊老之在外者朕欲致之以陪大
禮因以示養老尊賢之意乃詔公及太子
少師致仕任布陪祀都亭驛錫慶院具供
　帳几杖以待之後皆以羸老不任就道且
　表謝不得預觀盛禮爲恨　上優詔勞之
三朝名臣言行録卷第八之一
　　　　丞相申國吕正獻公
　　公名公著字晦叔文靖公之子以恩𥙷
　奉禮郎中進士第召試館職不就皇祐
　　𥘉判吏部南曹同判太常寺召試知制
　　誥亦辭不就除天章閣待制兼侍講治
　　平元年出知蔡州　神宗即位召爲翰
　　林學士兼侍講知通進銀臺司熈寧元
　　年知開封府數月還翰林二年拜御史
　　中丞罷知潁州五年召還經筵辭疾差
　　提舉嵩山崇福宫十年起知河陽召還
　　提舉中太一宫元豐元年除翰林學士
　　丞旨改端明殿學士三年拜樞宻副使
　　改同知樞宻院五年出知定州徙楊州
　　哲宗即位召兼侍講提舉中太一宫拜
　　尚書左丞遷門下侍郎拜尚書右僕射
　　元祐三年拜司空同平章軍國事四年
　　薨年七十二詔贈太師申國公御書墓
　　碑之首曰純誠厚德之碑紹聖中追貶
　　建武軍節度副使又貶昌化軍司戸叅
　軍元符三年復太子太保崇寧元年降
　授左光禄大夫書名黨籍紹興𥘉乃追
　復贈謚云
公在潁逾年而歐陽公脩爲守𥘉脩以公爲
相家令子弟少有時譽待公良厚而未甚
重也劉原父敞博學有髙才王深父回好
古君子也二人者皆寓潁公日與相從脩
等稍稍愛公之學識其後脩入爲翰林學
士薦公文學行誼冝在左右因數爲朝廷
在位者稱公清静寡欲有古君子之風及
　脩使北虜虜問中國德行文章之士脩以
　公及王荆公安石對(家/傳)
歐陽公嘗患士大夫少髙退之節乃薦正獻
　公及張唐公王荆公韓持國欲以激勵風
　俗又薦王荆公與正獻公作諫官(家塾/記)
公旣中第詔叙次所業以進將召試館職公
　謙避終無所進朝廷知其意不復索所業
　令徑就試亦不赴故　仁宗心重之及領
　南曹因引選人對便殿奏事畢　帝謂公
　曰知卿恬退有顔氏之節時　仁宗臨朝
淵黙雖貴近亦罕聞德音公以小官對獨
𬒳褒語(家/傳)
公爲郡率五鼔起秉燭視案牘邌明岀㕔决
民訟退就便坐宴居如齋賔寮至者母拘
時以故郡無留事而下情通凢典六郡以
爲常後雖年髙貴重不少替單陋邦也公
以愷悌爲政不嚴而肅轉運司輦乳香數
萬斤配賣郡中公停之郡庫雖符檄督迫
竟不爲強配(家/傳)
仁宗在位乆天下無事一時英俊多聚於文
　館日食祕閣下者常數十人是時風俗淳
　厚士大夫不喜道長短爲風波朝夕講論
　文義賡唱詩什或設棊酒以相娯同舎有
　岀任外官者即相率就僧舎爲盛㑹以餞
　之然際接必以禮平居非着帽垂紳不出
　廬舎公性安重寡言析理精微尤爲時流
　所敬間有笑謔踰度者公每以正色裁之
　皆信服不以爲恨老儒掌禹錫𬒳服不㓗
　清言動樸野多爲人所玩公獨未嘗以一
　語戯之禹錫至感泣衆亦以此益稱公之
　盛德(家/傳)
貴妃張氏薨追冊賜謚以后禮葬公當攝事
　引輴聞有命即歸家稱疾中使挾太醫察
　視公堅卧不起竟獲免(家/傳)
差判登聞鼔院公自單州歸益研精講學無
　進趍之意嘗與王介甫相對而歎曰今天
　下雖小康然堯舜之道知不可復行以故
　求閑局將以遂其志(家/傳)
公旣侍經筵時　仁宗春秋髙公於經傳同
　異訓詁得失皆粗陳其略至於治亂安危
　之要聞之足以戒者乃爲上反復深陳
　之　仁宗嘗詔講官凢經傳所載逆亂事
　皆直言母諱公因進講言弑逆之事臣子
　之所不忍言而仲尼書之春秋者所以深
　戒後丗人君欲其防微杜漸居安而慮危
　使君臣父子之道素明長㓜嫡庻之分早
　定則亂臣賊子無所萌其姦心故易曰履
　霜堅氷至由辯之不早辯也侍讀劉原父
　常退謂記言官曰當載之史冊以垂後丗
(家/傳)
先是上清宫火壽星殿獨存因以爲壽星觀
　至此十有九年詔建神御殿於觀中將自
禁中迎　真宗繪像奉安公言都城中
真宗巳有三神御而營建不巳非祀無豐
暱之義不報(呂汲公撰/神道碑)
英宗不豫乆中外疑駭或謂朝廷將行永正
故事公一日因禀山陵事獨至中書見韓
　魏公於後閤因宻白曰　主上方冨於春
　秋非素有疾徐當自平審如外人之言恐
　君臣父子之間人情便不能安唯公静以
　鎮之則天下幸甚魏公頷曰正與琦意合
　未幾上疾有瘳(家/傳)
詔與司馬光同定學制而光前巳獻議公即
　獨䟽其事大略欲請錫慶院爲太學増置
講堂立管句太學官一貟専治規矩博士
　八貟分經教授管句官及博士専委祭酒
　司業舉任専以學術行誼無拘資考始入
學者爲外舎滿歲較其經行升于内舎又
滿歲長貳學官較内舎之尤異者三五人
薦於朝廷覆試而授以官具爲科條上之
　不果行(家/傳)
英宗𥘉親政公言　陛下以宗藩選繼大統
奉母后當極子道雖居深宫之中不以造
次廢禮則中外瞻仰天下幸甚　上嘉納
　之(神道/碑)
公每進講多傳經義以進規時　上躬猶未
全安多不喜進藥㑹講論語至子之所(御/名)
　齋戰疾公因言有天下者爲天地宗廟社
　禝之主其於齋戒祭祀必湏致誠盡恭不
　可不(御/名)古之人君一怒則伏尸流血則於
　興師動衆不可不(御/名)至於人之疾病常在
　乎飲食起居之間衆人之所忽聖人之所
(御/名)況於人君任大守重固當莭嗜欲逺聲
　色近醫藥爲宗社自愛不可不(御/名)上欽
　納其言又講人不知而不愠不亦君子乎
　公言在下而不見知於上者多矣然在上
　者亦有未見知於下者也故古之人君政
　令有所未孚人心或有未服則反身修德
　而不以愠怒加之如舜之誕敷文德文王
　之皇自恭德是也　上知公意深切每改
　容鞠躬如在車之式(家/傳)
公於講讀尤精衆謂語約而義明可以爲當
丗之冠　英宗甞對執政稱其善與司馬
　光同侍經筵光退語人曰每聞晦叔講便
覺巳語煩(神道/碑)
自　仁宗末率以二月開經筵至重午罷八
　月復開至冬至罷是歲詔以九月五日開
　經筵至重陽罷公上奏曰臣竊以　國家
　置儒術之官設勸講之制盖將以開廣聦
　明究古今理亂之要而求正身治天下國
　家之術非徒以爲縉紳之羙談朝廷之虚
　文也今　陛下始𥘉清明勵精圖治固冝
　親近儒雅漸以歲月猶恐未盡今若自五
　日開講至重陽祗是四日朝著聞之頗巳
　疑惑若傳之四方則爲損不細臣願　陛
　下日御邇英以循　先帝故事則天下幸
甚詔即從之後講論語將畢公以尚書備
　二帝三王之道尤切於治術乞候進講論
　語畢日進講尚書從之(家/傳)
公爲祭酒也以太學爲教化之原故究心經
理之舊制薦舉學官博士皆嚴其資格限
　以年齒公數爲論列冀稍寛其科條前後
　所薦學官如王回呉孜姜潛張載皆一丗
　大儒王存顧臨爲元祐名臣常秩呉申黄
　履朱臨盛僑亦顯於丗處士程頥隱居不
　仕公命衆博士即其家敦請以爲太學正
　頥固辭公即命駕過之後王陶用孟醇爲
　學正亦遣博士致請於是諸生始知有聘
　士禮(家/傳)
南郊太僕卿升輅授綏　國朝陪乗皆差翰
　林學士無雜學士者至公始以直學士升
　輅　英宗自太廟赴南郊中途問今之郊
與古之郊何如公對曰古之郊貴誠尚質
　今之郊盛儀衛事物采而巳因言　仁宗
　郊祀徹黄道以登虚小次不入立壇下湏
禮成詔祝冊官至御名母興　上皆遵用
　焉(家/傳)
執政建議追崇濮安懿王或欲稱皇伯考公
　曰　真宗以　太祖爲皇伯考豈可加於
　濮王耶及詔下稱親公言於　仁宗有兩
考之嫌班濮王諱於天下公獨以謂當避
於　上前不當與七廟同諱(神道/碑)
御史臺官吕誨等六人以言事罷公言　陛
　下即位以來納諫之風未形於天下而誨
等以言事去非所以風示四方爭之不能
　得乞𥙷外任　上曰學士朕所重未可去
　朝廷公復懇請家居者百餘日　上遣内
　侍敦諭就職曰冝徐徐勸誘勿太迫也公
　起就職數月又乞𥙷外三年出知蔡州(神/道)
(碑)
蔡所統十縣汝陽宰政事修公首薦之以爲
　十縣最於是屬吏人人爭自飭蔡多水泉
　因爲釃水以漑民田者數千頃故時軍營
　皆草舎率數歲一修且多火災人以爲病
　公至盡變爲瓦舎轉運使惜其財固爭之
　時公巳𬒳召爲晝夜督吏卒輦材用致役
　所事集而後去𥘉至孔子廟殿宇圯壞㑹
　前守度材將以(御/名)㕔事公命輟其材以修
　之郡人郝戭有孝行方壯歲棄官就飬公
　薦之於朝詔復起戭竟不起(家/傳)
神宗自在藩邸即熟聞公與司馬温公名及
　即位首召二公爲學士朝論翕然稱上
　之得人(家/傳)
御史中丞司馬光以言事罷公封還其誥曰
光以言舉職而賜罷則有責者不得盡其一
言　陛下雖有欲治之心何從而知安危
利害於是内岀光誥付閤門公又言誥不
　由封駮而岀則封駮之職因臣而廢乞正
　臣之罪以正紀綱上手批公奏因邇英講
　獨留公以諭旨公請不已竟罷封駮事(神/道)
(碑)
神宗𥘉御經筵公進講尚書至天乃錫王勇
智　上曰何以獨言勇智公曰仲虺方稱
成湯能伐夏救民故以勇智言之然聖人
　之德當如易所謂聦明睿智神武而不殺
者然後可以爲盡善時　上方冨於春秋
故公以好勇黷武爲戒(家/傳)
知開封府時有内侍持龍鳯首飾入内東門
　􁆻者摘其事詔以付開封少頃復遣使追
　取仍詔開封母湏覆奏公言法當覆奏而
後遣使人立㕔事不肯去公持之益堅不
得巳復命於禁中竟覆奏然後遣貴近憚
焉(家/傳)
夏秋淫雨京師地震公言自昔人君遇災者
或恐懼以致福或簡誣以致禍上以至誠
　待下則下思盡誠以應之上下至誠而變
　異不消者未之有也夫衆人之言不一而
　至當之論難見君人者去偏聽獨任之弊
　而不主先入之語則不爲邪說所亂顔淵
　問爲邦孔子以逺佞人爲戒蓋佞人唯恐
　不合於君則其勢易親正人唯恐不合於
　義則其勢易䟽唯先格王正厥事蓋未有
　事正而丗不治者唯　陛下勉行之而勉
　終之(神道/碑)
禮官欲用唐故事以五月朔御大慶殿受朝
　遂上尊號公以五月朔㑹朝與人君尊號
　皆非古典言曰　陛下方越漢唐追復三
　代何必於隂長之月爲非禮之㑹受無益
　之名　上從之遂竟　神宗朝不受尊號
(神道/碑)
拜御史中丞入對　上語及西陲事公退而
　上奏曰臣早來入對　陛下論及夏國事
　冝臣竊以夏國旣不肯全歸二寨故地則
　朝廷湏至却留綏州向去必是難保誓約
或至用兵然臣以事勢料之秉常年㓜國
　弱雖有黠臣爲之謀主亦未能爲國家深
　患唯當修嚴武備來則應之以逸待勞保
　無失利若臨遣大臣張皇武事或議深入
　或求竒功皆非國家至計仍慮向後或有
邊境急奏乞朝廷靜鎮無致驚擾其後公
去位未逾年朝廷果遣宰臣臨邊巳而西
　征無功士卒内潰　上爲之責躬肆赦皆
　如公所料云(家/傳)
公薦張載修身講學爲関右士人師表且深
　知邊境利害　上特召對以爲崇文院校
書公又言載老矣冝任之以事不報未幾
差載就鞠苗振於越州公又言載賢者獄
事非所以使之亦不從(家/傳)
公同知貢舉在貢院宻上奏曰天子臨軒䇿
　士而用詩賦非舉賢求治之意且近丗有
司考較已專用䇿論今來廷試欲乞出自
宸衷唯以詔䇿咨訪治道是歲　上臨軒
遂以䇿試進士(家/傳)
王安石秉政置三司條例以啇天下之財利
　又置提舉常平官於諸路爲歛散青苗之
法以便民其實征利物議沸騰以爲非是
　公極論其不可曰自古有爲之君未有失
　人心而能圖治者亦未有脅之以威勝之
　以辯而能得人心者昔日之所賢者今皆
以此舉爲非主議者一切詆爲流俗詖說
　而助之㑹韓琦論青苗不便用其請罷河
　北安撫使司農駁琦奏議摹印以下四方
　言者或謂大臣不可輕詆摩執政反謂公
　有藩鎮欲除君側之惡之語於　上前除
　翰林侍讀學士知潁州又改其誥以命之
　衆皆謂安石欲去公而加之罪也公𥘉列
　館閣與安石友善安石博辯有文同舍莫
　敢與之亢獨公以精識約言服之安石出
　守常州求贈言公以四言曰莊守情宻安
　石至郡寓書於公曰備客京師二年疵吝
　積於心每不自勝一詣長者即廢然而反
　夫所謂德人之容使人之意也消吾於晦
　叔見之矣又謂人晦叔爲相吾輩可以言
　仕矣後安石秉政公爲中丞安石䔬其助
　巳公旣以公議極論其過失由此怨公至
　以險語中傷而公不屈也(神道碑○又家傳/云公自二年十月)
(即奏乞罷制置條例司三年二月公自貢院遂論青/苗錢法前後章十數上不見從即王奏乞解憲職再)
(上章待罪然/神宗待公素厚𥘉無譴怒意顧公言/愈切乃諭執政聽解言職四月五日除翰林學士兼)
(侍講學士寳文閣學士公上奏曰臣之義若既當言/責而言不見用又不能避位而去則於廉耻之節全)
(然墮䘮其或朝廷旣不聽其言又不許其去則於進/退群臣之禮亦爲差謬况臣巳曽靣陳實爲多病衰)
(耗兼因論列時事乞𥙷外任今有此命决不敢受於/是落兩學士除翰林侍讀學士知潁州先是三月十)
(一日諌官孫覺見/上論青苗事且言制置條例司/取韓琦奏䟽條其踈謬加以嗤毀鏤板班天下非)
(陛下所以待勲舊大臣之意如琦朴忠固無慮設當/唐末五代藩鎮強盛時豈不爲國生事耶後二日公)
(入對復極論青苗事而未甞及琦也已而/上謂執/政曰吕公著孫覺皆極言青苗法不可行且云駮難)
(韓琦非是/上因靣咎絳安石不當鏤板𥘉亦無罪/覺意也然既以不肯行縣事黜覺執政遂以覺語加)
(公時舎人宋敏求當制執政召敏求靣受意旨使於/制中叙韓琦事敏求以爲口語難分明不當載制中)
(曽公亮亦固以爲不可安石即取制草改之有曰比/大臣之抗章因便坐之與對乃誣方鎮有除惡之謀)
(深駭予聞乖事理之實者安石與陳升之所易也二/十四日忽有旨放朝辭不許入對令便赴夲任公即)
(日行時孫覺尚艤舟成東覺素忠厚乃謂人曰韓公/事獨覺嘗言及尔然後人仍知公未甞言琦也宋敏)
(求自以不得其職即因事求罷掌誥從之𥘉趙清獻/公抃在中書與曽丞相平居竊語深不恱便張事亦)
(間爲上言之及公力言青苗法二人乃相邀曰湏獨/座得罪吾曹當引去公罷五日趙公遂如約再上表)
(凢七日而罷後歲餘希績自瀛州罷官歸過北都見/魏公謂希績曰前日紛紛特欲一發兩豝耳〇又温)
(公日録云介甫與晦叔素親患臺諌多横議故用晦/叔爲中丞旣而天下皆患條例司爲民害晦叔乃復)
(言條例不便介甫以晦叔叛巳怨之尤深巳而/上/語執政吕公著甞言韓琦將興晉陽之甲以除君側)
(之惡介甫因用此爲晦叔罪除知潁川次道當爲告/詞介甫使之明著其語次道但云敷奏失實援据非)
(冝介甫怒明日進呈改之晦叔素審謹實無此語咸/云莘老甞爲/上言今藩鎮大臣如此論列而遭挫)
(折若當唐末五代之際必有興晉陽之甲以除君側/之惡者矣/上誤記以爲晦叔也○又聞見録云王)
(荆公與吕申公素相厚甞曰吕十六不作相天下不/太平及薦申公爲中丞其辭以謂有八元八凱之賢)
(末半年所論不同復謂有驩兠恭工之姦荆公之喜/怒如此盖孫覺莘老甞爲/上言今藩鎮大臣如此)
(論列而遭挫折若當唐末五代之際必有興晉陽之/甲以除君側之惡者矣/上巳忘其人但記羙鬚誤)
(以為申/公也)
公至潁時部使者皆新進年少輕銳能擊搏
　争陵鑠舊臣公一不與之較專以庇民爲
　巳任㑹提舉官朱紘王潁議免役法集郡
　官置局公宻爲申解因得少寛(家/傳)
彗星見詔求直言公䟽曰　陛下臨朝願治
　日巳乆左右前後莫敢正言　陛下有欲
　治之心而無致治之實者何哉此任事之
　臣負　陛下也何以言之盖士之邪正賢
　不肖盖素定也今則不然前日舉之以爲
　天下之至賢後日逐之以爲天下之至不
肖其於人才旣反覆而不常則於政事亦
乖戾而不審矣古之爲政𥘉不信民者有
　之鄭之子産是也一年而鄭人怨之三年
　而鄭人歌之　陛下垂拱仰成七年于兹
矣輿人之誦亦未異於七年之前也　陛
　下獨不察乎(神道/碑)
十年二月差知河陽𥘉公罷潁領崇福遷居
　西都衆人謂公不見用於時當放懷山水
　爲終焉之計公曰不然吾於國家可謂世
　臣且　主上待吾不薄不幸爲人所間退
　就閑散豈吾所欲哉及王安石吕惠卿相
　繼罷去果復起公三月公至河陽時役法
　巳定類多張虚數以取羡餘孟所統五縣
　歲取於民者有募監倉庫人等錢三千九
　百二十七緡而官未甞募人實以軍吏代
　役又有追償舊牙校重役錢五千五百緡
　然至是所償巳盡而取於民者遂爲定數
　歲輸之無巳時公爲括其數以告于朝請
　一切蠲之以寛下户之輸錢者詔付司農
竟不行(家/傳)
熈寜四年申公以提舉嵩山崇福宫居洛買
　宅於白師子巷張文節相宅西隨髙下爲
　園宅不甚宏壯康節温公申公時相往來
　申公寡言見康節必從容終日亦不過數
　言而巳一日對康節長歎曰民不堪命矣
　時荆公用事推行新法者皆新進險薄之
　士天下騷然申公所歎也康節曰王介甫
　者逺人公與君實引薦至此尚何言公作
　曰公著之罪也十年春公起知河陽河南
　尹賈公昌衡率温公程伯淳餞於福先寺
　上東院康節以疾不赴明日伯淳語康節
　曰君實與晦叔席上各辯論出處不巳顥
　以詩解之曰二龍閑卧洛波清此日都門
　獨餞行願得賢人均出處始知深意在蒼
　生申公鎮河陽歲餘召拜樞宻副使後以
　資政殿學士知定州又以大學士知楊州
　哲宗即位拜左丞遷門下侍郎與温公並
　相元祐如伯淳之詩云(聞見録○又吕氏雜志/云或問二程先生以二)
(公出處爲有優劣先生云正不如此吕公丗臣也不/得不歸見/上司馬公爭臣也不得不退處盖自熈)
(寜初正人端士相繼屏伏/上意常不樂以爲諸賢/不肯爲我用故正獻公求在京宫祠以明不然/上)
(意始/大喜)
邇英進讀　上留公論治道遂及釋老虚寂
　之旨公問　上曰堯舜知此道乎　上曰
　堯舜豈不知公曰堯舜雖知此而常以知
　人安民爲志　上又言唐太宗能以權智
　遇臣下公曰太宗所以致治者以其能虚
　巳從諫耳　上臨御乆羣臣進說罕能岀
　上意至聞公言儼然加敬信(神道/碑)
澶州曹村埽决河復塞公因進規曰臣伏見
　昨來澶州曹村埽决潰全河衝注山東
　聖心惻然即議閉塞奮自獨斷岀於羣疑
　功未踰時而有成患不閱歲而尋弭雖上
　下竭力遂濟登兹實由　陛下有至誠憂
　民愛物之心天相神助殆非人力以此見
　天道聦明日監在下棐忱輔德遄應不遲
　爲人上者可不欽畏恭惟　陛下聖德仁
　厚出自天性臨下御衆有日月之明天地
　之量誠非凢庶庸妄所能臆度以至近日
　數起詔獄逮繫頗衆有司極於鍜練羣下
　無不震恐比至臨决多從末减昔于公一
　郡之獄吏耳猶以隂德有報光大子孫况
　萬乗之尊六合之廣布德施惠固冝受福
　無疆施及萬丗然臣願　陛下雖聖性得
　之猶復加聖心焉上奉天下接人加精致
　誠執要行簡道髙百王而謙以自牧學貫
　六藝而虗以受人雖威肅羣品不得謂下
　絶欺誣雖智燭輿情不得謂事無壅蔽親
　賢士拒任人必有忍以濟事功推内恕以
　及人物于以崇起忠厚保合泰和則易所
謂自天祐之吉無不利詩所謂于禄百福
子孫千億者蓋將以類而應臣以無狀獲
備近列竊慕古人將羙盡規之義惟　陛
下財幸七月公入對　上迎謂公曰覽卿
所奏深得近臣盡規之義時獄犴寖蕃而
上繼嗣未廣公辭順而意切故　上深納
焉(家/傳)
𥘉公自河陽入朝都人環觀相謂曰此公還
朝百姓之幸也至是士民相慶旣受命出
　殿門武夫衛卒皆歡抃咨嘆　慈聖光獻
　太皇太后聞公進尤喜曰積德之門也中
　謝日有司供具諸執政皆集内出酒果殽
　饌豐腆珍異就宴賜之侍史竊視其器皿
　欵識皆有慶壽宫字然後知賜物乃　光
　獻意也時富韓公司馬温公皆在洛聞公
　登樞富公寓書爲慶曰公之名德聞于天
　下然甞以直道迕執政士大夫未敢遽望
　登進忽報拜命出於事外人甚驚喜此得
　於輿論非敢佞也司馬温公亦以書遺都
　下友人曰晦叔進用天下皆喜以爲治表
聞其猶力辭光不敢致書君冝勸之早就
職(家/傳)
公旣就職後數日樞臣奏事畢獨留占謝因
　奏曰臣老於閑外蒙　陛下収之桑榆唯
　知拳拳納忠以報恩遇自熈寜以來朝廷
　論議不同端人良士例爲小人排格指爲
　沮壞法度之人不可復用此非國家之利
　也願　陛下加意省察　上曰然當以次
　収用之(家/傳)
上𥘉即位韓絳即建議復肉刑至是復詔執
　政議公以爲後丗禮教未備而刑獄繁肉
　辟不可復將有踊貴屨賤之譏呉充議復
　置圜圡衆以爲難行王珪欲取開封死罪
　囚試以劓刖公曰刖而不死則肉刑遂行
矣議竟得寢(家/傳)
詔以程顥同判武學諌官李定以顥常爲御
　史論新法言而罷之公上䟽曰臣向蒙擢
　在樞府中謝之日不敢縷陳細故輙論及
　判别忠邪之道頗蒙開納盖今日公卿士
　夫嘗於朝廷法令有所同否然其愛君許
　國之心愈乆而益明者甚多其唱和雷同
　承迎附㑹而姦言汗行卒爲　陛下所照
　者蓋亦不少然則人固易未知而士亦不
　可忽也況如顥者　陛下早自知之其立
　身行巳素有夲末講學議論乆益䟽通且
　其在言路日時有論列皆辭意忠厚不失
　臣子之體使得復見用於聖丗其奮身報
　國未必在時輩之後兼所除武學差遣亦
　未爲仕䆠之要津而小人齗齗必以爲不
　可者直欲深梗正路廣沮善人其所措意
非特一二人而巳臣區區所慮者䜛說殄
行之徒日以熾盛則守正向公之士愈難
自立矣(家/傳)
𥘉公因陳丗儒獄事𬒳誣請嘱或謂公以輔
　弼掛吏議當隨事自承不冝有所陳公曰
　不然自古公卿大臣遭枉濫而不能自直
者皆不得其時也今吾生治丗事明主近
在帷幄之間一旦𬒳誣而不能申理則四
方踈逺之人何以自明將恐治獄者狃以
自強𬒳罪者望風畏却一罹苛問例自承
　服致朝廷有濫罰之譏罪乃在吾而不在
朝廷也(家/傳)
上以慈聖旣升祔大推恩於曹氏凡進官𬒳
賞者二百餘人且欲以佾爲中書令公言
　正中書令自宋興以來未嘗除人況不帶
節度使即宰相也非所以寵外戚乃以節
度使兼中書令公因言自古亡國亂家不
　過親小人任䆠官通女謁寵外戚等數事
　而巳　上深以爲然時王中正宋用臣等
　任事故公假此以諷　上旣退薛恭敏公
向歎曰公乃敢言如此事使向汗流浹背
(家/傳)
諜告夏幽其主秉常　上對二府議大舉兵
　以伐之公曰如諜者所告則夏人誠有罪
然　陛下欲興弔伐之師未審以何人爲
　元帥未得其人則不如不舉五年四月公
　以西師無功奏曰外奏皆謂王中正冝正
典刑㑹改官制以王珪蔡確爲左右傼射
翌日公上奏乞解樞務或謂公曰今官制
新行所用爲相者或素岀公下又樞府方
　以二貟爲制而公與孫公固韓公縝爲三
　人有溢貟　上以是詔未用二貟之制今
　公遽去得母近於躁乎公曰所謂大臣者
　病不能以義進退爾遑䘏其他哉章繼上
　靣請尤切乃除資政殿學士岀爲定州路
　安撫使及永樂城䧟奏至　上特開天章
　閣對輔臣曰邊民疲弊若此獨吕公著爲
　朕言之他人未嘗及也(家傳○又記聞云髙遵/𥙿旣罷歸元豐五年李)
(憲請發兵自涇原築寨稍前直抵靈州攻之可以必/取詔從之先是朝廷知陜西困於夫役下詔論民更)
(不調夫至是李憲牒都轉運司復調夫以饋粮以和/雇爲名日給錢二百仍使人逼之云受宻詔若乏軍)
(興斬都運使以下民間騷然相聚立柵於山澤不受/調吏往輙歐之解州枷知縣以督之不能集知州通)
(判自詣縣督之亦不能集命廵檢縣尉逼之則執挺/欲闘州縣無如之何士卒前出塞凍餒死者什五六)
(存者皆憚行無闘志倉庫蓄積皆竭羣臣莫敢言獨/西京留守文潞公上言師不可再舉/天子遜辭謝)
(之樞宻副使吕晦叔亦言其不可/上不懌晦叔因/請解機務即除知定州㑹内侍押班李舜舉自涇原)
(來爲/上泣言必若出師関中必亂/上始信之召/晦叔尉勞之舜舉詣執政王禹玉迎以好語恱之曰)
(朝廷以邊事属押班及李留後無西顧之憂矣舜舉/曰四郊多壘此卿大夫之辱也相公當國而以邊事)
(属二内臣可乎内臣正冝供禁庭洒掃之職/耳豈可當將帥之任邪聞者代禹玉發慙)
公至定州謝表曰進不敢希功而生事退不
　敢弛備以曠官人人傳誦以爲摭實云是
時朝廷方經武事増修邊備趍時者争獻
　北伐之䇿公至定武即爲上言中國與契
　丹通好乆邊境晏然無事塞上屯軍素有
　節制唯冝静以鎮之保甲法新行𬒳邊皆
　設教埸日鳴金鼓課人誦戰法聲逹於虜
　虜檄邊郡以爲生事違誓約　上委公處
　其事公即上奏以爲遣邊人習戰法於境
　上非管子寓令之意也請一切罷去専以
　舊弓箭手法從事不聽時以教保甲修城
　池建大倉中使旁午於道公預戒有司謹
　勑餼勞然公素静重寡言接對有常禮無
　假借以是至者多不樂承受陸中𬒳中旨
　市絲五萬兩供尚方巳而復獻計増市詔
　以付定州公上言日前所市者皆先期給
　緡錢故民力猶可辦今巳渉夏民間漸就
　機織若再行収市人將受害　帝悟即詔
　公寢其事中又受旨専董倉役日使人持
　挺立城四門民有以車乗輦薪蒸鬻城中
　者皆疆致之倉所以供陶甓城中幾廢㸑
　公命擒中所遣卒盡杖之一城歡呼公之
　未至也中受命經始倉役即壞民居毀僧
　舎民有丗葬於倉西者中故築垣直界其
　域中民號泣發其墓持䘮而去其所占地
　蓋廣矣然不足於素慮者猶三百五十二
　楹中因請別度地建小倉以足之公曰今
　二大倉所受巳不貲又益一倉徒費公私
　無益也奏罷之中旣數𬒳沮六年遂奏定
　州差驍武卒護送罪人違所降就配法公
　坐是降正議大夫先是朝廷所欲更張類
　岀於邀功生事者之言多非公意唯州城
　興築且四年僅成一靣公曰定河朔衿喉
　之要莫先於學學有緝熈于光明日新又
　新以至于大治者學之力也臣待罪講讀
　謹條上十議以禆聦明一曰畏天二曰愛
　民三曰修身四曰講學五曰任賢六曰納
　諌七曰薄歛八曰省刑九曰去奢十曰無
　逸居月餘除執政遂倚以爲相(神道碑○又/家塾記云今)
(上即位正獻公𥘉自維楊召還經筵至之日上書言/十事皆據經直言不爲浮辭虚說其論薄歛之畧曰)
(昔鹿臺之財鉅橋之粟啇紂聚之以喪國周武散之/以得民由是觀之人主當務仁義而巳何必曰利○)
(又上蔡語録云申公初召還上十事如徐鉉質論初/成毎篇數千字後刪改極簡不止可用於當時爲君)
(之道幾無出此十篇/可為人君座右銘)
太皇太后遣使問公所欲言公奏曰　先帝
　即位之𥘉臣爲學士令臣草詔以寛省民
　力爲先旣而秉政者建議變舊法以侵民
爲意其言不便者指以爲沮壞新法一切
斥去之故日乆而弊愈深法行而民愈困
　陛下既深知其弊誠得中正之士使講求
　天下之利害上下恊力而爲之冝不難矣
　又曰唐德宗拒諫幾至覆國今兩省諫官
　未備三院御史主察者不許言事恐未合
　先帝本意後卒施行(神道/碑)
官制三省並建而中書獨爲取旨之地門下
尚書奉行而巳公曰三省均輔臣也正如
　同舟共濟當一心並力以修政事乞事干
　三省者自今執政同進呈取旨而各行之
　遂定爲令(神道/碑)
初執政三五日一集都堂長官專决同列多
　不與議及公秉政非有故日聚都堂遂爲
　故事(神道/碑)
公始與司焉光輔政於是共推本　先帝之
意蓋欲鞭笞四夷以彊中國阜蕃邦財以
　佐其費有司奉行失其本旨　先帝固甞
　患之矣故欲更而未暇與巳更而未定其
　詔墨記言具在而可考者有若干事若詰
　青苗之害則曰常平泉榖以禦水旱而貪
　散以求利至十之七八國失拯救之備而
　民之責償𬒳笞箠者衆責興利之弊則曰
　大傷鄙細有損國體戒用兵之失則曰南
　安西師兵夫死傷者皆不下二十萬有司
　失一死罪其責不輕今無罪置數十萬人
　於死地朝廷不得不任其咎救官制之滯
　則曰更新官制以覈正吏治至今頒行無
　緒有以啓寵四方貽譏後丗於是二公與
　同志者建請以常平舊法改青苗以嘉祐
　差役參改募役罷保馬以復監牧損保甲
　教選以便農作除市易之令寛茶塩之禁
　賜邊砦贖亡民和西戎於是民讙呼鼓舞
　以爲便而沮議者上則大臣下則用事之
　小吏蓋不可勝數司馬光既卧疾于家公
　與數人者同救其弊　太皇太后爲去其
　異議者然後定(神道碑○又家傳云/太皇太/后間諭執政曰民間飬保馬甚)
(以爲苦冝早罷之臣民所言新法之不便於民者亦/冝以時施行吾於大行母子也大行所立之法苟民)
(間不以爲便當循至公豈可不改又曰爲政莫如至/公至公則人無不服又出士庻所上封事數万通付)
(政府公意以爲法之害於民而不合於/先帝本指/者當以次更之使觀聽不改而實利及民而温公時)
(巳病不能朝自以當二宫大任恐一旦殂謝無以自/効於是奏䟽相属力疾入對意切語峻未逾年而更)
(張幾尽○温公病中與公簡曰晦叔自結髪志學壯/而行之端方忠厚天下仰服垂老乃得秉國政平生)
(所藴不施於今日將何俟乎比日以來物論頗譏晦/叔/嘿太過若此際復不廷争事蹉跌則入彼朋矣)
(光自病以來悉以身付醫家事付康惟國事未有所/付今日属於晦叔矣○又曰介甫文章節義過人處)
(甚多但性不曉事而喜遂非致忠直踈逺䜛佞輻輳/敗壞百度以至于此今方矯革其弊不幸介甫謝丗)
(反覆之徒必詆毀百端光意以謂朝廷特冝優/加厚禮以振起浮薄之風不識晦叔以爲如何)
　公與温公同奏舉河南處士程頥乞特加召
命待不以次詔以爲潁州團練推官國子
監教授不就又以爲宣德郎秘書省校書
郎亦不就已而召對便殿拜通直郎崇政
殿說書乃受命議者譏頥辭卑而居尊及
在朝廷以天下自任好論說政事褒貶人
物俗士好進者嫉之若讎竟不能自容而
去(家/傳)
公上奏曰臣竊以自古治戎之䇿雖三代之
盛亦不過來則禦之去則備之爲備之道
莫先於積糓臣甞任定州路安撫使河北
　㳂邊大約有十年糧蓋令啇旅輸粟塞上
　而筭請錢貨於京師故能致此豐羡訪聞
　西陲自兵興後至今所儲軍粮只可支一
　二年若緩急更添屯軍馬何以供之乞令
　陜西經畧司與轉運司同共廣作計置使
　㳂邊皆増及五年之蓄如此攻雖不足守
　則有餘兵法曰國雖大好戰必亡天下雖
　平忘戰必危乞賜裁酌施行從之(家/傳)
先是司馬温公上䟽論免役法五害乞變從
舊法詔付三省施行蔡丞相建言此大事
也當與樞宻共之公上奏曰臣竊尋故事
朝廷有大論議多選近臣定奪欲望選差
三數人詳定聞奏仍擬數人以聞詔以吕
大防韓維范純仁詳定専付三省不復令
宻院預議𥘉温公議凡役人皆不許雇人
　以代然東南及兩蜀諸路民有髙貲或子
弟業儒皆當爲弓手執賤役旣不許募代
甚苦之公聞其弊即令一切聽募雇民情
　大恱(家/傳)
温公在門下省建議天下案牘有不應讞者
舊皆放罪無以懲謬妄請悉勘劾温公意
欲州郡(御/名)聽獄而官吏苟避譴罰自是雖
有疑案皆不上及公爲侍郎乃請官吏案
後帖放如舊制迄今遵用焉(家/傳)
自官制改盡廢三舘直官校理纔校書郎正
　字數貟爲職事官至是乃盡復舊制召試
學士院唯䇿問古今治亂之要不復用詩
賦尚書省六曹遍置郎吏而不計事之繁
簡或案牘填委抵暮不得休或終日無一
　事而俸賜均等公以爲非冝乃省閑曹十
　九貟定爲三十五貟(家/傳)
御史彈奏駕部貟外郎賈種民素無行元豐
　中任大理官爲蔡確鷹犬専中傷善良詔
　黜爲通判公靣奏曰方種民爲獄官臣亦
　與𬒳誣　今臣在相位而種民得罪恐所
　懲者小所損者大非所以示天下乃寢前
　命門下韓公奏曰種民醜惡衆所共知奈
　何以公著故屈朝廷公議公復爲請乃除
　知臨江軍旣而又以臨江僻逺改知通利
　軍(家/傳)
内岀手札云向者朝廷講求法度務以愛民
　而縉紳之士徃徃不原朝廷夲意速希功
　賞有誤使令殘民蠹物乆益知弊至使羣
　言交攻不巳其罪顯者巳行譴逐自餘干
　渉之人自今更不追劾可倣此意作詔布
告中外咸使改過自新各安職業議者或
　咎公持心太恕今除惡不盡將失有罪爲
　異日患公曰爲治去其太甚者耳人才實
　難當使之自新豈冝使之自棄耶(家/傳)
𥘉二聖首從公言闢言路自是臺諫官章䟽
　無虚日常假借納用焉其後言者益自肆
　上意寖不懌㑹御史張舜民彈劉奉丗語
　侵太師文彦愽乃罷舜民臺職於是臺諫
　交章以爲舜民不當罷　上不從中丞傳
　堯俞諫議梁燾侍御史王岩叟司諫朱光
　庭王覿御史孫升各居家待罪　上命執
　政召言官至都堂諭以舜民言彦博私奉
　丗而奉丗使夏國非彦博所建舜民難再
　除御史堯俞等不受命而燾尤喧勃公上
　奏曰臣伏見　陛下自臨政以來開廣言
　路登用直臣納諫之盛近古未有然臺諫
　官數人例各供職日乆言事旣多不能盡
　忠固不可便行罷黜又不可一向包容恐
　向後愈更紛拏朝廷却不能保全欲乞稍
　與優遷令解言職更擇有名望學識臣僚
　使備諫諍如此則　陛下於言事之臣可
　以全其恩意不至駭動物聽自是堯俞等
　皆以善罷無以言事降黜者(家/傳)
御批付中書省門下侍郎韓維甞靣奏范百
　禄任刑部侍郎所爲不正輔臣奏劾臣僚
　當形章䟽明論曲直豈但口陳何異姦䜛
　維爲輔臣不正如此予何頼焉可罷門下
　侍郎分司南京仍放辭謝公即上䟽曰臣
　伏思　陛下自臨政以來慈仁寛大判別
　忠邪於輔弼之臣每加優禮故得上下安
　樂人情恱服若以奏劾臣僚當有章䟽則
　自來大臣造膝宻論亦未甞湏有章䟽兼
　維素有人望乆以直言廢棄　陛下始𥘉
　清明方蒙収用忽然峻責罪狀未明慮必
　有讎嫌中傷以惑聖聽況五六十年來執
　政大臣不曽有此降黜恐中外驚駭人情
　不安臣又竊思　皇帝陛下春秋方冨正
　頼　太皇太后陛下訓以仁厚之道調平
　喜怒以復　仁祖之政若大臣倉卒𬒳罪
　則小臣何以自保臣受　陛下厚恩與常
　人不同故今來雖當雷霆之怒不敢愛身
　以䧟　陛下於有過之地伏望少回聖慮
　乃詔韓維除資政殿大學士知鄧州然猶
　用前責辭公乃與中書侍郎吕大防同奏
　曰此大事也更乞訪問太師文彦博時大
　防繼上奏論之舎人曽肇亦再還辭頭不
肯命辭然　上意終未回且批大防奏曰
　近臣若更有營救者必當重行貶竄公又
　於便殿爲　上詳言之乃得旨改辭頭作
　均勞逸之意(家/傳)
右司諫賈易降知懷州自蘇軾以䇿題事爲
　臺諫官所言而言者多素與程頥善於是
　頥軾交惡黨與相攻易獨建言請併逐頥
　軾以靖朝廷而易言侵及太師文彦博同
　知樞宻院范純仁故　太皇太后怒欲峻
　責易公言易所言頗切直唯詆大臣爲太
　甚不可復處諫列爾　后曰不責易此亦
　難作(宗作/切)公等自與　皇帝議之公曰不
　先逐臣易責命亦不可行争乆之乃止罷
　諫職出知懷州旣退公謂諸公曰諫官所
　論得失未足言顧　主上方冨於春秋異
　時有進導䛕之說以惑　上心者當爾之
　時正頼左右諫諍不可預使人主輕厭言
　者也於是吕中書大防劉左丞摯王右丞
　存私相顧而歎曰吕公仁者之勇乃至於
此(傳/家)
熈河蘭㑹路奏洮東安撫种誼等部領漢蕃
人馬於今月十九日午時攻破洮州生擒
　西蕃大首領鬼章青冝結百官入賀遣近
臣告永𥙿陵鬼章者董氊之大將也凶悍
敢戰熈寧間甞覆官軍殺大將景思立於
河州爲邊患者二十餘年後遂據洮州與
夏州合從將入冦邊臣言冝先事討之以
伐其謀公與同列議遣軍器監丞游師雄
諭旨諸將不逾月果以捷奏至公在　上
　前及與執政㑹議西陲事諸公多欲舉熈
　寧元豐所得地盡棄之以與夏人不如是
　則邊境無寧日也公曰先朝所取皆中國
　舊境而蘭州乃西蕃地非先屬夏人也今
　天子嗣守　先帝境圡豈冝輕以與人况
　羌戎貪惏無厭與之適足以啓其侵侮之
　心但嚴守備以待之彼亦安能遽爲患乃
　以詔賜乾徳其大略以爲前後用兵以來
　其因而所得城寨彼此各不曽交還今來
　所請義不可從然朕獨以永樂之師䧟沒
　者衆每一念此常用測然汝黨能盡以見
　存漢人送歸中國復修職貢事上益恭仍
　戢邊酋無犯疆塞則朕必釋然於尺寸之
　地復何顧惜當議特降指揮據用兵以來
　所得地圡除元係中國舊寨及順漢西藩
　上境外餘委邊臣啇量隨冝分畫給賜又
　詔以永樂將吏兵夫等雖巳詔汝發遣然
　念城𥘉失守衆即散亡或爲部落所匿藏
　爲主者所轉鬻汝可子細訪求發遣據送
　到者每人別賜絹十疋命官以上更加優
　賜以給所得之家公旣建議制五年之蓄
　發内帑以濟之又遣省官制置熈蘭財用
　所省浮費歲數十萬計邊備寖實及鬼章
　將冦熈河夏人傾國㑹之行半道聞洮州
　破鬼章就擒而氣索而退以兵圍鎮戎軍
　由是朝廷甞預戒邊吏冦至堅壁清野以
　待之無與戰至是夏人頓城下數日無所
　得而遁其後乾德遂入貢稍還永樂所䧟
　漢人朝廷纔以四寨還之而西陲竟無他
　虞(家/傳)
上以迩英講論語畢賜執政講讀官左右史
御筵於資善堂内出御書唐人詩分賜在
坐翌日公上奏曰臣伏思　皇帝陛下睿
哲之性出於天縱而復内禀慈訓日新典
學誠以堯舜三代爲法則四海不勞而治
將來論語終帙進講尚書二書皆聖人之
格言爲君之要道臣輙於其中及孝經内
節要語共一百段進呈聖人之言夲無可
去取臣今唯取明白切於治道者庶便於
省覧或游意筆硯之間以備揮染亦日就
　月將之一助也居數日　太皇太后宣諭
　曰吕相所進要語巳令　皇帝即依所奏
　每日書冩看覧甚有益於學問與冩詩篇
　不同也(家/傳)
諫議大夫孔文仲言朱光庭除太常少卿不
　當公與同列奏辯甚力乃寢其奏光庭竟
　就職文仲本以伉直稱然憃不曉事數爲
　浮薄輩所使以害善良自程頥賈易繼去
　騰說者日益勝於是李常杜純范純禮各
　求𥙷外公與執政靣奏曰善人懼䜛而不
敢自安非朝廷之福也　上嘉納焉文仲
晚乃自悟爲小人所紿感憤嘔血而卒(家/傳)
熈河路檻鬼章以獻　二聖御崇政殿受俘
遣閤門使靣詰之鬼章請罪詔釋縳貸其
死方邊議未定時近臣多進計請盡還西
夏地獨公與吕左相大防持不可至是鬼
章就擒西賊却退議者耻前說之謬因言
鬼章冝優命以官置之秦鳯或言遂放歸
　以責其來効又言熈河克捷鎮戎守禦之
功皆不足賞公曰鬼章爲邊患二十年
先帝欲獲之而不可得今　二聖待以不
死其恩固巳厚矣尚何官之有况可放邪
　疆埸之功雖不可過賞然有勞不報何以
使人　上納焉(家/傳)
公在　上前前後論救災事最詳　二宫𥘉
聽政四方有以災旱聞者公爲上言唐太
宗正觀元年天下霜儉太宗悉心救䘏至
　四年米斗三文故爲人父母者苟能以䘏
民爲心極力賑濟自然感召和氣終至富
盛豈以不足爲患哉自後每水早災眚分
遣諫官省郎使諸路大發倉粟以濟之又
兊郡上供米以繼乏絶或爲饘粥湯藥以
救疾紙衣以禦寒民有棄㓜稚於路者皆
設法収飬之於是四方之人知　二聖以
　百姓爲心人人愛戴乃愈於無災云(家/傳)
郎官何洵直失本部印公曰洵直誠有罪然
重譴之則自今猾吏皆有以制主司矣乃
薄其罪(家/傳)
𥘉公在　仁宗朝甞請進士先䇿論　神宗
　𥘉又獻議以經術取士及知熈寧三年貢
　舉遂宻啓臨軒専用䇿試未幾公以言青
　苗等事得罪去王安石専政乃盡罷詩賦
　一用經義獨以春秋爲殘缺不可讀廢其
　學學者不得以應書安石又與其子雩其
　徒吕惠卿升卿撰定詩書周禮義模印頒
　天下凡士子應書者自一語以上非新義
　不得用於是舉者不復思索經意亦不復
　誦正經唯誦安石惠卿書精熟者輙得上
　第有司發䇿問必先稱頌時政對者因大
　爲䛕辭以應之又多以佛書證六經至全
　用天笁語以相髙晚尚字學復以字書去
　取天下士於是學者不復解經而専解字
　性徃離析字畫說一字至數百言去經意
　益逺由是中外議者皆咎經義而思詩賦
　矣元祐𥘉議者争言科舉之弊請復舊制
　公曰　先帝更新法度如造士以經術最
　爲近古且仲尼六經何負於後丗特安石
　課試之法爲謬耳安石解經亦未必不善
　唯其欲人同巳爲大謬耳司馬温公亦以爲
　詩賦不可復然論者習見經義之弊忿懣
　不可遏乃定制進士𥘉埸試經義次賦詩
　論䇿對經義者許引用古今諸儒之說及
　巳見又詔立春秋科太學置春秋博士二
　貟禁有司不得於莊老書出題程文不得
　雜用申韓刑名之學及引釋氏書仍罷試
　律義至是將廷試執政又以熈寧復䇿之
　𥘉進士葉祖洽譏議　祖宗自後對䇿者
　皆訕前朝以阿當丗因以爲䇿問可廢當
　復詩賦論三題公曰　天子臨軒發䇿延
　四方貢士詢以治道豈非近古良法耶至
　於對者是非邪正則在考官去取耳乃仍
　舊試䇿其後論科舉者亦未息以至公薨
　而詩賦益隆期盡廢經義而後巳非公意
　也(家/傳)
中批右諫議大夫王覿論列新除右丞胡宗
愈不當落諫議大夫與外任公上奏曰臣
　與王覿舊不相識在前朝及　陛下臨政
　之𥘉並不曽舉薦但見覿自任言責以來
　凡所言事最爲穏審今來若止爲論列胡
　宗愈便行責降必未恊衆情乞與包容更
　加裁酌又與二相論於簾前　上曰胡宗
愈有何罪司空與司馬丞相皆親甞薦之
　公曰宗愈在先朝誠有直聲然自任中執
　法頗爲浮議所惑所言事多不恊衆望乃
除覿直龍圖閣知潤州其後宗愈竟以物
　論不與不能安位而去(家/傳)
宋興以來大臣以三公平章軍國者四人二
　入出公家草制之夕　上御闈殿見學士
　蘇軾曰吕僕射以疾求去不欲煩以事故
　以三公留之詔建府第於東府之南啓北
扉以便執政㑹議三省樞宻院條其所當
關者以爲軍國事一月三至經筵三日一
朝非朝日不至都堂其出也不以時蓋異
禮也(神道/碑)
𥘉判大名府韓絳建議開澶州故道工役浩
大議者皆以爲不可行巳而都水使者王
令圗給事中桉河使張問議開孫村減水
河而論者復不一三年冬乃詔吏部侍郎
范百禄給事中趙君錫桉視之百禄君錫
還奏見今北流深入地中故道髙仰不當
開治而執政未能决公奏行之盖寢疾前
　一日也(家/傳)
公自少講學即以治心飬性爲夲其寡嗜欲
薄滋味無疾言遽色無窘歩無惰容凡嬉
　笑俚近之語未甞出諸口於丗利紛華聲
　伎遊宴以至于博奕竒玩淡然無所好盖
　得之天然晚多讀釋氏書益究禪理司馬
　温公博學有至行而獨不喜佛公毎勸其
　留意且曰所謂佛學者直貴其心術簡要
　尔非必事事服習爲方外人也自以服儒
衣冠燕居講道未甞爲沙門機警語獨於
先佛及祖師之言掇其至要而黙識之大
率以正心無念爲宗自屬疾雖子孫滿前
親舊遝至𥘉不談及身丗經理後事　上
顧公甚厚使人問勞日再三至又遣輔臣
　至第諭意公對之一無欣戀之色及疾加
甚精神静定手足安徐聲氣不亂以至於
屬纊(家/傳)
正獻公簡重清静出於天性冬月不附火夏
　月不用扇聲色華耀視之漠然也范公内
翰淳夫祖禹實公之壻性酷似公後榮陽
　公長壻趙仲長演嚴重有法亦實似公焉
(童蒙訓○又雜志六正獻公居家夏不排䆫不揮扇/冬不附火一日盛夏楊大夫瓌寳字器之將赴鎮戎)
(軍倅來辤器之乃吕氏甥視正獻爲親堂舅正獻於/西䆫下烈日中公裳對坐飲酒三盃器之汗流浹背)
(正獻凝然不動正獻退公常坐堂中應婢傼軰皆在/堂外不得入堂堂中唯使諸孫每有賜物不問何物)
(但一呈過置之不復問/傳宣中使未甞接坐)
正獻公燕居凝塵滿案澹然弗顧所用硯或
　十數日不洗滌亦不問也平生每半年許
　一變饌甞言自吾友王深父而道德性命
　之學日加益公天性清儉然居處飲食衣
服不過爲弊陋從容有常(家塾/記)
正獻公爲小官時毎於中庭試馬必具冠帶
而後攬轡平生未甞行草書尤不喜人慱
　曰勝則傷仁負則傷儉(家塾/記)
正獻公平生未嘗較曲直聞謗未嘗辯也少
時書于座右曰不善加巳直爲受之盖其
𥘉自懲艾也如此至和中手書東漢延篤
與李文德書于座右又書古人詩好衣不
近節士體粱糓似怕腹中書兩句于子舎
屏風(家塾/記)
正獻公每事持重近厚然去就之際極於介
潔其在朝廷小不合便脫然無留意故歴
事四朝無一年不自引求去(家塾/記)
正獻公爲樞宻副使年六十餘矣常問太傼
寺丞呉公傳正安詩巳之所冝脩傳正曰
母敝精神於蹇淺滎陽公以爲傳正之對
不中正獻之病正獻清静不作爲患於太
簡也夲中後思得正獻問傳正時年六十
餘矣位爲執政人士皆師尊之傳正公所
奬進年纔三十餘而公見之猶相與講究
望其切瑳後來所無也滎陽公獨論其問
荅當否而不言下問爲正獻公之難盖前
輩風俗純一習與性成不以是爲難能也
(童蒙/訓)
吕晦叔真大臣其言簡而意足孫莘老甞言
𥙿陵好問且曰好問則𥙿晦叔曰好問而
　𥙿不若聽德而聦人有非劉向疆聒而不
舎者吕晦叔曰劉向貴戚之卿此語可謂
忠厚然向之眷眷於漢室而不忍去則是
也至於上變論事亦可謂不知命矣(龜山/語録)
公平生以人物爲巳任好徳樂善出於天性
士夫有以人物爲意者公必問其所知與
其所聞參互考實以待上求　神宗嘗謂
執政曰吕公著之於人材其言不欺如權
衡之於稱物其於用人無逺邇䟽宻一以
至公待之雖有舊怨亦不以屑意其論事
處物不以徇巳爲恱從衆爲難雖澹於丗
利而勇於愛民簡於應接而周於慮丗
上前議政事盡誠去飾博取衆人之善至
其所當守毅然不可回奪也(神道/碑)
皇祐至和間司馬公名猶未甚輝赫正獻公
　曰若君實者可謂實過其名也後温公隆
　名盖代士無賢不肖無貴賤皆知畏而愛
　之而知之衆人未知之前者龐丞相與正
　獻公二人而巳(家塾/記)
正獻公之在侍從也專以薦賢爲務如孫莘
　老覺李公擇常王正仲存顧子敦臨程伯
　淳顥張天祺戩等皆爲一時顯人(童蒙/訓)
正獻公旣薦常秩後差改節甞對伯淳有悔
　薦之意伯淳曰願侍郎寧百受人欺不可
使好賢之心少替公敬納焉(童蒙/訓)
公自爲小官不問生事而夫人亦好施仕寖
顯内外姻戚亦益多𥘉爲相受賜所散至
十之九三公俸賜率以周九族家無餘積
米不足至糴以繼之(家/傳)
　　八之一
　　　　崇政殿說書滎陽吕公
　公名希哲字原明正獻公之長子以恩
　𥙷官元祐中除尚書兵部貟外郎充崇
　政殿說書兼判登聞檢院紹聖𥘉岀知
　太平州降官分司南京居和州　徽宗
　即位稍復舊官知單州召爲光禄少卿
　以直祕閣知曹州尋奪職知相州邢州
　罷爲宫祠政和中卒年七十八
正獻公居家簡重寡黙不以事物經心而申
　國夫人性嚴有法度雖甚愛公然教公事
　事循蹈規矩甫十歲祈寒暑雨侍立終日
　不命之坐不敢坐也日必冠帶以見長者
　平居雖天甚熱在父母長者之側不得去
　巾襪縛袴衣服唯謹行歩岀入無得入茶
　肆酒肆市井里巷之語鄭衛之音未甞一
　經於耳不正之書非禮之色未甞一接於
　目正獻公通判潁州歐陽文忠公適知州
　事焦先生千之伯強客文忠公所嚴毅方
　正正獻公招延之使教諸子諸生小有過
差先生端坐召與相對終日竟夕不與之
　語諸生恐懼畏伏先生方略降詞色時公
方十餘歲内則正獻公與申國夫人教訓
　如此之嚴外則焦先生化導如此之篤故
　公德器成就大異衆人公甞言人生内無
賢父兄外無嚴師友而能有成者少矣(家/傳)
公從安定胡先生瑗於太學與黄公履邢公
　恕同舎至相友善其後遍從孫先生復石
先生介李先生覯講讀辯問又從王公安
　石學安石以爲凢士未官而事科舉者爲
　貧也有官矣而復事科舉是僥倖冨貴利
　逹而巳學者不由也公聞之遽棄科舉一
　意古學始與程先生頥俱事胡先生居並
　舎公少程先生一二歲察其學問淵源非
　它人比首以師禮事之楊公國寳邢公恕
　皆以公故從程氏學而明道先生顥及横
　渠張先生載兄弟孫公覺李公常皆與公
　遊由是知見日益廣大然公亦未甞專主
　一說不私一門務略去枝葉一意涵飬直
　截勁捷以造聖人専慕曽子之學盡力乎
　其内者其讀經書平直簡要不爲辭說以
知言爲先自得爲本躬行爲實不尚虚言
　不爲異行當時學者莫能測其深淺也(家/傳)
公熈寧𥘉監陳留稅章樞宻楶方知縣事心
甚重公一日與公同坐遽峻詞色折公以
事公不爲動章歎曰公誠有德者我聊試
　公爾汪輔之少有才學名所接士大夫率
遭侮慢獨於公敬服張横渠曰於蠻貊之
邦行矣於吕原明見之公甞言我少時性
夲豪縱亦喜任俠後所以如此者皆痛自
矯揉之力公與人交誠盡年稍長者事之
少者畜之如子弟平居未甞稱人之短居
京師舊第與衆共財一毫不取皆推與衆
　正獻公常語張耒曰此子不欺闇室守官
京師不謁臺諫官遇遷轉即一見執政過
此不見也(家/傳)
王公安石與正獻公既相推重而公又從之
學自嘉祐間内外事多不甚治王公與當
丗諸賢務欲變更略倣前代別立法制登
進善人修建學校其所施設者公皆預聞
之矣然自秉政施設次弟往往與舊說不
合又愎諫自信動失衆心寖與公父子不
同後欲用其子雩侍講殿中乃欲先引公
公固辭乃止(家/傳)
公旣不用於時而正獻公亦乆在外前後筦
庫者幾十年邢恕和叔旣從宰相蔡確用
事略變新法稍用舊人欲進用公公未及
　行而正獻公召元祐𥘉正獻公廣用當丗
善士人之有一善無不用也甞以數幅紙
書當丗名士姓名旣而失之後復見此紙
　則所書人姓名悉用之矣正獻公甞親書
遺公曰當丗善士無不用者獨爾以吾故
　不得用亦命也公夫人張氏有賢行遽取
　紙視之笑曰是亦未知其子矣(家/傳)
公爲說書凢二年日夕勸導人主以修身爲
夲修身以正心誠意爲主心正意誠天下
自化不假它術身不能修雖左右之人且
　不能諭况天下乎(家/傳)
公旣除諫官累辭未獲蘇公子瞻在邇英戯
　謂公曰法筵龍象衆當觀第一義公笑而
　不荅退謂范公淳父曰若辭不獲命必以
　楊畏爲首時畏方在言路以險詐自任頗
　爲子瞻所厚公故及之蘇公名重一時在
　邇英直舎凢冩一字畫一竹石必爲同列
　争求去雖呉公安詩方嚴猶争取之公獨
未甞起觀蘇公亦不樂也(家/傳)
滎陽公建中靖國間爲祕書少監時曽布不
　樂其在朝諷侍御史陳次升言之以爲資
淺望輕左遷光禄少卿時豐相之𥘉除禮
　部尚書大不平之即薦滎公自代薦辭云
　具官吕希哲心與道潜湛然淵静所居則
　躁人化聞風則薄夫敦(雜/志)
滎陽公爲郡處令公帑多畜鰒魚諸乾物及
筍乾蕈乾以待賔客以減鷄鴨等生命也
(雜/志)
公雖性至樂易然未甞假人詞色恱人以私
　在邢州日劉公安丗適守潞州邢潞鄰州
　也公之子疑問甞勸公與劉公書通懃懇
　公曰吾素與劉往還不熟今豈可先意相
　結私相附託耶卒不與書(家/傳)
公晚居宿州真楊間十餘年衣食不給有至
絶糧數日者公處之晏然静坐一室家事
　一切不問不以毫髮事託州縣其在和州
　甞作詩云除却借書沽酒外更無一事擾
　公私閑居日讀易一爻遍考古今諸儒之
　說黙坐沉思隨事解釋夜則與子孫評論
　古今啇搉得失乆之方罷(家/傳)
滎陽公在淮陽時東萊公爲曹官所居廨舎
　無几案以　縛架上置書冊器皿之屬悉
　不能具處之甚安其簡儉如此(雜/志)
滎陽公晚年習静雖驚恐顛沛未甞少動自
　歷陽赴單守過山陽渡橋橋壞轎人俱墜
　浮於水而滎陽公安坐轎上神色不動從
　者有溺死者時徐仲車先生年幾七十矣
　作我敬詩贈公曰我敬吕公以其徳齒敬
　之愛之何時已巳羙哉吕公文在其中見
　乎外者古人之風惟賢有徳神相其祉何
　以祝公勿藥有喜(雜/志)
公之行巳務自省察校量以自進益晚年甞
　言十餘年前在楚州橋壞墮在水中時猶
覺心動數年前大病巳稍勝前今次疾病
全不動矣其自力如此(家/傳)
仙源甞言與侍講爲夫婦相處六十年未甞
　一日有面赤自少至老雖祍席之上未甞
　戯笑榮陽公處身如此而每歎范内翰以
　爲不可及(雜/志)
公晚年名益重逺近皆師尊之陳公瓘經由
楊州見公請公危坐堂上爲公特設六拜
請問卑恭如新學小生然見公夫人亦盡
　敬致拜焉(家/傳)
滎陽公與諸人云自少官守處未甞干人舉
薦以爲後生之戒仲父舜從守官㑹稽人
或譏其不求知者仲父對詞甚好云勤於
　職事其他不敢不(御/名)乃所以求知也(童蒙/訓)
滎陽公爲人處事皆有長乆之計求方便之
　道只如病中風人口不能言手不能書而
　飬疾者乃問所欲病者既不能荅適足増
苦故公甞教人每事作一牌子如飲食衣
裳寒熱之類及常所服藥常所作事(常所/服藥)
(如理中圎之類常所作事如梳/頭洗手之類及作某親等書)病者取牌子以
　示人則可减大半之苦凢公爲人處事每
　如是也(童蒙/訓)
滎陽甞言丗人喜言無好人三字者可謂自
　賊者也包孝肅尹京時民有自言以白金
　百兩寄我者死矣予其子其子不肯受願
　召其子予之尹召其子辭曰亡父未甞以
　白金委人也兩人相譲乆之公言觀此事
　而言無好人者亦可以少愧矣人皆可以
爲堯舜盖觀於巳而知之(童蒙/訓)
公甞言孝子事親湏事事躬親不可委之使
　令也甞說糓梁言天子親耕以供粢盛王
　后親𧖟以供祭服國非無良農工女也以
　爲人之所盡事其祖禰不若以巳所自親
　者也此說最盡事親之道又說爲人子者
　聽於無聲視於無形未甞頃刻離親也事
　親如天頃刻離親則有時而違天天不可
　得而違(雜/志)
滎陽公甞言後生𥘉學且湏理㑹氣象氣象
　好時百事是當氣象者辭令容止輕重疾
　徐足以見之矣不惟君子小人於此焉分
亦貴賤壽夭之所由定也(雜/志)
又甞說攻其惡無攻人之惡盖自攻其惡日
　夜且自點檢絲毫不盡即不慊於心矣豈
有工夫點檢他人耶(雜/志)
或問滎陽公爲小人所詈辱當何以處之公
　曰上焉者知人與巳夲一何者爲詈何者
爲辱自然無忿怒心也下焉者且自思曰
　我是何等人彼爲何等人若是荅他却與
　此人等也如此自處忿心亦自消也(雜/志)
滎陽公甞言凢與交遊書問其父祖知名於
　丗者湏避其名諱凢作書湏先思及書之
　於几然後作書文潞公與故舊欵接一坐
　未甞犯其父祖名諱(雜/志)
　　　七之二
　　　　叅政范文正公
　　公名仲淹字希文蘇州吴縣人中進士
　　第歷廣德軍司理監㤗州鹽稅以晏元
　　獻公薦爲袐閣校理天聖中通判河中
　　府召爲右司諫岀知睦州徙蘇州就拜
　　天章閣待制權知開封府落職知饒州
　　徙潤州越州復召爲待制知永興軍㑹
　　夏竦爲陜西經略安撫招討使進公龍
　　圖閣直學士以副之兼知延州降知耀
　　州徙慶州環慶路經略安撫縁邊招討
　　使改邠州觀察使辭不拜進樞宻直學
　　士㑹復置陜西四路安撫經略招討使
　　詔公與韓公琦開府涇州元昊請和召
　　拜樞宻副使除叅知政事自請行邊未
　　還以資政殿學士爲陜西四路安撫使
　　知邠州以疾請鄧州徙杭州遷戸部侍
　郎徙青州㑹病甚請潁州未至而薨年
　　六十四
公生二歲而孤母夫人貧無依再適長山朱
　氏旣長知其丗家感泣去之南都入學舎
　掃一室晝夜講誦其起居飲食人所不堪
　而公自刻益苦居五年大通六經之旨爲
　文章論說必夲於仁義(歐陽公撰神道碑○又/遺事云公處南都學舎)
(晝夜苦學五年未甞解衣就寢夜或昬怠輒以水沃/面徃徃饘粥不充日􁀈始食同舎生或饋珎膳皆拒)
(不受○又東軒筆録云公少與劉某同上長白山僧/舎脩學惟煑粟米二升作粥一器經宿遂凝刀畫爲)
(四塊早晚取二塊斷虀十數莖/汁/半盂入少鹽煖而㗖之如此者三年)
范公少冒朱姓舉學究且甚尫瘠嘗同衆客
　見諫議大夫姜遵遵素以剛嚴著名與人
　不𣢾曲衆客退獨留范公引入中堂謂其
　夫人曰朱學究年雖少竒士也它日不唯
爲顯官當立盛名於丗叅坐置酒待之如
　骨肉人莫測其何以知之也年二十餘始
　改科舉進士(記/聞)
公以進士解褐爲廣德軍司理叅軍日抱具
　獄與太守争是非守盛怒臨之公不爲屈
　歸必記其徃復辨論之語于屏上比去至
　字無所容貧止一馬鬻馬徒歩而歸(汪藻撰/祠堂記)
通㤗海州皆濵海舊日潮水皆至城下土田
　斥鹵不可稼穡范文正公監西溪倉建白
　於朝請築捍海堤於三州之境長數百里
　以衛民田朝廷從之以文正爲興化令專
掌役事發通㤗楚海四州民夫治之旣成
　民至今饗其利興化之民徃徃以范爲姓
(記/聞)
晏丞相殊留守南京范公遭母憂寓居城下
晏公請掌府學范公常宿學中訓督學者
皆有法度勤勞恭謹以身先之夜課諸生
讀書寢食皆立時刻徃徃潜至齋舎詗之
　見有先寢者詰之其人紿云適疲倦暫就
　枕耳問未寢之時觀何書其人亦妄對則
　取書問之其人不能對乃罰之岀題使諸
　生作賦必先自爲之欲知其難易及所當
　用意亦使學者凖以爲法由是四方從學
　者輻湊其後宋人以文學有聲名於埸屋
　朝廷者多其所教也(記/聞)
范公服中上宰相書言朝政得失及民間利
　病凢萬餘言王曾見而偉之時晏殊亦在
　京師薦一人爲館職曾謂殊曰公知范仲
　淹捨不薦而薦斯人乎巳爲公置不行冝
　更薦仲淹也殊從之遂除館職頃之冬至
　立仗禮官定議欲媚　章獻太后請　天
　子帥百官獻壽於庭范公奏以爲不可晏
　殊大懼召公責怒之以爲狂公正色抗言
　曰仲淹受明公誤知常懼不稱爲知己羞
　不意今日更以正論獲罪於門下也殊慙
　無以應(記聞○又神道碑云當/太后臨朝時以/至日大㑹前殿/上將率百官爲壽有司)
(巳具公上䟽言/天子無北靣且開後丗弱人主以/強母后之漸其事遂巳○東坡志林云先君奉詔脩)
(太常因革禮求之故府朝正案牘具在考其始末無/諫止之事而有巳行之明驗質之於文忠公公曰范)
(公實諫而卒不從墓碑誤也當以案牘爲正○今按/涑水記聞亦但云奏以爲不可而不言見從與否則)
(蘇公所記疑若可信但諸書皆云/冬至而蘇公獨云朝正則誤也)
又上書請還政　天子不報岀通判河中府
　及　太后崩召拜右司諫時言事者希旨
　多求　太后時事欲深治之公獨以謂
　太后受託　先帝保佑聖躬冝掩其小故
　以全大德初　太后有遺命立楊太妃代
　爲太后公諫曰太后母號也自古無代立
　者繇是罷其冊命(神道/碑)
是歲大旱蝗詔公奉使安撫江淮還以太平
　州貧民所食烏昧草進呈乞宣示六宫戚
　里用抑奢侈(澠水/燕談)
郭皇后廢率諫官御史伏閤争不能得貶知
睦州又徙蘇州歲餘即拜天章閣待制召
　還益論時政闕失而大臣權倖多忌惡之
　居數月以公知開封府素號難治公治有
　聲事日益簡暇則益取古今治亂安危爲
　上開說又爲百官圖以獻曰任人各以其
　材而百職脩堯舜之治不過此也因指其
　遷進遲速次序曰如此而可以爲公可以
　爲私亦不可以不察由是吕丞相怒至交
　論　上前公求對辨語切坐落職知饒州
(神道碑〇又塵史云公尹京時有内侍怙勢作威傾/動中外公抗䟽列其罪䟽欲上家所藏書有言兵者)
(悉焚之仍戒其子曰我上䟽言斥君側霄人必得罪/以死我旣死汝軰勿復仕䆠但於墳側敎授爲業䟽)
(奏嘉納爲罷黜内侍云○又澠水燕談云公貶饒州/謝表云此而爲郡陳優優布政之方必也立朝增蹇)
(蹇匪躬之節天下歎公至誠許國/始終不渝不以進退易其守也)
趙元昊反河西　上復召相吕公乃以公爲
　陜西經略安撫副使遷龍圖閣直學士是
　時新失大將延州危公請自守鄜延捍賊
　乃知延州元昊遣人遺書以求和公以謂
　無事請和難信且書有僣號不可以聞乃
　自爲書告以逆順成敗之說甚辨坐擅復
　書奪一官知耀州未逾月徙知慶州旣而
　四路置帥以公爲環慶路經略安撫招討
　使公爲將務持重不急近功小利於延州
　築清澗城墾營田復承平永平廢寨熟羌
　歸業者數萬户於慶州城大順以據要害
　奪賊地而耕之又城細腰胡盧於是明珠
　滅臧等大族皆去賊爲中國用自邊制乆
　隳至兵與將常不相識公始分延州兵爲
　六將訓練齊整諸路皆用以爲法公之所
　在賊不敢犯人或疑公見敵應變爲如何
　至其城大順也一旦引兵岀諸將不知所
　向軍至柔逺始號令告其地處使徃築城
　至於版築之用大小畢具而軍中初不知
　賊以騎三萬來争公戒諸將戰而賊走追
　勿過河巳而賊果走追者不渡而河外果
　有伏賊旣失計乃引去於是諸將皆服公
　爲不可及公待將吏必使畏法而愛己所
　得賜賚皆以　上意分賜諸將使自爲謝
　諸蕃質子縱其岀入無一人逃者蕃酋來
　見召之卧内屏人徹衛與語不疑居邊二
　歲士勇邊實恩信大洽乃决䇿謀取橫山
　復靈武而元昊數遣使稱臣請和　上亦
　召公歸矣(神道碑〇又名臣傳云仲淹領延安閱/兵選將日夕訓練又請戒諸路養兵畜)
(銳母得輕動夏人聞之相戒曰無以延州爲意今小/范老子腹中自有數萬兵甲不比大范老子可欺也)
(戎人呼知州爲老子大范謂雍也在慶州請以种丗/衡守環州招屬羌千餘帳乆之王師再敗於定川仲)
(淹晝夜領兵赴援賊遂遁去初關輔人心動揺及仲/淹兵出號令嚴明人心遂安/上聞定川之敗頗以)
(西方爲憂謂近臣曰得仲淹出援可無慮及聞其岀/師甚喜〇又澠水燕談云范文正公帥邠延涇慶四)
(郡威德著聞夷夏聳服熟户蕃部率稱曰龍圖老子/至於元昊亦以此呼之○又龍川志云宋公序爲叅)
(知政事欲傾宰相吕申公而未得其要吕公覺之會/范公擅焚元昊國書而以私書復之事至朝廷諸公)
(議之申公謬謂大不可公序信之亟於/上前乞斬/范公申公徐救之公序倉猝失措相次以事罷去范)
(氏子弟至/今恨之)
仁宗時西戍方熾韓魏公爲經略招討副使
　欲五路進兵以襲平夏時范文正公守慶
　州堅持不可是時尹洙爲經略判官一日
　將命至慶州約范公以進兵范公曰我師
　新敗士卒氣沮當自謹守以觀其變豈可
輕兵深入耶以今觀之但見敗形未見勝
勢也洙歎曰公於此乃不及韓公也韓公
嘗云大凢用兵當先置勝敗於度外今公
　乃區區過謹此所以不及韓公也范公曰
　大軍一動萬命所懸而乃置於度外仲淹
　不見其可洙議不合遽還魏公遂舉兵入
　界次好水川元昊設覆全師䧟没大將任
　福死之魏公遽還至半塗而亡者父兄妻
　子數千人號於馬首皆持故衣紙錢招䰟
　而哭曰汝昔從招討岀征今招討歸而汝
　死矣汝之䰟識亦能從招討以歸乎旣而
　哀慟聲震天地魏公不勝悲憤掩泣駐馬
　不能前者數刻范公聞而歎曰當是時難
　置勝敗於度外也(東軒/筆録)
仲淹與韓琦叶謀必欲收復靈夏橫山之地
　邊上謡曰軍中有一韓西賊聞之心骨寒
　軍中有一范西賊聞之驚破膽元昊大懼
　遂稱臣(名臣/傳)
初西人藉爲郷兵者數萬旣而黥以爲軍唯
　公所部但刺其手公去兵罷獨得復爲民
　其於兩路旣得熟羌爲用使以守邊因徙
　屯兵就食内地而紓西人饋輓之勞其所
　設施去而人德之與守其法不敢變者至
　今尤多(神道/碑)
自公坐吕公貶群士大夫各持二公曲直吕
　公患之凡直公者皆指爲黨或坐竄逐及
　吕公復相公亦再起𬒳用於是二公驩然
　相約勠力平賊天下之士皆以此多二公
　然朋黨之論遂起而不能止　上旣賢公
　可大用故卒置群議而用之(神道碑○又邵/氏聞見録曰歐)
(陽公作碑如此文正之子堯夫以爲不然從歐陽公/辨不可則自削去驩然勠力等語歐陽公殊不樂謂)
(蘇明允云范公碑爲其子弟擅於石夲改動文字令/人恨之〇又龍川志曰范文正公篤於忠亮雖喜功)
(名而不爲朋黨早歲排吕申公勇於立事其徒因之/矯厲過直公亦不喜也自饒州還朝岀領西事恐申)
(公不爲之地無以成功乃爲書自咎解仇而去故歐/陽公爲文正神道碑言二公晚年歡然相得由此故)
(也後生不知皆咎歐陽/公予見張公言之乃信)
公爲叅知政事每進見　上必以太平責之
　公歎曰　上之用我者至矣然事有先後
　而革弊於乆安非朝夕可也旣而　上再
　賜手詔趣使條天下事又開天章閣召見
　賜坐授以紙筆使䟽于前公惶恐避席始
　退而條列時所冝先者十數事上之其詔
　天下興學取士先德行不專文辭革磨勘
　例遷以別能否减任子之數而除濫官用
　農桑考課守宰等事方施行而磨勘任子
　之法僥倖之人皆不便因相與騰口而嫉
　公者亦幸外有言喜之爲佐佑㑹邊奏有
　警公即請行乃以公爲河東陜西宣撫使
　至則上書願復守邊即拜資政殿學士知
　邠州兼陜西四路安撫使其知政事纔一
　歲而罷有司悉奏罷公前所施行而復其
　故言者遂以危事中之賴　上察其忠不
　聽是時夏人巳稱臣公因以疾請鄧州(神/道)
(碑○又龍川志云范公以叅知政事出使吕公巳老/居鄭范公徃見之吕公欣然相與語終日問曰何爲)
(亟去朝廷范公言欲經制西事耳吕公曰經制西事/莫如在朝廷之爲便范公爲之愕然〇又東軒筆録)
(亦載此事云吕公問何爲遽出范公曰暫徃經撫兩/路事畢即還矣吕公曰叅政此行必蹈危機豈復再)
(入范公遂去未還/而有邠州之命)
慶曆四年四月戊戍　上與執政論及朋黨
　事叅知政事范仲淹對曰方以類聚物以
　群分自古以來邪正在朝未甞不各爲一
　黨不可禁也在聖鑒辨之耳誠使君子相
　朋爲善其於國家何害(記/聞)
慶曆中劫盗張海橫行數路將過髙郵知軍
　晁仲約度不能禦喻軍中冨民岀金帛具
　牛酒使人迎勞且厚遺之海恱徑去不爲
　暴事聞朝廷大怒時范文正公在政府冨
　鄭公在樞府鄭公議欲誅仲約以正法范
　公欲宥之争於　上前冨公曰盗賊公行
　守臣不能戰又不前守而使民醵錢遺之
　法所當誅也不誅郡縣無復肯守者矣聞
　髙郵之民疾之欲食其肉不可釋也范公
　曰郡縣兵械足以戰守遇賊不禦而又賂
　之此法所誅也今髙郵無兵與械雖仲約
　之義當勉力戰守然事有可恕戮之恐非
　法意也小民之情得醵岀財物而免於殺
　掠理必喜之而云欲食其肉傳者過也
　仁宗釋然從之仲約由此免死旣而冨公
　愠曰方今患法不舉方欲舉法而多方沮
　之何以整衆范公宻告之曰　祖宗以來
　未甞輕殺臣下此盛德之事柰何欲輕壞
　之且吾與公在此同僚之間同心者有幾
　雖　上意亦未知所定也而輕導人主以
　誅戮臣下它日手滑雖吾軰亦未敢自保
　也冨公終不以爲然及二公迹不安范公
出按陜西冨公岀按河北范公因自乞守
邊冨公自河北還及國門不許入未測朝
　廷意比夜徬徨不能寐遶床歎曰范六丈
　聖人也(龍川志○又遺事亦載此事但云淮南盗/王倫與此不同又載公與冨公争於/上)
(前之語曰冦至無備若守臣死之則民盡塗炭今吏/雖不死節而民之完者數萬家誠國家實事所存不)
(細乃與有備而縱賊者例行誅罰恐非/陛下寧失/不經之意退至政事堂昌言曰朝廷異時以四方無)
(事不肯爲郡縣設備吏敢以治城隍閱兵卒爲請者/以狂妄坐之一旦事生不虞吾軰不自引咎專以死)
(責外臣誠有/愧於青史也)
公爲叅政與韓冨二樞並命銳意天下之事
患諸路監司不才更用杜𣏌張昷之軰公
　取班簿視不才監司毎見一人姓名一筆
　勾之以次更易冨公素以丈事公謂公曰
　十二丈則是一筆焉知一家哭矣公曰一
　家哭何如一路哭耶遂悉罷之(遺/事)
歐陽脩余靖蔡襄王素爲諫官時謂之四諫
　四人力引石介執政欲從之時范公爲叅
　知政事獨曰介剛正天下所聞然性亦好
　異使爲諫官必以難行之事責人君以必
　行少拂其意則引𥚑折檻叩頭流血無所
　不爲　主上冨春秋無失德朝廷政事亦
自脩舉安用如此諫官也諸公伏其言而
　罷(東軒/筆録)
慶曆中議㢮茶鹽之禁及减啇稅范文正以
　爲不可茶鹽啇稅之入但分减啇賈之利
　耳行於啇賈未甚有害也今國用未减歲
　入不可闕旣不取之於山澤及啇賈湏取
　之於農與其害農孰若取之於啇賈今爲
　計莫若先省國用國用有餘當先寛賦役
　然後及啇賈㢮禁非所當先也其議遂寢
(筆/談)
皇祐二年吴中大飢殍殣枕路是時范文正
　公領浙西發粟及募民存餉爲術甚備吴
　人喜競渡好爲佛事公乃縱民競渡太守
　日岀宴于湖上自春至夏居民空巷岀遊
　又召諸佛寺主首諭之曰飢歲工價至賤
　可以大興土木之役於是諸寺工作鼎興
　又新敖倉吏舎日役千夫監司奏劾杭州
　不恤荒政嬉遊不節及公私興造傷耗民
　力公乃自條叙所以宴遊及興造皆欲以
　發有餘之財以惠貧者貿易飲食工技服
力之人仰食於公私者日無慮數萬人荒
　政之施莫此爲大是歲兩浙惟杭州晏然
　民不流徙皆公之惠也歳飢發司農之粟
募民興利近歳遂著爲令旣巳恤飢因之
　以成就民利此先王之美澤也(筆/談)
范文正公鎮青社㑹河朔艱食青之輿賦博
　州置場納青民大患輦置之苦公戒民納
　價每㪷三鍰給抄與之以書與博守遣官
　輓金詣博坐倉以倍價招之齎巨榜數道
　介其境則張之且戒曰郡不假廪則寄僧
　舎可也至則貿者山積不五日遂足而博
　斛亦衍斛金尚餘數千緡按等差給還之
　青民因立像祠焉(東齋/記事)
韓魏公言章得象在中書時方天下多弊事
　且有西鄙之患毎與希文彦國以文字至
　兩府輙閉目不應彦國憤惋欲悖之希文
　惜大體不許也(魏公/別録)
韓魏公言希文嘗與吕申公論人物申公曰
　吾見人多矣無有節行者希文曰天下固
　有人但相公不知爾以此意待天下士冝
　乎節行者之不至也(魏公/別録)
范文正言息盗賊誅姦雄浩然無憂乃所以
　爲身謀若未能如是雖州里不可保七尺
　之軀無所措於天地間矣(胡氏傳/家録)
公言幕府辟客須可爲己師者乃辟之雖朋
　友亦不可辟蓋爲我敬之爲師則心懷尊
　奉每事取法於我有益耳(遺/事)
范文正公曰吾遇夜就寢即自計一日食飲
　奉養之費及所爲之事果自奉之費與所
爲之事相稱則鼾鼻孰寐或不然則終夕
　不能安眠明日必求所以稱之者(聞見/後録)
公之子純仁娶婦將歸或傳婦以羅爲帷幔
　者公聞之不恱曰羅綺豈帷幔之物耶吾
家素清儉安得亂吾家法敢持至吾家當
　火於庭(遺/事)
公旣貴常以儉約率家人且戒諸子曰吾貧
　時與汝母養吾親汝母躬執㸑而吾親甘
　㫖未甞充也今而得厚禄欲以養親親不
　在矣汝母又巳早丗吾所最恨者忍令若
曹饗冨貴之樂也(遺/事)
公爲吏部貟外郎岀守時有三婢及官大歷
　二府以至于薨凢十年不増一人亦未甞
　易也(遺/事)
公在杭州子弟以公有退志乗間請治第洛
　陽樹園圃以爲逸老之地公曰人苟有道
　義之樂形骸可外况居室哉吾今年踰六
　十生且無幾乃謀樹第治圃頋何待而居
　乎吾之所患在位髙而艱退不患退而無
　居也且西都士大夫園林相望爲主人者
莫得常遊而誰獨障吾遊者豈必有諸已
　而後爲樂耶俸賜之餘冝以賙宗族若曹
　遵吾言母以爲慮(遺/事)
橫渠張先生言嘗有欲爲公買緑野堂者公
　不肯在唐如晉公者是可尊也一旦取其
　物而有之如何得安寧使耕壞及它人有
　之己則不可取也(程氏/遺書)
公語諸子弟曰吾吴中宗族甚衆於吾固有
　親踈然吾袒宗視之則均是子孫固無親
　踈也吾安得不恤其飢寒哉且自祖宗來
積德百餘年而始發於吾得至大官若獨
　饗冨貴而不恤宗族異日何以見祖宗地
　下今亦何顔以入家廟乎故恩例俸賜常
　均族人并置義田宅云(遺/事)
范文正公輕財好施尤厚於族人旣貴於姑
　蘇近郭買良田數千畒爲義㽵以養群從
　之貧者擇族人長而賢者一人主其岀納
　人日食米一升歲衣縑一匹嫁娶䘮葬皆
　有贍給聚族人僅百口公殁逾四十年子
　孫賢令至今奉公之法不敢廢弛(見澠水/燕談)
范文正公自政府岀歸姑蘇焚黃搜外庫惟
　有絹三千匹令掌吏録親戚及閭里知舊
　自大及小散之皆盡曰宗族郷黨見我生
　長㓜學壯仕爲我助喜我何以報之哉(巵/史)
公以朱氏長育有恩常思厚報之及貴用南
　郊所加恩乞贈朱氏父太常博士曁諸子
　皆公爲葬之歲別爲饗祭朱氏它子弟以
　公廕得𥙷官者三人(遺/事)
范文正公在睢陽遣堯夫到姑蘇般麥五百
　斛堯夫時尚少旣還舟次丹陽見石曼卿
　問寄此乆如曼卿曰兩月矣三䘮在淺土
　欲葬之而北歸無可與謀者堯夫以所載
　麥舟付之單騎自長蘆㨗徑而去到家拜
　起侍立良乆文正曰東吴見故舊乎曰曼
　卿爲三䘮未舉方留滯丹陽時無郭元振
　莫可告者文正曰何不以麥舟與之堯夫
　曰巳付之矣(冷齋/夜話)
范文正公守邠州暇日帥僚属登樓置酒未
　舉觴見衰絰數人營理䘮具者公亟令詢
　之乃寄居士人卒於邠將岀殯近郊賵歛
　棺椁皆所未具公憮然即徹宴席厚賙給
　之使畢其事坐客感歎有泣下者(記/聞)
公爲人作銘文未甞受遺後作范忠獻銘其
　子欲以金帛謝拒之乃獻以所蓄書畫公
悉不收獨留道德經而還書戒之曰此先
　君所藏丗之所寳仲淹切爲宗家惜之母
爲人得也
晏元獻公判南京范希文以大理寺丞丁憂
權掌西監一日晏謂范曰吾一女及笄仗
　君爲我擇壻范曰監中有二舉子冨臯張
　爲善皆有文行它日皆至卿輔並可壻也
晏曰然則孰優范曰冨脩謹張踈俊晏曰
　唯即取冨臯爲壻後改名即冨公弼也爲
善後亦更名方平云(筆/録)
公與南都朱某相善朱且病公視之謂公曰
某常遇異人得變水銀爲白金術吾子㓜
　不足傳今以傳君遂以其方并藥贈公公
　不納強之乃受未甞啓封後其子宷長公
　教之義均子弟及宷登第乃以所封藥并
其術還之(遺/事)
昔錢尚書遹爲洪州職官縁事過鄱陽見彭
　器資值月朔有衣冠數十軰來見彭公設
　拜各人進問起居而退錢在書齋中窺見
　甚訝之因問公此軰何人公曰皆郷里後
　進子弟也錢曰今它處後進必居於位或
　與先生並行何以有此公曰昔范希文自
　京尹謫守是邦其爲政以名教厚俗敦尚
　風義爲先州人仰慕咸傾嚮之遂以成俗
　故至今爲尊長者以父兄自處而不辭後
　進以子弟自任而不敢忽乆之不變也此
　大賢臨政之效可以爲法(見胡氏/傳家録)
公少有大節其於冨貴貧賤毀譽歡戚不一
動其心而慨然有志於天下常自誦曰士
　當先天下之憂而憂後天下之樂而樂也
其事上遇人一以自信不擇利害爲趨捨
其有所爲必盡其方曰爲之自我者當如
　是其成與否有不在我者雖聖賢不能必
　吾豈苟哉(神道/碑)
公爲人外和内剛樂善汎愛䘮其母時尚貧
　終身非賔客食不重肉臨財好施意豁如
　也及退而視其私妻子僅給衣食其爲政
　所至民多立祠畫像其行已臨事自山林
　處士里閭田野之人外至夷狄莫不知其
　名字而樂道其事者甚衆(神道/碑)
蘇軾序公文集曰古之君子如伊尹太公管
　仲樂毅之流其王霸之略皆素定於畎畒
　中非仕而後學者也淮隂侯見髙帝於漢
　中論劉項短長畫取三秦如指諸掌及佐
　帝定天下漢中之言無一不酬者諸葛孔
　明卧草廬中與先主論曹操孫權規取劉
　璋因蜀之資以争天下終身不易其言此
　豈口傳耳受嘗試爲之而僥倖其或成哉
　公在天聖中居大夫人憂則巳有憂天下
　致太平之意故爲萬言書以遺宰相天下
　傳誦至用爲將擢爲執政攷其平生所爲
　無岀此書者今其集二十卷其於仁義禮
　樂忠信孝悌蓋如飢渴之於飲食欲湏臾
　忘而不可得如火之熱如水之濕蓋其天
　性有不得不然者雖弄翰戲語率然而作
　必歸於此故天下信其誠争師尊之孔子
　曰有德者必有言非有言也德之發於口
者也又曰我戰則克祭則受福非能戰也
德之見於怒者也
張横渠謂范文正才氣老成(程氏/遺書)
　　　九之一
　　　　中書舎人曽公
　　公名鞏字子固建昌軍南豐人中嘉祐
　　二年進士第爲太平州司法叅軍召編
　　校史館書籍歷館閣校勘集賢校理兼
　　判官誥院嘗爲　英宗實録院檢討官
　　不踰月罷出通判越州歴知齊襄洪州
　　進直龍圖閣知福州召判太常寺未至
　　改知明州徙亳州又徙滄州入對留判
　　三班院遷史舘脩撰管勾編脩院兼判
　　太常寺元豐五年四月擢試中書舎人
　　九月丁母憂明年四月卒年六十五
爲通判歲飢度常平不足仰以賑給而田居
　野處之人不能皆至城郭至者群聚有疾
　癘之虞前期喻屬縣召冨人使自實粟數
　緫得十五萬石視常平價稍増以予民民
　得從便受粟不出田里而食有餘粟價爲
　平又岀錢粟五萬貸民爲種粮使隨歳賦
　入官農事頼以不乏(弟文昭公/撰行述)
爲州務去民疾苦急姦強盗賊而寛貧弱曰
　爲人害者不去則吾民不寧是時州縣未
　屬民爲保伍公獨行之部中使幾察居人
　行旅出入經宿皆籍記有盗則鳴鼓相援
　又設方略明賞購急追捕且開人自言故
　盗發輙得有葛友者屢剽民家以名捕不
　獲一日自出告其黨公與𫀆帶酒食假以
　騎從輦所購金帛隨之徇諸部中盗聞多
　出自言友智力兼人公外視章顯實欲携
　貳其徒使之不能復合也齊俗悍強喜攻
　刼至是豪宗大姓歛手莫敢動冦攘屏迹
州郡肅清(行/述)
公在齊㑹朝廷變法遣使四出公推行有方
　民用不擾使者或希望私欲有所爲公亦
　不聽也河北發民濬河調及它路齊當出
夫二萬縣𥘉按籍二丁三丁出夫一公括
其隠漏後有至九丁出一夫者省費數倍
又損役人以紓民力㢮無名渡錢爲橋以
濟往來徙傳舎自長清抵博州以逹于魏
　視舊省六驛人皆以爲利其餘力比次案
牘簿書藏之以十五萬計至它州亦然旣
罷州人絶橋閉門遮留夜乗間乃得去(行/述)
在洪㑹歲大疫自州至縣鎮亭傳皆儲藥以
授病者民若軍士不能自飬者以官舎舎
　之資其食飲衣衾之具以庫錢佐其費責
　醫候視記其全失多寡以爲殿最人頼以
　生安南軍興道江西者詔爲萬人備州縣
　暴賦急歛芻粟價踴貴百姓不堪公獨不
　以煩民前期而辦又爲之區處次舎井㸑
　什器皆有條理兵旣過而市里不知也(行/述)
福多佛寺爲僧者利其冨饒争欲爲主守賕
請公行公俾其徒自相推擇籍其名以次
𥙷之授文據廷中却其私謝以絶左右徼
求之敝民出家者三歲一附籍殆萬人闔
府徼賂至裒錢數千萬公至不禁而自止
廢寺二皆囊槖爲姦者禁婦女毋入寺舎
(行/述)
公所至岀教事應下縣責其屬度緩急與之
期期未盡不復移書督趣期盡不報按其
　罪期與事不相當聽縣自言別與之期而
桉與期者即有所追逮州不遣人至縣縣
　母遣人呼其門縣𥘉未甚聽公小則罰典
　吏大則并劾縣官於是莫敢慢事皆先期
　而集民不知擾所省文移數十陪事在州
　者督察勾稽皆有程式分任僚屬因能而
　使公緫攬綱條責成而巳蓋公所領州多
　號難治及公爲之令行禁止吏莫敢不自
　盡政巨細畢舉庭無留事囹圄屢空人徒
　見公朝夕視事數刻而罷若無所用心者
　不知其所操者約且要而聦明威信足以
　濟之故不勞而治也吏民𥘉或憚公嚴巳
　而皆安其政旣去乆而彌思之(行/述)
公自爲小官至在朝廷挺立無所附逺迹權
貴繇是愛公者少爲編校書籍積九年自
　求𥙷外轉徙六州更十餘年人皆爲公慊
　然而公處之自若也公於是時旣與任事
　者不合而小人乗間又欲擠之一時知名
　士往往坐刺譏辭語廢逐公於慮患防微
　絶人逺甚政事㢮張操縱雖出于巳而未
　嘗廢法自用以其故莫能中傷公亦不爲
　之動也(行/述)
天子察公賢欲用公一日手詔中書門下曰
曽鞏以史學見稱士類冝典五朝史事遂
　以爲脩撰近丗脩國史必衆選文學之士
　以大臣監緫未有以五朝大典獨付一人
　如公者公夙夜討論未及屬藁㑹正官名
擢中書舎人不俟入謝諭使就職時自三
省至百執事選授一新除吏日至數十人
　人舉其職事以戒辭約義盡論者謂有三
　代之風　上亦數稱其典雅(行/述)
公性謹嚴而待物坦然不爲疑阻於朋友喜
　盡言雖取怨怒不悔也於人有所長獎勵
　成就之如弗及與人接必盡禮有懷不善
　之意來者俟之益恭至使其人心恱而去
　遇僚屬盡其情未甞有所按謫有以過誤
　抵法者力爲辯理無事而後巳在官有所
　市易取賈必以厚予賈必以薄於門生故
　吏以幣交者一無所受福州無職田歳鬻
　園𬞞収其直自入常三四十萬公曰太守
　與民争利可乎罷之後至者亦不復取也
(行/𫐠)
曽子固𥘉爲太平州司户守張伯玉前軰人
　也歐陽公王荆公諸名士共稱子固文章
　伯玉殊不頋間語子固吾方作六經閣其
　爲之記子固凢謄藁六七終不當伯玉之
　意則謂子固曰吾自爲之其書于紙曰六
　經閣者諸子百家皆在焉不書尊經也云
　云子固始大畏服益自勵於學矣(聞見後/録)
子曽子𥘉見　神宗　上問曰卿與王安石
　布衣之舊安石何如對曰安石文學行義
　不减楊雄然吝所以不及古人曰安石輕
　富貴非吝也對曰非此之謂安石勇於有
　爲吝於改過　上頷之(談/叢)
曽子固罷檢討以錢醇老代之元素曰曽公
　知山隂賤市民田數十頃爲人所訟曽易
　占時在越幕說守倅曰曽宰髙科它日將
　貴顯用兹事敗之可惜父㑹爲明守衰老
　冝與謀俾代其子任咎守倅從之㑹由是
　坐贓追停曽公猶以私坐監當深德易占
　後易占以信州縣宰坐贓英州編管亡匿
　於曽公別墅㑹赦自出俾子固訟冤再劾
復往英州因死焉子固時不奔喪爲郷議
　所貶介甫爲作辨曽子以解之子固及第
　郷人作感皇恩道埸以爲去害也子固好
　依漕勢以陵州依州陵縣依縣陵民(温公/日録)
(○案曽公父死南都杜祈公爲治其䘮時惟公在側/今文集有謝杜公書可見也又荆公作墓誌亦言至)
(南京病卒此云不奔喪/者温公傳聞之悞也)
中書舎人王震序公之文曰南豐先生以文
　章名天下乆矣異時齒髮壯志氣銳其文
　章之慓鷙奔放雄渾瓌偉若三軍之朝氣
　猛獸之抉江湖之波濤煙雲之姿狀一何
　竒也方是時先生自負要似劉向不知以
　韓愈爲何如爾中間乆外徙丗頗謂偃蹇
　不偶一時後生軰鋒出先生泊如也晚還
　朝廷天下望用其學而屬新官制遂掌書
　命於是更置百官舊舎人無在者巳試即
　入院方除目填委占紙肆書𥘉若不經意
　午漏盡授草院吏上馬去凢除郎御史數
　十人所以夲法意原職守而爲之訓敕者
　人人不同咸有新趣而衍𥙿雅重自成一
　家余時爲尚書郎掌付制吏部一日得盡
　觀始知先生之學雖老不衰而大手筆自
　有人也
　　　七之三
　　　　東染院使种公
　　公名丗衡字仲平工部侍郎放之兄子
　　以䕃𥙷將作監主簿歷知涇陽縣通判
　　鳯州坐事流竇州徙汝州監徐州酒簽
　　書同州鄜州判官事遷内殿崇班知青
　　澗城事慶曆三年遷東染院使充環慶
　　路兵馬鈐轄知環州五年卒年六十一
君少尚氣節昆弟有欲㭊其家者君推資産
　與之惟取季父圖書而已(范公撰/墓誌)
种丗衡甞知武功縣用刑嚴峻杖人不使執
　拘之使自凭欄立塼上受杖杖垂畢足或
　落塼則更從一數之人亦服其威信或有
　追呼不使人執帖入郷村但以片紙牓縣
　門云追某人期某日詣縣廷其親識見之
驚懼走告之皆如期而至(記/聞)
种丗衡知澠池縣葺館舎設什器乃至砧􁀋
　匕筯無不畢備客至如歸由是聲譽大振
　縣旁山上有廟丗衡葺之其梁重大衆不
　能舉丗衡乃令縣幹剪髮如手搏者驅數
對於馬前云欲詣廟中教手搏傾城人隨
　徃觀之旣至而不教謂觀者曰汝曹先爲
　我致廟梁然後觀手搏衆欣然趨下山共
舉之須臾而上其權數皆此類(記/聞)
初康定元年春夏戎犯延安我師不利朝廷
　以堡障衆多有分兵之患其間逺不足守
　者即命罷之㓂驕而貪益侵吾疆百姓被
　其毒君時爲大理丞任鄜州從事建言延
　安東北二百里有故寛州請因其廢壘而
　興之以當㓂衝左可致河東之粟右可固
　延安之勢北可圖銀夏之舊有是三利朝
　廷從之以君董役事君膽勇過人雖俯逼
　戎落曽不畏憚與兵民暴露數月且戰且
　城然處險無泉議不可守鑿地百有五十
　尺始至于石工徒拱手曰是不可井矣君
　曰過石而下將無泉耶爾其屑而出之凢
　一畚償爾百金工復致其力過石數重泉
　果沛發飲甘而不耗萬人歡呼曰神乎雖
　虜兵重圍吾無困渇之患矣用是復作數
　井兵民馬牛皆大足自兹西陲堡障患無
泉者悉倣此大蒙利焉旣而朝廷署故寛
　州爲青澗城授君内殿承制知城事(墓/誌)
种丗衡初至青澗城逼近虜境守備單弱芻
粮俱乏丗衡以官錢貸商旅使致之不問
所出入未幾倉廪皆實又教吏民習射雖
僧道婦人亦習之以銀爲射的中者輒與
　之旣而中者益多其銀重輕如故而的漸
　厚且小矣或爭徭役優重亦使之射射中
　者得優處或有過失亦使之射射中則釋
　之由是人人皆能射士卒有病者常使一
　子視之戒以不愈必笞之撫養羗屬親入
其家得歡心爭爲之用㓂至屢破之部落
　待遇如家人有功者或解所服金帶或撤
　席上銀器遺之比數年青澗城遂成冨彊
　於延州諸寨中獨不求益兵運芻粮(記/聞)
胡酋蘇慕恩部落最強丗衡皆撫而用之甞
　夜與恩飲出侍姬以佐酒旣而丗衡起入
　内潜於壁隙窺之慕恩竊與侍姬戯丗衡
　遽出掩之慕恩慙懼請罪丗衡笑曰君欲
　之邪即以遺之由是得其死力諸部有貳
　者使慕恩討之無不克(記/聞)
青澗東北一舎而逺距無定河河之北有虜
　寨虜常濟河爲患君屢使屬羗撃之徃必
　破走前後取首級數百牛羊萬計未甞勞
　士卒也故功多而費寡建營田二千頃歳
　取其利募商賈使通其貨或先貸之本速
　其流轉嵗時間其息十倍乃建白城中芻
　糧錢幣曁軍湏城守之具皆不煩外計一
　請自給有兀二族受夏戎僞署君遣人招
　之不聽即使慕恩出兵誅之死者半歸者
半盡以其地曁牛羊賞諸有功其僣受僞
署如兀二族者百餘帳咸股慄請命納其
　所得文劵袍帶由是屬羗無復敢貳君戒
　諸族各置烽火夏戎時來抄掠則舉烽相
　告衆必介馬而待之破賊者數四(墓/誌)
初种丗衡在青澗爲屬吏所訟不法事按驗
皆有狀鄜延路經略使龐公奏丗衡披荆
棘立青澗城若一一拘以文法則邊將無
　所措手足詔勿問及徙知環州將行别龐
　公拜且泣曰丗衡心膓鐵石也今日爲公
　下淚矣(記/聞)
慶曆三年春范文正公廵邊至爲環慶經略
　使知環州以屬羗多懷貳心宻與元昊通
　以种丗衡素得屬羗心而青澗城巳完乃
　奏徙丗衡知環州以鎮撫之有牛奴訛素
　屈強未甞出見州官聞丗衡至乃來郊迎
　丗衡與約明日當至其帳慰勞部落是夕
　雪深三尺左右曰奴訛凶詐難信且道險
　不可行丗衡曰吾方以信結諸胡可失期
　邪遂冒雪而往旣至奴訛尚寢丗衡蹴起
　之奴訛大驚曰吾丗居此山漢官無敢至
　者公了不疑我邪帥部落羅拜皆感激心
　服(記聞〇又名臣傳云丗衡佯醉卧其帳中奴訛與/其妻環侍不敢離左右旣醒而謂曰我醉卧此爾)
(何不殺我奴訛泣曰是何言耶惟有一/死可報吾父爾自是屬羗無不恱服)
涇原葛懷敏定川之敗戎馬入縱于渭予領
　慶州蕃漢兵往扼邠城又召君分援涇原
即時而赴羗兵從者數千人屬羗爲吾用
自此始君曰羗兵旣可用矣乃復教土人
習弧矢以佐官軍吏民有謀某事辭某事
者君咸使之射從其中否而與奪之坐過
　失者亦用此得贖吏農工啇無不樂射焉
　繇是縁邊諸城獨環不求増兵不煩益糧
　而武力自振夏戎聞屬羗不可誘土人皆
　善射烽火相望無日不備乃不復以環爲
　意(墓/誌)
環原之間屬羗有明珠滅臧康奴三種最大
　素號撗猾撫之則驕不可制攻之則險不
　可入常爲原州患其北有二川通於夏虜
　二川之間有古細腰城慶曆四年叅知政
事范文正公宣撫陜西命丗衡與知原州
　蔣偕共城之丗衡先遣人說誘夏虜以故
　未及出兵争之丗衡以錢募戰士晝夜板
　築旬月而成乃召三種酋長諭以官築此
　城爲汝禦㓂三種旣出其不意又援路已
　絶因而服從丗衡在役所得疾明年正月
　甲子卒屬羗朝夕聚哭其柩者數日青澗
　環州吏及屬羗皆畫像事之八子古診詠
　諮諤訢記誼(記/聞)
始元昊㓂邊王師屢撓虜之氣熖益張常有
　并吞關中之意其將剛浪㖫號野利王某
　號天都王各統精兵于别都(天都失/其姓名)元昊倚
　以爲腹心凢所以能勝我軍皆二將之䇿
　也种將軍方城青澗謀有以去之有王嵩
　者本青澗僧將軍察其堅朴誘令冠帶因
　出師以賊級予之白於帥府表授三班借
　職充經略司指使且力爲辦其家事凢居
　室騎從衣食之具悉出將軍嵩感恩旣深
　將軍反不禮以奴畜之或掠治械繫數日
　嵩雖不勝其苦卒無一辭望將軍將軍知
　可任以事居半年召嵩謂之曰吾將以事
　使汝吾戒汝所不言其苦雖有甚於此者
　汝能爲吾卒不言否嵩泣對曰嵩貧賤無
　狀蒙將軍恩教致身榮顯常誓以死報而
　未知其所况敢辭捶楚乎將軍乃草遺野
　利書書辭大抵如丗間問起居之儀惟以
　數句隱辭如甞有私約而勸其速行之意
　書於尺素且膏以䗶置衲衣間宻縫之告
　嵩此非濵死不得泄如泄之當以負恩不
　能成吾事爲言并以畫龜一幅棗一篰爲
　信俾遺野利嵩受教至野利所居致將軍
　命出棗龜投之野利知見侮笑曰吾素竒
　种將軍今何兒女子見識度嵩别有書索
　之嵩佯目左右旣而荅以無有野利不敢
　匿乃封其信上元昊數日元昊召野利與
　嵩俱西北行數百里至一大城曰興州先
　詣一官寺曰樞宻院次曰中書有數胡人
　雜坐野利與焉召嵩廷詰將軍書問所在
　嵩堅執前對稍稍去巾櫛加執縛至於捶
　楚極苦嵩終不易其言又數日召入一官
　寺㕔事廣楹皆垂班竹箔緑衣小竪立其
　左右嵩意元昊宫室也少頃箔中有人出
　又以前問責之曰若速言死矣嵩對如前
　乃命曵出誅之嵩大號且言曰始將軍遣
　嵩宻遺野利王書戒不得妄泄今不幸空
　死不了將軍事吾負將軍吾負将軍箔中
　急使人追問之嵩具以對乃禠衲衣取書
　以進書入移刻始命嵩就館優待以禮元
　昊於是疑野利隂遣愛將假爲野利使使
　于將軍將軍知元昊所遣未即見命屬官
　日館勞之問虜中山川地形在興州左右
　言則詳迫野利所部多不能悉適擒生虜
　數人因令隙中視之生虜能言其姓名果
　元昊使將軍意决乃見之將軍燕服據案
　坐屬官皆朝衣抱文籍鳬鴈侍左右於是
　賔賛引使者出拜使者傳野利語將軍慢
　罵元昊而稱野利有心内附乃厚遣使者
　曰爲吾語若王速决無遲留也度使者至
　嵩即還而野利巳報死矣將軍知謀巳行
　因欲并間天都又爲置祭境上作文書於
　版以弔多述野利與天都相結有意本朝
　悼其垂成而失其文雜紙幣伺有虜至急
　爇之以歸版字不可遽滅虜人得之以獻
　元昊天都以此亦得罪元昊旣失二將乆
　之始悟爲將軍所賣遂定講和之䇿焉西
　師旣平天子録諸將功元帥蔽將軍不以
　聞將軍不自辨至于終身嘉祐元年其子
　古詣匭訴之事下御史府按驗如古狀不
　誣詔付史官於是士大夫始知將軍之功
　將軍果决縱撗有城府不測人也舉秦之
　人皆能道之(吕與叔文集後記聞筆談所/載與此小異疑當以此爲正)
初洛苑副使种丗衡在青澗城欲遣僧王嵩
　入趙元昊境爲間召與之飲謂曰虜若得
　汝考掠求實汝不勝痛當以實告邪嵩曰
誓死不言丗衡曰先試之乃縳嵩於庭而
掠之數百嵩不屈丗衡曰汝眞可也時元
昊使其妻之兄弟寗令之舅野利旺榮及
剛浪㖫分將左右廂兵最用事丗衡使嵩
爲民服齎書詣旺榮且遺之棗及畫龜旺
榮鎻嵩囚地牢中且半歳所㑹元昊欲復
歸中國而先耻自言乃釋嵩囚使旺榮遺
　邊將書遣教練使李文貴送嵩還曰曏者
　种洛苑書意欲更求通和邪邊將送文貴
　及嵩詣延州時龐公爲經略使巳奉朝㫖
　招納元昊始遣文貴徃來議其事奏嵩除
　三班借職(記/聞)
寳元中党項犯邊有明珠族首領驍悍最爲
　邊患种丗衡爲將欲以計擒之聞其好擊
　鼓乃造一馬持戰鼓以銀裹之極華煥宻
　使諜者陽賣之入明珠族後乃擇驍卒數
　百人戒之曰凡見負銀鼓自隨者併力擒
　之一日羗酋負鼓而出遂爲丗衡所擒又
　元昊之臣野利常爲謀主守天都山號天
　都大王與元昊乳母白姥有隙嵗除日野
　利引兵巡邊深渉漢境數宿白姥乗間乃
　譛其欲叛元昊疑之丗衡甞得蕃酋之子
　蘇吃曩厚遇之聞元昊甞賜野利寳刀而
　吃曩之父得幸于野利丗衡因使吃曩竊
　野利刀許之以縁邊職任錦袍眞金帶吃
　曩得刀以還丗衡乃唱言野利巳爲白姥
　譛死設祭境上爲祭文叙嵗除日相見之
　歡入夜乃火燒紙錢川中盡明虜見火光
　引騎近邊窺覘乃佯委祭具而銀器千餘
　兩悉棄之虜人爭取器皿得元昊所賜刀
　及灰爐中見祭文已燒盡但存數十字元
　昊得之又識其所賜刀遂賜野利死野利
　有大功死不以罪自此君臣猜貳以至不
　能軍平夏之功丗衡計謀㞐多當時人未
甚知之丗衡卒乃録其功贈觀察使(筆/談)
王荆公言於　神宗曰人不堪擾只如今歳
　一教則何由得精臣以爲唯有修种丗衡
　之法誘令邊人皆知習兵可使抗敵則兵
　可省邊備不待勞費而自足要如丗衡有
　智略能用間精宻則難得若但如丗衡誘
　邊人習兵中人皆可以爲之　上曰教人
　勇擇才武者入宿衛此亦可以誘邊人習
　兵但令邊將爲如此事湏寛假之勿拘以
　文法彼乃可爲對曰誠當寛假察則當詳
　宻若但寛假而察不能詳宻則小人因縁
　廢法亂紀更爲邊害不可不謹也凡今責
　邊將則所急者不過數條其餘則一切可
闊略如此則人材易得就最所急者是使
邊人自知習兵先王能以中國禮樂兼夷
　狄所長此所以能勝夷狄使邊人知習兵
乃亦所謂兼夷狄之所長也要在舉人之
　所利者以加之於習兵之人不待令而自
勸矣且丗衡獨以一守私爲之尚能如此
　今又上承朝廷所以利道之者衆則其見
　効又當倍於丗衡矣(王荆公/日録)
五朝名臣言行録卷第七
　　　九之二
　　　　翰林學士曽文昭公
　　公名肇字子開中書舎人鞏之季弟中
　　進士第調台州黄嵓簿居鄭州守聞其
　　賢薦爲州教授　神宗召對擢崇文院
　　校書兼國子監直講元豐元年爲國史
　　院編脩官除吏部郎中遷右司元祐𥘉
　　擢起居舎人遷中書舎人以寳文閣待
　　制知潁州徙陳州應天府七年還朝守
　　禮部侍郎復岀知徐州紹聖𥘉徙知瀛
　　州坐史事奪一官知滁州徙㤗州海州
　　徽宗即位除中書舎人翰林學士兼侍
　　讀岀知陳州徙南京楊州定州崇寧元
　　年落職知和州道除舒州靈仙觀奪兩
　　官徙居岳州又貶濮州團練副使汀州
　　安置徙台州復朝散郎還居潤州里第
　　大觀元年卒年六十一
王荆公當國數稱公於　上前　上見公首
　問所從學以兄鞏對　上黙然
同知太常禮院自秦以來禮文殘缺先儒各
　以臆說無所稽據公在職多所釐正親祠
　皇地祇於北郊蓋自公發之雖衆議不同
　而公獨引經辨析詞旨精慤故異論莫能
　奪其議明堂配饗徧及五帝𥘉雖不合後
　亦卒見施用(楊文靖公/撰公行𫐠)
曽肇爲集賢校理兼國子監直講脩將作監
　勑㑹其兄論市易事𬒳責執政怒未巳遂
　盡罷肇主判滯於館下最爲閑冷又多希
　旨窺伺之者衆皆危之曽處之恬然無愠
　旣而曽魯公公亮薨肇撰次其行狀　上
　覧而善之即日有旨除史院編脩官(東軒/筆録)
哲宗嗣位　宣仁太后垂簾聽政用司馬温
　公吕申公爲宰相士多傳時自効公獨挺
　然不爲丗變所移由是諸公益賢之知其
　有常德也(行/述)
門下侍郎韓公維靣奏范百禄所爲不正及
　有非理事十餘件簾中怒甚以爲輔臣奏
　劾臣寮當公行具章䟽明論曲直旣無明
　文何異䜛毀黜知鄧州公不草制兩上章
　論之曰維執政爲朝廷别白邪正是非真
　得大臣體雖案牘不具出於口奏豈可便
　謂之欺君大臣參與國論臧否人物不必
　一一湏形文字顧所言當與不當行之人
　心服與不服耳今　陛下責維徒　奏而
　巳遂謂有欺君之意臣恐命下之日人心
　眩惑謂　陛下以疑似之罪逐大臣恐於
　陛下盛德不爲無損執政大臣自此以維
　爲戒無敢開口論議臧否人物君臣上下
　更爲形迹恐非　陛下推赤心待大臣之
　誼亦非大臣展布四體以事　陛下之道
　也竟以它舎人行下事雖不從士論韙之
(行/述)
諌官王覿言執政忤旨落職知潤州公封還
　詞頭言覿之一身岀入内外不足爲重輕
　而　陛下寄腹心於大臣寄耳目於臺諌
　二者相湏不可闕一今覿一言論及執政
　即日去之是何異愛腹心而塗耳目豈不
　殆哉上悟加覿直龍圖閣(行/𫐠)
太皇太后受冊有司檢用　章獻明肅太后
　故事當御文德殿公奏䟽曰伏見　太皇
　太后聽政以來止於延和殿垂簾視事受
　契丹人使朝見亦止御崇政殿未甞出踐
　外朝蓋外朝天子之正宁　太皇太后崇
　執謙德不欲臨御以爲天下後丗法推此
　言之受冊外朝殆非　太皇太后之意特
　以故事當然耳切詳故事天聖二年兩制
　定　皇太后受冊於崇政殿　仁宗自出
　聖意特詔有司改文德殿此蓋人主一時
　之制非典法也願下明詔屈從天聖二年
　兩制之議受冊於崇政殿仰稱　太皇太
后克巳復禮謙恭㧕損之盛德中批令學
士院降詔如公所請是歲坤成節禮官建
議於崇政殿上壽用天聖三年故事三省
樞宻院特降朝旨引九年㑹慶殿上壽如
乾元節之儀公奏䟽曰　太皇太后昨降
詔書以謂不敢自同於　章獻太后今此
舉似與前後夲末不相稱殆非　太皇太
后之意特執政大臣出於不思耳䟽入從
之(行/述)
四年春旱甚中丞李公常請罷春宴執政難
　之公率彭公汝礪上䟽曰天菑方作民食
　未充正君臣側身畏懼憂恤百姓之時乃
　相與飲食燕樂恐無以消復天變導迎和
　氣翼日有旨罷宴二公在朝論事數與時
　忤至是浸不容矣當是時丞相范公純仁
　左丞王公存論議多與二公合異意者欲
　盡去之㑹有以蔡丞相確安州詩上者諫
　官交章以爲謗訕謫新州范王二公争之
　不能得同時罷去先是公與彭公約當制
　者必極論之㑹公除給事中未拜彭公當
制言甚力諫官多前日與公論異者言彭
　公實公使之誣以賣友公不自辨固辭新
命請外章四上除寳文閣待制知頴州(行/述)
在潁濬清河百餘里以通東南物貨人至今
　頼之部使者議開八丈溝䟽陳蔡積水潁
　人素以爲患公距其議使者以語訹公復
移書折之及徙陳執論益堅人於是知公
非私於一州也(行/𫐠)
移知應天府宋當東南孔道宴勞無虚日公
　曰飾厨傳以邀往來之譽吾不爲也乃積
　公帑之餘大興學校親加訓導飬成人材
　爲多(行/𫐠)
哲宗𥘉祀南郊有詔合祭天地如祖宗故事
　公守前議論之語甚厲不報乃拜章自劾
　徙刑部不拜請去不巳除知徐州(行/𫐠)
哲宗旣親政追用舊臣盡復熈豐之法數稱
　公議禮有守及公入對　不及垂簾事所
　陳皆國家大體以謂人主雖有自然之聖
　質必頼左右前後皆得其人以爲政之夲
　冝於此時(御/名)選忠信端良博古多聞之士
　置諸左右以參諷議以備顧問與夫深處
　法宫之中親近䙝御之徒其損益相去萬
　萬矣忤貴近意故不得留(行/𫐠)
時元祐諸公皆流竄嶺表最後謫前史官范
　祖禹等以實録譏訕爲罪𥘉實録成公與
　陸佃林希以嘗在局例轉一官公奏臣不
　逮成書不可因人之功以叨賞典累辭不
　許至是希爲中書舎人納所遷官在職公
　耻自陳以覬幸免遂與佃俱奪一官降小
　郡以公知滁州御史言希不當與公異佃
與奏書不當與公同乃削佃職除公集賢
　殿脩撰守滁(行/𫐠)
元符三年　上皇即位　欽聖太后權同聽
斷一日二府奏事簾中宣諭曰　神宗在
宫中嘗稱曽肇可用召還除中書舎人即
日請對言治道在廣言路而巳　祖宗以
來數詔百官使以次對　神宗舉而行之
於熈寧之𥘉以興起事功爲後丗法願
陛下迹　神考之故事脩轉對之制下不
諱之令明詔百官下及民庶得極言時政
無有所隱然後擇其善者而行之且報之
　以賞大則加以爵秩小則錫之金帛其言
　不足採若狂妄抵捂者一切置之不以爲
罪庶以鼓動天下敢言之氣㑹日蝕四月
朔故事當降詔求直言特命公草詔因具
著所以言於　上者敷告中外於是投匭
者日以千數故　上得盡聞天下事(行/述)
元祐士大夫再以赦甄叙或復舊職典方靣
　公奏生者蒙恩巳厚矣唯是游䰟枯􁎞未
　𬒳聖澤請如冦準曹利用故事還其所奪
官職及夲家恩澤又乞如　祖宗朝每大
赦後置看詳編配罪人一司命官典領使
流竄廢錮之人均𬒳恩施皆見納用(行/𫐠)
公嘗奏言近丗帝王善爲治者莫如唐太宗
善言治者莫如唐陸贄太宗正觀之治論
者謂庶幾成康史官掇其大者別爲一書
謂之正觀政要陸贄事唐德宗知無不言
言無不盡要其歸必夲於帝王之道必稽
　於六藝之文此二書雖一代之文章實百
　王之龜鑑伏願　陛下退朝之暇紬繹經
　史之餘取此二書置之坐右留神省覽發
　言行事以此爲準庻於盛德有𥙷萬一(行/𫐠)
給事中二人相繼封駮除目三省進呈令中
　書舎人書讀行下公言三省各有職守不
　相侵踰門下所以駮正中書違失故中書
　舎人不兼給事中職事恐因此隳壞官制
　有損治體(行/述)
諫官陳瓘以言及東朝與政事𬒳謫公適館
　伴虜使事畢還家即奏書　兩宫曰瓘昨
　者所論臣雖不知其詳以詔旨觀之瓘言
　雖狂其意則忠何則瓘以踈逺小臣妄意
　宫闈之事披冩腹心無所顧避此臣所謂
　狂也　皇太后有援立明聖不丗之大功
　有前期歸政過人之盛德萬一有纎毫可
　以指議則於清躬不爲無累瓘以憂君之
　誠陳預防之戒欲以開悟聖心保全盛羙
　忘身爲國臣子所難此臣所謂忠也以臣
　愚計　皇帝以瓘所言狂率而逐之　皇
　太后以天地之量隱忍包容特下手書而
　留之則天下之人必曰　皇帝恭事母儀
　不容小臣妄議其孝如彼　皇太后功德
　巍巍而能含洪光大雖有狂言不以爲罪
　其仁如此兩誼俱得豈不美哉𥘉瓘得罪
　左右無敢言者公獨盡言請復瓘舊職其
　犯顔嬰鱗率此類也(行/述)
先是禮部議　哲宗升祔冝於太廟殿増一
　室公獻議稱書禮記皆云七廟　國朝自
　僖祖而下至　仁宗始備七丗故　英宗
　祔廟則遷　順祖　神宗祔廟則遷　翼
　祖三昭三穆合於典禮今　大行皇帝於
　神宗父子也如禮官所議更増一室則廟
　中當有八世四昭三穆考於典禮未有合
　者　大行皇帝祔廟當與　神宗爲昭穆
　上遷　宣祖以合禮文七丗三昭三穆之
　誼時爲禮部者方執政故公議見絀時議
　者又言　上當爲　哲宗服期從兄弟之
　服公在邇英讀史記至堯崩三年之䘮畢
　因言堯舜同岀黄帝舜且爲堯喪三年者
　舜嘗臣堯故也侍讀温益進言曰史記丗
　次不足信若堯舜同出則舜娶堯女爲娶
　從祖姑公以史記丗次禮記祭法大傳之
　說質於　上前益語塞(行/述)
時有陳大中至正之論者以元祐紹聖均爲
　有失魯公稱上命命公推此意爲詔諭天
　下公見　上言　陛下欲建皇極以消弭
　朋黨湏先分君子小人賞善罸惡不可偏
　廢開說甚至巳而詔自中岀　上命魯公
　相公適視草禁中因舉數事爲戒所謂休
　息百姓緫核庶工甄叙材良敦獎正直澄
　清風俗振肅紀綱退與魯公言未嘗不丁
　寧反復以此也夲朝學士弟草兄制惟韓
　氏與公無它比也士論榮之(行/述)
朝廷更茶法内侍閻守懃主之公謂與民争
　利不可爲是時守懃方用事勢傾中外非
　守義弗渝無敢忤其意也
建中靖國元年太史復奏四月朔太陽當蝕
　公請對極言因陳天人精祲之說至誠懇
　激言發涕下(行述〇桉公集此劄子云連年日食/正月歲旦赤氣亘天變不虚生必有)
(所自意者/陛下簡儉清浄之化或衰於前而宫室/服玩之侈聲色技藝之好或萌於心與抑刑獄滋彰)
(之敝復生而閭里有不安者與不然則朝廷上下忠/邪賢不肖有未辨而政令賞罸有未當與抑左右前)
(後有阿䛕壅蔽竊弄威福之人而四方萬里銜冤失/職之民有不得伸者與此冝/陛下反復循察萬一)
(有之固當痛自尅責改過不吝使皆無之猶湏戒慎/不暏恐懼不聞博延忠良使之交儆庶以荅塞天変)
(轉災/爲祥)
元祐士大夫再𬒳降黜公義不獨全請與俱
　貶言者繼之落職知和州(行/述)
魯公巳罷政言路率公素所不合者未敢誦
　言排公迺言元符末有外臣上書議及宫
　禁因䟽大臣數人嘗有是議而竄公名其
　間坐奪兩官徙居岳州明年秋治上封事
　異趣者千餘人因追咎公草求言詔貶濮
　州團練副使汀州安置在汀二年杜門不
與人接日閱書數卷而巳室内僅容一榻
坐卧其中若將終身焉人不堪其憂而公
處之𥙿如也(行/述)
公天資仁厚而剛大之氣睟然見於顔靣望
　之若不可犯而即之則温然可親不問知
其爲成德君子也與人交無逺近踈戚之
間不爲虚詞飾貌一以誠意引掖後進惟
恐不及一經品目人人自好自少力學於
六經百氏之書無所不究含英茹實以畜
　其德非如丗儒徒摭其華雕繪組織爲辭
　章而巳經綸之業蓋其素所藴積也故其
　在朝則以論思之責爲巳任出藩于外則
　所至有成績瀛州救荒之政全活者不可
　以數計至其受代則民挽留之圯道闔門
　而不得去更十一州若此類不可悉數家
　素貧未嘗屑意有無而以字孤振乏爲急
　由布衣以至處顯視其居處𬒳服飲食無
　少異殁之日陳無新衣薦無完衾帷帳器
　用質素敝惡闔門千指無所歸聞其風者
　雖庸夫賤隷皆歎息爲之泣下(行/述)
曾子開端嚴可畏有大臣之風若其軰流雖
　位崇望重少不以言語禮貌牢籠人者殊
　爲失體(龜山語録又云曽子開不以顔色語言假/借人其/重爲得大臣之體於今可以庻)
(幾前軰風流者/惟此一人耳)
五朝名臣言行録卷第八之一
　　　　丞相潁國龐莊敏公
　　公名籍字醇之單州武成人中進士第
　　歷黃州司理叅軍開封府法曹知襄邑
　　縣擢群牧判官殿中侍御史開封府判
　　官出爲廣東福建轉運使景祐三年爲
　　侍御史元昊反爲陜西體量安撫使降
　　知汝州除陜西轉運使進龍圖閣學士
　　知延州兼經略安撫招討使元昊旣稱
　　臣召爲樞密副使改叅知政事拜樞宻
　　使進同中書門下平章事罷知鄆州拜
　　昭德軍節度使知并州復爲觀文殿大
　　學士知青州徙定州召還京師以太子
　　太保致仕薨年七十六
明道中召入爲殿中侍御史　章獻太后崩
　章惠太后欲踵之臨朝公奏燔閤門所掌
　垂簾儀制以沮其謀　仁宗始專萬機冨
　於春秋左右欲以竒巧自媚後苑珠玉之
　工頗盛於前日公上言今螽螟爲災民憂
　轉死北有耶律西有拓䟦　陛下安得不
　以儉約爲師奢靡爲戒重惜國用以徇民
　之急　上深納其言中丞孔公道輔甞謂
　人曰今之御史多承望要人風指隂爲之
　用獨龐君天子御史耳(司馬公/撰墓誌)
爲開封判官尚美人方有寵遣宦者稱教旨
　免工人市繇公上言　祖宗已來未有美
　人敢稱教旨干撓府政者　上怒抶宦者
　切責美人仍詔諸官府自今有傳宫中之
　命皆毋得施行龍圖閣學士范諷喜放曠
　不遵禮法士大夫多慕效之又爲姦利事
　公屢奏其狀不報會使廣南將行復奏言
　之且曰苟不懲治則敗亂風俗將如西晉
　之季不可不察有詔置獄以覈其實獄成
　諷坐貶仍下詔戒天下風俗(墓/誌)
慶曆元年延安缺帥以公爲之明年除延州
　觀察使不拜延安自五龍川之敗戎落民
　㞐焚掠幾盡距郭無幾悉爲㓂境人心危
　懼公至𥙷綻茹漏聚用增備撫民以仁馭
　軍以嚴戍兵近十萬未有壁壘多寄止民
　家無秋毫敢犯民者諸將欲出兵公必召
　問方畧取其所長而誨其所短告以賞罰
　巳而必行由是諸將莫敢不盡力出輒有
　功是時元昊數犯邊覆軍殺將而獨不近
　鄜延間或小入輒以敗去故地爲虜所據
　者公悉逐之築十一城於險要其腹中可
　食之田盡募民耕之延安遂爲樂土㑹朝
　廷益厭兵欲赦元昊之罪以詔書命公招
　懐之公曰虜驟勝方驕若遣人說之彼益
　偃蹇不可與言先是元昊用事之臣野利
　旺榮遣其牙校李文貴來公留之於邊至
　是召之自從公所喻以逆順禍福遣還文
　貴尋以旺榮等四人書來用敵國禮公以
　其不遜未敢復書請於朝朝廷急於息民
　命公復書勿拒稱旺榮等爲太尉且曰元
　昊果肯稱臣雖仍其僣名可也公上言僣
　名理不可容臣不敢奉詔太尉天子上公
　非陪臣所得稱今方抑止其僣而稱其臣
　爲上公恐虜滋驕不可得臣旺榮等與臣
　書自稱寧令謨寧令此虜中之官中國不
　能知其義可以無嫌臣輙從而稱之朝廷
　善之旺榮等又請用小國事大國之禮公
　曰此非邊帥所敢知也而主若遣使者奉
　表以來乃敢導致於朝廷耳是時朝廷方
　修復涇原公恐虜猝犯之敗其功乃留連
　其使數與之講議雖抑止其僣亦不决然
　絶也如是踰年元昊乃遣其臣賀從勗來
　自稱男邦面令國兀卒郎霄上書父　大
　宋皇帝公使謂之曰天子至尊荆王叔父
　也猶奉表稱臣今名體未正不敢以聞從
　勗曰子事父猶臣事君也使從勗得至京
　師而　天子不許請更歸議之公上言虜
　自背誕以來雖屢戰得氣然䘮和市之利
　民甚愁困今其辭禮寖順必誠有改事中
　國之心願聽從勗詣闕更選使者往至其
　國以詔旨抑之彼必稱臣凡名稱禮數及
求匄之物當力加裁損必不得已乃少許
　之若所求不違恐犲狼之心未易盈厭也
朝廷皆從其䇿元昊果稱臣冊命爲夏國
　主(墓/誌)
莊敏公爲鄜延招討使元昊効順公召李誠
　之問其信否誠之曰元昊數欺中國故疑
　之今則可信也元昊向得歳賜而不用積
　年而後叛今用兵數歳雖戰屢勝而所攻
　不克田里所掠不辦一日之費向來之積
　費巳盡矣故罷兵耳然公毋以爲功歸之
　朝廷則兵可罷竊計諸公不以此與人也
　公未以爲然旣而果遣兩人以他事使虜
　過延問朝廷議罷兵云何皆曰不知及還
　與虜使王延壽來公召㑹兩人問延壽來
　意又曰不知公曰延壽黠虜與君來而君
且不知耶召禆將曰問王延壽何來吾爲
将而不與知邪亟書所奏事來不然且遣
還兩人大懼乃以情告願還使者公曰軍
　令不可反君自止之而書其事來兩人具
　以事聞公自是異李焉(談/叢)
元昊旣効順而不肯臣請稱東朝皇帝爲父
　國號吾祖年用私號求割三州十六縣地
　朝議彌年不决旣而報書年用甲子國號
　易其一字虜使過延公坐堂上召虜使立
　前而謂曰爾主欲戰則戰今不戰而降則
朝廷所賜藩臣詔與頒朔封國皆有常制
　不必論自古夷狄盗中國之地則聞之未
聞割地與夷狄也三州十六縣豈可得耶
使曰清逺故屬虜且墳墓所在故欲得耳
　公曰中國所失州縣今未十年若論墳墓
所在則中國多矣使語塞公曰爾主旣受
封歳禄多少此則可議餘不足論虜使畏
服(談/叢)
公在延州治州城及諸寨皆募禁軍爲之軍
行出塞則使因糧於敵馬芻皆自刈之還
　卑其直民無飛輓之勞及去民遮道泣曰
公用兵數年未甞以一事煩民雖以一子
　爲香焚之猶不足報也追送數驛乃去(墓/誌)
文公爲相龐公爲樞宻使以近丗養兵之弊
　在於多而不精故國用困竭於是大加簡
　閱揀放爲民者六萬餘人減其衣糧之半
　者二萬餘人衆議紛然以爲不可施昌言
李昭亮尤甚皆言衣食於官乆不願爲農
　又皆習弓刀一旦散之閭閻必皆爲盜賊
　上亦疑之以問二公二公曰今公私困竭
　上下遑遑其故非他正由畜養冗兵太多
　故也今不省去無由蘇息萬一果有聚爲
　盗賊者二臣請以死當之旣而昭亮又奏
　兵人揀放所以如是多者大抵皆縮頭曲
　膕詐爲短小以欺官司耳公乃言兵人苟
　不樂歸農何爲詐欺如此　上意乃决邊
　儲由是稍蘇後數年王德用爲樞宻使許
　懷德爲殿前都指揮使復奏選廂軍以𥙷
　禁軍増數萬人(東軒筆録○又記聞云傅永曰皇/祐二年詔陜西揀閱諸軍及新保)
(捷年五十以上若短不及格四指者皆免爲民議者/紛然以爲邊事未可知不冝减兵又云停卒一旦失)
(衣粮歸郷閭間必相聚爲盗賊縁邊諸將争之尤甚/是時文公爲執政龐公爲樞宻使固執行之不疑是)
(歳陜西所免新保捷凡三萬五千餘人皆歡呼返其/家其未免者尚五萬餘人皆悲涕恨巳不得去永曰)
(陜西縁邊計一歳費七十貫錢養一保捷是歳邊/費凢减二百四十五萬貫陜西之民由是稍蘇)
公爲相專以公忠便國家爲事不以官爵養
　私交取聲譽端明殿學士程公戡知益州
　將行上俾公諭之曰戡還當處以兩府公
　曰兹事出於上恩臣不敢與聞卒不與言
(墓/銘)
廣源蠻儂智髙反詔以樞宻副使狄青爲宣
　撫使討之言事者以青武人不足專任固
請以侍從文臣爲之副　上以訪公公以
青必能辦賊請專以委之於是詔嶺南用
兵皆受青節度卒破智髙(墓誌○此事詳見/狄武襄公事中)
近丗臺官進用太速公舉舊制御史秩滿以
大藩處之内侍省都知王守忠侍　上乆
求領節度使　上以問公公曰自宋興以
來未有内臣爲節度使者　陛下至孝凢
祭祀文物事有毫髮關於宗廟者未甞不
兢兢畏敬况　祖宗典法又可隳邪　上
　乃止由是内外怨疾頗多(墓/誌)
始平公自鄆徙并過京師謁　上是時　上
　新用文冨爲相自以爲得人謂公曰朕新
　用二相如何公曰二臣皆朝廷髙選　陛
　下拔而用之甚副天下之望　上曰誠如
　卿言文彦博猶多私至於冨弼萬口同詞
皆云賢相也始平公曰文彦博臣頃與之
　同在中書詳知其所爲實無所私但惡之
　者毀之耳况前者𬒳謗而出今當愈畏敬
　矣冨弼頃爲樞宻副使未執大政朝士大
　夫未有與之爲怨者故交口譽之冀其進
用而巳有所利焉若冨弼以　陛下之爵
禄樹私恩則非忠臣何足賢也若一以公
議槩之則向之譽者將轉而爲謗矣此
陛下所冝深察也且　陛下旣知二臣之
賢而用之則當信之堅任之乆然後可以
責成功若以一人之言進之未幾又以一
　人之言疑之臣恐太平之功未易可致也
　上曰卿言是也(記/聞)
至和三年以災異詔中外咸言得失公宻䟽
　曰太子天下本今　陛下春秋固方盛然
　太子不豫建使四方無所係心願擇宗室
　之冝爲嗣者蚤决之羣情旣安則大異可
　塞矣臣歷位將相恐先犬馬無以報雖冒
　萬死而不悔也(王禹玉撰/神道碑)
虜盗耕屈野河田朝廷恐益復侵邊遣使更
　定其地旣而召虜人不至公遂禁邊母與
　和爲市虜人怨之日夜聚兵境上公又戒
　毋得輙舉師乆之虜且去公命通判并州
　司馬光詣麟州與知州武戡計事戡乃請
　築二堡于屈野之西使虜不敢耕故地光
　還公雖許之而堡實未築也巳而虜兵輒
　復聚管勾麟府兵馬郭恩走馬承受公事
　黄道元乃與戡擅率兵至忽里堆欲出其
　不意以擊之㑹伏發恩道元皆戰没而戡
　僅以身免未幾虜送道元歸詔御史鞠之
　乃言與戡等行視堡地因爲虜所掩公坐
　是罷節度使復爲觀文殿大學士知青州
　於是司馬光上書曰擅議築堡臣光實陳
　之今戡等輕出亡師傷國威重罪在臣光
　公聞亦上奏自咎皆不報(神道/碑)
知定州請老召還京師公陳請不巳或謂公
今精力克壯年少所不及　主上注意方
厚何遽引去若此之堅公曰必待筋力不
攴　明主厭棄然後乃去是不得巳豈止
足之謂耶凡上表者九手䟽二十餘通朝
廷不能奪五年聽以太子太保致仕(墓/誌)
公好學出於天性雖耋老家㞐常讀書賦詩
　以自娯至忘飢渇寒暑子弟雖愛之甚常
莊色以誨之閨門燕㞐人不見其有惰容
其爲治以愛民爲主明練法令以平心處
　之常曰凡爲大臣尤冝秪畏繩墨豈得自
　恃貴重亂天子法耶唯治軍差嚴有犯輙
　以便冝從事或斷斬刳磔或累笞取斃軍
　中股栗然能察知其勞苦至於廬舎飲食
　無不盡心爲之區處使皆完美故所至士
　卒望風聳畏而終無怨心遇僚屬謙恭和
　易有所關白苟可取雖文書巳行立爲更
　易無愛吝心(墓/誌)
　　　九之三
　　　　内翰蘇文忠公
　　公名軾字子瞻老蘇先生之長子中進
　　士第再中制䇿優等除大理評事簽書
　　鳯翔府判官召試直史館丁父憂服除
　　攝開封府推官通判杭州知宻徐湖三
　　州逮赴詔獄以黄州團練副使安置移
　　汝州　哲宗即位復朝奉郎知登州召
　　爲禮部郎中起居舎人元祐二年遷中
　　書舎人翰林學士兼侍讀出知杭州六
　年召爲翰林承旨出守頴州復以兵部
　尚書召還兼侍讀尋遷禮部兼端明殿
　翰林侍讀二學士出知定州紹聖元年
　　以夲官知英州貶寧逺軍節度副使惠
　　州安置又貶瓊州別駕昌化軍安置徙
　　廉州再徙永州復官監成都府玉局觀
　　建中靖國元年卒年六十六
公生十年而先君宦學四方太夫人親授以
書聞古今成敗輙能語其要太夫人嘗讀
東漢史至范滂傳慨然太息公侍側曰某
　若爲滂夫人亦許之否乎太夫人曰汝能
　爲滂吾頋不能爲滂母耶(弟黄門公/撰墓誌)
嘉祐二年歐陽文忠公考試禮部進士疾時
　文之詭異思有以救之梅聖俞時與其事
　得公論刑賞以示文忠文忠驚喜以爲異
　人欲以冠多士疑曽子固所爲子固文忠
　門下士也乃寘公第二復以春秋對義居
　第一以書謝諸公文忠見之以書語聖俞
　曰老夫當避此人放出一頭地士聞始譁
　不厭乆乃信伏(墓/誌)
東坡言頃試制科中程後　英宗皇帝即欲
　便授知制誥相國韓公曰蘇軾之才逺大
　之器也他日自當爲天下用要在朝廷培
　飬之使天下之士莫不畏慕降伏皆欲朝
　廷進用之然後取而用之則人人無復異
　辭矣今驟用之則天下之士未必以爲然
　適足以累之也　英宗曰且與脩注如何
　韓公曰記注與制誥爲隣未可遽授不若
　且於館閣中擇近上貼職予之它日擢用
　亦未爲晚乃授直史館東坡聞之曰公可
謂愛人以德矣(李廌/談記)
王介甫用事多所建立公與介甫議論素異
旣還朝寘之官告院四年介甫欲變更科
舉上疑焉使兩制三館議之公議上即
　日召見問何以助朕公辭避乆之乃曰臣
　竊意　陛下求治太急聽言太廣進人太
　銳願　陛下安静以待事來然後應之
　上竦然曰卿言朕當詳思之介甫之黨皆
　不恱命攝開封推官意以多事困之公决
　斷精敏聲聞益逺㑹上元有旨市浙燈公
　宻䟽舊例無有不冝以玩好示人即有旨
　罷殿前𥘉䇿進士舉子希合爭言　祖宗
　法制非是公爲考官退擬荅以進深中其
　病自是論事愈力介甫愈恨(墓/誌)
謝景温言范鎮舉蘇軾爲諌官軾向丁憂多
　占舟舡販私鹽蘇木及服闋入京多占兵
士介甫𥘉爲政每賛　上以獨斷　上專
　信任之軾爲開封府試官䇿問進士以晉
武平呉以獨斷而克符堅伐晉以獨斷而
　亡齊桓專任管仲而覇燕噲專任子之而
　敗事同而功異何也介甫見之不恱軾弟
　轍辭條例司言青苗不便介甫尤怒乃定
　制䇿登科者不復試館職以軾轍兄弟故
　也軾有表弟選人素與軾不叶介甫使人
　召之問軾過失其人言向丁憂販私鹽蘇
　木等事介甫雖衘之未有以發之軾又數
　上章言時政得失今春擬進士䇿皆譏刺
　介甫及詔兩制舉諫官衆論以爲當今冝
　爲諫官者無若傳堯俞蘇軾故舉堯俞者
　六士人而景仁舉軾景温恐軾爲諌官攻
　介甫之短故以榜語力排之介甫下淮南
　江南東西荆湖北夔州成都六路轉運司
　體量其狀蓋軾眉州人其入京也適夲州
　迎新守軾因帶以來耳(温公/目録)
通判杭州是時四方行青苗免役市易浙西
兼行水利鹽法公於其間常因法以便民
　民頼以少安髙麗入貢使者凌蔑州郡押
　伴使臣皆夲路筦庫乗勢驕横至與鈴轄
　亢禮公使人謂之曰逺夷慕化而來理必
　恭順今爾暴恣非汝導之不至是也不悛
當奏之押伴者懼爲之小戢使者發幣於
官吏書稱甲子公却之曰髙麗於本朝稱
　臣而不禀正朔吾安敢受使者亟易書稱
　熈寧然後受之時以爲得禮(墓/誌)
徙知宻州時方行手實法使民自䟽財産以
定户等又使人得告其不實司農寺又下
諸路不時施行者以違制論公謂提舉常
平官曰違制之坐若自朝廷誰敢不從今
出於司農是擅造律也若何使者驚曰公
姑徐之未幾朝廷亦知手實之害罷之宻
　人私以爲幸(志/言)
郡甞有盗竊發而未獲安撫轉運司憂之遣
　三墓使臣領悍卒數十人入境捕之卒凶
　暴恣行以禁物誣民入其家爭闘至殺人
　畏罪驚散欲爲亂民訴之公投其書不視
　曰必不至此潰卒聞之少安徐使人招岀
　戮之(墓/誌)
自宻徙徐是歲河决曹村泛于梁山泊溢于
　南清河城南兩山環繞吕梁百歩扼之匯
　于城下漲不時洩城將敗冨民爭出避水
　公曰冨民若出民心動揺吾誰與守吾在
　是水决不能敗城驅使復入公履屨杖䇿
　親入武衛營呼其卒長謂之曰河將害城
　事急矣雖禁軍冝爲我盡力卒長呼曰太
　守猶不避塗潦吾儕小人効命之秋也執
　挺入火伍中率其徒短衣徒跣持畚鍤以
　出築未南長堤首起戯馬臺尾屬於城堤
　成水至堤下害不及城民心乃安然雨日
　夜不止河勢益暴城不沉者三板公廬於
　城上過家不入使官吏分堵而守卒完城
　以聞復請調來歲夫増築故城爲木岸以
　虞水之再至朝廷從之訖事詔褒之徐人
　至今思焉(墓/誌)
徙知湖州以表謝　上言事者擲其語以爲
　謗遣官逮赴御史獄𥘉公旣𥙷外見事有
　不便於民者不敢言亦不敢黙視也縁詩
　人之義託事以諷庻幾有𥙷於國言者從
　而媒蘖之　上𥘉薄其過而浸潤不止至
是不得巳從其請旣付獄吏欲必寘之死
鍛煉乆之不决　上終怜之促其獄以黄
　州團練副使安置公幅巾芒屨與田父野
　老相從溪谷之間築室於東坡自號東坡
　居士三年　上有意復用而言者沮之
　上手札徙汝州略曰蘇軾黜居思咎閱歲
　滋深人材實難不忍終棄未至　上書自
　言有飢寒之憂有田在常願得居之書朝
　入夕報可士大夫知　上之卒喜公也㑹
　晏駕不果復用(墓誌〇又龜山語録云爲文要/有温柔敦厚之氣對人主語言)
(及章䟽文字温柔敦厚尤不可無如子瞻詩多所譏/玩殊無惻怛愛君之意荆公在朝論事多不循理惟)
(是争氣而巳何以事君君子之所飬要令暴慢邪僻/之氣不設於身躰〇又曰凡詩必使言之者無罪聞)
(之者足以戒此所以尚譎諌也如東坡詩則言之安/得無罪而聞之豈足以戒乎○又元城語録云東坡)
(下御史獄張安道致仕在南京上書救之欲附南京/逓府官不敢受乃令其子恕/至登聞鼓院投進恕)
(徘徊不敢投乆之東坡出獄其後東坡見其副夲因/吐舌色動乆之人問其故東坡不荅其後子由亦見)
(之云冝吾兄之吐舌也此事正得張恕力或問其故/子由曰獨不見鄭昌之救蓋寛饒乎其䟽有云上無)
(許史之屬下無金張之托此語正是激宣帝之怒爾/且寛饒正以犯許史軰有此禍今乃再訐之是益其)
(怒也且東坡何罪獨以名太髙與朝廷争勝耳今安/道之䟽乃云其實天下之竒材也獨不激人主之怒)
(乎傼日然則是時救東坡者冝爲何說先生曰但言/本朝未甞殺士大夫今乃開端則是殺士大夫自)
(陛下始而後丗子孫因而殺賢士大夫必援/陛/下以爲例/神宗好名而畏義疑可以此止之)
蘇東坡旣貶黄州　神宗殊念之嘗語宰相
　王珪蔡確曰國史至重可命蘇軾成之珪
有難色又曰軾不可姑用曽鞏鞏進　太
祖緫論不當　神宗之意未幾罷去(聞見/後録)
王介甫與蘇子瞻𥘉無隙吕惠卿忌子瞻才
髙輙間之中丞李定亦介甫客也不服母
䘮子瞻以爲不孝作詩詆之定以爲恨劾
子瞻作詩謗訕遂下御史獄謪居黄州後
移汝州過金陵見介甫甚𣢾子瞻曰軾欲
有言於公介甫色動意子瞻辯前日事也
　子瞻曰軾所言者天下事也介甫色定曰
姑言之子瞻曰大兵大獄漢唐滅亡之兆
　祖宗以仁厚治天下正欲革此今西方用
　兵連年不解東南數起大獄公獨無一言
　以救之乎介甫舉手兩指示子瞻曰二事
　皆惠卿啓之安石在外安敢言子瞻曰固
　也然在朝則言在外則不言事君之常禮
　耳　上所以待公者非常禮公所以事上
　者豈可以常禮乎介甫厲聲曰安石湏說
　又曰出在安石口入在子瞻耳蓋介甫嘗
　爲惠卿發其無使　上知私書尚畏惠卿
　恐子瞻泄其言也介甫又語子瞻曰人湏
是知行一不義殺一不辜得天下弗爲乃
可子瞻戯曰今之君子争減半年磨勘雖
殺人亦爲之介甫笑而不言(聞見/録)
温公議改免役爲差役差役行於　祖宗之
丗法乆多弊編户充役不習官府又虐使
　之多以破産而狹郷之民或有不得休息
者　先帝知其然故爲免役使民以戸髙
下岀錢而無執役之苦行法者不循　上
意於雇役實費之外取錢過多民遂以病
若量岀爲入毋多取於民則足矣温公知
免役之害而不知其利欲一切以差役代
　之方差官置局公亦與其選獨以實告而
　君實不恱嘗見之政事堂條陳不可温公
忿然公曰昔韓魏公刺陜西義勇公爲諫
官争之甚力魏公不樂公亦不頋軾昔聞
　公道其詳豈今日作相不許軾盡言耶温
公笑而止(墓/誌)
除侍讀進讀至治亂盛衰邪正得失之際未
　嘗不反覆開導覬　上有所覺悟　上雖
恭黙不言聞公所論說輙肯首善之甞侍
上讀　祖宗寳訓因及時事公歴言今賞
罸不明善悪無所勸沮又黄河勢方西流
而強之使東夏人冦鎮戎殺掠幾萬人帥
　臣揜蔽不以聞朝廷亦不問事每如此恐
　寖成衰亂之漸(墓/誌)
諫官言前宰相蔡持正知安州作詩借郝處
　俊事以譏刺時事大臣議遷之嶺南公宻
　䟽言朝廷若薄確之罪則於　皇帝孝治
　爲不足若深罪確則於　太皇太后仁政
　爲小累謂冝　皇帝降敕置獄逮治而
太皇太后内岀手詔赦之則仁孝兩得矣
(墓/誌)
杭州大旱飢疫並作公請於朝免夲路上供
米三之一故米不翔貴復得賜度僧牒百
易米以救飢者明年方春即減價糶常平
米民遂免大旱之苦公又作饘粥藥劑遣
吏挾醫分坊治病活者甚衆公曰杭水陸
之㑹因疫病死比它處常多乃裒羡緡得
二千復發私槖得黄金五十兩以作病坊
稍畜錢粮以待之至于今不廢(墓/誌)
杭本江海之地水泉鹹苦唐刺史李泌始引
　西湖水作六井民足於水及白居易復浚
　西湖淤水入運河自河入田所漑至千頃
　然湖水多葑乆廢開治至是積二十五萬
餘丈而水無幾矣運河失湖水之利取給
　於江潮潮濁多淤河行圜闠中三年一淘
爲市井大患而六井亦幾廢公始至浚二
　河以茅山一河受江潮以鹽橋一河受湖
　水復造堰閘以爲湖水畜洩之限然後潮
　不入市且以餘力復完六井又取葑田積
湖中爲長堤以通南北募人種菱湖中而
収其利以備修湖杭人名其堤曰蘇公堤
云(墓/誌)
頴有宿賊尹遇等數人群黨驚刼殺變主及
捕盗吏兵者非一朝廷以名捕不獲𬒳殺
者噤不敢言公召汝隂尉李直方謂之曰
君能禽此當力言於朝乞行優賞不獲亦
　以不職奏免君矣直方退緝知群盗所在
分命弓手往捕其黨而躬往捕遇直方有
母年九十母子泣別而行手㦸刺而獲之
然小不應格推賞不及公爲言於朝請以
年勞改朝散郎階爲直方賞朝廷不從其
後吏部以公當遷以符㑹考公自謂巳許
直方卒不報(墓/誌)
元祐七年上祀南郊公以兵部尚書爲鹵簿
使　上因太廟宿齋行禮畢特至青城儀
衛甚肅五使乗車至景靈宫東䡼　門外
忽有赭傘犢車百餘兩衝突而來東坡呼
　御營廵檢使立於車前曰西來誰何敢爾
　亂行曰皇后并某國太夫人(國婆婆乃/上之乳母)某國
大長公主也東坡曰可以狀來比至青城
諭儀仗使御史中丞李端伯之純曰中丞
　職當肅政不可不聞李以中宫不敢言東
　坡曰軾當自奏即於青城上䟽劾之明日
　中使傳命申敕有司嚴整仗衛(談/記)
髙麗使請書於朝朝廷以故事盡許之公曰
漢東平王請諸子及太史公書猶不肯予
今髙麗所請有甚於此其可予乎不聽(墓/誌)
知定州定乆不治軍政尤㢮武衛卒驕堕不
　教軍校蠶食其廩賜故不敢何問公取其
　貪汙甚者配隷逺惡然後繕脩營房禁止
　飲博軍中衣食稍足乃部勒以戰法衆皆
　畏伏然諸校多不自安者有卒史復以贓
　訴其長公曰此事吾自治則可汝若得告
　軍中亂矣亦决配之衆乃定㑹春大閱軍
　禮乆廢將吏不識上下之分公命舉舊典
　元帥常服主帳中將吏戎服奔走執事副
　緫管王光祖自謂老將耻之稱疾不岀公
　召書吏作奏將上光祖震恐而出訖事無
　敢慢者定人言自韓衛公去不見此禮至
今矣北戎乆和邊兵不試臨事有不可用
之憂惟㳂邊弓箭社兵與寇爲鄰以戰射
自衛猶號精銳故相龐公守邊因其故俗
立隊伍將校出入賞罰緩急可使歲乆法
弛復爲保甲所撓漸不爲用公奏爲免保
甲及兩稅折變科配長吏以時訓勞不報
議者惜之(墓/誌)
公謫惠州獨以少子過自隨瘴癘所侵蠻蜒
所侮胷中泊然無所芥蔕人無賢愚皆得
其驩心疾苦者卑之藥殞斃者納之竁又
率衆爲天橋以濟病渉者惠人愛敬之后
三年大臣以流竄者爲未足也四年復以
瓊州別駕安置昌化昌化非人所居食飲
不具藥石無有所僦官屋以庇風雨有司
猶謂不可則買地築室昌化士人畚土運
甓以助之爲屋三間人不堪其憂公食芋
飲水著書以爲樂時從其父老逰亦無間
也(墓/誌)
公平生篤於孝友輕財好施伯父太白早亡
　子孫未立杜氏姑卒未葬先君沒有遺言
　公旣除䘮即以禮葬姑及官可䕃𥙷復以
奏伯父之曽孫彭其於人見善稱之如恐
不及見不善斥之如恐不盡見義勇於敢
爲而不頋其害用此數困於丗然終不以
爲恨孔子謂伯夷叔齊古之賢人曰求仁
而得仁又何怨公實有焉(墓/誌)
祖父甞云子瞻有盛名於丗而退無自矜之
　色此爲過人(蘇氏/談訓)
　　　八之二
　　　　樞宻使狄武襄公
　　公名青字漢臣汾州西河人少隷軍籍
　　選爲散直寳元初陜西用兵岀𥙷延州
　　指使以功累遷涇原路副都緫管經略
　　招討副使入爲馬歩軍副都指揮使以
　　彰化軍節度使知延州擢樞宻副使皇
　　祐中儂智髙反以宣徽南院使宣撫荆
　　湖南北路經制廣南盗賊事賊平拜樞
　　宻使以使相岀判陳州薨年五十
公風骨竒偉善騎射里閭俠少多從之初㳺
京師遂𥙷拱聖籍中寳元之初元昊叛河
西兵岀數無功公自散直爲延州指使延
帥知公敢行故常使當賊鋒凡數歳間大
小二十五戰捕虜萬有餘獲馬牛羊槖駞
鎧仗符印車輜器物以數萬計甞破賊金
湯城遂略宥州之境燔其積聚數萬廬舎
數千收其帳二千三百五口五千七百又
城橋子谷築招安豐林新寨大郎堡皆扼
賊要害使不能闚邊　上欲召見公㑹㓂
薄平凉因命圖形以進繇是天下知公名
(王禹玉撰神道碑〇又東齋記事云狄青與西賊戰/每帶銅面具𬒳髪出入行陣間凢八中箭累功至招)
(討副使而/上未識/其面遂令圖形以進)
寳元中党項犯塞時新募萬勝軍未習戰陣
　遇㓂多北狄青爲將一日盡取萬勝旗付
　虎翼軍使之出戰虜望其旗易之全軍徑
　趨爲虎翼所破殆無遺類(筆/談)
青在涇原嘗以寡當衆度必以竒勝預戒軍
　中盡捨弓弩皆執短兵宻令軍中聞鉦一
　聲則止再聲則嚴陣而陽却鉦聲止則大
呼而突之士卒皆如其教纔遇敵未接戰
遽聲鉦士卒皆止再聲皆却虜人大笑相
　謂曰孰謂狄天使勇時虜人謂青爲天使
　鉦聲止忽前突之虜兵大亂相蹂踐死者
　不可勝計也(筆/談)
狄青戍涇原日嘗與虜戰大勝追奔數里虜
　忽壅遏山踊知其前必遇險士卒皆欲奮
擊青遽鳴鉦止之虜得引去驗其處果臨
　深澗將佐皆悔不擊青獨曰不然奔亡之
虜忽止而拒我安知非謀軍已大勝殘㓂
　不足利得之無所加重萬一落其術中存
　亡不可知寜悔不擊不可悔不止(筆/談)
廣源州蠻儂智髙以其衆叛乗南方無備連
破邕賔等七州至廣州所至殺吏民縱掠
東南大駭朝廷遣驍將張忠蔣偕馳驛討
　之甫至則皆爲智髙所摧䧟又遣楊畋孫
　沔余靖招撫皆乆之無功　仁宗憂之遂
　遣樞宻副使狄青爲宣撫使率衆擊之翰
　林學士曽公亮問所以爲方略者青初不
　肯言公亮固問之青廼曰比者軍制不立
　又自廣川之敗賞罰不明今當立軍制明
　賞罰而已然恐賊見青來以謂所遣者官
　重勢必不得見之公亮又問賊之摽牌殆
　不可當如何青曰此易耳摽牌歩兵也當
　騎兵則不能施矣初張忠蔣偕之往率皆
　自京師六七日馳至廣州未甞拊士卒立
　行伍一旦見賊則疾驅使戰又偕等所居
　不知爲營衛故士卒皆望風退走而忠臨
　陣偕方卧帳中悉爲賊所虜楊畋余靖又
　所爲紛亂不能自振而孫沔大受請託所
　與行者廼朱從道鄭紓歐陽乾曜之徒皆
　險薄無賴欲有所避免邀求沔引之自從
　逺近莫不嗟異旣至潭州沔遂稱疾觀望
　不敢進青之受命有因貴近求從青行者
　青延見謂之曰君欲從青行此青之所求
　也何必因人之言乎然智髙小㓂至遣青
　行可以知事急矣從青之士能擊賊有功
　朝廷有厚賞青不敢不爲之請也若徃而
　不能擊賊則軍中法重青不敢私也君其
　思之願行則即奏取君矣非獨君也君之
　親戚交逰之士幸皆以青此言告之苟欲
　行者皆青之所求也於是聞者大駭無復
　敢言求從青行者其所辟取皆青之素所
　與以爲可用者人望固巳歸矣及行率衆
　日不過一驛所至州輒休士一日至潭州
　遂立行伍明約束軍行止皆成行列至於
　荷鍤贏粮持守禦之備皆有區處軍人有
　奪逆旅菜一把者斬之以徇於是一軍肅
　然無敢出聲氣萬餘人行未甞聞聲青毎
　止郵驛四靣嚴兵毎門皆諸司使二人無
　一人得妄出入而求見青者無不即時得
　通其野宿皆成營栅青所居四靣陳兵彀
　弓弩皆數重所將精銳列布左右守衛甚
　嚴方青之未至諸將屢敗屢走皆以爲常
　至是知桂州崇儀使陳某知英州供備庫
　使蘇緘與賊戰復敗走如常時青至賔州
　悉召陳與裨校凡三十二人數其罪按軍
　法斬之唯蘇緘在某所使械繫上聞於是
　軍中人人奮勵有死戰之心是時智髙還
　守邕州青懼崑崙關險阨爲所據乃下令
　賔州具五日糧休士卒賊諜知不爲備是
　夜大風雨青率衆半夜時度崑崙關旣度
　喜曰賊不知守此無能爲也彼謂夜半風
　雨吾不敢來吾來所以出其不意也巳近
　邕州賊方覺逆戰於歸仁鋪青登髙望之
　賊據坡上我軍薄之裨將孫節中流矢死
　青急麾軍進人人皆殊死戰先是青巳縱
　蕃落馬二千出賊後至是前後合撃賊之
　標牌軍爲馬軍所衝突皆不能駐軍士又
　從馬上鐵連枷擊之遂皆披靡相枕籍死
　賊遂大敗智髙果焚城遁去青先與公亮
　言立軍制明賞罰賊不可得見標牌不能
　當騎兵皆如其所料青坐堂户之上論數
　千里之外辭約而慮明雖古之名將何以
　加此豈特一時之武人崛起者乎方慶曆
　中葛懷敏與李元昊戰於廣川懐敏敗死
　而諸校與士卒旣敗多竄山谷間是時以
　權冝招納皆許不死自此軍多棄其將不
　肯死戰故青云自廣川之敗賞罰不行翰
　林學士蔡襄亦言聞於青者如此(南豐/雜識)
初樞宻副使狄青自請擊智髙以青爲宣徽
南院使荆湖南北路宣撫使都大提舉經
制廣南東西路賊盗事諫官韓絳上言狄
青武人不足專任固請以侍從文臣爲之
副　上以訪執政時龐籍獨爲相對曰屬
者王師所以屢敗皆由大將權輕偏裨人
人自用遇賊或進或退力不能制也今青
起於行伍若以侍從之臣副之彼視青如
無青之號令復不得行是循覆車之軌也
青素名善戰今以二府將大兵討賊若又
　不勝不惟嶺南非　陛下之有荆湖江南
　皆可憂矣禍難之興未見其涯不可不畏
　青昔在鄜延居臣麾下沉勇有智略若專
　以智髙事委之使青先以威齊衆然後用
　之必能辦賊幸　陛下勿以爲憂也　上
　曰善於是詔嶺南用兵皆受青節度處置
　民事則與孫沔等議之時余靖軍于賔州
　聞智髙將至棄其城及芻粮走保邕智髙
　䧟賔州靖引兵出揚言邀賊留監押守邕
　州監押亦走智髙復入邕州十一月狄青
　至湖南諸道兵皆㑹諸將聞宣撫使將至
　爭先立功余靖遣廣南西路鈐轄陳某將
　萬人擊智髙爲七寨逗遛不進十二月壬
　申朔智髙與某戰於金城驛某敗遁歸死
　者二千餘人棄捐器械輜重甚衆交趾王
　德政請出兵二萬助収智髙狄青奏官軍
　自足辦賊無用交趾兵丁未詔交趾母出
　兵青又請西邊蕃落廣銳近二千騎與俱
　五年正月青至賔州余靖陳某皆來迎謁
　時饋運未至青初令備五日糧旣又備十
　日糧智髙聞之由是懈惰不爲備上元張
　燈髙㑹先是諸將視其帥如僚寀無所嚴
　憚毎議事各執所見喧爭不用其命己酉
　狄青悉集將佐於幕府立陳某於庭下數
　其敗軍之罪并軍校數十人皆斬之諸將
　股栗莫敢仰視余靖起拜曰某之失律亦
　靖節制之罪青曰舎人文臣軍旅之責非
　所任也於是勒兵而進歩騎二萬或說儂
　智髙曰騎兵利平地冝遣兵守崑崙關勿
　使度險俟其兵疲食盡擊之無不勝者智
　髙驟勝輕官軍不用其言青倍道兼行出
　崑崙關直趣其城智髙聞之狼狽發兵出
　戰戊午相遇於歸仁鋪青使步卒居前匿
　騎兵於後蠻使驍勇者執長槍居前羸弱
　悉在其後其前鋒孫節戰不利而死將卒
　畏青令嚴力戰莫敢退者青登髙丘執五
　色旗麾騎兵爲左右翼出槍之後斷蠻軍
　爲三旋而擊之槍立如束蠻軍大敗殺獲
　三千餘人獲其侍郎黃師宓等智髙走還
　城官軍追之營其城下夜營中驚呼蠻聞
　之以爲官軍且進攻棄城走明日青入城
　遣裨將于振追之過田州不及而還智髙
　奔大理捷書至　上喜謂龐籍曰嶺南非
　卿執議之堅不能平今日皆卿功也狄青
　還　上欲以爲樞宻使同平章事籍曰昔
　曹彬平江南　太祖謂之曰朕欲以卿爲
　使相然今敵尚多卿爲使相安肯復爲朕
　盡死力耶賜錢二十萬緍而巳今青雖有
　功未若彬之大若賞以此官則冨貴極矣
　異日復有㓂盗青更立功將以何官賞之
狄青宣撫廣西時儂智髙守崑崙關青至賔
　州值上元節令大張燈燭首夜燕將佐次
　夜燕從軍官三夜饗軍校首夜樂飲徹暁
　次夜二鼓時青忽稱疾暫起如内乆之使
　人諭孫元規令暫主席行酒少服藥乃出
　數使人勸勞座客至曉各未敢退忽有馳
　報者云是夜三鼓青巳奪崑崙矣(筆談〇又/東軒筆録)
(云狄青之征儂智髙也自過桂林即以辨色時先鋒/行先鋒旣行青乃出帳受衙罷命諸將坐飲酒一巵)
(小餐然後中軍行率以爲常及頓軍崑崙關下翊日/將度關晨起諸將詣帳立甚乆而青尚未坐殆至日)
(髙親吏疑之遽入帳周視則不知青所在諸將方相/頋驚愕俄有軍候至曰宣徽傳語諸官請過關喫食)
(方知青巳㣲服同先鋒度關矣/〇此事二書不同未知孰是)
公入邕州獲金貝巨萬畜數千悉分戯下賊
　所俘脅皆慰遣之歛積尸爲京觀于城北
　尸有衣金龍之衣者又得金龍楯於其傍
　或言智髙巳死亂兵中當亟作奏者公曰
　安知其非詐寧失智髙敢欺朝廷耶(神道/碑○)
(又筆談云狄青平嶺㓂賊帥儂智髙兵敗奔邕州其/下皆欲窮其窟穴青亦不從以謂趨利乗勢入不測)
(之城非大將事智髙因而獲免天下皆罪青不入邕/州脫智髙於垂死然青之用兵主勝而已不求竒功)
(故未甞大敗計功最多卒爲名將譬如奕棊已勝敵/可止矣然猶攻擊不巳徃徃大敗此青之所戒也臨)
(利而能戒乃青/之過人處也)
狄青爲樞宻使是時予爲諫官人有相語童
謡云漢似胡兒胡似漢改頭換面揔一般
　只在汾河川子畔以爲青汾河人面有刺
　字不肯㓕去又姓狄爲漢人此歌爲是人
　作也爲不疑矣欲予言之予應之曰此唐
　太宗殺李君羡事　上安忍爲適以啓君
　臣疑心耳(范蜀公東/齋記事)
公器度深逺今相國韓公故資政殿大學士
范文正公之爲西帥也皆隷其節下咸竒
　之日此國器也文正甞以左氏春秋授公
　曰熟此可以斷大事將不知古今疋夫之
　勇不足爲也公於是晚節益喜書史旣明
　見時事成敗尤好節義其在涇原也起居
　舎人尹洙與公同經略招討安撫使事洙
　有文武才略愽通古今常稱公曰古之名
　將無以過也公於交遊在亡不渝師魯後
　以貶死公厚䘏其孤如至親焉(余襄公/撰墓誌)
其徙眞定道過故郷謁縣先下車趨至令庭
　遂燕故老於纛下里中榮之公事親孝遭
　父䘮雖衽金革之事而哀戚過人養母尤
篤征南之日懼遺其憂戒内外不以治兵
事聞第云奉使江表而已始行至邕㑹瘴
霧之氣昏鬱中人或謂賊流毒水中飲者
　多死忽一夕泉湧于郊汲之甘洌遂濟其
　衆(神道/碑)
公之南征今觀文孫公沔與公偕行其軍中
　之政公實專之至于南夏經乆之制多讓
　孫公裁處談者嘉其謙挹(墓/誌)
狄青作眞定副帥甞宴公惟劉易先生與焉
　易性素踈訐時優人以儒爲戯易勃然謂
黥卒敢如此詬詈武襄不絶口至擲樽爼
　以起公是時觀武襄氣殊自若不少動笑
　語益温次日武襄首造劉易謝公於是時
　巳知其有量(韓魏王/别録)
陜西豪士劉易多遊邊喜談兵寳元康定間
　韓魏公宣撫五路薦之賜處士號易善作
　詩魏公爲書石或不可其意則發怒洗去
　魏公欣然再書不憚尹師魯帥平凉延易
　府第尊禮之狄武襄代師魯遇之亦厚每
　燕設易喜食苦馬菜不得之即叫怒無禮
廟廷之下入拜夫人甚恭以郎君之禮待
其子弟其異於人如此(聞見/録)
京師火禁甚嚴將夜分即滅燭故士庶家凡
　有醮祭者必先關廂吏以其焚楮幣在中
　夕之後故也至和嘉祐之間狄武襄爲樞
宻使一夕夜醮而句當人偶失告報中夕
驟有火先探卒馳白廂主又報開封知府
　到宅則火滅乆矣翊日都下盛傳狄相公
家有光恠燭天者時劉敞爲知制誥聞之
語權知開封府王素曰昔朱全忠居午溝
　夜光恠出屋鄰里謂失火而徃救則無之
　今日之異得無類此乎此語喧於縉紳間
　狄不自安遽乞陳州遂薨於鎮而夜醮之
　事竟無人爲辨之者(東軒筆録〇或云青在樞/府四年毎出軍士必指以)
(相誇青家甞有犬生角又時/彗出紫㣲垣青去而滅云)
　　　九之四
　　　　門下侍郎蘇公
　　公名轍字子由老蘇先生之次子舉進
　　士復中制科除商州軍事推官乞飬親
　　不赴復爲大名府推官熈寜二年上書
　　召對爲三司條例司屬官出爲河南推
　　官淮陽教授齊州掌書記簽書南京判
　　官謫監筠州鹽酒稅知歙州績溪縣
　　哲宗即位除祕書省校書郎明年至京
　　師除右司諌遷起居郎中書舎人户部
　　侍郎轍林學士奉使契丹還爲御史中
　　丞拜尚書右丞遷門下侍郎元祐末落
　　職知汝州降授試少府監分司南京筠
　　州居住又貶授散官安置循雷二州元
　　符末移岳州復太中大夫宫觀崇寜中
　　降朝請大夫居潁昌政和末年八十餘
　薨
轍年十九舉進士釋褐二十三舉直言　仁
　宗親䇿之於廷時　上春秋髙始倦於勤
　轍因所問極言得失䇿入轍自謂必見黜
　然考官司馬君實第以三等范景仁難之
　蔡君謨曰吾三司使也司㑹之言吾愧之
　而不敢怨惟胡武平以爲不遜力請黜之
　上曰以直言召人而以直棄之天下謂我
　何宰相不得已寘之下第除商州軍事推
　官知制誥王介甫意其右宰相專攻人主
　比之谷永不肯撰詞宰相韓魏公哂曰此
　人䇿語謂宰相不足用欲得婁師徳郝處
　俊而用之尚以谷永疑之乎知制誥沈文
　通亦考官也知其不然故文通當制有愛
　君之言諌官楊樂道見　上曰蘇轍臣所
　薦也　陛下赦其狂直而収之盛徳之事
　也乞宣付史館　上恱從之(潁濵遺/老傳)
神宗嗣位旣二年矣求治甚急轍以書言事
　即日召對延和殿時介甫新得幸以執政
　領三司條例　上以轍爲之屬不敢辭介
　甫急求財利而不知本吕惠卿爲之謀主
　轍議事多牾一日介甫出一卷書曰此青
　苗法也諸君熟議之有不便以告勿疑它
　日轍告之曰以錢貸民使出息二分本以
　救民之困非爲利也然出納之際吏縁爲
　姦雖有法不能禁錢入民手雖有良民不
　免非理費用及其納錢雖冨民不免違限
　如此則鞭菙必用州縣事不勝煩矣唐劉
　晏掌國計未甞有所假貸有尤之者晏曰
　使民僥倖得錢非國之福使吏倚法督責
　非民之便吾雖未甞假貸而四方豐凶貴
　賤知之未甞逾時有賤必糴有貴必糶以
　此四方無甚貴甚賤之病安用貸爲晏之
　所言則常平法耳今此法見在而患不修
　公誠有意於民舉而行之劉晏之功可立
　竢也介甫曰君言有理當徐議行之後有
異論幸勿相外也自此逾月不言青苗㑹
　河北轉運判官王廣廉召議事廣廉甞奏
　乞度僧牒數千道爲本錢於陜西漕司私
　行青苗法春散秋歛與介甫意合即請而
施之河北自此青苗法遂行於四方(遺老/傳)
𥘉陳暘叔以樞宻副使與介甫共事二人操
　術不同介甫所唱暘叔不深和也旣召見
　謝卿材等八人欲遣之四方搜訪遺利中
　外傳笑知所遣必生事迎合然莫敢言轍
　徃見暘叔暘叔逆問君獨來見何也對曰
　有疑欲問公耳近日有八人者欲遣徃諸
　路不審公旣知利害所在事有名件而使
　徃按實之耶其亦未知其實漫遣出外網
　捕諸事也暘叔曰所遣果賢將不肯行君
　無過憂對曰公誠知遣使之不便而恃遣
　者之不行何如暘叔曰君姑退得徐思之
　後數日暘叔召屬官於宻院言曰　上即
　位之𥘉命天下監司具本路利害以聞至
今未上今當遣使冝得此以議可草一劄
　子乞催之惠卿覺非其非黨中意不樂漫
　具草無益也轍知力不能救以書抵介甫
　暘叔指陳其决不可者且請補外介甫大
怒將加以罪暘叔止之奏除河南推官(遺老/傳)
元祐元年除右司諌　宣仁后臨朝用司馬
君實吕晦叔等欲革弊事舊相蔡確韓縝
　樞宻使章惇皆在位窺伺得失中外憂之
　轍言曰　先帝晚年寢疾彌留照知前事
　之失親發德音將洗心自新以合天意而
　此志不遂奄棄萬國天下聞之知前日弊
　事皆　先帝之所欲改思慕聖德繼之以
　泣是以　皇帝踐阼　聖母臨政奉承遺
　旨罷導洛廢市易損青苗止助役寛保甲
　免買馬放修城池之役復茶鹽鐵之舊黜
　吴居厚吕孝廉宋用臣賈青王子京張誠
　一吕嘉問蹇周輔等命令所至細民鼓舞
　相賀臣愚不知朝廷以爲凡此誰之罪也
　上則大臣蔽塞聦明逢君之惡下則小臣
　貪冒榮利奔競無恥二者均皆有罪則大
　　臣以任重責重小臣以任輕責輕雖三尺
　　童子所共知也今確等自山陵以後猶偃
　　然在職不肯引咎辭位以謝天下謹案確
　　等受恩最深任事最乆據位最尊獲罪最
　　重而有􁂦靣目曽不知愧確等誠以昔之
　　所行爲是耶則今日安得不争以昔之所
　　行爲非耶則昔日安得不言窮究其心所
　　以安而不去者蓋以爲是皆　先帝所爲
　　非吾過也夫爲大臣忘君徇巳不以身任
　　罪戾而歸咎　先帝不忠不孝寜有過此
　乞出臣此章宣示確等使自處進退之分
　臣雖萬死不恨也三人竟皆逐去然卒不
　以其前後反復歸咎　先帝罪之丗以爲
　恨(遺老/傳)
吕惠卿始謟事介甫倡行虐政以害天下其
　後勢鈞力抗則傾䧟介甫甚於仇讎丗尤
　惡之時惠卿自知罪大乞宫觀自便不預
　貶竄轍且䟽其姦請加深譴乃以散官安
　置建州天下韙之(遺老/傳)
司馬君實旣以清德雅望專任朝政知雇役
　之害欲復行差役不知差雇之弊其實相
　半講之未詳而欲一旦復之民始聞而喜
　徐而疑懼君實不信也王介甫以其私說
　爲詩書新義以考試天下士學者病之君
　實改爲新格而勢亦難行方議未定轍言
　自罷差役至今僅二十年吏民皆未習慣
　况役法關渉衆事根芽盤錯行之徐緩乃
　得審詳若不窮究首尾怱遽便行恐旣行
　之後别生諸弊今州縣役錢例有積年寛
　剰大約足支數年若且依舊雇役盡今年
　而止催督有司審議差役趂仐冬成法來
　年役使郷户但使旣行之後無復人言則
　進退皆便又言進士來年秋賦日月無幾
　而議不時决傳聞四方不免惶惑詩賦雖
　號小技而比次聲律用功不淺至於治經
　誦讀講解尤不可輕易要之來年皆未可
　施行欲乞先降指揮來年科場一切如舊
　惟經義兼取注䟽及諸家論議或出巳見
　不專用王氏學仍罷律義令天下舉人知
　有定論一意爲學以待選試然後徐議元
　祐五年以後科舉格式未爲晚也(遺老/傳)
是嵗　上將親饗明堂轍言　國朝舊典冬
　至圜丘必兼饗天地從祀百神若其有故
　不祀圜丘别行他禮或大雩於南郊或大
　饗於明堂或恭謝於大慶皆用圜丘禮樂
　神位其意以爲　皇帝不可以三年而不
　親祀天地百神故也臣竊見皇祐明堂遵
　用此法最爲得禮臣愚欲乞明詔禮官今
　秋明用皇祐明堂典禮庶幾精誠陟降溥
　及上下奏入不報至七年　上將親郊轍
　備位政府乃與諸公共伸前議合祭天地
(遺老/傳)
初　神宗以夏國内亂用兵攻討於熈河路
　増置蘭州於延安路増置安彊米脂等五
　寨至此夏國雖屢遣使而未脩職貢二年
　夏始來賀登極使還未出境又遣使入界
　朝廷知其有請地之意然大臣議棄守未
　决轍言曰頃者西人雖至而疆埸之事初
　不自言度其狡心蓋知朝廷厭兵確然不
　請欲使此議發自朝廷得以爲重朝廷深
　　覺其意忍而不予情得勢窮始來請命一
　　失此機必爲後悔彼若點集兵馬屯聚境
　　上許之則畏兵而予不復爲恩不予則邊
　　舋一開禍難無已間不容髮正在此時不
　　可失也况今日之事　主上妙年　母后
　　聽斷將帥吏士恩情未接兵交之日誰使
　　效命若其羽書沓至勝負紛然臨機决斷
　　誰任其責惟乞聖心以此反覆思慮早賜
　　裁斷無使西戎别致猖狂棄守之議皆不
　　得其便於是朝廷許還五寨夏人遂服
初元豐中河决大呉　先帝知故道不可復
　還因導之北流水性已順惟河道未深隄
　防未立嵗有决溢之患本非深害至此諸
　公皆未究悉河事而潞公欲以河爲重事
　中書侍郎吕微仲樞宻副使安厚卿從而
　和之始謂河西流入泊淀乆必淤淺異日
　或從北界入海則河朔無以禦狄故三人
　力主回河之計諸公莫能奪吕晦叔時爲
　中書相轍間見問曰公自視智勇孰與
　先帝勢力隆重能鼓舞天下孰與　先帝
　晦叔驚曰君何言歟對曰河决而北自
先帝不能回而諸公欲回之是自謂智勇
勢力過　先帝也且河决自元豐導之北
流亦自元豐是非得失今日無所預諸公
　不因其舊而修其未完乃欲取而回之其
爲力也難而其爲責也重矣晦叔唯唯曰
當與諸公籌之旣而回河之議紛紛而起
晦叔亦以病没(遺老/傳)
轍遷户部侍郎常因轉對言曰願明詔有司
罷外水監丞舉河北河事及諸路都作院
　皆歸轉運司至於都水軍器將作三監皆
　兼隷户部使定其事之可否裁其費之多
　少而工部任其功之良苦程其作之遲速
　苟可否多少在户部則傷財害民户部無
　所逃其責矣苟良苦遲速在工部則敗事
　乏用工部無所辭其譴矣利出于一而後
　天下貧冨可責之户部矣朝廷以爲然從
　之惟都水仍舊(遣老/傅)
轍自爲中書舎人與范子功劉貢父同詳定
　六曹條例子功領吏部元豐所定吏額主
　者苟恱群吏比舊額幾數倍朝廷患之命
　量事裁减巳再上再却矣子功奉使轍兼
　領事吏有白中孚者進曰吏額不難定也
　昔之流内銓今侍郎左選也事之煩劇莫
　過此矣昔銓吏止十數而今左選吏至數
　十事不加舊而用吏至數倍何也昔無重
　法重禄吏通賕賂則不欲人多以分所得
　今行重法給重禄賕賂比舊爲少則不忌
　人多而幸於少事此吏額多少之大情也
　舊法日生事以難易分七等重者至一分
　輕者至一釐以下積若干分而爲一人今
　若取逐司两月事定其分數則吏額多少
　之限無所逃矣轍以其言遍問屬官皆莫
　應獨李之儀對曰是誠可爲也即與之儀
　議之曰此羣吏身計所係也若以分數爲
　人數必大有所損將大致紛紜雖朝廷亦
　將不能守乃具以白宰執請據實立額竢
　吏之年滿轉出或事故死亡者勿𥙷及額
　而止不過十年羡額當盡功雖稍緩而見
　吏知非身患不復怨矣諸公以爲然遂申
　尚書省取諸司两月生事諸司吏皆疑懼
　莫肯供再申乞牓諸司使知所立額竢它
　日見闕不𥙷非法行之日即有减損也牓
　出文字即具至是成書以申三省左僕射
　吕微仲大喜欲攘以爲已功以問三省吏
　皆莫暁有諸司吏任永壽者頗知其意微
　仲恱之於尚書省創吏額房使永壽與三
　省吏數人典之小人無逺慮而急於功利
　即背前約以立額日裁損吏貟復以好惡
　改易諸吏局次(几近下吏人惡爲上名所壓者/即爲撥出上名於它司閑慢司)
(分欲入要地者即自寺丞/監撥入省曹之類是也)凡奏上行下皆微仲
　專之不復經三省法出中外洶洶微仲旣
　爲御史所攻永壽亦以恣横贓汙刺配乆
　之微仲知衆不伏乃使左右司再加詳定
　略依本議行下(遺老/傳)
使契丹還爲御史中丞自元祐𥘉革新庶政
　至是五年矣一時人心已定惟元豐舊黨
　分布中外多起邪說以摇撼在位吕微仲
　與中書侍郎劉莘老二人尤畏之皆持两
　端爲自全計遂建言欲引用其黨以平舊
　怨謂之調亭　宣仁后疑不决轍於延和
　靣論其非退復再以劄子論之奏入　宣
　仁后命宰執於簾前讀之仍諭之曰蘇轍
　疑吾君臣遂兼用邪正言極中理諸公相
　從和之自此參用邪正之説衰矣轍復奏
　曰竊見方今天下雖未大治而　祖宗綱
　紀具在州郡民物粗安若大臣正已平心
　無生事要功之意因弊修法爲安民靖國
　之術則人心自定雖有異黨誰不歸心向
　者異同反覆之心蓋亦不足慮矣但患朝
　廷舉事類不審詳曩者黄河北流正得水
　性而水官穿鑿欲導之使東移下就髙汩
　五行之理及　陛下遣官按視知不可爲
　猶或固執不從經今累嵗回河雖罷减水
　尚存遂使河朔生靈財力俱困今者西夏
　青唐外皆臣順朝廷招來之厚惟恐失之
　而熈河將吏創築二堡以侵其膏腴議納
　醇忠以奪其節鉞功未可覬爭巳先形朝
　廷雖知其非終不明白處置若遂養成邊
　舋關陜豈復安居如此二事則臣所謂冝
　正已平心無生事要功之意者也昔嘉祐
　以前郷差衙前民間常有破産之患熈寜
　以後出賣坊場以雇衙前民間不復知有
　衛前之苦及元祐之𥘉務於復舊一例復
　差官収坊埸之錢民出衙前之費四方驚
　頋衆議沸騰尋知不可旋又復雇去年之
　秋又復差法又熈寜雇役之法三等人户
　並出役錢上户以家産髙強出錢無藝下
　户昔不充役亦遣出錢故此二等人户不
　免咨怨至於中等昔旣巳自差役今又出
　錢不多雇法之行最爲其便罷行雇法上
　下二等忻躍可知唯是中等則反爲害且
　如畿縣中等之家例出役錢三貫若經十
　年爲錢三十貫而已今差法旣行諸縣手
　力最爲輕役農民在官日使百錢最爲輕
　費然一嵗之用已爲三十六貫二年役满
　爲費七十餘貫罷役而歸寛郷得閑三年
　狹郷不及一嵗以此較之則差役五年之
　費倍於雇役十年賦役所岀多在中等如
　此條目不便非一故天下皆思雇役而厭
　差役今五年矣如此二事則臣所謂冝因
　弊修法爲安民靖國之術者也臣以聞見
　淺狹不能盡知當今得失然四事不去如
　臣等輩猶知其非而况於心懷異同志在
　反覆幸國之失有以藉口者乎臣恐如此
　四事彼已黙識於心多造謗議待時而發
　以摇撼衆聽矣伏乞宣喻宰執事有失當
　改之勿疑法或未完修之無倦苟民心旣
　得則異議自消　陛下端拱以享承平大
　臣逡廵以安冨貴海内蒙福上下所同豈
　不休哉然大臣怙權耻過終莫肯改(遺老/傳)
轍爲執政三省又奏除李清臣吏部尚書給
　事中范祖禹封還詔書進呈不允祖禹執
　奏如初正言姚勔亦言不當三省復除蒲
　宗孟兵部尚書轍謂諸公且候邦直命下
　然後議此如何皆不應及簾前微仲奏諸
　部乆闕尚書見在人皆資淺未可用又不
　可闕官須至用前執政　上有黽俛從之
　之意轍奏前日除李清臣給諌紛然爭之
　未定今又用宗孟恐不便　宣仁后曰柰
　闕官何轍曰尚書闕官已數年何甞闕事
　今日用此二人正與去年用鄧温伯無異
　此三人者非有大惡但昔與王珪蔡確軰
　並進意思與今日聖政不合見今尚書共
　闕四人若並用似此四人使互進黨類氣
　勢一合非獨臣等耐何不得亦恐朝廷難
　耐何矣且朝廷只貴安靜如此用人臺諌
　安得不言臣恐自此閙矣　宣仁后曰信
　然不如且靜諸公遂卷除目持下(遺老/傳)
微仲之在陵下也堯夫奏乞除執政　上即
　用李邦直爲中書侍郎鄧聖求爲尚書右
　丞二人乆在外不得志遂以元豐事激怒
　上意邦直尤力舊法母后之家十年一奏
　門客時皇太妃之兄朱伯材以門客奏徐
　州冨人竇氏堯夫無以裁之一日日中請
　轍於都堂與邦直議之轍曰　上始親政
　皇太妃閤中事當遍議之車服儀制已付
　禮部月費冝付户部奏薦付吏部可也凡
　事付有司必以法裁處朝廷又酌其可否
　而後行於體爲便明日奏之　上曰月費
　竢内中批出奏薦皇太后家减二年皇太
　妃十年議已定邦直獨曰此可爲後法今
　姑與之可也　上從之邦直之附㑹類如
　此㑹廷䇿進士邦直撰䇿題即爲邪說以
　扇惑群聽轍論之曰　先帝在位近二十
　年而終身不受尊號裁損宗室恩止袒免
　減朝廷無窮之費岀賣坊埸雇募衙前免
　民間破家之患罷黜諸科誦數之學訓練
　諸將慵墯之兵置寄禄之官復六曹之舊
　嚴重禄之法禁交謁之私行淺攻之䇿以
　制西戎収六色之錢以寛雜役凡如此類
　皆　先帝之睿筭有利無害而元祐以來
　上下奉行未甞失墜者也至於其他事有
　失當何丗無之父作之於前子救之於後
　前後相濟此則聖人之孝也漢武帝外事
　四夷内興宫室財用匱竭於是修鹽鐵搉
　酤均輸之政民不堪命幾至大亂昭帝委
　任霍光罷去煩苛漢室乃定光武顯宗以
　察爲明以䜟决事天下恐懼人懷不安章
　帝即位深鑒其失代之以寛厚愷悌之政
　後丗稱焉臣不勝區區願　陛下反覆臣
　言(御/名)勿輕事改易若輕變九年已行之事
　擢任累嵗不用之人人懷私忿而以　先
　帝爲詞則大事去矣奏入不報再以劄子
　靣論之　上不恱李鄧從而媒孽之乃以
　夲官出知汝州(遺老/傳)
蘇子由崇寜中居潁昌方以元祐黨籍爲罪
　深居自守不復與人相見逍遥自處終日
　黙坐如是者幾十年以至於没亦人所難
　能也(吕氏/雜志)
　　　八之三
　　　　叅政吴正肅公
　　公名育字春卿建州浦城人中進士甲
　　科舉賢良方正通判蘇州還知太常禮
　　院改右正言供職知制誥進翰林學士
　　知開封府慶曆五年拜樞宻副使數月
　　改叅知政事復爲樞宻副使出典數州
　　召爲翰林侍讀學士辭疾請郡得汝州
　　㑹疾甚以集賢院學士判西京留司御
　　史臺召還判尚書都省除宣徽南院使
　　鄜延路經略安撫使以疾辭改知河中
　　徙河南薨年五十五
公爲人明敏勁果強學博辨能自忖度不可
　守不發已發莫能屈奪(歐陽公/撰墓誌)
公爲政簡嚴所至民樂其不擾去雖乆愈思
　之知襄城縣宗室宦官徃來上冢過縣者
　無虚日或夜半叩縣門索牛駕車公輒不
應及旦徐告曰牛不可得也由是皆曰此
　不可爲也凡過其縣者不敢以鷹犬犯民
　田至它境然後敢縱獵其治開封府尤先
豪猾曰吾何有以及斯人去其爲害者而
巳(墓/誌)
元昊初遣使上書有不順語朝廷亟命將出
師而群臣争言竪子可即誅滅獨公以謂
　元昊雖名蕃臣而實夷狄其服叛荒忽不
常冝示以不足責外置之且其巳僣名號
誇其人勢必不能自削以取羞種落第可
　因之賜號若國主者且故事也彼得其欲
　冝不肯妄動然時方銳意於必討故皆以
　公言爲不然其後師乆無功而元昊亦歸
　過自新　天子爲除其罪卒以爲夏國主
　由是議者始悔不用公言而虚弊中國(墓/誌)
(又龍川志六寳元初元昊慢書始聞張鄧公爲相即/議絶和問罪時西邊㢮備已乆不知兵識者以爲憂)
(吴春卿時爲諫官上言夷狄不識禮義冝勿與較許/其所求彼將無詞舉動然後隂勑邊臣宻脩戰備使)
(年嵗之間戰守之計立則元昊雖欲妄作不能爲深/害矣奏入鄧公笑曰人言吴舎人心風果然旣而和)
(事一絶元昊入㓂所至如入無人之境後數年力盡/求和嵗增賂遺仍改名兀卒朝廷竟亦不問丗乃以)
(春卿之/言爲然)
公甞與賈丞相争事　上前殿中人皆恐色
變公論辨不巳旣而曰臣所争者職也頋
　力不能勝矣願罷臣職不敢争　上多公
直乃復以爲樞宻副使居嵗餘大旱賈丞
相罷去御史中丞髙若訥用洪範言大臣
廷爭爲不肅故雨不時若因并罷公(墓/誌)
公知蔡州蔡故多盗公按令爲民立伍保而
簡其法民便安之盗賊爲息京師有告妖
　賊聚確山者　上遣中貴人馳至蔡以名
捕者十人使者欲得兵自徃取之公曰使
者欲藉兵立威欲得妖人以還報也使者
　曰欲得妖人爾公曰吾在此雖不敏然聚
千人于境内安得不知使信有之今以兵
　徃是趣其爲亂也此不過郷人相聚爲佛
　事以利錢財爾一弓手召之可致也乃館
　使者日與之飲酒而宻遣人召十人者皆
　至送京師告者果伏辜(墓/誌)
龐丞相經略河東與夏人争麟州界亟築栅
於白草公以謂約不先定而亟城必生事
遽以利害牒河東移書龐公且奏䟽論之
　朝廷皆不報已而夏人果犯邊殺驍將郭
　恩而龐丞相等與其將校十數人皆以此
　得罪麟府遂警(墓/誌)
公在二府太保公以列卿奉朝請父子在廷
士大夫以爲榮而公踧踖不安自言子班
父前非所以示人以法顧不敢以人子私
亂朝廷之制願得罷去不聽　天子數推
恩群臣子弟公每先及宗族踈逺者至公
　之卒子孫未官者七人(墓/誌)
公在諫職時賈昌朝等數人名編脩資善堂
書而實教授内侍公奏罷之爲叅知政事
　山東盗起　仁宗遣中使察視還奏盗不
　足慮惟兖州杜衍鄆州冨弼得山東心此
爲可憂　上欲徙二人淮南公曰盗誠無
足慮而小人乗時以傾大臣非國家福也
　乃止後判西京留司御史臺留臺舊不領
民事時張堯佐知河陽民訟乆不决多詣
　公者公爲辨曲直判狀尾堯佐畏恐奉行
　上甞語輔臣曰育剛正可用但嫉惡太過
耳
公性明果所至作條教簡踈易行而不可犯
　遇事不妄發發即莫能奪其辯論明白使
　人聽之不疑初尹開封范仲淹在政府因
白事數與仲淹忤旣而仲淹安撫河東有
奏請多爲任事者所沮公取可行者固執
行之
王鞏云其父仲儀言陳執中罷相　仁宗問
誰可代卿者執中舉吴育上即召赴闕
㑹乾元節侍宴偶醉坐睡忽驚頋拊床呼
其從者　上愕然即除西京留臺以此觀
之執中雖俗吏亦可賢也育之不相命矣
夫然晚節有心疾亦難大用　仁宗非棄
材之主也(東坡/志林)
　　　八之四
　　　　叅政王文忠公
　　公名堯臣字伯庸應天府虞城人舉進
　　士第一通判明州知光州入爲右司諌
　　知制誥同知通進銀臺司入翰林爲學
　　士爲陜西體量安撫使權三司使遷翰
　　林學士承旨群牧使拜樞宻副使叅知
　　政事薨年五十六謚文安元豐中詔以
　　公甞與建儲之議贈太師中書令改今
　　謚
知光州嵗大旱群盗發民倉廩吏法當死公
　曰此飢民求食爾荒政之所恤也乃請以
　減死論其後遂以著令至今用之(歐陽公/撰墓誌)
遷左司諌郭皇后廢㞐瑶華宫有疾　上頗
　哀矜之方后廢時宦者閻文應有力及后
疾文應又主監醫后且卒議者疑文應有
　奸謀公請付其事御史考桉虚實以釋天
　下之疑事雖不行然自文應用事無敢指
言者後文應卒以恣横斥死后猶在殯有
　司以歳正月用故事張燈公言郭氏幸得
　厚恩復位號乃　天子后也張燈可廢
　上遽爲之罷(墓/誌)
元昊反西邊用兵以公爲陜西體量安撫使
　公視四路山川險易還言某路冝益兵若
　干某路賊所不攻某路冝急爲備至於諸
將材能長短盡識之薦其可用者二十餘
人後皆爲名將是時邊兵新敗於好水任
福等戰死今韓丞相坐主帥失律范文正
　公亦坐移書元昊皆奪招討副使公因言
此兩人天下之選也其忠義智勇名動夷
　狄不冝以小故置之且任福由違節度以
　致敗尤不可深責主將由是迕宰相意并
　其他議多格不行明年賊入涇原戰定川
　殺大將葛懷敏乃公指言爲備處由是始
　以公言爲可信而前所格議悉見施行因
　復遣公安撫涇原路公曰　陛下復用韓
　琦范仲淹幸甚然將不中御兵法也願許
　以便冝從事　上以爲然因言諸路都部
　署可罷經略副使以重將權而偏將見招
　討使以軍禮置德順軍於籠竿城廢營田
　以其地益募弓箭手(墓/誌)
公使還行至涇州而德勝寨兵迫其將姚貴
閉城叛公止道左解裝爲牓射城中以招
貴且發近兵討之初吏白曰公奉使且還
歸報天子爾貴叛非公事也公曰貴土豪
　也頗得士心然初非叛者今不乗其未定
　速招降後必生事爲朝廷患貴果出降(墓/誌)
自朝廷理元昊罪軍興而用益廣前爲三司
　者皆厚賦暴歛甚者借内藏率冨人出錢
　下至果菜皆加稅而用益不足公始受命
　則曰今國與民皆弊矣在　陛下任臣者
　如何由是　天子一聽公所爲公乃推見
　財利出入盈縮曰此本也彼末也計其緩
　急先後而去其蠹弊之有根穴者斥其妄
　計小利之害大體者然後一爲條目使就
　法度罷副使判官不可用者十五人更薦
　用材且賢者朞年民不加賦而用足明年
　以其餘償内藏所借數百萬又明年其餘
　而積於有司者數千萬而所在流庸稍復
　其業(墓/誌)
初宦者張永和方用事請收民房錢十之三
　以佐國事下三司永和隂遣人以利動公
　公執以爲不可度支副使林濰附永和議
　不已公奏罷濰乃止益利夔三路轉運使
　皆請增民鹽井課歲可爲錢十餘萬公亦
　以爲不可而權倖因縁多見裁抑京師數
爲飛語及　上之左右徃徃讒其短者
上一切不問而公爲之亦自若也及公旣
罷上慰勞之公頓首謝曰非臣之能惟
陛下信用臣爾(墓/誌)
爲樞宻副使持法守正以身任天下事凢宗
　室宦官醫師樂工嬖習之賤莫不關樞宻
　而濫恩倖請隨其事可損損之可絶絶之
　至其大者則皆著爲定令由是小人益怨
　造爲飛書以害公公得書自請曰臣恐不
能勝衆怨願得罷去　上愈知公爲忠爲
　下令捕爲書者甚急公益感勵在位六年
　廢職修舉皆有條理(墓/誌)
樞宻使狄青以軍功起行伍㞐大位而士卒
　多屬目徃徃造作言語以相扇動人情以
爲疑而青色頗自得公甞以語衆折青爲
陳禍福言古將帥起微賤至冨貴而不能
保首領者可以爲鑒戒青稍沮畏(墓/誌)
公在政事論議有所不同必反復切劘至於
是而後止不爲獨見在　上前所陳天下
利害甚多至施行之亦未甞自名其所設
施與在樞宻時特異豈政事者丞相府也
其體自冝如是邪(墓誌〇公有建儲事見文/潞公冨韓公范蜀公事中)
　　　八之五
　　　　樞宻包孝肅公
　　公名拯字希仁廬州合肥人舉進士知
　　天長縣徙知端州入爲監察御史歷三
　　司户部判官京東陜西河北轉運使三
　　司户部副使擢天章閣待制知諌院復
　　爲河北都轉運使徙知瀛揚廬州江寧
　　府召權知開封府遷諌議大夫權御史
　　中丞爲三司使拜樞宻副使薨
包孝肅公知天長縣有訴盗割牛舌者公使
歸屠其牛鬻之旣而有告私殺牛者公曰
　何爲割某家牛舌而又告之盗者驚伏徙
知端州州嵗貢硯前守縁貢率數十倍以
遺權貴人公命製者纔足貢數嵗滿不持
　一硯歸
吕許公夷簡聞包拯之才欲見之一日待漏
　院見班次有包拯名頗喜及歸又問知居
　同里巷意以拯欲便於求見無幾報拯朝
　辭乃就部注一知縣而出尤竒之遽使人
　追還遂薦對除裏行自此擢用(巵/史)
包孝肅在言路極言時事復爲京尹令行禁
　止至今天下皆呼包待制又曰包家市井
　小民及田野之人凡徇私者皆指笑之曰
　你一箇包家見貪汚者曰你一箇司馬家
　天下稱司馬公曰司馬家(吕氏家/塾記)
包孝肅公立朝剛嚴聞者皆憚之至於閭里
　童稚婦女亦知其名貴戚宦官爲之歛手
舊制凢訟訴不得徑造庭下府吏坐門先
　收狀牒謂之牌司公開正門徑使至前自
　言曲直吏民不敢欺
包孝肅尹京號爲明察有編民犯法當杖脊
　吏受賕與之約曰今見尹必付我責狀汝
　第呼號自辨我與汝分此罪汝决杖我亦
　决杖旣而包引囚問畢果付吏責狀囚如
　吏言分辯不巳吏人聲訶之曰但受脊杖
　出去何用多言包謂其市權捽吏於庭杖
　之十七特寛囚罪止從杖坐以沮吏勢不
知乃爲所賣卒如素約小人爲姦固難防
　也孝肅天性峭嚴未甞有笑容人謂包希
　仁笑比黄河清(筆/談)
王禹玉曰包希仁知廬州廬州即郷里也親
舊多乗勢擾官府有從舅犯法希仁撻之
自是親舊皆屏息希仁始及第以親老侍
養不仕宦且十年人稱其孝知開封府爲
　人剛嚴不可干以私京師爲之語曰關節
　不到有閻羅包老吏民畏服逺近稱之爲
長吏僚佐有所關白喜面折辱人然其所
言若中於理亦畨然從之剛而不愎此人
　所難也(記/聞)
包孝肅知諌院數論斥大臣權倖請罷一切
　内降曲恩又列上唐魏鄭公三䟽請置坐
　右以爲龜鑑別條七事多見采納及後爲
　中丞奏曰東宫虚位日乆天下以爲憂群
　臣數有言者卒未聞有所處置未審聖意
　持乆不决何也夫萬物皆有根本而太子
　者天下根本也根夲不立禍孰大焉　仁
　宗曰卿欲誰立公曰臣非才備位所以乞
　豫建太子者爲宗廟萬丗計耳　陛下問
　臣欲誰立是疑臣也臣行年七十且無子
　非邀後福者唯　陛下裁察　仁宗喜曰
徐當議之
公性峭直然奏議平允常惡俗吏苛刻務爲
敦厚雖嫉惡甚至人情所不及即推以恕
不爲苟合未甞僞色辭以恱人不作私書
至於干請無故人親黨一皆絶之居家儉
約衣服器用飲食雖貴如初官時云
　　　八之六
　　　　樞宻使魯國王武恭公
　　公名徳用字元輔鄭州管城人父魯武
　　康公超事　太宗　眞宗有勞公以父
　　任爲官以御前忠佐爲馬軍都軍頭出
　　爲邢洺礠相巡檢知廣信軍徙冀州召
　　爲侍衛親軍都虞候殿前副都指揮使
　　拜檢校太保簽書樞宻院事遷副使知
　　院加宣徽南院使罷爲武寧軍節度使
　　赴鎮降右千牛衛上將軍知隨州徙知
　　曹州起爲保靜軍節度使知澶州徙定
　　陳州入奉朝請出判相州拜平章事以
　　太子太師致仕復以使相起判鄭州至
　　和元年拜樞宻使封魯國公凡三嵗求
　　去位至六七乃以爲景靈宫使五日一
　　朝給扶者以子若孫一人明年薨年七
　　十九
至道二年遣五將討繼遷公從武康公出鐵
　門爲先鋒殺獲甚衆軍至烏白池諸將失
　期不得進公告其父曰歸師過險争必亂
　乃以兵前守隘令其軍曰亂行者斬由是
　士卒無敢先後雖武康公亦爲之按轡追
　兵望其軍整不敢近武康公嘆曰王氏有
　子矣(歐陽公撰/神道碑)
邢洺盗出入二州間歷年吏不能捕公以氊
車載勇士爲婦人服盛飾誘之邯鄲道中
　賊黨争前邀劫遂皆就擒由是知名(神道/碑)
眞宗上僊時雖仲春而大雪苦寒　莊獻太
　后詔賜坐甲衛士酒獨王德用令所轄不
　得飲后以問德用德用泣曰衛士荷　先
帝恩德厚矣今率土崩心安忍縱飲矧嗣
　君尚少未親萬機不幸一夫酗酒奮臂狂
　呼得不動人心耶　后大歎賞自是有意
　大用(澠水/燕談)
先是軍中選𥙷不以公其貧亡貲雖當𥙷不
　可得公典禁軍親爲按籍以勞舊第進騎
　士請馬集於廷中混而給之吏無所容其
　私(王禹玉/撰墓誌)
章獻太后臨朝有詔𥙷一軍吏公曰𥙷吏軍
　政也敢挾詔書以干吾軍亟請罷之　太
后固欲與之公不奉詔乃止及　太后上
仙有司請衛士坐甲公以爲故事無爲
太后䘮坐甲又不奉詔於是　天子以公
可任大事(神道/碑)
公善撫士狀貌雄偉動人雖里兒巷婦外至
夷狄皆知其名氏御史中丞孔道輔等因
事以爲言乃罷樞宻出鎮又貶官知隨州
士皆爲之懼公舉止言色如平時惟不接
賔客而已乆之道輔卒客有謂公曰此害
　公者也公愀然曰孔公以職言事豈害我
　者可惜朝廷亡一直臣於是言者終身以
　爲媿而士大夫服公爲有量(神道碑〇又澠/水燕談曰王武)
(恭公狀皃魁偉而面色正黒雖匹夫下卒閭巷小兒/外至遠夷君長皆知其名識與不識稱之曰黒王相)
(公北虜常呼其名以驚小兒其爲戎狄畏服如此蘇/紳孔道輔等言其宅枕乾岡貌類/藝祖公奏曰宅)
(枕乾岡朝廷所賜貌/類藝祖父母所生云)
契丹聚兵幽涿遣使者有所求自河以北皆
　警乃拜公保静軍節度使知澶州契丹使
　者過澶州見公喜曰聞公名乆矣乃得見
　於此耶公爲言巳衰老中國多賢士大夫
　因指坐客歷陳其丗家使者竦聽(神道/碑)
公在定州契丹使人覘其軍或勸公執而戮
　之公曰吾軍整而和使覘者得實以歸是
　屈人兵以不戰也明日大閱于郊公執桴
皷誓師號令簡明進退坐作肅然無聲乃
　下令曰具糗糧聽皷聲視吾旗所嚮契丹
　聞之震恐㑹復議和解徙知陳州道過京
師　天子遣中貴人問公欲見否謝曰備
　邊無功幸得蒙恩徙内地不敢見(神道/碑)
叔禮爲余言昔通判定州佐王德用是時契
　丹主在燕京朝廷發兵屯定州者幾六萬
　人皆寓居逆旅及民家闐塞城市未甞有
　一人敢諠呼暴横者將校相戒曰吾軰各
　當務歛士卒勿令擾我菩薩一旦倉中給
　軍粮軍士以所給米黒諠譁紛擾監官懼
　逃匿有四卒以黒米見德用曰汝從我當
　自入倉視之乃徃召專副問曰昨日我不
　令汝給貳分黒米八分白米乎曰然然則
　汝何不先給白米後給黒米此軰見所得
　米腐黒以爲所給盡如是故諠耳專副對
　曰然某之罪也德用叱從者杖專副人二
十又呼四卒謂曰黒米亦公家物不給與
汝曹當棄之乎汝何敢乃爾讙譁四卒相
頋曰向者不知有八分白米故耳某等死
罪德用又叱如此欲求决配乎指揮使百
　拜流汗乃捨之倉中肅然僚佐皆服其能
處事(記/聞)
自寳元慶曆之間元昊叛河西兵乆無功士
　大夫爭進計䇿多所改作公笑曰奈何紛
　紛兵法不如是也使士知畏愛而怯者勇
　勇者不驕以吾可勝因敵而勝之爾豈多
　言哉其在樞宻亦嘗自請臨邊不許凢大
　謀議必以諮之其在外則遣中貴人詔問
　其言多見施用(神道/碑)
皇祐六年復爲樞宻使是嵗契丹使者來公
　與之射使者曰　天子以公典樞宻而用
　冨公爲相得人矣語聞　上喜賜公御弓
　一矢五十公善射至老不衰常侍　上射
　辭曰幸得備位大臣舉止爲天下所視臣
　老矣恐不能勝弓矢　上再三諭之乃手
　二矢再拜一發中之遂將釋復位　上固
　勉之再發又中由是左右皆驩呼賜以襲
衣金帶(神道/碑)
公爲人剛烈有大志善得士心平生論議長
於兵而不學孫呉兵法遇事慷慨言亡所
避在樞府時㑹契丹閱馬雲朔朝廷意其
南牧議者以通好日乆不冝生此公曰戎
狄虎狼也其可信哉願飭邊備常若㓂至
猶恐其不及也慶曆中契丹果背約遣使
欲求關南故地朝廷患之公方出帥眞定
詔公㑹議二府公以謂契丹必欲内㓂不
　冝遣使示情此殆過貪漢餌爾公遂入奏
　言臣愚無狀願　陛下假臣二十萬得先
　士卒以當匈奴臣不勝大願　上不許公
　曰　陛下即不忍勞民姑以金繒㗖之以
　全舊好後卒如公言　上又甞遣使問公
　邊事公曰咸平景德中邊兵二十餘萬皆
　屯定武不能分㧖要害之處致虜兵軼境
　遽有澶淵之師又當時賜諸將陣圖人皆
　死守戰法緩急不相捄以至於敗誠願不
　以陣圖賜諸將使得應變出竒立功(墓/誌)
寳元初趙元昊欲僣稱號遣其校楊守素奉
　章還節因貢羊馬等朝廷欲拒弗内公曰
　第留所貢塞下令守素至闕徐計之或欲
　因守素入傳舎壓壞垣死其下公益以爲
　不可(墓/誌)
公天性孝友事後母盡力居家約易不事娱
　燕禄賜多賙施諸族與人交不苟旣合雖
　貧賤不遺故人爲人奸進於公公問約所
　遺幾何廼出金厚謝之曰故人吾不忘公
　恩其敢私市邪　上甞賜飛白清忠二字
藏于家(墓/誌)
韓忠獻公宋景文公同召試中選王徳用帶
　平章事例當謝二公有空踈之謙言德用
　曰亦曽見程文誠空踈少年更冝廣問學
　二公大不堪景文至曰吾屬見一老衙官
　是納侮也後二公俱成大名德用巳薨忠
　獻爲景文曰王公雖武人尚有前輩激勵
　成就後學之意不可忘也(聞見/後録)
五朝名臣言行録卷第八
五朝名臣言行録卷第九之一
　　　　諫議大夫田公
　　公名錫字表聖嘉州人中進士第太平
　　興國中爲右拾遺出爲河北路轉運副
　　使徙知相州以論事移睦州入知制誥
　　出知陳州又坐法貶官未幾召還知通
　　進銀臺封駮司出知泰州咸平中詔舉
　　賢良方正之士翰林學士承旨宋白以
　　公應詔召還再掌銀臺遷侍御史知雜
　　事擢左諫議大夫六年卒年六十四
公自白衣已有意於風化上書闕下請復郷
　飲籍田禮及在朝廷知無不言　太宗旣
　取太原范陽未下　帝怒不賞平晉之功
　中外囂然而莫敢言者獨公上書論諫理
　意深切　帝感悟璽書褒荅賜内帑錢五
　十萬僚友謂公冝少晦以逺讒忌公曰事
　君之誠惟恐不竭矧天殖其性豈一賞而
奪耶在河朔累章論邊事知睦州下車建
　孔子祠教民興學表請入紙國子學印經
籍給諸生詔賜之還其紙聞禁中火拜章
極言　上嘉之及還眷遇愈隆上書請封
禪及在西掖京畿大旱禱祠無應遂抗言
切於時政故有宛丘之行咸平初出使秦
隴廻上三章言陜西數十州苦于靈夏之
役朝廷爲之慼然出海陵之初以星文示
變拜䟽請降詔責躬上奉天誡　眞宗皇
帝嘉其意屢召對便殿及行降中使撫安
　仍加寵賚(范文正公/撰墓誌)
太宗甞與侍臣論皇王之道田錫奏曰皇王
　之道微妙曠闊今師平太原逮兹二載未
賞軍功願因郊籍議功酬之乞罷交州戍
兵免驅生民爲瘴嶺之鬼　上嘉納焉趙
普當國錫謁之曰公以元勲當國冝事損
撿今群臣書奏先經中書旣非尊王之體
諫官章䟽令閤門填狀尤弱臺憲之風皆
　不便普引咎正容厚謝皆罷之錫將卒自
草遺表猶勸　上以慈儉納諫爲意絶無
私請　上厚䘏之(玉壷/清話)
田錫好直諫　太宗或時不能堪錫從容奏
曰　陛下日徃月來養成聖性　上說益
　重之(聖政/録)
田錫　太宗時上言軍國要機者一朝廷大
　體者四　太宗甞言錫有文行敢言　眞
　宗即位屢召對言事甞請抄畧御覽三百
　六十卷日覽一卷又采經史要言爲御屏
　風十卷以便觀覽及卒　眞宗謂劉沆曰
　田錫直臣也何天奪之速朝廷每有小缺
　失方在思慮錫之章奏已至矣(蒙/求)
眞宗見田錫色必莊甞目之曰朕之汲黯也
(名臣/傳)
田錫疾亟進遺表　眞宗宣御醫賫上藥馳
　救之無及矣俄召宰相對䄂出其表示之
　且曰朕自臨大寳閱是表者多矣非祈澤
　宗族則希恩子孫未有如錫生死以國家
　爲慮而儆于朕者興歎乆之命優贈典(掇/遺)
上甞幸龍圗閣閱書指東北隅架一漆凾
　上親署鐍者謂學士陳堯咨曰此田錫章
䟽也已而愴然乆之(掇/遺)
公動必以禮言必有法賢不肖咸憚伏之出
　處二十年未甞趨權貴之門在貶廢中樂
　得其正晏如也(墓/誌)
范文正公銘公之墓曰嗚呼田公天下之正
　人也言甚危命甚竒盡心而弗疑終身而
　無違嗚呼賢哉吾不得而見之
蘇軾序公奏議曰自太平興國以來至于咸
　平可謂天下大治千載一時矣而田公之
　言常若有不測之憂近在朝夕者何哉古
　之君子必憂治丗而危明主明主有絶人
　之資而治丗無可畏之防夫有絶人之資
　必輕其臣無可畏之防必易其民此君子
之所甚懼也方漢文時刑措不用兵革不
試而賈誼之言曰天下有可長太息者有
可流涕者有可痛哭者後丗不以是少漢
　文亦不以是甚賈誼由此觀之君子之遇
　治丗而事明主法當如是也
公耿介寡合嚴恭好禮㞐公庭危坐終日未
甞有懈容自㓜至老手不釋卷慕魏徴李
　絳之爲人以盡規獻替爲已任然性不敏
　悟治郡無稱云
　　　九之二
　　　　内翰王公
　　公名禹偁字元之濟州鉅野人擢進士
　　第解褐成武主簿知長洲縣召試拜右
　　拾遺直史館知制誥貶啇州團練使召
　　還拜左正言再知制誥至道元年入翰
　　林爲學士知審官院兼通進銀臺封駮
　　司出知滁州移揚州　眞宗即位召還
　　復知制誥咸平初罷知黄州四年徙蘄
　　州卒年四十八
王元之年七八嵗已能文畢文簡公爲郡從
事始知之問其家以磨麵爲生因令作磨
詩元之不思以對但存心裏正無愁眼下
　遲若人輕著力便是轉身時文簡大竒之
留於子弟中講學一日太守席上出詩句
鸚鵡能言爭似鳯坐客皆未有對文簡冩
　之屏間元之書其下蜘蛛雖巧不如蚕文
簡歎息曰經綸之才也遂加以衣冠呼爲
　小友至文簡入相元之巳掌書命矣(聞見/後録)
王禹偁能屬文　太宗方獎抜文士聞其名
　召拜右拾遺直史館賜緋故事賜緋者給
　銀帶　上特命以文犀帶賜之禹偁獻端
　拱箴以爲誡尋知制誥　上嘗稱之曰王
　禹偁文章當今天下獨步判大理寺散騎
　常侍徐鉉爲妖巫道安所誣謫官禹偁上
　䟽訟之請反坐尼罪由是貶啇州團練副
　使無禄種𬞞自給徙解州團練副使　上
　思其才復召爲左正言仍命宰相以剛直
　不容物戒之　眞宗初即位召爲翰林學
　士脩　太宗實録執政疑禹偁輕重其間
與客言后嘗母儀天下當遵用舊禮罪以
謗責知滁州　眞宗即位以直言應詔召
爲知制誥咸平初脩　太祖實録與宰相
論不合又以謗責知黃州移蘄州死於官
其平生大節如此(聞見/録)
王禹偁性剛狷數忤權貴宦官尤惡之　上
累命執政召至中書戒諭之禹偁終不能
改(記/聞)
王元之在翰林甞草夏州李繼遷制繼遷送
　潤筆物數倍於常然用啓頭書送拒而不
　納蓋惜事體也近時舎人院草制有送潤
　筆物稍後時者必遣院子詣門催索而當
　送者徃徃不送相承旣乆今索者送者皆
　恬然不以爲恠也(歸田/録)
太宗時禹偁爲翰林學士嘗草繼遷制送馬
　五十疋以備濡潤禹偁以狀不如式却之
　及出守滁州閩人鄭褒徒步謁禹偁愛其
　儒雅及别爲買一馬或言買馬虧價者
　太宗曰彼能却繼遷五十馬頋肯此虧價
哉禹偁之卒諫議大夫戚綸誄曰事上不
回邪居下不謟佞見善若已有嫉惡過仇
讎丗以爲知言祥符中　眞宗觀書龍圖
閣得禹偁章奏嘆美切直因訪其後宰相
稱其子嘉言以進士第爲江都尉即召對
擢大理評事(記/聞)
王禹偁爲諫官上禦戎十䇿大旨以謂外任
人内脩德則可以弭之外則合兵勢以重
將權罷小臣詗邏邊事行間諜以離其心
遣保忠御卿率所部以張掎角下詔感勵
邊人取燕薊舊疆蓋弔晉遺民非貪其土
地内則省官以寛經費抑文士以激武夫
信用大臣以資其謀不貴虚名以戒無益
禁㳺惰以厚民力端拱冬旱禹偁上䟽請
節用省役薄賦緩刑(記/聞)
太宗末王禹偁上言請明數繼遷罪狀募諸
　胡殺之　眞宗即位詔群臣論事禹偁上
　䟽陳五事一曰謹邊防通盟好因嗣統之
　慶赦繼遷罪復與夏臺彼必感恩内附且
　使天下知屈已而爲人也二曰减冗兵併
　冗吏使山澤之饒稍流於下開寳前諸國
　未平而財賦足兵威強由所畜之兵銳而
　不衆所用之將專而不疑設官至簡而事
　皆舉興國後增損太冗冝皆經制三曰難
　選舉使入官不濫先朝登第僅萬人冝糾
　以舊制還舉塲於有司吏部銓擇官亦非
　帝王躬親之事冝依格敕注擬四曰澄汰
　僧尼恐其驚駭且罷度人脩寺一二十載
　容自銷鑠亦救弊之一端五曰親大臣逺
　小人使忠良蹇諤之士知進而不疑姦憸
　傾巧之徒知退而有懼其後潘羅支射死
　繼遷平夏𣢾附卒如禹偁䇿而歲限度僧
　尼之數及病囚輕繫得養治于家至今行
　之(記/聞)
王禹偁在翰林　眞宗初即位暇日召與論
　文禹偁奏曰夫進賢黜不肖闢諫諍之路
　彰爲誥命施之四海延利萬丗王者之文
　也至於彫纎之言豈足以􁇆慮較輕重於
瑣瑣之儒哉願棄其小務其大誠宗社之
福　上顧曰卿愛朕之深者(掇/遺)
王元之嘗請宰相於政事堂樞宻於都堂同
時見客不許本㕔私接議者以爲是疑大
臣以私也遂寢或以元之所請爲當但難
其率宰相於政事堂共見耳其後二府乞
　以朝退聚㕔見客以杜請謁從之卒如元
之言(澠水/燕談)
王元之出知黃州作三黜賦以見志其卒章
　曰屈于身而不屈于道兮雖百謫其何虧
吾當守正直而佩仁義兮惟終身而行之
　又奏請令州郡脩城池除械器練軍士
　上嘉納之
禹偁詞學敏贍時所推重鋒氣俊厲極談丗
事臧否人物以直躬行道爲己任少所推
讓遇事敢言雖履危困封奏無輟嘗云吾
　若生元和時從事於李絳崔群間斯無愧
　矣又爲文著書師慕古昔多渉規諷以是
　頗爲流俗所不容故累登文翰之職尋即
　罷去交遊多儒雅士後進有詞藝者極意
　稱揚之如孫何丁謂軰多遊其門下
蘇内翰賛公畫像曰傳曰不有君子其能國
　乎余嘗三復斯言未嘗不流涕太息也如
　漢汲黯蕭望之李固吴張昭唐魏鄭公狄
　仁傑皆以身徇義招之不來麾之不去正
　色而立于朝則豺狼狐狸自相吞噬故能
　消禍於未形救危於將亡使皆如公孫丞
　相張禹胡廣雖累千百緩急豈可望哉故
　翰林王公元之以雄文直道獨立當丗足
　以追配此六君子者方是時朝廷清明無大
　姦慝然公猶不容於中耿然如秋霜夏日
　不可狎玩至於三黜以死有如不幸而居
　於衆邪之間安危之際則公之所爲必將
　驚丗絶俗使斗筲穿窬之流心破膽裂豈
　特如此而已乎余始過蘇州虎丘寺見公
　之畫像想其遺風餘烈願爲執鞭而不可
　得其後爲徐州而公之曾孫汾爲兖州以
　公墓碑示余乃追爲之賛以附其家傳云
　惟昔聖賢患莫已知公遇太宗允也其時
　帝欲用公公不少貶三黜窮山雖死靡憾
　咸平以來獨爲名臣一時之屈萬丗之信紛
　紛鄙夫亦拜公像何以占之有泚其顙公
　能泚之不能巳之茫茫九原愛莫起之
　　　九之三
　　　　侍讀孫宣公
　　公名奭字宗古愽平人以九經及第爲
　　國子監直講諸王府侍讀判太常禮院
　　國子監擢龍圖閣待制以父老請歸田
　　里不許岀知宻州還糾在京刑獄岀知
　　河陽徙兖州　仁宗即位召爲翰林侍
　　讀學士知審官院判國子監以年踰七
　　十固請致仕拜工部尚書復知兖州以
　　太子少傅致仕卒
孫奭爲國子監直講　太宗幸監詔奭講尚
書說命三篇奭年少位下然音讀詳潤
　帝稱善因嘆曰天以良弼賚啇朕獨不得
邪因以切勵輔臣賜奭緋章服(記/聞)
永興軍上言朱能得天書　眞宗自拜迎入
　宫孫奭知河陽上䟽切諌以爲天且無言
　安得有書天下皆知朱能所爲惟　上一
　人不知耳乞斬朱能以謝天下其辭有云
　得來唯自於朱能崇信只聞於　陛下其
　質直如此　上亦不之責頃之朱能果敗
(記/聞)
眞宗將西祀龍圖閣待制孫奭上䟽切諫以
爲西祀有十不可　陛下不過欲效秦皇
漢武刻石頌德誇曜後丗耳其辭有云昔
秦多繇役而劉項起於徒中唐不恤民而
黃巢因於飢歳今　陛下好行幸數賦歛
安知天下無劉項黃巢乎　上乃自製辨
疑論以解之仍遣中使尉諭焉(記/聞)
孫奭每　上前說經及亂君亡國事反復申
　繹未嘗避諱因以規諷又掇五經切治道
　者爲五十篇號經典徽言上之畫無逸爲
　圖乞施便坐爲勸鑒之助時　莊憲明肅
皇后每五日一御殿與　仁宗同聽政奭
　因言古帝王朝朝暮夕未有曠日不朝
　陛下冝每日御殿以覽萬機奏留中不報
然　上與　太后雅愛重之每進見常加
禮(記/聞)
孫奭累表聽致仕病甚戒其子不内婢妾曰
　無令我死婦人之手奭舉動方重論議有
　根柢不肯詭隨雷同　眞宗巳封禪符瑞
屢降群臣皆歌誦盛德獨奭正言諫争毅
然有古風采精力於學同定論語爾雅孝
經正義請以孟軻書鏤板復鄭氏所注月
令於郊廟禮樂亦多所是正云(記/聞)
孫宣公以太子少保致仕居於鄆一日置宴
　御詩㕔(仁宗甞賜詩刻/石所居之㕔壁)語客曰白傳有言多
　少朱門鏁空宅主人到了不曾歸今老夫
歸矣喜動于色復頋石守道諷易離卦九
　三爻辭且曰樂以忘憂自得小人之志歌
　而鼓缶不興大耋之嗟公以醇德奥學勸
　講禁中二十餘年晚節勇退優㳺里中始
　終全德近丗少比(澠水/燕談)
宋尚書祁爲布衣時未爲人知孫宣公一見
　竒之遂爲知已後宋舉進士驟有時名故
　丗稱宣公知人公嘗語其門下客曰近謚
　用兩字而文臣必謚爲文皆非古也吾死
　得謚曰宣若戴足矣及公之卒宋方爲禮
　官遂謚曰宣成其志也(歸田/録)
孫宣公馮章靖公俱以鴻碩重望勸講禁中
凢朝廷典禮事並二公討論之公嘗言孫
　八座所閱典故必以前代中正合彞法事
　類而陳之則政府奉行無疑馮貳卿求廣
　博不專以典正爲意故政府奉行煩於執
　奏以是二君之優劣分矣(王沂公/言行録)
　　　九之四
　　　　御史中丞李㳟惠公
　　公名及字㓜幾其先范陽人後徙鄭州
　　中進士第再調昇州觀察推官知興化
　　軍通判曹州擢知隴州初置提點刑獄
　　以公使陜西特遷一官除三司户部副
　　使爲淮南轉運使知秦杭鄆州應天河
　　南府召拜御史中丞卒
曹瑋乆在秦州累章求代　眞宗問王旦誰
　可代瑋者旦薦樞宻直學士李及　上即
　以及知秦州衆議皆謂及雖謹厚有行檢
　非守邊之才不足以繼瑋楊億以衆言告
　旦旦不荅及至秦州將吏心亦輕之㑹有
　屯駐禁軍白晝掣婦人銀釵於市中吏執
　以聞及方坐觀書召之使前略加詰問其
　人服罪及不復下吏亟命斬之復觀書如
　故將吏皆驚服不日聲譽逹於京師億聞
　之復見旦具道其事且曰向者相公初用
　及外廷之議皆恐及不勝其任今及材器
　乃如此信乎相公知人之明也旦笑曰外
　廷之議何其易得也夫以禁軍戍邊白晝
　爲盗於市主將斬之事之常也烏足以爲
　異政乎旦之用及者其意非爲此也夫以
曹瑋知秦州七年羌人讋服邊境之事瑋
　處之巳盡其冝矣使他人徃必矜其聦明
　多所變置敗壞瑋之成績旦所以用及者
　但以及重厚必能謹守瑋之規摹而巳矣
　億由是益服旦之識度(記/聞)
章獻太后臨朝内侍省都知江德元權傾天
　下其弟德明奉使過杭州時李及知杭州
　待之一如常時中人奉使者無所加益僚
　佐皆曰江使者之兄㞐中用事當今無比
　榮枯大臣如反掌耳而使者精銳復不在
　人下明公待之禮無加者意者明公雖不
　求福獨不畏其爲禍乎及曰及待江使者
　不敢慢亦不敢過如是足矣又何加焉旣
　而德明謂及寮佐曰李公髙年何不求一
　小郡以自處而乆㞐餘杭繁劇之地豈能
　辨耶僚佐走告及曰果然使者之言甚可
　懼也及笑曰及老矣誠得小郡以自逸庸
　何傷待之如前一無所加旣而德明亦不
　能傷也時人服其操守(記/聞)
李公於杭州每訪林先生逋於孤山望林麓
　而屏導從歩入先生之廬一日冒雪岀郊
　衆皆謂當置酒召客乃獨造逋清談至暮
　而返逋死公以䘮服哭送拜墓乃歸吴兒
　自是恥其風俗之薄也(晁以/道集)
蔡君謨甞書小吴牋云李及知杭州市白集
　一部乃爲終身之恨此君殊清節可爲丗
　戒張乖崖鎮蜀當遨時士女環左右終三
　年未甞囬顧此君殊重厚可以爲薄末之
　檢押此帖今在張乖崖之孫堯夫家予以
　謂買書而爲終身之恨近於過激苟其性
　如此亦可尚也(筆/談)
　　　九之五
　　　　御史中丞孔公
　　公名道輔字原魯孔子四十五代孫舉
　　進士爲寧州軍事推官改知仙源縣奉
　　孔子祠　章獻太后臨朝召爲左正言
　　岀知鄆州徙青州明道二年召爲右諫
　　議大夫權御史中丞岀知泰徐兖州復
　入爲中丞岀知鄆州中道病卒年五十四
公仕當今　天子天聖寳元之間以剛毅諒
直名聞天下甞知諫院矣上書請　明肅
　太后歸政　天子而廷奏樞宻使曹利用
　上御藥羅崇勲罪狀當是時崇勲操權利
　與士大夫爲市而利用悍彊不遜内外憚
　之甞爲御史中丞矣　皇后郭氏廢引諫
　官御史伏閤以爭之求見　上皆不許而
　固爭之得罪然後巳蓋公事君之大節如
　此此其所以名聞天下而士大夫多以公
　不終於大位爲天下惜者也(王荆公/撰墓誌)
初莊獻太后稱制郭后恃太后執頗驕橫後
　宫多爲太后所禁遏不得進　太后崩
　上始得自縱適美人尚氏父自所由除殿
　直賞賜無筭恩寵傾京師郭后妬屢與之
　忿爭尚氏常於　上前有侵后不遜語后
　不勝忿起批其頰　上自起救之后誤查
　上頸　上大怒閻文應勸　上以爪痕示
　大臣而謀之　上因以示吕夷簡且告之
　故夷簡因宻勸　上廢后　上疑之夷簡
　云光武漢之明主也郭后止以怨懟坐廢
　况傷乗輿乎廢之未損聖德　上未許外
　人籍籍頗有聞之者左司諫祕閣校理范
　仲淹因登對極陳其不可且冝早息此議
　不可使有聞於外也夷簡將廢后奏請勑
　有司無得受臺諫章奏十二月乙卯稱皇
　后入道賜號浄妃㞐別宫右諫議大夫權
　御史中丞孔道輔恠閤門不受章奏遣吏
　詗之始知其事奏請未降詔書丙辰與范
　仲淹帥諸臺諫詣閤門請對閤門不爲奏
　道輔等欲自宣祐門入趣内東門宣祐監
　官宦者闔扉拒之道輔拊門銅鐶大呼曰
　皇后𬒳廢奈何不聽我曹入諫宦者奏之
　湏臾有旨臺諫欲有所言冝詣中書附奏
　道輔等悉詣中書論辨諠譁夷簡曰廢后
　自有典故仲淹曰相公不過引漢光武勸
　上耳此漢光武失德又足法邪自餘廢后
　皆昬君所爲　主上躬堯舜之資而相公
　更勸之効昬君所爲乎夷簡拱立曰兹事
　明日諸君更自登對力陳之道輔等退夷
　簡即爲熟狀貶黜道輔等故事中丞罷須
　有告詞至是直以勑除之道輔等始還家
　勑㝷至遣人押出城仍下詔云云十一月戊
　子故后郭氏薨后之獲罪也　上直以一
　時之忿且爲吕夷簡閻文應所賛故廢之
　旣而悔之后出㞐瑶華宫章惠太后亦逐
　楊尚二美人而立曹后乆之　上遊後園
　見郭后故肩輿悽然傷之作慶金枝詞遣
　小黃門賜之且曰當復召汝夷簡文應聞
　之大懼㑹后有小疾文應使毉官故以藥
　發其疾疾甚未絶文應以不救聞遽以棺
　歛之王伯庸時爲諫官上言郭后未卒數
　日先具棺器請推按起㞐狀　上不從但
　以后禮葬於佛舎而巳或曰章獻初崩
　上與夷簡謀以夏竦等皆莊獻太后之黨
　悉罷之退告郭后郭后曰夷簡獨不附太
　后邪但多機巧善應變耳由是并夷簡罷
　之是日夷簡押班聞唱其名大駭不知其
　故夷簡素與内侍副都知閻文應等相結
　使爲中詗乆之乃知事由郭后夷簡由是
　惡郭后(記聞○公孫中書舎人夲中甞言温公日/録涑水記聞多岀洛中人家子弟増加之)
(僞如郭后之廢當時論者止以爲文靖不合不力争/及罷諸諫官爲不美爾然後來范蜀公劉原父吕縉)
(叔皆不以文靖爲非盖知郭后之廢不爲無罪文靖/知不可力争而遂巳也若如此記所言則是大姦大)
(悪罪不容誅當時公/議分明豈容但已乎)
公所至官治數以争職不阿或絀或遷而公
持一節以終身蓋未甞自詘也其在兖州
也近臣有獻詩百篇者執政請除龍圗閣
直學士　上曰是詩雖多不如孔道輔一
言乃以公爲龍圗閣直學士於是人度公
爲　上所思且不乆於外矣未幾果復召
以爲中丞而宰相使人說公稍折節以待
遷公乃告以不能於是又度公且不得乆
㞐中而公果出(墓/誌)
初開封府吏馮士元坐獄語連大臣數人故
　移其獄御史劾士元罪止於杖又多更赦
　公見　上上固怪士元以小吏與大臣交
　私汙朝廷而所坐止如此而執政又以謂
　公爲大臣道地故出知鄆州(墓誌○又東坡/志林云聞之蘇)
(子容孔道輔爲御史中丞勘馮士元盡法不阿/仁/宗稱之有意大用時大臣與士元通姦利最甚者宰)
(相程琳也道輔旣得其情矣而退傅張士遜不喜道/輔欲有以中之/上使道輔送劄子中書士遜屏人)
(與語乆之因言公將大用道輔喜士遜曰公所以致/此誰之力也非程公公不至此道輔悵然愧而德之)
(不數日上殿力救琳/上大怒旣貶琳亦黜/道輔道輔知爲士遜所賣感憤得疾死中路)
公使契丹契丹燕使者優人以文宣王爲戲
　公赩然徑出虜使主客者邀還坐且令謝
公正色曰中國與北朝通好以禮文相接
今俳優之徒侮慢先聖而不之禁北朝之
過也道輔何謝虜君臣黙然
公廉於財樂振施遇故人子恩厚尤篤而尤
　不好鬼神禨祥事在寧州道士治眞武像
有蛇穿其前數出近人人傳以爲神州將
欲視驗以聞故率其屬徃拜之而蛇果岀
　公即舉笏擊蛇殺之自州將以下皆大驚
　巳而又皆大服公由此始知名然余觀公
數處朝廷大議視禍福無所擇其智勇有
過人者勝一蛇之妖何足道哉丗多以此
　稱公者故余亦不得而略也(墓/誌)
元祐中上元駕幸凝祥池宴從臣教坊伶人
　以先聖爲戲刑部侍郎孔宗翰奏唐文宗
時甞有爲此戲者詔斥去之今豈冝尚容
有此詔付伶官于理或曰此細事何足言
者孔曰非爾所知　天子春秋鼎盛方且
尊德樂道而賤工乃爾䙝慢縱而不治豈
　不累聖德乎聞者嘆伏(澠水燕談宗翰/道輔之子也)
　　　九之六
　　　　起居舎人尹公
　　公名洙字師魯河南人中進士第調河
　　南府户曹叅軍知光澤縣召試除館閣
　　校勘貶監郢州酒稅大將葛懷敏辟爲
　　經略判官范韓二公出爲經略安撫副
　　使復以公爲判官降通判濠州韓公知
　　秦州辟通判州事改知涇州徙渭州兼
　　領涇原路經略公事移知慶州遷起居
　　舎人直龍圖閣貶崇信軍節度副使徙
　　監均州酒稅卒年四十六
師魯河南人姓尹氏諱洙然天下之士識與
　不識皆稱之曰師魯蓋其名重當丗而丗
　之知師魯者或推其文學或髙其議論或
　多其材能至其忠義之節處窮逹臨禍福
　無愧於古君子則天下稱師魯者未必盡
　知之師魯爲文章簡而有法博學彊記通
　知今古長於春秋其與人言是是非非務
　窮盡道理乃巳不爲苟止而妄隨而人亦
　罕能過也遇事無難易而勇於敢爲其所
　以見稱於丗者亦所以取嫉於人故其卒
　窮以死(歐陽公/撰墓誌)
范公貶饒州諫官御史不肯言師魯上書言
　仲淹臣之師友願得俱貶貶監郢州酒稅
(墓/誌)
康定元年春夏人冦延州大將劉平戰死
　天子命夏公開府永興以經略招討之予
　與范公爲之副公爲判官未幾　上遣翰
　林學士晁公宗慤督出兵攻賊合府議奏
　曰今將與兵尚未習練願謹邊防期以嵗
　月平之使還而賊復冦鎮戎詔下切責俾
　以進兵月日來上府中復議曰將在軍雖
　得以自便然攻守大計當禀筭于朝廷乃
　畫攻守二䇿余與公詣闕奏之唯　上所
　擇詔取攻䇿巳而難之事方寢賊復遣人
　以書叩延州僞請和而大舉兵冦涇原之
　山外殺部署任福公時在慶州得涇原求
　援書即移文慶帥率其部將劉政銳兵數
　千人便道走鎮戎未至賊引去夏公奏公
　爲專徙通判濠州(韓魏公/撰墓表)
初朝廷之將用攻䇿也命葛懷敏出鄜延道
　勒兵綏宥間攻賊積聚招懷種族奪其要
　害而堡障之賊知朝廷之威必飜然來服
　則乆而易制公曰是行也不患將卒無勇
　患應敵寡謀耳乃自請叅議懷敏行營軍
　事有詔如請而事中罷(墓/表)
涇原乗葛懷敏覆軍之後傷夷殘缺千罅百
　漏公夙夜撫葺一道以完時宣徽使鄭公
爲陜西四路帥主静邊寨主劉滬議遣其
　屬董士廉與滬於章川堡南入諸羌中開
　道二百里脩水洛城以通秦之援兵公曰
　賊數犯塞必併兵一道五路帥之戰兵常
　不登二萬人而當賊昊舉國之衆且由黃
　石河路來援雖逺水洛路二日而援師安
　然以濟今無故奪諸羌田二百里引堡屯
　師坐耗芻粮不勝計以冀秦援一二日之
　速則吾兵愈分而邊用不給矣乃奏罷之
　便詔從之㑹鄭改知永興軍乃署前帥牒
　飭滬等督役如初二人者遂不奉詔興作
　不巳公遣人召滬者再不至乃命瓦亭寨
　主張忠代滬滬復不受代部署狄公於是
　親至德順軍攝滬士廉下獄差官按問而
　鄭比奏夲道沮滬等功朝廷薄滬等罪徙
　公慶州而城水洛焉(墓表○又記聞云先是渭/州西路廵檢劉滬建筞以)
(爲秦渭兩路有急發兵相援路出隴坁之内回逺恐/不及事請募熟戸於山外築水洛結公二城以兵戍)
(之緩急以通援兵之路都部署鄭戩以狀聞命滬及/董士廉董其役㑹韓琦宣撫陜西還奏罷四路招討)
(以戩知永興軍又言兩城之旁多生户今奪其地恐/城未畢而冦至請罷之戩因極言二城之利不可輒)
(罷詔三司副使魚周詢徃視其利害未至尹洙召滬/士廉令還滬士廉以熟戸旣集官物無所付請遂成)
(之洙怒以二人違節制命部署狄青徃斬之青械繫/滬士廉於德順軍及周詢還是戩議乃徙洙慶州)
范公旣罷政事當時衆賢執政皆指爲朋黨
　欲因事斥逐之董士廉者即詣闕上書以
　水洛事訟公且誣公在渭有盗贓制使承
　風指按驗百端不能得一毫以汙公有部
　將孫用者出于軍校嘗自京取民息錢至
　官貧不能償公與狄公惜其材乃分假公
　使錢俾償其民而月取其俸償于官逮按
　問而錢先巳輸官矣坐此貶公崇信軍節
　度副使徙監均州酒稅(墓表○又南豐雜識云/尹洙當慶曆中與范仲)
(淹等友善仲淹等旣罷朝政洙亦爲人希時宰意攻/以居渭州時事遂置獄遣劉湜按之一日謂洙曰龍)
(圖得罪死矣洙請其事湜曰龍圖以銀爲偏提給銀/有記而收偏提無籍是以知龍圖當得罪死也洙曰)
(此不足以致洙罪也以銀爲偏提用某工校主之附/某籍可取視之湜閱籍果然知不能害嘆息而巳其)
(後洙在隨州而孫甫之翰知安州過隨二人皆好辨/論對榻語幾月無所不道而洙未甞有一言及湜者)
(甫問曰劉湜按師魯欲致師魯於死而師魯絶口未/甞有一言及湜何也洙曰湜與洙夲未甞有不足之)
(意其希用事者意欲害洙廼湜不能自樹立耳洙何/恨於湜乎甫深伏其識量之翰又言尹洙自謂平生)
(好善之心過於嫉/悪之翰以謂信然)
師魯在均州得疾㳂牒至南陽訪醫藥疾革
　頋稚子在前無甚憐之色與賔客言終不
　及其私整冠帶盥濯怡然隱几而卒(墓誌○/范公作)
(師魯文集序云師魯來南陽一日予謂師魯曰將與/韓公稚圭歐陽永叔述君之行而分俸以濟君之家)
(君其無憂師魯舉手曰君言盡矣吾不復云翌日再/徃不獲見傳言曰巳别矣遂隱几而卒○又記聞云)
(尹師魯謫官均州時范希文知鄧州師魯得疾即擅/去官詣鄧州以後事属希文希文日徃視其疾一旦)
(遣人招希文甚遽旣至師魯曰洙今日必死矣人言/將死者必見鬼神此不可信洙並無所見但覺氣息)
(奄奄就盡耳隱几坐與希文語乆之謂希文曰公可/出洙將逝矣希文出至廳事巳聞其家號哭希文竭)
(力送其䘮及妻拏歸洛陽○按涷水記聞所載如此/與范歐二公所記巳不同而沈氏筆談所記尤詭異)
(今不/復載)
師魯當天下無事時獨喜論兵爲叙燕息戍
　二篇行于丗自西兵起凡五六歳未甞不
　在其間故於西事尤習其詳欲訓土兵代
　戍卒以減邊用爲禦戎長乆之䇿皆未及
施爲而元昊臣西兵解嚴師魯亦去而得
罪矣(墓/誌)
公天性慈仁内剛外和凢事有小而可矜者
必惻然不忍發見顔皃及臨大節斷大事
　則心如金石雖鼎鑊前列不可變也在軍
謙勤愛士雖悍夫冗列皆降意容接故人
　人願盡其力所至郡邑脩設條教務以實
惠及下去則人思之(墓/表)
文章自唐之衰日淪淺俗寖以大敝　夲朝
柳公仲塗始以古道發明之後卒不能振
　天聖初公獨與穆叅軍伯長矯時所尚力
　以古文爲主次得歐陽永叔以雄詞鼓動
　之於是後學大悟文風一變(墓/表)
師魯深於春秋故其文謹嚴辭約而理精章
　奏䟽議大見風采士林聳慕焉(范文正公/撰文集序)
夲朝古文柳開仲塗穆脩伯長首爲之唱尹
　洙師魯兄弟繼其後歐陽文忠公蚤工偶
　儷之文及官河南始得師魯乃出韓退之
　文學之蓋公與師魯於文雖不同公爲古
　文則居師魯後也如五代史公嘗與師魯
　約分撰其後師魯死無子今歐陽公五代
史頒之學官盛行於丗内果有師魯之文
　乎抑歐陽公自爲之也歐陽公誌師魯墓
　論其文曰簡而有法且謂人曰在孔子六
　經中唯春秋可當則歐陽公於師魯不薄
　矣崇寧間改脩　神宗正史歐陽公傳乃
　云同時有尹洙者亦爲古文然洙才下不
　足以望脩云蓋史官皆晚學小生不知前
軰文章淵原自有次第也(聞見/録)
天聖明道中錢文僖公自樞宻留守西都謝
希深爲通判歐陽永叔爲推官尹師魯爲
　掌書記梅聖俞爲主簿皆天下之士錢相
　因府第起雙桂樓西城建臨園驛命永叔
　師魯作記永叔文先成凡千餘言師魯曰
　洙止用五百字可記文成永叔服其簡古
　永叔自此始爲古文(聞見/録)
韓魏公表公之墓曰嗚呼自古聖賢必推性
　命如公之文武傑立而貫以忠義兮此天
　之性位不大顯遭讒而跌且不壽兮此天
　之命雖孔孟不能以兼適兮尚一歸于黙
　定昩者不思而妄求兮徒自奔於邪徑故
　公臨禍福生死而曾不少變兮是能安性
命而歸正唯大名赫然日月之光兮亘萬
　古而増瑩吾聞善人者天必報其後兮冝
　嗣人之蒙慶
韓魏公曰希文常勸以身安而後國家可保
　師魯以謂不然直謂臨國家事不當更頋
　身公雖重希文之說然性之所喜以師魯
　爲愜爾(魏公/別録)
師魯兄源字子漸與師魯俱有名於當丗其
　論議文章博學彊記皆有以過人而師魯
　好辯果於有爲子漸爲人剛簡不矜飾能
　自晦藏與人居乆而莫知至其一有所發
　則人必驚伏其視丗事若不干其意巳而
　搉其情僞計其成敗後多如其言其性不
　能容常人而善與人交乆而益篤趙元昊
　冦邊圍定川堡大將葛懷敏發涇原兵救
　之君遺懷敏書曰賊舉其國而來其利不
　在城堡而兵法有不得而救者且吾軍畏
　法見敵必赴而不計利害此其所以數敗
　也冝駐兵瓦亭見利而後動懷敏不能用
　其言遂以敗死劉渙知滄州杖一卒不服
　渙命斬之以聞坐專殺降知宻州君上書
　爲渙論直得復知滄州范文正公嘗薦君
　材可以居館閣召試不用遂知懷州及范
　公與韓冨諸公皆罷而師魯與一時賢士
　亦多𬒳誣枉得罪君歎息憂悲發憤徃徃
　𬒳酒哀歌泣下朋友皆竊怪之已而以疾
　卒(歐陽公撰墓誌○又名臣傳云渙即劉滬之兄也滬/甞訟洙文致其罪而源乃捄雪其兄其不私如此)
　　　九之七
　　　　尚書余襄公
　　公名靖字安道韶州曲江人舉進士試
　　書判拔萃擢集賢校理坐言事落職貶
　　監筠州酒稅慶曆中除右正言修起居
　　注知制誥出知吉州改將作少監分司
　　南京更授左神武大將軍辭不就知䖍
　　州丁父憂起爲祕書監經制廣南東西
　　路盗賊知潭州改青州召爲廣西體量
　　安撫使移知廣州　英宗即位拜工部
　　尚書代歸道病卒年六十五
公爲人質重剛勁而言語恂恂不見喜怒自
　少博學強記至於歷代史記雜家小說隂
　陽律曆外曁浮屠老子之書無所不通(歐/陽)
(公撰神/道碑)
范文正以言事忤大臣貶知饒州諫官御史
　緘口避禍無敢言者公獨上書曰　陛下
　親政以來三逐言事者矣若習以爲常不
　甚重惜恐鉗天下之口不可不戒書旣上
落職監筠州酒稅尹公洙歐陽公脩相繼
抗䟽論列又以書讓諌官亦得罪逺謫時
　天下賢士大夫相與惜其去號爲四賢(蘇/台)
(文撰/行狀)
慶曆三年上增置諫官以開廣言路親筆
　公姓名除右正言公感激奮勵遇事輒言
　無所回避是年太白犯歲星于太微端門
　之右公論之曰金火罰星與歲相犯皆主
　兵䘮及饑蓋木爲德金爲刑惟金沴木五
　行所忌願　陛下責躬修德以謝天變未
幾火開寳寺塔　上遣中貴人取塔基舊
　瘞舎利入禁中相傳以爲能岀光景自
　天子至于宫掖雜岀寳貨將復營建舉京
　師王公大姓莫不信嚮公論之曰天火之
　致夲是災變朝廷所冝誡懼以荅天意且
　自西陲用兵以來民苦賦役不聊其生至
　有父子夫婦携手赴井死者其窮至矣今
　復以其膏血之餘營建佛塔非所以荅天
　戒慰民心也昔梁武帝造長干塔亦有舎
　利光恠及臺城之敗何能致福於人此亦
　可以爲鑒矣公之論事不避忌諱大率類
　此(行狀○又筆談云開寳塔災得舊瘞舎利迎入内/庭傳言頗有光恠將復建塔余襄公言彼一塔不)
(能自衛何福可及於民凡腐草皆有光水精及/珠之圎者夜亦有光烏足異也/仁宗從之)
慶曆元年才人張氏進封脩媛四年以脩媛
　丗父職方貟外郎堯佐提點開封府縣鎮
　公事右正言余靖上言堯佐不當得此差
　遣一堯佐不足爲輕重但鑒郭后之禍興
　於揚尚　上曰朕不以女謁用人自有臣
　僚奏舉若物議不允當與一郡(記/聞)
慶曆三年右正言余靖奉使契丹入辭書所
　奏事于笏各用一字爲目　上顧見之問
　其所書者何靖以實對　上指其字一一
　問之盡而後巳　上之聽納不倦如此(記/聞)
慶曆四年元昊納誓請和將加封冊而契丹
　以兵臨境上遣使言爲中國討賊且告師
　期請止毋與和朝廷患之欲聽重絶夏人
　而兵不得息不聽生事北邊議未决公獨
　以謂中國厭兵乆矣此契丹之所幸一日
　使吾息兵養勇非其利也故用此以撓我
　爾是不可聽朝廷雖是公言猶留夏冊不
遣而假公諫議大夫以報公從十餘騎馳
　岀居庸關見虜於九十九泉從容坐帳中
　辯㭊徃復數十卒屈其議取其要領而還
　朝廷遂發夏冊臣元昊西師旣解嚴而北
　邊亦無事(神道/碑)
慶曆四年除知制誥復使契丹公前後三至
　虜中盡得情實坐甞爲胡語詩岀知吉州
(行狀○又劉貢父詩話云余尚書使契丹能爲胡語/契丹愛之及再徃虜情益親余作胡語詩虜主大喜)
(爲之釂觴/還坐貶官)
知䖍州丁父憂去官而蠻賊儂智髙䧟邕州
　連破嶺南州縣圍廣州乃即廬中起公爲
　袐書監知潭州即日馳在道改知桂州公
　奏曰賊在東而徙臣西非臣志也　天子
　嘉之即詔公經制廣東西賊盗乃趨廣州
　而智髙復西走邕州自智髙初起交趾請
　岀兵助討賊詔不許公以謂智髙交趾叛
　者冝聽岀兵毋沮其善意累䟽論之不報
　至是公曰邕州與交趾接境今不納必忿
　而反助智髙乃以便冝趣交趾㑹兵又募
　儂黃諸姓酋豪皆縻以職與之誓約使聽
　節制或疑其不可用公曰使不與智髙合
　足矣及智髙入邕州遂無外援旣而宣撫
　使狄青㑹公兵敗賊於歸仁智髙走入海
　邕州平公請復終䘮不許諸將班師以智
　髙尚在請留公廣西委以後事遷給事中
諌官御史列䟽言功多而賞薄再遷尚書
　工部侍郎公留廣西逾年撫緝完復嶺海
肅然又遣人入特磨襲取智髙母及其弟
　一人獻于京師斬之(神道/碑)
嘉祐五年交趾冦邕州殺五巡檢驛召公以
　爲廣西體量安撫使悉發荆湖兵以從公
　至則移檄交趾召其臣費嘉祐詰責之嘉
　祐惶恐對曰種落犯邊罪當死願留取首
　惡以獻即械五人送欽州斬于界上(神道/碑)
廣之番舶裝船舊皆取稅公奏罷之以徠逺
　啇又請立法戒當任官吏不得市南藥及
　公北歸不載南海一物云(行/狀)
公資性莊重量寛而容衆有知人之鑒其帥
　邊也任使賢勇各盡其材甞所稱薦亦多
　顯逹間常接人温容遜辭不欲一忤人意
　及諫諍人主論列時政排斥橫議抵觸忌
　諱不少廻避帥二廣首尾幾十年以恩信
　𬒳于異域如交趾大理特磿南詔之國皆
　可以頥指氣使公之文武之材可謂具矣
余靖夲名希古韶州人舉進士未預解薦曲
　江主簿王仝善遇之時知韶州者舉制科
　仝亦舉制科知州怒以爲玩巳捃其罪無
　所得唯得仝與希古接坐仝坐違勑停任
　希古杖臋二十仝遂閑居䖍州不復仕進
　希古更名靖取他州解及第景祐中爲館
　職爲范文正訟冤獲罪由是知名范公入
　叅大政引爲諫官袐書丞茹孝標䘮服未
　除入京師私營身計靖上言孝標冒哀求
　仕不孝孝標由是獲罪深恨靖靖遷龍圖
　閣直學士王仝數以書干靖求貨靖不能
　應其求孝標聞靖甞犯刑詐匿應舉乃自
　詣韶州宻求其案得之時錢子飛爲諫官
　方攻范黨孝標以其事語之子飛即以聞
　詔下䖍州問王仝靖隂使人諷仝令避去
　仝辭以貧不能岀靖置銀百兩於茶篚中
　託人餉之所託者恠其重開視竊銀而致
　茶於仝仝大怒及詔至州官勸仝對當日
　接坐者余希古今不知所在仝不從對稱
　希古即靖是也靖遂以將軍分司(記/聞)
　　　九之八
　　　　待制王公
　　公名質字子野文正公之姪也以䕃𥙷
　　官召試賜進士及第通判蘇州知蔡州
　　徙廬州降監舒州靈仙觀起知泰州徙
　　荆湖北路轉運使權知江陵府同判吏
　　部流内銓擢天章閣待制出知陜州年
　　四十五卒
通判蘇州州守黃宗旦負材自喜頗以新進
　少公議事則曰少年乃與丈人爭事公曰
　受命佐君事有當爭職也宗旦雖屢屈折
　而政常得無失稍德公助已爲之加禮宗
　旦得盗鑄錢百餘人以託公公曰事發無
　跡何從得之曰吾以術鉤岀之公愀然曰
　仁者之政以術鉤人寘之死而又喜乎宗
　旦慚服悉緩岀其獄始大稱公曰君子也
(歐公撰/神道碑)
知蔡州蔡俗舊祠吳元濟公曰豈有逆醜而
　廟食耶吾爲州長不能正民之視聽俾民
　何從哉狄梁公李太尉皆唐之忠烈又德
　加蔡人胡爲不祠命工徹元濟廟建二公
　祠率吏民拜祭蔡人從之于今號爲雙廟
(范文正公/撰墓誌)
徙廬州盗有殺其徒而并其財者獲之寘于
　法大理駮曰法當原公以謂盗殺其徒而
　自首者原之所以疑壞其黨而開其自新
　若殺而不首旣獲而亦原則公行爲盗而
第殺一人旣得兼其財又可以贖罪不獲
　則肆爲盗獲則引以自原如此盗不可止
　非法意䟽三上不能爭公歎曰吾不勝法
　吏矣乃上書自劾請不坐佐吏公坐貶監
　靈仙宫其後議者更定不首之罪卒用公
　言爲是(神道/碑)
遷荆湖北路轉運使當用兵西方急於財用
　之時獨不進羡餘其賦歛近寛平治以常
　法故他路不勝其弊而荆湖之人自若(神道/碑)
權知荆南府民有訟婚者訴曰貧無貲故後
　期問其用幾何以俸錢與之使婚獲盗竊
　人衣者曰迫於飢寒而爲之公爲之哀憐
　取衣衣之遣去荆人比公爲子産(神道/碑)
判吏部流内銓號爲稱職而於選法未甞有
　所更易人或問之公曰選法具備如權衡
　在執者不欺其輕重耳何必屢更其法(神道/碑)
范仲淹以言事貶饒州方治黨人甚急公獨
　扶病率子弟餞于東門留連數日大臣有
　以讓公曰長者亦爲此乎何苦自䧟朋黨
　公徐對曰范公天下賢者顧質何敢望之
　然若得爲黨人公之賜質厚矣聞者爲公
　縮頸其爲待制之明年岀守于陜又明年
　小人連興大獄坐貶廢者十餘人皆公素
　所賢者聞之悲憤歎息或終日不食因數
劇飲大醉公旣素病益以酒遂卒(神道/碑)
公在相門而弗驕弗華以貧爲寳文正作舎
　人時家甚虚甞貸人金以贍昆弟過期不
　入輟所乗馬以償之公因閱家藏書而得
其劵召家人示之曰此前人清風吾輩當
奉而不墜冝袐藏之又得顔魯公爲尚書
時乞米于李大夫墨帖刻石以摸之遍遺
　親友間其雅尚如此故終身不貪所至有
　氷蘗聲(墓/誌)
公充職館殿二十餘年同舎皆顯官公介然
　不動惟求外補當國者非戚必舊公未甞
　折顔色屈語論以合其意(墓/誌)
公爲數郡皆清心以思治行巳以率下崇學
　校而風化之人有犯法非害于物者必緩
其獄求民之疾雖處幽不遺去民之梗雖
負勢不避也(墓/誌)
公不治生業畜書萬卷樂稱人之善士大夫
非風義髙逺弗與之㳺(墓/誌)
　　　九之九
　　　　侍讀孫公
　　公名甫字之翰許州陽翟人初舉進士
　　得同學究岀身再舉及第華州觀察推
　　官知絳州翼城縣辟永興軍司録監益
　　州交子務入爲祕閣校理改右正言知
　　諫院岀知鄧州徙安州歷江東兩浙轉
　　運使知陜州徙晉州爲河東轉運使三
　　司度支副使嘉祐元年以天章閣待制
　　兼侍讀卒年六十
公爲華州推官轉運使李紘薦其材遷大理
寺丞知絳州翼城縣故丞相杜祁公與紘
皆以清節自髙尤難於取士聞公紘所薦
也數招致之一見大喜巳而祁公自御史
中丞知永興軍辟公司録凡事之繁猥者
　一以委之公歎曰待我以此可以去矣祁
　公爲謝顧事非它吏不能者不敢煩公公
　乃從容爲陳當丗之務所以緩急先後施
　設之冝又多薦士之賢而在下者於是祁
　公自以爲得益友(歐陽公/撰墓誌)
監益州交子務蜀用鐵錢民苦轉貿重故設
　法書紙代錢以便市易轉運使以僞造犯
　法者多欲廢不用公曰交子可以僞造錢
　亦可以私鑄私鑄有犯錢可廢乎但嚴治
　之不當以小仁廢大利後卒不能廢
祁公爲樞宻副使薦于朝得祕閣校理是時
　諸將兵討靈夏乆無功天下騷動盗賊數
　入州縣殺吏卒吏多失職而民弊矣　天
　子方銳意更用二三大臣乃極選一時知
　名士増置諫官使𥙷闕失公以右正言居
　諫院　上好納諫諍未甞罷言者而至言
　宫禁事它人猶湏委曲開諷而公獨曰所
　謂后者正嫡也其餘皆猶婢爾貴賤有等
　用物不冝過僣自古寵女色初不制而後
　不能制者其禍不可悔　上曰用物在有
　司吾恨不知爾公曰丗謂諫臣耳目官所
　以逹不知也若所謂前丗女禍者載在書
　史　陛下可自知也　上深嘉納之保州
　兵變前有告者大臣不時發之公因力言
　樞宻使副當得罪使乃杜祁公也邊將劉
　滬城水洛于渭州部署尹洙以滬違節度
　將誅之大臣稍主洙議公以謂水洛通秦
　渭於國家利滬不可罪由是罷洙而釋滬
　洙公平生所善者也公在諫院所言𥙷益
　尤多是三者其一人所難言其二人所難
　處者其後言宰相以某事當去者　上亟
　爲罷之因以陳執中爲叅知政事公又言
　執中不可用由是　上難之公遂求解職
　於是小人不便大臣執政而朋黨之論起
　二三公相繼去位公亦在論中而辯諍愈
　切不自疑由是罷諫職以右司諫知鄧州
(墓/誌)
知諫院因災異言應天在誠行愛民遂請斥
浮費岀宫女除别庫之私以寛賦歛初李
　元昊反河西契丹亦以兵近邊謀棄約任
事者於西方益禁兵二十萬北方益土兵
　亦二十萬又益禁兵四十指揮及群盗張
　海等劫京西江淮皆警是時巳更用大臣
　矣又令天下益禁兵公言曰天下所以大
　困者在浮費而浮費之廣者兵爲甚今不
　能損又可益之耶且兵巳百萬矣不能止
　盗而但欲多兵豈可謂知所先後哉不報
　於是極論古今養兵多少之利害以聞語
　詆大臣尤切旣而保州有兵變朝廷賞先
　言者公以謂有先言者而樞宻院不以時
　下不可以無責　天子曰某吾方倚以治
　也不可使去位公猶固請議其罰○又云
　公始爲杜丞相所知慶曆之間二三大臣
　又與公同心任事然論保州之變則所指
　者蓋杜公非益兵之議則所詆者蓋二三
　大臣也其不偏於所好如此(行/狀)
慶曆中孫甫蔡襄爲諫官言宰臣晏殊役官
　兵治邸舎懷安苟且無向公之心遂罷殊
　政事而甫等因薦冨弼代殊　上怒以謂
　進用宰相人主之任臣下不冝有所指陳
　遂相陳執中而甫等極言執中不可用不
　聽則相與求罷爲外官不許遂請退自陳
　上曰卿等言一不聽則求去令朕有逐言
　者名自爲計則善也甫自陳以私便求岀
　襄亦以養親爲言先是襄嘗乞告至莆田
迎親而親不果來至是　上乃曰卿昨迎
親不來何不遂留侍養襄惶恐不能對甫
徐進曰蔡襄所以辭親逺來事　陛下冀
　萬一有禆𥙷今言旣不行蔡襄是以湏却
　思歸去養親(南豐/雜識)
孫之翰言慶曆中　上用杜衍范仲淹冨弼
　韓琦任政事而以歐陽脩蔡襄及甫等爲
　諫官欲更張庶事致太平之功仲淹亦皆
戮力自効欲報人主之知然好同惡異不
　能曠然心無適莫甫嘗家居石介過之問
　介適何許來介言方過冨公問冨公何爲
　介曰冨公言滕宗諒守慶州用公使錢坐
　法杜公則欲致宗諒重法不然則衍不能
　在此范公則欲薄其罪曰不然則仲淹請
　去冨公欲抵宗諒重法則懼違范公欲薄
　其罪則懼違杜公患是不知所决甫曰守
　道以謂如何介曰介亦竊患之甫廼嘆曰
　法者人主之操柄今冨公患重罪宗諒則
　違范公薄其罪則違杜公是不知有法而
　未嘗意在人主也守道平生好議論自謂
　正直亦安得此言乎因曰甫少而好學自
度必難用於丗是以退爲唐史記以自見
　而屬爲諸公牽挽使備諫官亦甞與人自
　謀去就而所與謀者適好進之人遂見誤
　在此今諸公之言如是甫復何望哉自此
　凢月餘不能寐慶曆之間任事者其後余
　多識之不黨而知其過如之翰者則一人
　而巳矣(南豐/雜識)
知晉州近臣過晉夜半叩城欲入公曰城有
　法吾不得獨私終不爲開門(行/狀)
初謝絳知鄧州有惠政慶曆中范仲淹洎甫
　相繼守郡皆號循吏好教育士類今翰林
學士賈黯鄧人也甞善三公之爲人因爲
　創三賢堂於百花洲(名臣/傳)
公素羸性澹然寡所好欲恂恂似不能言而
内勁果遇事精明議者謂公道德文學冝
在朝廷備頋問而錢糓刀筆非其職然公
　處之益辦至臨疑獄滯訟常立得其情大
賊張海郭貌山攻劫啇鄧新破南陽順陽
　公安輯有方常曰教民知戰古法也乃親
　閱縣弓手教之擊射坐作皆爲精兵盗賊
　爲息陜當東西衝吏苦厨傳而前爲守者
　顧毀譽不能有所損至公痛裁節之過客
　畏其清初無所望而亦莫之毀也陜人賴
　以紓後遂爲法(行狀云隣州歲時以酒相慶問公/命儲别藏備官用一不歸于巳今)
(遂爲/法)其爲轉運使所至州縣視其職事脩
　廢察其民樂否以此陞黜官吏而不納毀
　譽遇下雖嚴而不害其在兩浙范文正公
　守杭州以大臣或便冝行事公曰范公貴
　臣也吾屈於此則不得伸於彼矣由是一
　切繩以法而常以監司自處范公遇公無
　倦色及退而不能無恨公遇范公不少下
　然退而未甞不稱其賢也(墓/誌)
公雖貴而衣食薄無妾媵不飾玩好不與酣
　樂泊如也時從當丗處士講評以爲得其
　好而客或造其席者與之言終日不能以
　勢利及也(行/狀)
公喜接士務揚人善所得俸廪多所施與撫
　諸孤兒教育如己子(墓/誌)
孫之翰人嘗與一硯直三十千孫曰硯有何
異而如此之價也客曰硯以石潤爲賢此
石呵之則水流孫曰一日呵得一檐水纔
直三錢買此何用竟不受(筆/談)
公博學彊記尤喜言唐事能詳其君臣行事
夲末以推見當時治亂每爲人說如其身
履其間而聽者曉然如目見故學者以謂
　終歲讀史不如一日聞公論也所著唐史
　記七十五卷論議閎贍書未及成公旣卒
　詔取其書藏于祕府(墓/誌)
司馬温公書公唐史記後云孫公昔著此書
　甚自重惜常别緘其藁於笥必盥手然後
　啓之謂家人曰萬一有水火兵刀之急它
　貨財盡棄之此笥不可失也毎公私少間
　則增損改易未嘗去手其在江東爲轉運
　使岀行部亦以自隨過亭傳休止輙取脩
　之會宣州有急變乗馹遽徃不暇挈以俱
　旣行於後金陵大火延及轉運廨舎弟子
　察親負其笥避於沼中島上公在宣州聞
　之亟還入門問曰唐書在乎察對曰在乃
　恱餘無所問自壯年至于白首乃成亦未
　以示人文潞公執政嘗從公借之公不與
但録姚崇宋璟論以與之況它人固不得
　見也
蘇内翰荅李廌書云録示孫之翰唐論僕不
　識之翰今見此書凛然得其爲人至論禇
　遂良不譛劉洎太子瑛之廢由張說張廵
　之敗縁房琯李光弼不當圖史思明宣宗
　有小善而無人君大略皆舊史所不及也
歐陽公銘公之墓曰惟學而知方以行其義
惟簡而無欲以遂其剛力雖弱兮志則彊
