#+TITLE: 欽定外藩蒙古囘部王公表傳-清-高宗弘曆
#+DATE: 2016-06-11 12:21:35
#+SOURCE: github.com/kanripo/KR2g0043 master 44e6f62f                
　欽定四庫全書
　欽定外藩蒙古回部王公表傳卷首
　諭㫖
　　　乾隆四十四年七月二十九日奉
　上諭我國家
開基定鼎統壹寰區蒙古四十九旗及外扎薩克喀爾喀諸
　　部咸備藩衛世篤忠貞中外一家逺邁前古在
太祖
太宗時其抒誠効順建立豐功者固不乏人而
皇祖
皇考及朕御極以來蒙古王公等之宣猷奏績著有崇勳
　　　者亦指不勝屈因念伊等各有軍功事實若不為之
　　　追闡成勞裒輯傳示非奬勳猷而昭來許之道著交
　　　國史館㑹同理藩院將各蒙古扎薩克事蹟譜系詳
　　　悉採訂以一部落為一表傳其有事實顯著之王公
　　　等即於部落表傳後每人立一專傳則凡建功之端
　　　委傳派之親疎皆可按籍而稽昭垂奕世該總裁大
　　　臣等即選派纂修各員詳慎編輯以清漢蒙古字三
　　　體合繕成帙陸續進呈候朕閱定成書後即同宗室
　　　王公表傳以漢字録入四庫全書用垂久逺其各部
　　　落並將所部之表傳專𫝊以三體合書頒給一冊俾
　　　其子孫益知觀感奮勵副朕推恩念舊至意
　　　　乾隆四十四年九月初二日奉
　　上諭朕因内外扎薩克等於
皇祖
皇考及朕臨御以來宣力勤勞克懋厥績者甚多已交國
　　史館㑹同理藩院將伊等從前功績追表各立表傳
　　以示悠久再各城回子等自投誠以來在軍營宣力
　　　勤勞業已晉封王貝勒貝子亦復不少理宜一體施
　　　恩纂立表傳著交該部查明伊等内實心効力克奏
　　　軍功者㑹同國史館與蒙古王公一體纂立表傳宣
　　　諭以示朕優恤回臣一體之意
　
　
　
　
　
　
　
　
　
　
　
　
　
　
　
欽定外藩蒙古回部王公表傳卷首
欽定四庫全書
欽定外藩蒙古回部王公表傳目録
　卷之一　　　　　表第一
　　科爾沁部表
　　扎賚特部表
　　杜爾伯特部表
　　郭爾羅斯部表
　卷之二　　　　　表第二
　　喀喇沁部表
　　土默特部表
　卷之三　　　　　表第三
　　敖漢部表
　　奈曼部表
　　巴林部表
　　扎嚕特部表
　　阿嚕科爾沁部表
　　翁牛特部表
　　克什克騰部表
　　喀爾喀左翼部表
　卷之四　　　　　表第四
　　烏珠穆沁部表
　　浩齊特部表
　　蘇尼特部表
　　阿巴噶部表
　　阿巴哈納爾部表
　卷之五　　　　　表第五
　　四子部落表
　　茂明安部表
　　烏喇特部表
　　喀爾喀右翼部表
　卷之六　　　　　表第六
　　鄂爾多斯部表
　卷之七　　　　　表第七
　　喀爾喀土謝圖汗部表
　卷之八　　　　　表第八
　　喀爾喀車臣汗部表
　卷之九　　　　　表第九
　　喀爾喀扎薩克圖汗部表
　卷之十　　　　　表第十
　　喀爾喀賽因諾顔部表
　卷之十一　　　　表第十一
　　阿拉善厄魯特部表
　　青海厄魯特部表
　卷之十二　　　　表第十二
　　西藏部表
　　杜爾伯特部表
　卷之十三　　　　表第十三
　　土爾扈特部表
　　和碩特部表
　卷之十四　　　　表第十四
　　哈密回部表
　　吐魯畨回部表
　卷之十五　　　　表第十五
　　居　京師之厄魯特表
　　居歸化城之土黙特表
　　居察哈爾之和碩特表
　　居黑龍江之厄魯特表
　　居科布多之扎哈沁表
　卷之十六　　　　表第十六
　　居　京師之回爵表
　　居新疆之回爵表
　卷之十七　　　　傳第一
　　科爾沁部總傳
　　土謝圖汗奥巴列傳
　　(附/)多羅貝勒沙津列傳
　卷之十八　　　　傳第二
　　扎薩克和碩達爾漢巴圖魯親王滿珠習禮列
　　　傳
　　(附/)和碩卓哩克圖親王烏克善列傳
　　(附/)和碩毅親王色布騰巴爾珠爾列傳
　卷之十九　　　　傳第三
　　(附/)多羅郡王竒塔特列傳
　　(附/)多羅貝勒綽爾濟列傳
　　(附/)固山貝子喇什列傳
　　(附/)固山貝子烏爾呼瑪爾列傳
　　(附/)輔國公圖訥赫列傳
　　(附/)輔國公噶爾弼列傳
　　(附/)輔國公哈達列傳
　卷之二十　　　　傳第四
　　扎薩克多羅扎薩克圖郡王布達齊列傳
　　扎薩克多羅冰圖郡王洪果爾列傳
　　追封多羅貝勒棟果爾列傳
　　(附/)固山貝子色布騰多爾濟列傳
　　扎薩克鎮國公喇嘛什希列傳
　卷之二十一　　　傳第五
　　扎賚特部總傳
　　追封固山貝子蒙衮列傳
　　杜爾伯特部總傳
　　扎薩克固山貝子色稜列傳
　卷之二十二　　　傳第六
　　郭爾羅斯部總傳
　　扎薩克鎮國公布木巴列傳
　　扎薩克一等台吉畢哩衮鄂齊爾列傳
　　(附/)輔國公固穆列傳
　卷之二十三　　　傳第七
　　喀喇沁部總傳
　　扎薩克多羅杜稜貝勒固嚕思竒布列傳
　　　(附/)固山貝子敏珠爾喇布坦列傳
　　　(附/)輔國公羅卜藏車布登列傳
　　卷之二十四　　　傳第八
　　　扎薩克鎮國公色稜列傳
　　　扎薩克一等塔布囊格哷爾列傳
　　　(附/)追封輔國公丹巴列傳
　　卷之二十五　　　傳第九
　　土默特部總傳
　　扎薩克達爾漢鎮國公善巴列傳
　　(附/)喀爾喀多羅貝勒巴爾布冰圖列傳
　　　扎薩克固山貝子固穆列傳
　　卷之二十六　　　傳第十
　　敖漢部總傳
　　扎薩克多羅郡王班第列傳
　　(附/)追封多羅郡王索諾木杜稜列傳
　　(附/)多羅貝勒羅卜藏列傳
　　　(附/)固山貝子三濟扎勒列傳
　　(附/)固山貝子羅卜藏錫喇布列傳
　卷之二十七　　　傳第十一
　　奈曼部總傳
　　扎薩克多羅達爾漢郡王衮楚克列傳
　卷之二十八　　　傳第十二
　　巴林部總傳
　　扎薩克多羅郡王色布騰列傳
　　(附/)固山貝子德勒克列傳
　　扎薩克固山貝子滿珠習禮列傳
　　(附/)固山貝子色稜列傳
　卷之二十九　　　傳第十三
　　扎嚕特部總傳
　　追封扎薩克多羅貝勒内齊列傳
　　追封扎薩克多羅達爾漢貝勒色本列傳
　　(附/)追封鎮國公瑪尼列傳
　　(附/)輔國公朋素克列傳
　卷之三十　　　　傳第十四
　　阿嚕科爾沁部總傳
　　追封多羅貝勒扎薩克固山貝子穆彰列傳
　卷之三十一　　　傳第十五
　　翁牛特部總傳
　　扎薩克多羅杜稜郡王遜杜稜列傳
　　(附/)固山貝子鄂齊爾列傳
　　(附/)鎮國公噶爾瑪列傳
　　扎薩克多羅達爾漢岱青棟岱青列傳
　卷之三十二　　　傳第十六
　　克什克騰部總傳
　　扎薩克一等台吉索諾木列傳
　卷之三十三　　　傳第十七
　　喀爾喀左翼部總傳
　　扎薩克多羅貝勒衮布伊勒登列傳
　卷之三十四　　　傳第十八
　　烏珠穆沁部總傳
　　扎薩克和碩車臣親王多爾濟列傳
　　(附/)鎮國公塔旺扎木素列傳
　　(附/)輔國公德勒克旺舒克列傳
　　扎薩克多羅額爾德尼貝勒色稜列傳
　卷之三十五　　　傳第十九
　　浩齊特部總傳
　　扎薩克多羅額爾德尼郡王博羅特列傳
　　扎薩克多羅郡王噶爾瑪色旺列傳
　卷之三十六　　　傳第二十
　　蘇尼特部總傳
　　原封扎薩克多羅郡王騰機思列傳
　　(附/)多羅貝勒薩穆扎列傳
　　扎薩克多羅杜稜郡王素塞列傳
　　(附/)多羅貝勒噶爾瑪列傳
　卷之三十七　　　傳第二十一
　　阿巴噶部總傳
　　扎薩克多羅卓哩克圖郡王多爾濟列傳
　　扎薩克多羅郡王都思噶爾列傳
　　(附/)固山達爾漢貝子多爾濟列傳
　　(附/)固山達爾漢貝子德木楚克列傳
　卷之三十八　　　傳第二十二
　　阿巴哈納爾部總傳
　　扎薩克多羅貝勒色稜墨爾根列傳
　　扎薩克固山貝子棟伊思喇布列傳
　卷之三十九　　　傳第二十三
　　四子部落總傳
　　扎薩克多羅達爾漢卓哩克圖郡王鄂木佈列傳
　卷之四十　　　　傳第二十四
　　茂明安部總傳
　　扎薩克一等台吉僧格列傳
　　(附/)多羅貝勒固穆巴圖魯列傳
　卷之四十一　　　傳第二十五
　　烏喇特部總傳
　　扎薩克鎮國公圖巴列傳
　　扎薩克鎮國公諤班列傳
　　扎薩克輔國公巴克巴海列傳
　卷之四十二　　　傳第二十六
　　喀爾喀右翼部總傳
　　扎薩克和碩達爾漢親王本塔爾列傳
　　(附/)多羅卓哩克圖郡王衮布列傳
　　(附/)固山貝子本巴什希列傳
　　(附/)鎮國公薩瑪第列傳
　卷之四十三　　　傳第二十七
　　鄂爾多斯部總傳
　　扎薩克多羅郡王額璘臣列傳
　　(附/)輔國公色布騰諾爾布列傳
　卷之四十四　　　傳第二十八
　　扎薩克多羅貝勒善丹列傳
　　扎薩克鎮國公小扎木素列傳
　　扎薩克固山貝子沙克扎列傳
　　扎薩克固山貝子額璘沁列傳
　　扎薩克固山貝子色稜列傳
　　扎薩克一等台吉定咱喇什列傳
　卷之四十五　　　傳第二十九
　　喀爾喀土謝圖汗部總傳
　卷之四十六　　　傳第三十
　　土謝圖汗察琿多爾濟列傳
　卷之四十七　　　傳第三十一
　　扎薩克多羅郡王固嚕什喜列傳
　　扎薩克多羅郡王噶爾旦多爾濟列傳
　卷之四十八　　　傳第三十二
　　追封多羅郡王扎薩克多羅貝勒車木楚克納木
　　　扎勒列傳
　　(附/)追封公品級一等台吉三濟扎布列傳
　卷之四十九　　　傳第三十三
　　扎薩克多羅貝勒西第什哩列傳
　卷之五十　　　　傳第三十四
　　扎薩克固山貝子錫布推哈坦巴圖魯列傳
　　扎薩克輔國公車稜巴勒列傳
　　扎薩克輔國公巴海列傳
　　貝子品級扎薩克輔國公三達克多爾濟列傳
　卷之五十一　　　傳第三十五
　　扎薩克一等台吉禮塔爾列傳
　　扎薩克一等台吉巴朗列傳
　　扎薩克一等台吉班珠爾多爾濟列傳
　　扎薩克一等台吉辰丕勒多爾濟列傳
　　扎薩克一等台吉車稜列傳
　卷之五十二　　　傳第三十六
　　扎薩克一等台吉車稜扎布列傳
　　扎薩克一等台吉青多爾濟列傳
　　扎薩克一等台吉開木楚克列傳
　　扎薩克一等台吉成衮扎布列傳
　　扎薩克一等台吉朋素克喇布坦列傳
　　扎薩克一等台吉遜篤布列傳
　卷之五十三　　　傳第三十七
　　喀爾喀車臣汗部總傳
　卷之五十四　　　傳第三十八
　　車臣汗烏默客列傳
　　(附/)輔國公三濟扎布列傳
　卷之五十五　　　傳第三十九
　　扎薩克多羅郡王納木扎勒列傳
　　扎薩克多羅郡王朋素克列傳
　　(附/)多羅郡王貢格三丕勒列傳
　卷之五十六　　　傳第四十
　　扎薩克多羅貝勒車布登列傳
　　扎薩克多羅貝勒布達扎布列傳
　卷之五十七　　　傳第四十一
　　扎薩克固山貝子達哩列傳
　　扎薩克固山貝子車布登列傳
　　扎薩克固山貝子阿南達列傳
　　(附/)鎮國公旺沁扎布列傳
　卷之五十八　　　傳第四十二
　　扎薩克鎮國公車布登列傳
　　扎薩克輔國公車稜旺布列傳
　　扎薩克輔國公車稜達什列傳
　　扎薩克輔國公車稜多岳特列傳
　卷之五十九　　　傳第四十三
　　扎薩克一等台吉多爾濟達什列傳
　　扎薩克一等台吉固嚕扎布列傳
　　扎薩克一等台吉色稜達什列傳
　　扎薩克一等台吉貢楚克列傳
　　扎薩克一等台吉韜賚列傳
　卷之六十　　　　傳第四十四
　　扎薩克一等台吉羅卜藏列傳
　　扎薩克一等台吉垂扎木素列傳
　　扎薩克一等台吉額爾德尼列傳
　　扎薩克一等台吉根敦列傳
　　扎薩克一等台吉吹音珠爾列傳
　　扎薩克一等台吉旺扎勒扎布列傳
　卷之六十一　　　傳第四十五
　　喀爾喀扎薩克圖汗部總傳
　　原封扎薩克圖汗和碩親王策旺扎布列傳
　卷之六十二　　　傳第四十六
　　扎薩克多羅郡王朋素克喇布坦列傳
　　(附/)輔國公格色克列傳
　卷之六十三　　　傳第四十七
　　扎薩克多羅貝勒根敦列傳
　卷之六十四　　　傳第四十八
　　扎薩克多羅貝勒卓特巴列傳
　　扎薩克固山貝子博貝列傳
　　扎薩克輔國公索諾木伊斯扎布列傳
　　扎薩克輔國公衮占列傳
　卷之六十五　　　傳第四十九
　　扎薩克輔國公通謨克列傳
　　(附/)追封輔國公徹埒克列傳
　　扎薩克輔國公沙克扎列傳
　　追封輔國公齊巴克扎布列傳
　　公品級扎薩克一等台吉喇布坦列傳
　卷之六十六　　　傳第五十
　　扎薩克一等台吉額爾德尼衮布列傳
　　扎薩克一等台吉烏爾占列傳
　　(附/)輔國公衮布扎布列傳
　　扎薩克一等台吉哈爾瑪岱青列傳
　卷之六十七　　　傳第五十一
　　扎薩克一等台吉納瑪琳藏布列傳
　　扎薩克一等台吉伊達木扎布列傳
　　扎薩克一等台吉達什朋素克列傳
　　扎薩克一等台吉普爾普車稜列傳
　卷之六十八　　　傳第五十二
　　扎薩克一等台吉諾爾布列傳
　　厄魯特一等台吉噶爾丹達爾扎列傳
　卷之六十九　　　傳第五十三
　　喀爾喀賽因諾顔部總傳
　　扎薩克和碩親王善巴列傳
　　(附/)固山貝子諾爾布扎布列傳
　　(附/)公品級三等台吉三丕勒多爾濟列傳
　卷之七十　　　　傳第五十四
　　扎薩克和碩超勇襄親王策凌列傳
　　(附/)多羅貝勒恭格喇布坦列傳
　　(附/)貝子品級輔國公額爾克沙喇列傳
　　(附/)輔國公佛保列傳
　　(附/)追封公品級一等台吉額璘沁多爾濟列傳
　卷之七十一　　　傳第五十五
　　扎薩克多羅郡王車布登扎布列傳
　　扎薩克多羅郡王衮布列傳
　卷之七十二　　　傳第五十六
　　扎薩克鎮國公托多額爾德尼列傳
　　扎薩克鎮國公素泰伊勒登列傳
　卷之七十三　　　傳第五十七
　　扎薩克輔國公旺舒克列傳
　　扎薩克輔國公阿玉什列傳
　　扎薩克輔國公車稜達什列傳
　　扎薩克輔國公諾爾布扎布列傳
　　原封貝子品級扎薩克一等台吉齊旺多爾濟列
　　　傳
　卷之七十四　　　傳第五十八
　　扎薩克一等台吉阿哩雅列傳
　　(附/)輔國公多爾濟列傳
　　扎薩克一等台吉圖巴列傳
　卷之七十五　　　傳第五十九
　　扎薩克一等台吉丹津額爾德尼列傳
　　扎薩克一等台吉薩木濟特列傳
　　扎薩克一等台吉伊達木列傳
　　(附/)輔國公衮布車稜列傳
　　扎薩克一等台吉納木扎勒列傳
　　扎薩克一等台吉沙嚕伊勒都齊列傳
　卷之七十六　　　傳第六十
　　扎薩克一等台吉素達尼列傳
　　(附/)公品級三等台吉噶瓦列傳
　　扎薩克一等台吉濟納彌達列傳
　　扎薩克一等台吉多爾濟列傳
　　扎薩克一等台吉額墨根列傳
　卷之七十七　　　傳第六十一
　　厄魯特扎薩克多羅郡王阿喇布坦列傳
　卷之七十八　　　傳第六十二
　　厄魯特扎薩克輔國公丹濟拉列傳
　卷之七十九　　　傳第六十三
　　阿拉善厄魯特部總傳
　卷之八十　　　　傳第六十四
　　扎薩克多羅貝勒和囉理列傳
　　(附/)固山貝子衮布列傳
　　(附/)輔國公玉木楚木列傳
　卷之八十一　　　傳第六十五
　　青海厄魯特部總傳
　卷之八十二　　　傳第六十六
　　扎薩克和碩親王察罕丹津列傳
　　扎薩克多羅郡王策旺喇布坦列傳
　卷之八十三　　　傳第六十七
　　扎薩克多羅郡王色布騰扎勒列傳
　　多羅貝勒衮布列傳
　卷之八十四　　　傳第六十八
　　多羅貝勒達顔列傳
　　多羅貝勒納木扎勒列傳
　卷之八十五　　　傳第六十九
　　扎薩克固山貝子車稜敦多布列傳
　　扎薩克固山貝子索諾木達什列傳
　　(附/)固山貝子羅卜藏色布騰列傳
　　固山貝子羅卜藏達爾扎列傳
　卷之八十六　　　傳第七十
　　扎薩克鎮國公噶爾丹達什列傳
　　扎薩克輔國公阿喇布坦列傳
　　扎薩克輔國公索諾木達什列傳
　　扎薩克輔國公車凌列傳
　　扎薩克輔國公貢格列傳
　卷之八十七　　　傳第七十一
　　扎薩克輔國公阿喇布坦扎木素列傳
　　扎薩克一等台吉達瑪琳色布騰列傳
　　扎薩克一等台吉阿喇布坦列傳
　　扎薩克一等台吉哈爾噶斯列傳
　　扎薩克一等台吉扎布列傳
　卷之八十八　　　傳第七十二
　　扎薩克一等台吉察罕喇布坦列傳
　　扎薩克一等台吉伊什多勒扎布列傳
　　扎薩克一等台吉色布騰博碩克圖列傳
　　扎薩克一等台吉車凌多爾濟列傳
　卷之八十九　　　傳第七十三
　　扎薩克一等台吉索諾木喇布坦多爾濟列傳
　　扎薩克一等台吉色特爾布木列傳
　　扎薩克一等台吉達爾扎列傳
　　扎薩克一等台吉丹忠列傳
　卷之九十　　　　傳第七十四
　　公中扎薩克一等台吉車凌納木扎勒列傳
　　公中扎薩克一等台吉達什敦多布列傳
　卷之九十一　　　傳第七十五
　　西藏部總傳
　卷之九十二　　　傳第七十六
　　扎薩克鎮國公珠爾默特策布登列傳
　　輔國公索諾木達爾扎列傳
　卷之九十三　　　傳第七十七
　　追封一等台吉喀錫鼐色布登喇什列傳
　　扎薩克一等台吉車稜旺扎勒列傳
　　扎薩克一等台吉諾顔和碩齊列傳
　卷之九十四　　　傳第七十八
　　杜爾伯特部總傳
　卷之九十五　　　傳第七十九
　　扎薩克特古斯庫魯克達賴汗車凌列傳
　　扎薩克和碩親王車凌烏巴什列傳
　卷之九十六　　　傳第八十
　　扎薩克多羅郡王車凌蒙克列傳
　　郡王品級扎薩克多羅貝勒色布騰列傳
　　扎薩克多羅貝勒剛多爾濟列傳
　卷之九十七　　　傳第八十一
　　扎薩克固山貝子瑪什巴圖列傳
　　扎薩克固山貝子班珠爾列傳
　　扎薩克固山貝子根敦列傳
　　扎薩克輔國公巴圖蒙克列傳
　卷之九十八　　　傳第八十二
　　扎薩克輔國公剛列傳
　　扎薩克一等台吉達什敦多克列傳
　　扎薩克一等台吉恭錫喇列傳
　　扎薩克一等台吉額布根列傳
　　扎薩克一等台吉巴爾列傳
　卷之九十九　　　傳第八十三
　　輝特扎薩克一等台吉達瑪琳列傳
　　輝特扎薩克一等台吉羅卜藏列傳
　卷之一百　　　　傳第八十四
　　土爾扈特部總傳
　卷之一百一　　　傳第八十五
　　固山貝子阿喇布珠爾列傳
　卷之一百二　　　傳第八十六
　　扎薩克卓哩克圖汗渥巴錫列傳
　　扎薩克固山巴雅爾圖貝子額墨根烏巴什列傳
　　扎薩克輔國公拜濟呼列傳
　　扎薩克一等台吉伯爾哈什哈列傳
　　扎薩克和碩布延圖親王策伯克多爾濟列傳
　　公品級扎薩克一等台吉恭格車凌列傳
　　扎薩克一等台吉阿克薩哈勒列傳
　卷之一百三　　　傳第八十七
　　扎薩克多羅畢錫哷勒圖郡王巴木巴爾列傳
　　扎薩克固山伊特格勒貝子竒布騰列傳
　　扎薩克多羅濟爾哈朗貝勒默們圖列傳
　卷之一百四　　　傳第八十八
　　扎薩克多羅弼哩克圖郡王舎稜列傳
　　扎薩克固山烏察喇勒圖貝子沙喇扣肯列傳
　卷之一百五　　　傳第八十九
　　和碩特部總傳
　卷之一百六　　　傳第九十
　　扎薩克多羅土謝圖貝勒恭格列傳
　　扎薩克固山阿穆爾􁫏貴貝子雅蘭丕勒列傳
　　扎薩克一等台吉諾海列傳
　　一等台吉巴雅爾拉瑚列傳
　　卷之一百七　　　傳第九十一
　　　哈密回部總傳
　　卷之一百八　　　傳第九十二
　　　扎薩克一等達爾漢額貝都拉列傳
　　卷之一百九　　　傳第九十三
　　　吐魯番回部總傳
　　卷之一百十　　　傳第九十四
　　　扎薩克多羅郡王額敏和卓列傳
　　(附/)一等台吉鄂囉木咱卜列傳
　　(附/)二等台吉丕爾敦列傳
　卷之一百十一　　傳第九十五
　　厄魯特和碩親王達瓦齊列傳
　卷之一百十二　　傳第九十六
　　土默特輔國公喇嘛扎布列傳
　　原授土默特左翼都統古禄格列傳
　卷之一百十三　　傳第九十七
　　原授土默特右翼都統託博克列傳
　卷之一百十四　　傳第九十八
　　和碩特固山貝子納噶察列傳
　　和碩特輔國公色布騰列傳
　　和碩特扎薩克一等台吉特默齊列傳
　卷之一百十五　　傳第九十九
　　厄魯特輔國公巴桑列傳
　　厄魯特扎薩克一等台吉阿巴達什列傳
　　扎哈沁三等信勇公禡木特列傳
　卷之一百十六　　傳第一百
　　郡王品級多羅貝勒霍集斯列傳
　卷之一百十七　　傳第一百一
　　輔國公和什克列傳
　　輔國公額色尹列傳
　　輔國公圖爾都列傳
　　扎薩克一等台吉禡木特列傳
　　一等台吉哈什木列傳
　　二等台吉阿卜都爾璊列傳
　　三等台吉帕爾薩列傳
　卷之一百十八　　傳第一百二
　　原封貝勒品級固山貝子鄂對列傳
　卷之一百十九　　傳第一百三
　　貝子品級輔國公色提卜阿勒氐列傳
　卷之一百二十　　傳第一百四
　　公品級噶岱默特列傳
　　三等輕車都尉薩里列傳
　
　
　
　
　
欽定外藩蒙古回部王公表傳目録
欽定四庫全書
欽定外藩蒙古回部王公表傳卷之一
　表第一
　　科爾沁部(天命九年來歸/旗六爵十七)
　　土謝圖汗今襲扎薩克和碩土謝圖親王















　
　
　
　
　
　
　
　
　
　
　
　
　
　
　
欽定外藩蒙古回部王公表傳卷之一
欽定四庫全書
欽定外藩蒙古回部王公表傳卷之二
　表第二
　　喀喇沁部(天聰三年來歸/旗二爵六)
　　　扎薩克多羅杜稜貝勒今襲親王品級多羅杜稜郡王






　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之二
欽定四庫全書
欽定外藩蒙古回部王公表傳卷之三
　表第三
　敖漢部(天聰九年來歸/旗一爵五)
　　扎薩克多羅郡王













　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之三
欽定四庫全書
欽定外藩蒙古回部王公表𫝊卷之四
　表第四
　　烏珠穆沁部(崇徳二年來歸/旗二爵四)
　　扎薩克和碩車臣親王











　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之四
欽定四庫全書
欽定外藩蒙古回部王公表傳卷之五
　表第五
　　四子部落(天聰四年來歸/旗一爵一)
　　　扎薩克多羅達爾漢卓哩克圖郡王






　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之五
欽定四庫全書
欽定外藩蒙古回部王公表傳卷之六
　表第六
　　鄂爾多斯部(□聰九年來歸/旗七爵八)
　　扎薩克多羅郡王





　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之六
欽定四庫全書
欽定外藩蒙古回部王公表傳卷之七
　表第七
　　喀爾喀土謝圖汗部(康熙二十七年來歸/旗二十爵二十一)
　　土謝圖汗














　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之七
欽定四庫全書
欽定外藩蒙古回部王公表傳卷之八
　表第八
　　喀爾喀車臣汗部(康熙二十七年来歸/旗二十三爵二十六)
　　　車臣汗





　
　
　
　
　
　
　
　
　
　
　
　
　　扎薩克固山貝子今襲扎薩克一等台吉
　
　
　
　
　
　
　
　　附鎮國公
　
　　　扎薩克鎮國公
　
　
　
　
　
　
　
　　　扎薩克輔國公
　
　
　
　
　
　　　扎薩克輔國公今襲扎薩克一等台吉
　
　
　
　
　
　
　
　
　
　　扎薩克輔國公今襲扎薩克一等台吉
　
　
　
　
　
　
　
　
(十三年卒/)
　　扎薩克一等台吉今襲公品級
　
　
　
　　扎薩克一等台吉
　
　
　
　
　
　
　
　
　　扎薩克一等台吉
　
　
　
　
　
　　扎薩克一等台吉
　
　
　
　
　
　
　
　
　
　　扎薩克一等台吉
　
　
　
　
　
　
　
　
　
　　　扎薩克一等台吉
　
　
　
　
　
　　扎薩克一等台吉
　
　
　
　
　
　
　
　　　扎薩克一等台吉
　
　
　
　
　
　
　
　
　　扎薩克一等台吉
　
　　扎薩克一等台吉
　
　
　
　
　
　
　
　
　
　　扎薩克一等台吉
　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之八
欽定四庫全書
欽定外藩蒙古回部王公表傳卷之九
　表第九
　　喀爾喀扎薩克圖汗部(康熙二十七年来歸旗十/九爵二十二附原爵一)
　　　原封扎薩克圖汗和碩親王
　
　
　
　
　
　
　
　
　
　　　扎薩克多羅郡王今襲扎薩克圖汗兼多羅郡王
　
　
　
　
　
　　(附/)輔國公今襲公品級三等台吉
　　　扎薩克多羅貝勒今襲郡王品級
　
　
　
　
　
　
　
　
　
　
　
　　　扎薩克多羅貝勒今襲鎮國公
　
　
　
　
　
　　　扎薩克固山貝子今襲輔國公
　
　
　
　
　
　
　
　
　　扎薩克輔國公
　
　
　
　
　
　
　
　
　
　
　　扎薩克輔國公
　
　
　
　
　
　　　扎薩克輔國公
　　(附/)輔國公
　
　
　
　
　
　
　
　
　　扎薩克輔國公
　
　
　　輔國公今襲扎薩克
　
　
　
　
　
　
　
　
　
　
　　公品級扎薩克一等台吉今襲鎮國公
　
　
　
　
　
　
　
　
　
　
　
　
　　扎薩克一等台吉
　
　
　
　
　
　　扎薩克一等台吉
　
　
　
　
　
　
　
　
　
　　(附/)輔國公
　
　
　
　
　
　
　
　
　　扎薩克一等台吉
　
　
　　扎薩克一等台吉
　
　
　
　
　
　
　
　
　　扎薩克一等台吉
　
　
　
　
　　扎薩克一等台吉
　
　
　
　
　
　
　
　
　
　
　　扎薩克一等台吉
　
　
　
　
　
　
　
　
　
　　扎薩克一等台吉
　
　
　
　
　
　
　
　
　
　　厄魯特一等台吉後授扎薩克
　
　
　
　
　
　
　
　
　
　
　
　
　
　
　
欽定外藩蒙古回部王公表傳卷之九
欽定四庫全書
欽定外藩䝉古回部王公表傳卷之十
　表第十
　　喀爾喀賽因諾顔部(康熙二十七年来歸/旗二十四爵三十三)
　　　扎薩克和碩親王今兼襲賽因諾顔
　
　
　
　　(附/)固山貝子今襲鎮國公
　
　
　
　
　
　
　
　
　
　
　
　　(附/)公品級一等台吉
　
　
　
　
　
　
　
　
　　扎薩克和碩親王
　
　
　
　
　
　
　
　
　
　
　
　
　　(附/)多羅貝勒今襲固山貝子
　
　
　
　
　
　
　　(附/)輔國公
　
　　(附/)輔國公
　
　
　
　
　
　
　
　
　
　
　　(附/)公品級一等台吉
　
　
　
　
　
　　　扎薩克多羅郡王
　
　
　
　
　
　
　
　
　
　
　
　
　
　　扎薩克多羅郡王今襲多羅貝勒
　
　
　
　
　
　
　
　　　扎薩克鎮國公今襲多羅郡王
　
　
　
　
　
　　　扎薩克鎮國公今襲多羅貝勒
　　扎薩克輔國公
　
　
　
　
　
　
　
　　　扎薩克輔國公
　
　
　　扎薩克輔國公
　
　
　
　
　
　
　
　
　
　
　　扎薩克輔國公
　
　
　
　
　
　
　
　　　扎薩克一等台吉今襲公品級
　
　
　
　
　　　扎薩克一等台吉今襲鎮國公
　
　
　
　
　
　
　
　
　
　
　　(附/)輔國公
　
　
　
　
　
　
　
　　　扎薩克一等台吉今襲輔國公
　
　　　扎薩克一等台吉
　
　
　
　
　
　
　
　
　　扎薩克一等台吉
　
　
　
　
　
　　扎薩克一等台吉
　
　
　
　
　
　
　
　　　(附/)輔國公
　
　
　
　
　
　　　扎薩克一等台吉
　
　
　
　
　
　
　
　
　
　　扎薩克一等台吉

　
　　(附/)公品級三等台吉
　
　
　
　　扎薩克一等台吉
　
　
　
　
　
　
　
　
　　扎薩克一等台吉
　
　
　
　
　
　　厄魯特扎薩克多羅郡王今襲固山貝子
　
　　　厄魯特扎薩克輔國公今襲固山貝子
　
　
　
　
　
　
　
　
　
　
　
　
　
欽定外藩蒙古回部王公表傳卷之十
欽定四庫全書
欽定外藩䝉古回部王公表傳卷之十一
　表第十一
　　阿拉善厄魯特部(康熙二十五年/来歸旗一爵一)
　　　扎薩克多羅貝勒今襲和碩親王
　
　　(附/)固山貝子今襲鎮國公
　
　
　
　
　
　
　
　
　　(附/)輔國公今襲鎮國公
　
　
　
　
　青海厄魯特部(康熙三十六年来歸/旗二十九爵三十)
　　　扎薩克和碩親王今襲多羅郡王
　
　
　
　
　　多羅郡王後授扎薩克
　　　扎薩克多羅郡王今襲多羅貝勒
　
　
　
　
　
　
　
　
　
　
　
　
　　多羅貝勒今襲扎薩克多羅郡王
　
　
　
　
　
　
　
　
　　多羅貝勒後授扎薩克
　
　
　
　
　　多羅貝勒今襲扎薩克一等台吉
　
　　固山貝子後授扎薩克
　
　
　
　
　
　
　
　
　
　　扎薩克固山貝子今襲扎薩克一等台吉
　
　
　
　
　
　　(附/)固山貝子
　
　
　　固山貝子今襲扎薩克一等台吉
　
　
　
　
　
　
　
　
　
　
　　扎薩克鎮國公今襲輔國公
　
　
　
　
　
　
　
　
　
　　扎薩克輔國公今襲固山貝子
　
　
　
　
　
　　輔國公後授扎薩克
　
　
　
　
　
　
　
　　扎薩克輔國公
　
　
　
　
　
　
　
　　　扎薩克輔國公
　
　　扎薩克輔國公今襲扎薩克一等台吉
　
　
　
　
　
　
　
　
　
　
　　扎薩克一等台吉
　
　
　
　
　
　　扎薩克一等台吉
　
　
　
　
　
　
　
　
　　　扎薩克一等台吉
　
　
　
　
　
　
　
　
　
　　扎薩克一等台吉
　
　
　
　
　　扎薩克一等台吉
　
　　扎薩克一等台吉
　
　
　
　
　
　
　
　
　
　　扎薩克一等台吉
　
　
　
　
　　扎薩克一等台吉
　　扎薩克一等台吉
　
　
　
　
　
　
　
　
　
　　扎薩克一等台吉
　
　
　
　
　　扎薩克一等台吉
　
　
　
　
　
　
　
　
　　扎薩克一等台吉
　
　
　
　
　
　
　
　　　公中扎薩克一等台吉
　
　　　公中扎薩克一等台吉
　
　
　
　
　
　
　
　
　
　
　
　
　
欽定外藩䝉古回部王公表傳卷之十一
欽定四庫全書
欽定外藩䝉古回部王公表傳卷之十二
　表第十二
　　西藏部(康熈五十九年大軍定藏以駐藏大/臣轄之不丗旗世爵五一現停襲)
　　　扎薩克鎮國公今襲輔國公
　
　　輔國公今定世襲一等台吉
　
　
　
　
　
　
　
　
　
　　一等台吉今襲輔國公
　
　
　
　
　
　
　
　　　扎薩克一等台吉
　　　扎薩克一等台吉
　
　
　
　
　
　
　
　
　杜爾伯特部(乾隆十八年来歸/旗十六爵如之)
　　扎薩克特古斯庫魯克達賴汗
　
　
　
　
　　　扎薩克和碩親王
　
　
　
　
　
　
　
　
　
　
　　扎薩克多羅郡王
　
　
　
　
　
　
　
　
　
　　扎薩克多羅貝勒
　
　　　扎薩克多羅貝勒
　
　
　
　
　
　
　
　
　　　扎薩克固山貝子
　
　
　
　
　　　扎薩克固山貝子
　
　
　
　
　
　
　
　
　　　扎薩克固山貝子今襲鎮國公
　
　
　
　
　
　
　　扎薩克輔國公
　
　
　
　
　
　
　
　　扎薩克輔國公
　
　
　
　
　
　
　　扎薩克一等台吉
　
　
　
　
　
　
　
　　　扎薩克一等台吉
　
　
　
　
　
　
　
　　　扎薩克一等台吉
　　　扎薩克一等台吉
　
　
　
　
　
　
　　輝特扎薩克一等台吉
　　　輝特扎薩克一等台吉
　
　
　
　
　
　
　
　
　
　
　
　
　
　
欽定外藩䝉古回部王公表傳卷之十二
欽定四庫全書
欽定外藩蒙古回部王公表傳卷之十三
　表第十三
　　土爾扈特部(康熙四十三年来歸之土爾扈特旗一爵一十二/乾隆三十六年来歸之土爾扈特旗十二爵)
　　固山貝子今襲扎薩克多羅貝勒
　
　
　
　
　
　
　
　
　　　　扎薩克卓哩克圖汗(以下四旗/為南路)
　
　
　
　
　
　
　
　　　扎薩克固山巴雅爾圖貝子
　
　　扎薩克輔國公
　
　
　
　
　
　
　
　　扎薩克一等台吉
　
　
　　　扎薩克和碩布延圖親王(以下三旗/為北路)
　
　
　
　
　
　
　
　
　
　
　
　　　公品級扎薩克一等台吉
　
　
　
　
　
　
　
　　　扎薩克一等台吉
　
　　扎薩克多羅畢錫哷勒圖親王(以下二旗為東路/)
　
　
　
　
　
　
　
　
　
　
　　　扎薩克固山伊特格勒貝子
　
　
　
　
　
　　　扎薩克多羅濟爾哈朗貝勒(西路/一旗)
　
　
　
　
　
　
　
　
　
　　　扎薩克多羅弼哩克圖郡王
　
　
　
　
　
　
　
　
　
　　扎薩克固山烏察喇勒圖貝子
　
　
　
　
　和碩特部(乾隆三十六年来/歸旗四爵如之)
　　扎薩克多羅土謝圖貝勒
　
　　　扎薩克固山阿穆爾􁫏貴貝子
　
　
　
　
　
　
　
　
　
　
　　　扎薩克一等台吉
　
　
　
　
　　　一等台吉後授扎薩克
　
　
　
　
　
　
　
　
　
　
欽定外藩䝉古回部王公表傳卷之十三
欽定四庫全書
欽定外藩䝉古回部王公表傳卷之十四
　表第十四
　　哈密回部(康熙三十六年歸/順旗一爵如之)
　　　扎薩克一等達爾漢今襲郡王品級多羅貝勒
　
　吐魯畨回部(康熙五十九年/歸順旗一爵一)
　　扎薩克多羅郡王
　
　
　
　
　　(附/)一等台吉
　
　
　
　
　
　
　
　
　　(附/)二等台吉
　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之十四
欽定四庫全書
欽定外藩蒙古回部王公表𫝊卷之十五
　表第十五
　　居　京師之厄魯特(爵一𨽻内蒙古旗列自此以/以下皆蒙古之不  外藩者)
　　和碩親王今襲固山貝子
　
　　居歸化城之土黙特(爵三𨽻綏逺/城將軍轄)
　　輔國公
　
　
　
　
　
　
　
　
　
　
　　原授左翼都統今襲三等子兼三等男
　
　
　
　
　
　
　
　　原授右翼都統今襲三等男

　
　
　
　
　
　　　輔國公
　　　扎薩克一等台吉
　
　
　
　
　
　
　
　
　
　居黒龍江之厄魯特(爵二𨽻黒龍/江將軍轄)
　　輔國公
　
　
　
　　　扎薩克一等台吉
　
　
　
　
　
　
　
　
　　居科布多之扎哈沁(爵一𨽻科布多/㕘贊大臣轄)
　　　三等信勇公
　
　
　
　
　
　
　
　
　
　
　
　
　
　
　
欽定外藩蒙古回部王公表傳卷之十五
欽定四庫全書
欽定外藩蒙古回部王公表𫝊卷之十六
　表第十六
　　居京師之回部(爵八𨽻内蒙古旗外自此以/下皆回部之不列  藩者)
　　郡王品級多羅貝勒定世襲公爵
　
　
　
　
　
　　輔國公
　
　
　
　
　
　
　
　　　輔國公定世襲三等台吉
　
　
　
　
　
　
　
　
　　輔國公定世襲三等台吉
　
　
　　　扎薩克一等台吉定世襲二等台吉
　
　
　
　
　
　
　
　
　　一等台吉定世襲二等台吉
　
　
　
　
　　二等台吉定世襲三等台吉
　
　
　
　
　
　
　
　
　
　　　三等台吉
　
　
　
　
　
　
　
　　居新彊之回部(爵四𨽻新疆/駐劄大臣轄)
　　原封貝子品級固山貝子今襲散秩大臣晉固山貝子
　
　
　
　
　
　
　
　　　貝子品級輔國公
　
　
　
　
　
　
　
　
　
　　　公品級
　
　
　　三等輕車都尉
　
　
　
　
　
　
　
　
　
　
　
　
欽定外藩䝉古回部王公表𫝊卷之十六
欽定四庫全書
欽定外藩䝉古囘部王公表𫝊卷之十七
　𫝊第一
　　科爾沁部總𫝊
　　科爾沁部在喜峯口外至
　京師千二百八十里東西距八百七十里南北距二
　　千有百里東界扎賚特西界扎嚕特南界
　盛京邊墻北界索倫元太祖起和林削平西北諸國
　　建王駙馬等世守之為今内外扎薩克䝉古所自
　　出科爾沁始祖曰哈布圖哈薩爾元太祖弟以善
　　射稱常助太祖平奈曼部及取薊州平灤遼西諸
　　路有功詳見元史今科爾沁六扎薩克及扎賚特
　　杜爾伯特郭爾羅斯阿嚕科爾沁四子部落茂明安烏
　　喇特阿拉善青海和碩特皆其裔哈布圖哈薩爾
　　十四𫝊至奎蒙克塔斯哈喇有子二長博第逹喇
　　號卓爾郭勒諾顔次諾捫逹喇號噶勒濟庫諾顔
　　　博第逹喇子九長齊齊克號巴圖爾諾顔為土謝
　　　圖汗奥巴扎薩克圖郡王布逹齊二旗祖次納穆
　　　賽號都喇勒諾顔為逹爾漢親王滿珠習禮氷圖
　　　郡王洪果爾貝勒棟果爾三旗祖次烏巴什號鄂
　　　特歡諾顔見郭爾羅斯部𫝊次烏延岱科托果爾
　　　次托多巴圖爾喀喇次拜新次額勒濟格卓哩克
　　　圖裔不著次愛納噶號車臣諾顔見杜爾伯特部
　　　𫝊次阿敏號巴噶諾顔見扎賚特部𫝊諾捫逹喇
　　　子一曰哲格爾徳為扎薩克鎮國公喇嘛什希一
　　　旗祖初蒙古强部有三曰察哈爾曰喀爾喀曰衛
　　　拉特即厄魯特明洪熙間科爾沁為衛拉特所破
　　　避居嫩江以同族有阿嚕科爾沁號嫩科爾沁以
　　　自别扎賚特杜爾伯特郭爾羅斯三部與同牧服
　　　屬於察哈爾我
太祖髙皇帝癸巳年科爾沁台吉齊齊克子翁果岱納穆
　　　賽子莽古斯明安等隨葉赫部台吉布齋糾哈逹
　　　烏拉輝發錫伯卦爾察珠舍里訥殷諸部來侵攻
　　　赫濟格城不下陳兵古哷山
上親禦之至扎喀路
諭諸將曰彼雖衆皆烏合我以逸待勞傷其一二台吉衆
　自潰
命巴圖魯額亦都率百騎挑戰葉赫諸部兵罷攻城來禦
　　　逆擊之明安馬蹶祼而遁追至哈逹部柴河寨南
　　　俘獲甚衆戊申征烏拉部圍宜罕阿林城翁果岱
　　　復助烏拉台吉布占㤗我師擊敗之於是莽古斯
　　　明安翁果岱先後遣使乞好天命九年翁果岱子
　　　奥巴率族來歸尋為察哈爾所侵我援之觧圍去
　　　天聰二年㑹大軍征察哈爾三年從征明克遵化
　　　州圍北京五年圍大凌河降其將祖大壽六年從
　　　畧大同宣府邊八年復從征明十年春大軍平察
　　　哈爾獲元𫝊國玉璽奥巴子土謝圖濟農巴逹禮
　　　偕台吉烏克善滿珠習禮布逹齊洪果爾喇嘛什
　　　希棟果爾及扎賚特杜爾伯特郭爾羅斯喀喇沁
　　　土黙特敖漢柰曼巴林扎嚕特阿嚕科爾沁翁牛
　　　特諸部長來賀㨗以
上功徳隆宜正位號遺朝鮮國王書示推戴意四月合疏
　　　上
尊號改元崇徳禮成叙功
詔科爾沁部設扎薩克五曰巴逹禮曰滿珠習禮曰布逹
　　　齊曰洪果爾曰喇嘛什希分領其衆
賜親王郡王鎮國公爵有差十月
命大學士希福等赴其部鞫罪犯頒法律禁姦盗編佐領
　　　二年從征喀木尼堪部及朝鮮三年征喀爾喀四
　　　年春征索倫秋圍明杏山髙橋八年隨饒餘貝勒
　　　阿巴泰䕶軍統領阿爾津征明及黒龍江諸部順
　　　治元年偕扎賚特杜爾伯特郭爾羅斯族隨睿親
　　　王多爾衮入山海闗走流賊李自成追至望都二
　　　年隨豫親王多鐸定江南三年復隨勦蘇尼特叛
　　　人騰機思敗喀爾喀土謝圖汗車臣汗援兵七年
　　　科爾沁復設扎薩克一以棟果爾子彰吉倫領之
　　　由貝勒晉郡王爵十三年
上以科爾沁及扎賚特杜爾伯特郭爾羅斯喀喇沁土黙
　　　特敖漢柰曼巴林扎嚕特阿嚕科爾沁翁牛特烏
　　　珠穆沁浩齊特蘇尼特阿巴噶四子部落烏喇特
　　　喀爾喀左翼鄂爾多斯諸扎薩克歸誠久
賜敕曰爾等秉資忠直當
太祖
太宗開創之初誠心歸附職効屏藩
太祖
太宗嘉爾勲勞崇封爵號賞賚有加朝覲貢獻時令陛見
　飲食教誨為數甚多凡有懐欲吐俱得陳奏心意和諧
　如同父子朕荷
祖宗鴻庥統一寰宇恐於懿行有違成憲未洽恒用憂惕
　親政以來六年於兹未得與爾等一見雖因萬幾少暇
　而懐爾之忱時切朕念每思爾等効力有年功績卓著
　雖在寤寐未之有斁誠以爾等相見既疎恐有壅蔽不
　能上通故特遣官齎敕賜幣以諭朕意嗣後有所欲請
　隨時奏聞朕無不體恤而行朕方思致天下於太平爾
　等心懐忠藎毋忘
兩朝恩寵朕世世為天子爾等亦世世為王享富貴於無
　窮垂芳名於不朽不亦休乎康熙十三年
徴所部兵討逆藩呉三桂十四年勦察爾哈叛人布爾尼
　　　先是科爾沁内附莽古斯以女歸
太宗文皇帝是為
孝端文皇后孫烏克善等復以女弟來歸是為
孝莊文皇后曽孫綽爾濟復以女歸
世祖章皇帝是為
孝恵章皇后科爾沁以
列朝外戚荷
　　國恩獨厚列内扎薩克二十四部首有大征伐必以
　　　　兵從如
親征噶爾丹及勦䇿妄阿喇布坦羅卜藏丹津噶爾丹䇿
　　　　凌逹瓦齊諸役扎薩克等効力戎行莫不懋著勤
　　　　勞土謝圖親王逹爾漢親王卓哩克圖親王扎薩
　　　　克圖郡王四爵俸幣視他部獨增非惟禮崇姻戚
　　　　抑以其功冠焉所部六旗分左右翼土謝圖親王
　　　　掌右翼附扎賚特部一旗杜爾伯特部一旗逹爾
　　　　漢親王掌左翼附郭爾羅斯部二旗統盟於哲哩
　　　木右翼旗駐巴顔和朔左翼旗駐伊克唐噶哩克
　　　坡右翼前旗駐席喇布爾哈蘇右翼後旗駐額木
　　　圖坡左翼前旗駐伊岳克里泊左翼後旗駐雙和爾山
　　　爵十有七扎薩克和碩土謝圖親王一附多羅貝勒一
　　　扎薩克和碩達爾漢親王一附卓哩克圖親王一多羅
　　　郡王二一由親王降襲多羅貝勒一固山貝子一輔國
　　　公四一由貝子降襲扎薩克多羅扎薩克圖郡王一扎
　　　薩克多羅氷圖郡王一扎薩克多羅郡王一由貝勒晉
　　　襲附輔國公一由貝子降襲扎薩克鎮國公一
　　　土謝圖汗奥巴列𫝊(今襲扎薩克和/碩土謝圖親王)
　　　奥巴科爾沁部人姓博爾濟吉特元太祖弟哈布
　　　圖哈薩爾十八世孫父翁果岱號巴圖魯琿台吉
　　　子二長即奥巴次布逹齊封扎薩克圖郡王别有
　　　𫝊初奥巴隨父助葉赫烏拉二部來侵敗歸
上宥罪
諭令内附天命九年遣使表稱嫩江水濵科爾沁台吉等
　　　聞
諭皆欽服何以修好共定大業惟
帝命無敢敗約但察哈爾及喀爾喀知我歸附必見掠乞
賜援
允之
遣侍臣希福徃蒞盟十年察哈爾林丹汗糾喀爾喀掠科
　　　爾沁奥巴告急
上親徃援次開原
命台吉阿巴泰濟爾哈朗等先馳至農安塔時林丹汗圍
　　　城數日奥巴城守堅攻之不克聞我師至夜遁圍
　　　遂解十一年五月奥巴來朝獻駝馬貂皮陳前被
　　　掠狀
上慰諭之
賜宴及冠帶鞍馬妻以貝勒舒爾哈齊女孫授和碩額駙
　　　六月辭歸誓曰天生奥巴俾得事我
皇帝當察哈爾喀爾喀來掠䝉大軍助幸獲免世不敢忘
　　　徳若渝盟永罹災害
上嘉其誠
特封土謝圖汗
賚甲胄雕鞍蟒幣
諭曰為惡而䝉天譴國乃敗亡為善而䝉天祐國乃昌熾
　總之主宰在天也當察哈爾兵至時科爾沁族衆多遁
　獨奥巴奮力拒戰故朕仰承天意賜令名以優異之天
　　　聰二年九月
上親征察哈爾檄所部諸台吉㑹綽洛郭勒奥巴偕弟布
　　　逹齊私以兵掠察哈爾邊遽還不遵
㫖㑹大軍十二月
遣侍臣索尼等齎書詰責奥巴病捧書大驚力疾起謂索
　　　尼曰我見
上應袒謝惟懼威嚴之下不見而逐我將安歸索尼曰汝
　　　引咎入朝即弗獲免罪以姻戚且逺來故弗汝逐
　　　也三年正月奥巴至獻駝十馬百謝罪
禮遇如初十月
上征明次遼河奥巴偕其族圖美洪果爾烏克善等二十
　　　三台吉以兵㑹
命分隸左右翼十一月奥巴隨貝勒濟爾哈朗等入明邊
　　　克遵化州進圍北京敗明寜逺巡撫袁崇煥錦州
　　　總兵祖大壽援兵五年奉
詔㑹大軍於三窪將進征察哈爾奥巴奏䝉古馬不堪用
　　　所發兵又少不如暫止俟馬肥乃大舉臣等蒙
恩養乆願前驅非敢憚勞
上韙其議班師還六年四月
詔所部兵至昭烏逹㑹征察哈爾奥巴如期至
諭曰朕以察哈爾林丹汗不道整旅徂征先期諭䝉古諸
　台吉等以兵來㑹今多寡不齊遲速亦異惟土謝圖額
　駙率兵甚多又盡出所蓄馬給部衆疾馳來㑹具見立
　心誠慤憂樂相同朕甚嘉之五月隨貝勒阿濟格略明
　　　大同宣府邊
詔以所得財幣五之一賜奥巴九月卒
上素服垂涕曰傷哉往者臨陣土謝圖額駙每獨當一面
　長於謀議政事多所裨益倚毗方殷遽聞溘逝深為悼
　惜復
諭侍臣曰凡人無益於國家而徒取憎於人者雖屬姻戚
　朕未嘗痛惜若喀喇沁塔布囊蘇布地與土謝圖額駙
　皆最優之才如此良臣何可再得曩時朕賜以元狐冠
　狐裘及金鞓帶聞彼於彌留之際執鞓帶泣曰昔從征
　察哈爾時我於上前欲衝陣先入人皆歡羡今不幸至
　此如養育之恩未報何其勇敢忠赤如此誠足助朕臂
　指也
遣宗室篇古額駙揚古利等致祭尋授其子巴逹禮為濟
　　　農襲土謝圖號
　　　一次襲巴逹禮奥巴長子天聰七年八月襲土謝
　　　圖濟農十二月偕布逹齊來朝
上憶奥巴惻然乆之八年正月
優賚遣歸有台吉噶爾珠塞特爾者巴逹禮族弟也糾黨
　　　海頼布顔代伯谷壘塞布壘等叛逃索倫巴逹禮
　　　偕布逹齊及洪果爾烏克善追之時近侍阿什伊
　　　拜奉
命徴兵至其部以
聞
諭巴逹禮等曰法律所載叛者必誅爾等若擒獲諸亡者
　欲誅則誅之若不誅而欲以之為奴者聽六月噶爾珠
　塞特爾等就擒誅之
詔分轄所遺人户
諭曰往者噶爾珠塞特爾等凡遇興師多不隨行又違令
　肆掠朕不念其罪猶欲保全而屢宥之乃乆受豢飬之
　恩安享逸樂不知報徳聞伊嘗欲奔察哈爾今果叛逃
　索倫為其族兄巴逹禮等擒誅朕甚憫之朕視諸台吉
　猶臂指然今殺彼猶傷吾指也七月偕台吉滿珠習禮
　　　等以兵五千㑹大軍征明入上方堡至大同敗城
　　　外營獲馬百復克堡一臺一崇徳元年叙功封扎
　　　薩克和碩土謝圖親王
詔世襲罔替是年冬
命偕卓哩克圖親王烏克善追緝喀木尼堪部逃人葉𩔖
　　　初葉𩔖與其黨舍爾特庫等盗氷圖郡王洪果爾
　　　馬且殺人寧古塔副都統烏巴海及叅領錫特庫
　　　追之不獲巴逹禮遣屬鄂爾多木等隨烏巴海軍
　　　往偵㑹大雪遇宿雁三射其一雁負矢墜賊營賊
　　　遁追及之於温多河擒斬之
賜鄂爾多木逹爾漢號七年
命議巴逹禮從征退縮罪先是
上征明松山大破總督洪承疇軍
諭巴逹禮隨睿郡王多爾衮等由塔山協擊朝暮至旦乃
　　　詣營至是議削親王奪官屬
諭曰昔朕念土謝圖額駙奥巴來歸功故封其子為土謝
　　圖親王原非巴逹禮功所得未可議削并免奪官屬
　仍罰馬百順治三年隨豫親王多鐸𠞰蘇尼特叛人騰
　　　機思康熙十年卒子四長巴雅斯呼朗襲親王次
　　　沙津封貝勒後襲親王次布延圖次鄂齊爾均授
　　　台吉
　　　二次襲巴雅斯呼朗巴逹禮長子順治三年尚固
　　　倫崇康公主授固倫額駙康熙十一年襲扎薩克
　　　和碩土謝圖親王尋卒子阿喇善襲
　　　三次襲阿喇善巴雅斯呼朗長子康熙十三年襲
　　　扎薩克和碩土謝圖親王二十七年以不稱職削
　　　爵
命其叔父貝勒沙津襲
　　　四次襲沙津巴逹禮次子初授一等台吉康熙十
　　　四年封多羅貝勒互見彼𫝊二十七年襲扎薩克
　　　和碩土謝圖親王二十九年隨尚書阿喇尼迎擊
　　　噶爾丹偵賊營近請馳往
諭俟諸路軍噶爾丹既為撫逺大將軍裕親王福全所敗
　　　自烏蘭布通遁沙津復請追裕親王欲致賊來降
　　　檄止之三十年喀爾喀土謝圖汗察琿多爾濟車
　　　臣汗烏黙客等舉部降
上幸多倫諾爾大閱受其朝沙津率䝉古四十九旗王貝
　　　勒等疏上
尊號不許
賚服幣有差先是烏蘭布通之役沙津既奉檄不獲追𠞰
　　　欲私以兵擊遣屬鄂齊爾誘止噶爾丹黑龍江將
　　　軍薩布素密奏沙津有異志㑹烏喇特佐領畢哩
　　　克圖至噶爾丹所遇科爾沁使於館延入廬飲之
　　　酒且出噶爾丹書授畢哩克圖令致土謝圖王至
　　　是畢哩克圖歸獻所致書
上留中三十一年
召沙津入
覲
諭曰昔爾遣鄂齊爾於噶爾丹衆皆疑爾附賊將軍薩布
　素亦以為言今又有人以賊遺爾書密首朕思爾科爾
　沁自
太祖
太宗時歸附職貢聨姻厯有年所爾必無此意朕略無所
　疑沙津奏世受
隆恩無附賊理本欲誘致賊酋曽遣使
上悦三十四年
命侍郎錫喇密遣鄂齊爾齎沙津書説噶爾丹三十五年
　　　噶爾丹得書以為科爾沁十旗皆附已沿克嚕倫河
　　　而東
詔三路出師
上統大軍由中路進𠞰
諭貝勒巴克什固爾設伏阿思哈岡沙津及逹爾漢親王
　　　班第等由巴爾岱哈山麓誘賊噶爾丹遁為西路
　　　大將軍費揚古所敗乃撤還四十一年以侍妾僣
　　　用儀仗罪削爵仍
命阿喇善襲
　　　五次襲阿喇善康熙四十一年仍襲扎薩克和碩
　　　土謝圖親王五十年卒子鄂爾齋圖襲
　　　六次襲鄂爾齋圖阿喇善長子康熙五十一年襲
　　　扎薩克和碩土謝圖親王五十九年卒子阿喇布
　　　坦襲
　　　七次襲阿喇布坦鄂爾齋圖長子康熙五十九年
　　　襲扎薩克和碩土謝圖親王乾隆二十四年卒子
　　　垂扎布襲
　　　八次襲垂扎布阿喇布坦長子乾隆二十四年襲
　　　扎薩克和碩土謝圖親王
　命乾清門行走三十二年卒子二長納旺次喇什納木
　　　扎勒相繼襲
　　　九次襲納旺垂扎布長子乾隆三十二年襲扎薩
　　　克和碩土謝圖親王尋卒弟喇什納木扎勒襲
　　　十次襲喇什納木扎勒垂扎布次子乾隆三十三
　　　年襲扎薩克和碩土謝圖親王四十七年卒子諾
　　　爾布琳沁襲
　　　十一次襲諾爾布琳沁喇什納木扎勒長子乾隆
　　　四十七年襲扎薩克和碩土謝圖親王
　　　(附/)多羅貝勒沙津列𫝊
　　　沙津土謝圖親王巴逹禮次子尚郡主授和碩額
　　　駙康熙十四年以察哈爾布爾尼叛
詔偕卓哩克圖親王鄂齊爾隨撫逺大將軍信郡王鄂扎
　　　往討未至大軍敗布爾尼於逹禄沙津奉檄追至
　　　扎嚕特境壁於貴勒蘇台布爾尼及弟羅卜藏竄
　　　伏山後聞沙津至遣送羅卜藏妻乞勿追羅卜藏
　　　妻者沙津妹也沙津留其妹往圍之布爾尼遁沙
　　　津謂羅卜藏曰爾欲乞命當招爾兄來遣三十騎
　　　同往羅卜藏遁潜遣黨布逹禮馳告布爾尼沙津
　　　所遣騎有孟克者知其狀追之被刺死沙津怒自
　　　往射斃羅卜藏及布逹禮夜襲布爾尼旦及之賊
　　　十二騎以死拒射之盡殪亟布爾尼首以獻
諭曰沙津感累朝厚恩親統所屬追斬布爾尼兄弟克繼
　祖父忠貞深可嘉尚其特封多羅貝勒世襲罔替二十
　　　七年沙津兄子扎薩克和碩土謝圖親王阿喇善
　　　以不稱職削爵
詔沙津晉襲親王理藩院請并兩爵為一不别襲貝勒從
　　　之其後事互見彼𫝊三十三年
上念沙津貝勒原爵係功封不宜并入王爵仍
命其子阿必逹襲自為一爵四十一年沙津以罪削親王
命其子阿必逹襲貝勒如故
　　　一次襲阿必逹沙津長子康熙三十三年襲多羅
　　　貝勒六十一年卒子多爾濟襲
　　　二次襲多爾濟阿必逹長子雍正元年襲多羅貝
　　　勒乾隆十一年卒子特古斯額爾克圖襲
　　　三次襲特古斯額爾克圖多爾濟長子乾隆十一
　　　年襲多羅貝勒二十四年卒子衮布扎布襲
　　　四次襲衮布扎布特古斯額爾克圖長子乾隆二
　　　十四年襲多羅貝勒
　
　
　
　
　
　欽定外藩䝉古回部王公表傳卷之十七
　欽定四庫全書
　欽定外藩蒙古囘部王公表𫝊卷之十八
　　𫝊第二
　　　扎薩克和碩逹爾漢巴圖魯親王滿珠習禮列𫝊
　　　滿珠習禮科爾沁部人姓博爾濟吉特土謝圖汗
　　　奥巴從子曾祖納穆賽號都喇勒諾顔子三長莽
　　　古斯次明安次洪果爾莽古斯為
孝端文皇后父追封和碩福親王妻封福妃子一曰宰桑
　　　為
孝莊文皇后父追封和碩忠親王妻封賢妃子四長烏克
　　　善封卓哩克圖親王次察罕子綽爾濟封貝勒次
　　　索諾木子竒塔特封郡王次即滿珠習禮明安子
　　　棟果爾封貝勒洪果爾封氷圖郡王别授扎薩克
　　　皆有𫝊滿珠習禮尚郡主授和碩額駙嘗偕兄烏
　　　克善等駐守綽勒們城禦察哈爾獻所獲駝馬天
　　　聰二年
上親征察哈爾徴所部兵惟滿珠習禮至力戰敗敵
賜號逹爾漢巴圖魯
優賚之六年從略明大同宣府邊七年來朝八年偕土謝
　　　圖濟農巴逹禮等㑹大軍征明入上方堡至大同
　　　執哨卒十獲馬四十克堡六崇徳元年封扎薩克
　　　多羅巴圖魯郡王
詔世襲罔替二年偕扎薩克圖郡王布逹齊等隨承政尼
　　　堪由朝鮮進征瓦爾喀至吉木海敗平壤巡撫安
　　　州總兵及安邊道援兵三年從入明邊由義州進
　　　圍中後所五年來朝
賚甲胄弓矢六年偕烏克善扈
駕征明圍杏山髙橋師還獲
優賚八年遣屬蘇們得哩隨䕶軍統領阿爾津等𠞰黒龍
　　　江諸部順治三年五月以蘇尼特部騰機思叛奔
　　　喀爾喀
詔隨豫親王多鐸往討七月由盈阿爾察克山繞出賊營
　　　賊懼遁偕副都統明安逹禮追擊之抵諤特克山
　　　獲其孥復由扎濟布拉克敗喀爾喀土謝圖汗車
　　　臣汗援兵九年
詔叙前功晉逹爾漢號十六年
諭曰郡王滿珠習禮自
皇考太宗文皇帝時懋建鴻功近又擊敗喀爾喀著有顯
　績且係
皇太后親兄崇禮酬庸宜加寵錫其晉封和碩逹爾漢巴
　圖魯親王十七年理藩院議滿珠習禮自為郡王食俸
　　　及
恩賜較諸郡王獨優今既晉封應視土謝圖卓哩克圖二
　　　親王例從之康熙四年卒子五長和塔襲親王次
　　　瑪尼子阿濟格鄂齊爾封輔國公以非世爵不立
　　　𫝊次扎爾布子烏爾呼瑪爾封輔國公晉貝子自
　　　有𫝊次額爾克鄂齊爾授和碩額駙次額爾徳尼鄂
　　　齊爾授台吉
　　　一次襲和塔滿珠習禮長子康熙四年襲扎薩克
　　　和碩逹爾漢親王停襲巴圖魯號八年卒子班第
　　　襲
　　　二次襲班第和塔長子尚固倫端敏公主授固倫
　　　額駙康熙十年襲扎薩克和碩逹爾漢親王二十
　　　九年隨尚書阿喇尼偵擊噶爾丹
詔赴呼倫貝爾駐防噶爾丹既為撫逺大將軍裕親王福
　　　全所敗自烏蘭布通遁班第由圖斯噶爾圖山與
　　　土謝圖親王沙津合兵議追裕親王檄止之三十
　　　五年
上親征噶爾丹班第復偕沙津誘賊巴爾岱哈山麓三十
　　　七年
上幸塞外
駐蹕克爾蘇
追念班第祖滿珠習禮功
親臨其墓酹酒四十七年班第來朝
温諭遣歸四十九年卒子二長羅卜藏衮布襲次色旺多
　　　爾濟授和碩額駙
　　　三次襲羅卜藏衮布班第長子尚和碩公主
　　　授和碩額駙康熙四十九年襲扎薩克和碩逹爾
　　　漢親王授盟長
命御前行走雍正九年大軍𠞰噶爾丹䇿凌
詔偕貝子喇什輔國公噶爾弼等防内扎薩克四十九旗
　　　㳺牧羅卜藏衮布請駐兵克嚕倫從之乾隆八年
　駕詣
　　盛京
　駐蹕所部
　諭奬誠懇
　賜黄帶
　錫賚甚厚十七年卒子三長喇什納木扎勒封輔國公
　　　授和碩額駙次色旺諾爾布授多羅額駙次色布
　　　騰巴爾珠爾封輔國公授固倫額駙
　諭曰逹爾漢親王羅卜藏衮布人頗謹慎㓜直禁庭實
　　心効力前因入覲見其患病心甚憫之即遣遄歸遽
　　聞溘逝深為軫恤著賞銀一萬兩治喪先遣侍衛逹
　　色往奠茶酒其世爵以額駙輔國公色布騰巴爾珠
　　爾襲
　　　四次襲色布騰巴爾珠爾羅卜藏衮布第三子初
　　　封輔國公乾隆十七年襲扎薩克和碩逹爾漢親
　　　王二十年隨𠞰逹瓦齊有功
賜雙俸尋以罪削爵
命其兄色旺諾爾布襲後復封親王互見彼𫝊
　　　五次襲色旺諾爾布羅卜藏衮布次子尚縣主授
　　　多羅額駙乾隆三年
命乾清門行走二十年襲扎薩克和碩逹爾漢親王二
　　　十四年授盟長三十八年卒子旺扎勒多爾濟襲
　　　六次襲旺扎勒多爾濟色旺諾爾布長子乾隆三
　　　十九年襲扎薩克和碩逹爾漢親王
　　　(附/)和碩卓哩克圖親王烏克善列𫝊
　　　烏克善逹爾漢親王滿珠習禮兄嘗偕滿珠習禮
　　　駐守綽勒們城禦察哈爾獻所獲駝馬天命十年
　　　來朝天聰六年
詔所部兵至昭烏逹㑹征察哈爾烏克善後期至
諭責之尋略明大同宣府邊至殺虎口擒其將禎餘衆竄
　　　沙河堡偕䕶軍統領揚善往索明宣府巡撫乞和
　　　乃還八年六月以所部台吉噶爾珠塞特爾糾衆
　　　叛逃索倫偕土謝圖濟農巴逹禮等擒誅之
詔分轄所遺人户七月從征明入上方堡至大同克堡八
　　　崇徳元年封和碩卓哩克圖親王
詔世襲罔替是年冬復偕巴逹禮追擒喀木尼堪部逃人
　　　葉𩔖等於温多河二年來朝
賜儀仗三年
賚鞍馬裘服四年以嵗貢減常額議削爵仍罰馬五百
詔免削罰馬五十尋以部校滿逹頼隨獵盗馬罪議倍罰
　　　牲畜九九
詔從寛罰三之一六年偕滿珠習禮扈
駕征明圍杏山髙橋師還獲
優賚順治十六年以奉
召不即至議削親王降貝勒
諭曰廷議削烏克善王爵固屬罪所應得但念係
太宗文皇帝所封朕心不忍降奪仍留之罰馬千尋
諭免輸所罰馬康熙四年卒子六長勞遜子烏爾圖納蘇
　　　圖封輔國公以非世爵不立傳次圖訥赫封輔國
　　　公自有𫝊次畢爾塔噶爾襲親王次博木博什子
　　　噶爾弼封輔國公自有𫝊次班第封輔國公以非
　　　世爵不立𫝊次都勒巴亦襲親王
　　　一次襲畢爾塔噶爾烏克善第三子尚固倫雍穆
　　　公主授固倫額駙康熙五年襲和碩卓哩克圖親
　　　王六年來朝疾卒
賜銀千兩
詔歸葬子鄂齊爾襲
　　　二次襲鄂齊爾畢爾塔噶爾長子康熙七年襲和
　　　碩卓哩克圖親王十四年偕額駙沙津追𠞰察哈
　　　爾叛人布爾尼十六年來朝
諭曰爾部人民宜勤加撫恤爾能收之以恩則屬下自竭
　忠盡力若但以威制則人皆解體不樂効用爾其識之
　　　二十一年以罪削爵
命其叔父都勒巴襲
　　　三次襲都勒巴烏克善第六子康熙二十一年襲
　　　和碩卓哩克圖親王二十七年卒子巴特瑪襲
　　　四次襲巴特瑪都勒巴長子康熙二十七年襲和
　　　碩卓哩克圖親王雍正三年卒子阿爾坦格埒爾
　　　襲
　　　五次襲阿爾坦格埒爾巴特瑪長子雍正三年襲
　　　和碩卓哩克圖親王乾隆元年卒子扎木巴勒扎
　　　木素襲
　　六次襲扎木巴勒扎木素阿爾坦格埒爾長子乾
　　隆二年襲和碩卓哩克圖親王二十六年卒子恭
　　格喇布坦襲
　　七次襲恭格喇布坦扎木巴勒扎木素長子乾隆
　　二十六年襲和碩卓哩克圖親王
　　(附/)和碩毅親王色布騰巴爾珠爾列𫝊(今襲多/羅郡王)
　　色布騰巴爾珠爾逹爾漢親王羅卜藏衮布第三
　　子初授一等台吉
命御前行走乾隆八年封輔國公扈
駕幸吉林獲
優賚十一年尚固倫和敬公主授固倫額駙十七年襲
　　逹爾漢親王爵二十年定北將軍班第𠞰逹瓦齊
　　於伊犁
命色布騰巴爾珠爾叅賛
陛辭
賜黄帶時輝特台吉阿睦爾撒納受
命與新降宰桑庫克新禡木特同列大軍前隊阿睦爾
　　撒納以私憾請撤庫克新禡木特置後隊色布騰
　　巴爾珠爾代奏
上不允
詔班第𫝊
諭諸將協奏膚功大軍扺伊犁擒逹瓦齊叙功
賜色布騰巴爾珠爾親王雙俸増䕶衛官屬阿睦爾撒
　　納以逹瓦齊既擒謀據伊犁班第密以
聞
諭將軍叅賛等伺便宜從事班第尋以色布騰巴爾珠
　　爾不能察阿睦爾撒納悖逆狀入奏
詔還京㑹阿睦爾撒納叛伊犁煽動班第及㕘賛大臣
　　鄂容安遇害色布騰巴爾珠爾因削爵二十一年
　　授公品級
命御前行走尋授領隊大臣赴軍營二十二年隨定邊
　　將軍親王成衮扎布𠞰巴里坤逃賊吞圖布等於
　　固爾班伯爾克河賊三千餘騎設柵為負嵎計擊
　　之賊遁以馬疲還
諭責令追賊自効有恩克圖者喀喇沁宰桑也糾衆踞
　　庫隴癸山二十三年色布騰巴爾珠爾隨定邊將
　　軍兆恵由巴里坤進𠞰夜襲其營賊潰伏林際以
　　死拒色布騰巴爾珠爾麾衆前被鎗傷腋侍衛五
　　岱射恩克圖殪之
詔封色布騰巴爾珠爾和碩親王
諭曰爾自徃軍營深悔前愆頗知奮勉夤夜鏖戰致受
　重傷是以復封親王此爵在科爾沁逹爾漢親王之
　外爾為朕子婿有過則督責之能改則體恤之似此
　効力奮勉庶幾不負教育之恩而於衆扎薩克内更
　增光寵矣尋
命還京
賜三眼孔雀翎
命圖形
　紫光閣
御製賛曰惟科爾沁世連姻戚魯館承訓王庭宣力㕘
　賛軍務賊營夜侵中創弗退嘉乃忠心三十七年將
　　軍温福統大軍𠞰金川
命往㕘賛軍務抵阿喀木雅軍奏臣等度地勢南山設
　　大礟擊賊碉北山已摧碉角賊恃山險碉堅匿其
　　中度官兵近然後發鎗拒擊我軍奮勇易受傷今
　　南山築碉自衛從碉孔内擊運送水糧賊我兵不
　　致傷至北山據險要軍營濵河便取水兵萬二千
　　足迅克賊巢復偕温福等攻普爾瑪及喇卜楚克
　　由北山進擊斬賊二千餘奪寨九㑹㕘賛大臣五
　　岱欲劾侍衛烏什哈逹總兵馬彪違令罪温福不
　　從因互劾入奏
詔色布騰巴爾珠爾鞫之讞詞至
上以未疏是非狀令仍確訊色布騰巴爾珠爾奏温福
　　與五岱不協并及飾奏狀温福劾色布騰巴爾珠
　　爾輕信員外郎明徳言誘賊降又偏聽五岱圖陷
　　己
詔削色布騰巴爾珠爾親王爵降授其子鄂爾哲特穆
　　爾額爾克巴拜多羅貝勒并奪明徳職遣戍五岱
　　仍
命侍郎鄂寳𫝊詢色布騰巴爾珠爾因奏言明徳未預
　　機宜五岱亦未遣迎無由偏聽至攻取普爾瑪及
　　喇卜楚克時降畨悉送軍營㑹訊非臣一人主持
上念其非有心僨事色布騰巴爾珠爾抵京
命撤黄帶禁之三十八年六月定西將軍阿桂代温福
　　為將軍色布騰巴爾珠爾㕘賛軍務由路頂宗勦
　　小金川復美諾
賜御用元狐冠三十九年正月進勦大金川自布朗郭
　　宗分兵三隊色布騰巴爾珠爾率二隊兵進發次
　　谷噶山令侍衛烏什哈逹分兵千五百隨首隊兵
　　繼進攻喇穆喇穆克色依古二月攻羅博瓦山六
　　月克色淜普盡收其碉卡
諭奬將軍㕘賛等調度有方
賜御用燧囊七月進圍遜克爾宗十月
賜元狐冠貂馬褂是月克凱立葉及日爾巴當噶十一
　　月抵格魯克古督兵登山梁遣侍衛柏齡等分應
　　丹壩官軍四十年色布騰巴爾珠爾疾篤
上聞之
命復親王爵尋卒於軍訃至
諭曰色布騰巴爾珠爾以固倫額駙乆侍禁庭禀性篤
　誠恪勤夙著前者西陲底定懋建功勲此後命徃川
　省軍營為㕘賛大臣董率將弁奪隘攻碉屢彰勞績
　擬俟㨗奏到日茂賞䇿勲昨聞其舊疾復發勢甚委
　頓實切厪懐因復親王原爵用昭恩眷並遣侍衛偕
　伊子鄂爾哲特穆爾額爾克巴拜同御醫馳往診視以
　冀速痊兹遽聞溘逝深為悼惜其加恩賞内庫銀三
　千兩治喪總管内務府大臣都統邁拉遜經理其事
　仍令伊子前徃迎喪歸櫬所經飭沿途地方官䕶送
賜祭葬諡曰毅子鄂爾哲特穆爾額爾克巴拜降襲多羅
　　郡王四十一年金川平復
命圖形
　紫光閣
御製賛曰伊犁宣力屢立戰功金川㕘賛仍勵勇忠抱
　病軍營弗令奏聞惜竟不起未觀成勲
　　一次襲鄂爾哲特穆爾額爾克巴拜色布騰巴爾
　　珠爾長子尚郡君授固山額駙初襲多羅貝勒乾
　　隆四十年襲多羅郡王四十七年授鑲黄旗䝉古
　　都統四十九年
詔世襲罔替
　
　
　
欽定外藩䝉古回部王公表傳卷之十八
　欽定四庫全書
　欽定外藩蒙古回部王公表𫝊卷之十九
　　𫝊第三
　　　(附/)多羅郡王竒塔特列𫝊
　　　竒塔特逹爾漢親王滿珠習禮從子父索諾木嘗
　　　偕土謝圖汗奥巴等由遼河隨大軍征明入大安
　　　口至遵化克其城進圍北京卒於軍崇徳四年竒
　　　塔特尚固倫端靖公主授固倫額駙八年來朝順
　　　治六年
上追念索諾木從征功又以竒塔特為
皇太后戚屬
詔封多羅郡王世襲罔替十年卒子三長額爾徳尼襲郡
　　　王次鄂齊爾子班第授固倫額駙次格哷勒圖授
　　　台吉
　　　一次襲額爾徳尼竒塔特長子順治十年襲多羅
　　　郡王康熙十四年卒子畢哩克圖襲
　　　二次襲畢哩克圖額爾徳尼長子康熙十五年襲
　　　多羅郡王四十九年卒子諾捫額爾赫圖襲
　　　三次襲諾捫額爾赫圖畢哩克圖長子康熙四十
　　　九年襲多羅郡王乾隆八年卒子阿旺藏布襲
　　　四次襲阿旺藏布諾捫額爾赫圖長子乾隆八年
　　　襲多羅郡王二十四年卒子喇什噶爾當襲
　　　五次襲喇什噶爾當阿旺藏布第四子乾隆二十
　　　四年襲多羅郡王
　　　(附/)多羅貝勒綽爾濟列𫝊
　　　綽爾濟逹爾漢親王滿珠習禮從子
孝恵章皇后父天聰五年綽爾濟從征明圍大凌河敗監
　　　軍道張春等援兵六年來朝八年正月尚郡主授
　　　多羅額駙四月
賚鞍馬綵幣崇徳三年從大軍由義州進圍中後所六年
　　　從攻錦州敗出城拒戰兵列圍城北復擊其騎兵
　　　敗之七年從下山東還偕輔國公圖訥赫擊明總
　　　兵白廣恩等於螺山敗其監軍太監兵渡河敵來
　　　襲復敗之于漁梁橋順治三年隨豫親王多鐸追
　　　剿蘇尼特叛人騰機思九年封鎮國公十八年晉
　　　多羅貝勒
詔世襲罔替康熙七年卒子七長鄂齊爾襲貝勒次諾木
　　　齊次額爾徳尼均授額駙次諾穆徳勒格哷固嚕
　　　克齊授台吉次畢哩衮逹賚封輔國公子喇什封
　　　貝子自有𫝊次畢哩克圖次逹賚均授台吉
　　　一次襲鄂齊爾綽爾濟長子康熙九年襲多羅貝
　　　勒二十年卒子巴克什固爾襲
　　　二次襲巴克什固爾鄂齊爾長子康熙二十一年
　　　襲多羅貝勒三十五年扈
駕征噶爾丹設伏阿思哈岡擒賊哨有功五十九年卒子
　　　阿喇布坦襲
　　　三次襲阿喇布坦巴克什固爾長子康熙五十九
　　　年襲多羅貝勒雍正十三年卒子薩木丕勒扎木
　　　素襲
　　　四次襲薩木丕勒扎木素阿喇布坦第四子雍正
　　　十三年襲多羅貝勒乾隆二十二年卒嗣子三音
　　　察衮襲
　　　五次襲三音察衮薩木丕勒扎木素嗣子乾隆二
　　　十二年襲多羅貝勒
　　　(附/)固山貝子喇什列𫝊
　　　喇什貝勒綽爾濟孫父畢哩衮逹賚封輔國公以
　　　非世爵不立𫝊康熙四十年喇什尚縣君授固山
　　　額駙雍正二年
上以其為
孝惠章皇后戚屬
詔封輔國公四年晉固山貝子九年大軍剿噶爾丹䇿凌
詔從逹爾漢親王羅卜藏衮布等赴克嚕倫防禦乾隆十
　　　五年卒子三長逹爾瑪逹都襲貝子次觀保授和
　　　碩額駙次哈逹封輔國公自有𫝊
　　一次襲逹爾瑪逹都喇什長子尚郡主授和碩額駙
　　雍正十一年率兵赴北路軍剿噶爾丹䇿凌乾隆
　　二年封鎮國公八年
諭奬其勤慎
賜貝子品級十五年
諭曰逹爾瑪逹都乆侍内廷前在軍營亦著勞績是以
　由鎮國公晉貝子品級今其父喇什溘逝所有世爵
　無庸降等予襲著即加恩以逹爾瑪逹都襲封别授
　其弟哈達輔國公爵十八年逹爾瑪逹都卒
諭曰貝子達爾瑪達都人甚敬慎宣勞有年若將其世爵
　降等承襲朕心不忍班珠爾著襲固山貝子
　　二次襲班珠爾逹爾瑪逹都長子尚縣君授多羅
　　額駙乾隆十八年襲固山貝子四十九年
詔世襲鎮國公罔替
　　(附/)固山貝子烏爾呼瑪爾列𫝊(今襲輔/國公)
　　烏爾呼瑪爾逹爾漢親王滿珠習禮孫台吉扎爾
　　　布子初授二等台吉康熙三十五年偕親王班第
　　　從征噶爾丹五十六年隨大軍防禦䇿妄阿喇布
　　　坦五十九年擊烏梁海賊多俘獲雍正二年
上念其從戎乆
詔封輔國公七年晉固山貝子十年卒子瑪哈瑪育爾降
　　　襲輔國公
　　　一次襲瑪哈瑪育爾烏爾呼瑪爾長子雍正十年
　　　襲輔國公乾隆三十五年卒子錫逹什哩襲
　　　二次襲錫逹什哩瑪哈瑪育爾長子乾隆三十五
　　　年襲輔國公四十九年
　詔世襲罔替
　　　(附/)輔國公圖訥赫列𫝊
　　　圖訥赫卓哩克圖親王烏克善次子崇徳七年從
　　　征明越北京下山東還偕貝勒綽爾濟擊明總兵
　　　白廣恩等於螺山敗其監軍太監兵渡河敵來襲
　　　復敗之於漁梁橋順治元年隨都統公鰲拜剿㓂
　　　有功授一等台吉十八年封輔國公
詔世襲罔替康熙十三年以朝正至請隨大兵討逆藩呉
　　　三桂
上嘉之
諭還牧聽調尋
命率所部兵偕杜爾伯特台吉温布郭爾羅斯台吉畢哩
　　　衮鄂齊爾等赴荆州駐防
諭曰我
太祖
太宗以來爾祖父同心効力佐定天下爾部賦税聽其自
　取偶遇饑饉朕復加意撫綏今聞爾所屬兵有掠取民
　物者爾乆厯行間務宜嚴禁毋得恣行强横如有不遵
　紀律者自驍騎校以下即寘典刑且中夏炎熱爾衆早
　晚飲食各宜自慎以副朕軫恤軍士之意十四年
上以圖訥赫隨征乆
賜内廐馬百十八年撤還
遣内大臣塔逹等迎勞二十七年卒子布尼襲
　　　一次襲布尼圖訥赫次子康熙二十七年襲輔國
　　　公六十一年卒子薩瑪第襲
　　　二次襲薩瑪第布尼長子康熙六十一年襲輔國
　　　公雍正六年卒子喇什色旺襲
　　　三次襲喇什色旺薩瑪第長子雍正六年襲輔國
　　　公乾隆三十年卒子色當噶瑪勒襲
　　　四次襲色當噶瑪勒喇什色旺次子乾隆三十年
　　　襲輔國公
　　　(附/)輔國公噶爾弼列𫝊
　　　噶爾弼卓哩克圖親王烏克善孫台吉博木博什
　　　子康熙五十六年扈
駕木蘭行圍
賜孔雀翎五十七年授二等台吉五十八年擢散秩大臣
　　　六十年晉一等台吉雍正二年
上推恩
孝莊文皇后族
詔封輔國公九年大軍剿噶爾丹䇿凌
詔從逹爾漢親王羅卜藏衮布等赴克嚕倫防禦乾隆三
　　　年卒子察罕逹喇襲
　　　一次襲察罕逹喇噶爾弼長子乾隆三年襲輔國
　　　公七年卒子諾觀逹喇襲
　　　二次襲諾觀逹喇察罕逹喇長子乾隆七年襲輔
　　　國公
　　　(附/)輔國公哈逹列𫝊
　　　哈逹貝子喇什第三子初授二等台吉乾隆十五
　　　年喇什疾篤遣疏為哈逹乞
　恩
　詔封輔國公四十九年理藩院議哈逹公爵係
　恩封例弗予襲俟出缺時請
　㫖
　詔如議
　
　
　
　
　
　
　
　
　
　
　
　
　
　
　
欽定外藩䝉古回部王公表𫝊卷之十九
　欽定四庫全書
　欽定外藩䝉古回部王公表𫝊卷之二十
　　𫝊第四
　　　扎薩克多羅扎薩克圖郡王布逹齊列𫝊
　　　布逹齊科爾沁部人姓博爾濟吉特土謝圖汗奥
　　　巴弟天命十一年隨奥巴來朝
賜號扎薩克圖杜稜
賚甲胄雕鞍蟒幣天聰二年
上征察哈爾布逹齊從兄奥巴私掠察哈爾邊遽還不遵
㫖以兵㑹大軍
遣使詰責三年正月奥巴入謝四月布逹齊亦至
上宥其罪六年赴昭烏逹㑹大軍征察哈爾尋隨貝勒阿
　　　濟格畧明大同宣府邊七年五月遣子拜斯噶爾
　　　來朝十二月以兄子巴逹禮
賜號土謝圖濟農偕入謝八年正月
優賚遣歸六月以所部台吉噶爾珠塞特爾糾衆叛逃索
　　　倫偕巴逹禮等擒誅之
詔分轄所遺人户七月從征明入上方堡至大同敗城外
　　　營克堡一崇徳元年來朝
賚貂裘蟒服封扎薩克多羅扎薩克圖郡王
詔世襲罔替二年偕巴圖魯郡王滿珠習禮等隨承政尼
　　　堪由朝鮮進征瓦爾喀至吉木海敗平壤巡撫安
　　　州總兵及安邊道援兵三年從入明邊由義州進
　　　圍中後所五年來朝
賚甲胄弓矢順治元年卒子拜斯噶爾襲
　　　一次襲拜斯噶爾布逹齊長子初授一等台吉天
　　　聰五年從攻明大凌河九年從收察哈爾部衆崇
　　　徳元年
賜號卓哩克圖三年從征明越北京下山東六年隨睿親
　　　王多爾衮圍錦州敗明總督洪承疇援兵順治二
　　　年襲扎薩克多羅扎薩克圖郡王來朝
賚弓矢三年隨豫親王多鐸追剿蘇尼特部叛人騰機思
　　十四年卒子鄂齊爾襲
　　二次襲鄂齊爾拜斯噶爾長子順治十四年襲扎
　　薩克多羅扎薩克圖郡王康熙五十七年卒子薩
　　祜拉克襲
　　三次襲薩祜拉克鄂齊爾第六子康熙五十七年
　　襲扎薩克多羅扎薩克圖郡王雍正九卒子沙津
　　徳勒格爾襲
　　四次襲沙津徳勒格爾薩祜拉克長子雍正九年
　　襲扎薩克多羅扎薩克圖郡王乾隆十四年卒子
　　納旺色布騰襲
　　五次襲納旺色布騰沙津徳勒格爾長子乾隆十
　　四年襲扎薩克多羅扎薩克圖郡王四十九年卒
　　子逹什端多布襲
　　六次襲逹什端多布納旺色布騰長子尚鄉君授
　　額駙初授一等台吉乾隆四十九年襲扎薩克多
　　羅扎薩克圖郡王
　　　扎薩克多羅氷圖郡王洪果爾列𫝊
　　　洪果爾科爾沁部人姓博爾濟吉特逹爾漢親王
　　　滿珠習禮叔父父納穆賽有子三洪果爾其季也
　　　天聰元年遣使來朝二年遣子巴敦從征察哈爾
　　　還獻俘
賜巴敦逹爾漢卓哩克圖號
厚賚之三年
上征明洪果爾偕土謝圖汗奥巴等迎
覲遼河尋隨貝勒濟爾哈朗入大安口克遵化進圍北京
　　　敗錦州寜逺援兵六年從畧明大同宣府邊七年
　　　來朝
賚甲胄鞍馬八年六月以所部台吉噶爾珠塞特爾糾衆
　　　叛逃索倫偕土謝圖濟農巴逹禮等擒誅之
詔分轄所遺人户七月從入明邊至大同執哨卒十獲馬
　　　四十克堡二崇徳元年封扎薩克多羅氷圖郡王
詔世襲罔替三年尚縣主授多羅額駙六年卒子二長額
　　　森襲郡王次額泰子阿玉什授内大臣
　　　一次襲額森洪果爾長子順治三年襲扎薩克多
　　　羅氷圖郡王十八年來朝康熙四年卒子額濟音
　　　襲
　　　二次襲額濟音額森長子康熙五年襲扎薩克多
　　　羅氷圖郡王十三年來朝請獻所擕馬助剿逆藩
　　　呉三桂
諭嘉之二十九年偕土謝圖親王沙津防禦噶爾丹三十
　　　五年卒子逹逹布襲
　　　三次襲逹逹布額濟音長子康熙三十五年襲扎
　　　薩克多羅氷圖郡王四十六年卒子宜什班第襲
　　　四次襲宜什班第逹逹布長子尚郡君授固山額
　　　駙康熙四十六年襲扎薩克多羅冰圖郡王乾隆
　　　十二年卒子喇特納扎木素襲
　　　五次襲喇特納扎木素宜什班第長子乾隆十二
　　　年襲扎薩克多羅冰圖郡王四十一年卒子桑對
　　　扎布襲
　　　六次襲桑對扎布喇特納扎木素長子乾隆四十
　　　一年襲扎薩克多羅冰圖郡王
　　　追封多羅貝勒棟果爾列𫝊(今襲扎薩克/多羅郡王)
　　　棟果爾科爾沁部人姓博爾濟吉特氷圖郡王洪
　　　果爾從子父明安嘗與葉赫諸部來侵敗歸因遣
　　　使乞好天命二年春來朝謁
上於富爾簡岡獻駝十馬牛各百留越月
賜户四十甲四十及幣未幾卒崇徳元年棟果爾封鎮國
　　　公二年隨承政尼堪由朝鮮進征瓦爾喀至吉木
　　　海敗平壤巡撫安州總兵及安邊道援兵六年從
　　　征明敗總督洪承疇兵於松山七年
宴賚之八年來朝
賚銀幣尋卒順治五年追封多羅貝勒子彰吉倫襲
　　　一次襲彰吉倫棟果爾長子初授二等台吉順治
　　　五年襲多羅貝勒七年
上追念其祖明安功晉郡王爵領扎薩克
詔世襲罔替康熙三年卒子布逹禮襲
　　　二次襲布達禮彰吉倫長子康熙三年襲扎薩克
　　　多羅郡王二十三年卒子扎噶爾襲
　　　三次襲扎噶爾布逹禮長子康熙二十三年襲扎
　　　薩克多羅郡王二十四年卒子岱布襲
　　　四次襲岱布扎噶爾長子康熙二十四年襲扎薩
　　　克多羅郡王二十九年隨大軍防禦噶爾丹三十
　　　五年隨黒龍江將軍薩布素由東路進剿噶爾丹
　　　為西路大將軍費揚古所敗乃撤還四十九年卒
　　　子六長阿喇布坦次羅卜藏喇什相繼襲次逹瑪
　　　琳次阿穆爾琳貴次丹津次達爾扎均授台吉
　　　五次襲阿喇布坦岱布長子康熙四十九年襲扎
　　　薩克多羅郡王五十五年卒弟羅卜藏喇什襲子
　　　色布騰多爾濟後封貝子自有𫝊
　　　六次襲羅卜藏喇什岱布次子康熙五十五年襲
　　　扎薩克多羅郡王雍正九年隨大軍剿噶爾丹䇿
　　　凌十年敗賊酋小䇿凌敦多卜于烏遜珠爾及額
　　　爾徳尼昭
優賚之乾隆三年卒子二長齊黙特多爾濟次巴勒珠爾
　　　相繼襲
　　　七次襲齊黙特多爾濟羅卜藏喇什長子雍正八
　　　年尚和碩端柔公主授和碩額駙乾隆三年襲扎
　　　薩克多羅郡王尋授盟長四十七年卒弟巴勒珠
　　　爾襲
　　　八次襲巴勒珠爾羅卜藏喇什次子乾隆四十七
　　　年襲扎薩克多羅郡王四十八年卒子索特納木
　　　多爾濟襲
　　　九次襲索特納木多爾濟巴勒珠爾長子乾隆四
　　　十八年襲扎薩克多羅郡王
　　　(附/)固山貝子色布騰多爾濟列傳(今襲輔/國公)
　　　色布騰多爾濟郡王阿喇布坦長子尚郡主授和
　　　碩額駙康熙五十八年阿喇布坦卒以色布騰多
　　　爾㓜
命其叔父羅卜藏喇什襲郡王爵乾隆五年羅卜藏喇什
　　　卒理藩院請
　簡襲王爵
　諭曰羅卜藏喇什自襲爵後偕科爾沁諸部長協剿準
　　噶爾屢著勤勞今既溘逝其長子齊黙特多爾濟理
　　宜承襲扎薩克郡王爵阿喇布坦之長子色布騰多
　　爾濟可加恩封固山貝子在乾清門行走八年色布
　　　騰多爾濟卒
　諭曰前因阿喇布坦曾任王爵故施恩將色布騰多爾
　　濟封貝子今既病故例應停襲但念其孀母孤子無
　　依甚屬可矜仍施恩將伊子索諾木色稜降襲鎮國
　　公
　　　一次襲索諾木色稜色布騰多爾濟長子乾隆八
　　　年襲鎮國公
　命乾清門行走三十六年卒子納遜巴圖襲
　　　二次襲納遜巴圖索諾木色稜長子乾隆三十六
　　　年降襲輔國公四十七年尚縣君授額駙
　　　扎薩克鎮國公喇嘛什希列𫝊
　　　喇嘛什希科爾沁部人姓博爾濟吉特土謝圖汗
　　　奥巴從弟祖哲格爾徳父圖美天命十一年圖美
　　　隨奥巴來朝
賜號岱逹爾漢
賚甲胄雕鞍蟒幣天聰三年從貝勒濟爾哈朗入大安口
　　　克明遵化進圍北京敗寜逺錦州援兵五年從圍
　　　大凌河擒明監軍道張春六年隨征察哈爾
賚鞍馬甲胄
上以圖美年老
諭歸牧尋卒七年喇嘛什希來朝獲
優賚崇徳元年封扎薩克鎮國公
詔世襲罔替二年隨承政尼堪由朝鮮進征瓦爾喀至吉
　　木海敗平壤巡撫安州總兵及安邊道援兵三年
　　從征明自義州進圍中後所六年隨睿親王多爾
　　衮圍錦州敗明總督洪承疇援兵順治四年卒子
　　色稜襲
　　一次襲色稜喇嘛什希長子順治五年襲扎薩克
　　鎮國公十八年卒子都什轄爾襲
　　二次襲都什轄爾色稜長子順治十八年襲扎薩
　　克鎮國公康熙三十六年卒子圖努瑪爾襲
　　三次襲圖努瑪爾都什轄爾長子康熙三十六年
　　襲扎薩克鎮國公雍正三年卒子喇嘛扎布襲
　　四次襲喇嘛扎布圖努瑪爾長子雍正三年襲扎
　　薩克鎮國公乾隆十九年卒子布延徳勒格爾襲
　　五次襲布延徳勒格爾喇嘛扎布第三子乾隆十
　　九年襲扎薩克鎮國公二十年以罪削爵從子敏
　　珠爾多爾濟襲
　　六次襲敏珠爾多爾濟布延徳勒格爾從子乾隆
　　二十年襲扎薩克鎮國公三十三年卒子薩木丕
　　勒扎木素襲
　　七次襲薩木丕勒扎木素敏珠爾多爾濟長子乾
　　隆三十三年襲扎薩克鎮國公
　
　
　
　
　
　
　
　
　
　
　
欽定外藩蒙古回部王公表傳卷之二十
　欽定四庫全書
　欽定外藩䝉古回部王公表𫝊卷之二十一
　　𫝊第五
　　　扎賚特部總𫝊
　　　扎賚特部在喜峯口外至
　　京師二千有十里東西距六十里南北距四百里東
　　　界杜爾伯特西及南界郭爾羅斯北界索倫元太
　　　祖弟哈布圖哈薩爾十五𫝊至博第逹喇有子九
　　　阿敏其季也與兄齊齊克納穆賽等鄰牧號所部
　　　曰扎賚特天命九年阿敏子䝉衮偕科爾沁台吉
　　　奥巴遣使乞好
優詔答之遂率屬來歸順治五年授蒙衮子色稜扎薩克
　　　以與科爾沁同祖附之𨽻哲哩木盟旗一駐圖卜
　　　紳察罕坡其爵為扎薩克多羅貝勒由固山貝子
　　　晉襲
　　　追封固山貝子䝉衮列𫝊(今襲扎薩克/多羅貝勒)
　　　䝉衮扎賚特部人姓博爾濟吉特元太祖弟哈布
　　　圖哈薩爾十七世孫天命九年
賜號逹爾漢和碩齊天聰八年六月科爾沁台吉噶爾珠
　　　塞特爾等叛逃索倫
命籍所屬
賜蒙衮三之一七月從征明大同克堡四崇徳二年隨承
　　　政尼堪由朝鮮進征瓦爾喀至吉木海敗平壤巡
　　　撫安州總兵及安邊道援兵三年㑹大軍於渾河
　　　入明邊由義州進圍中後所六年朝正獻駝馬貂
　　　皮七年隨饒餘貝勒阿巴泰等征明得
優賚八年遣屬布都瑪爾從征黒龍江未幾䝉衮卒順治
　　　五年追封固山貝子以其子色稜襲
詔世襲罔替
　　　一次襲色稜䝉衮長子崇徳六年隨圍明錦州敗
　　　總督洪承疇援兵七年從征塔山毁其城順治三
　　　年從剿蘇尼特叛人騰機思敗喀爾喀土謝圖汗
　　　車臣汗援兵五年襲固山貝子領扎薩克七年從
　　　剿叛鎮姜瓖於大同康熙三年卒子畢哩克襲
　　　二次襲畢哩克色稜長子康熙三年襲扎薩克固
　　　山貝子十六年卒子納遜襲
　　　三次襲納遜畢哩克長子康熙十七年襲扎薩克
　　　固山貝子四十二年卒子特古斯襲
　　　四次襲特古斯納遜長子初授三等台吉康熙四
　　　十二年襲扎薩克固山貝子五十六年偕都統穆
　　　爾賽赴阿爾台防禦䇿妄阿喇布坦五十九年擊
　　　賊鏗額爾河降其宰桑色布騰雍正九年偕科爾
　　　沁郡王羅卜藏喇什赴順承郡王錫保軍剿噶爾
　　　丹䇿凌屢敗賊衆十年由克爾森齊老擊賊酋小
　　　䇿凌敦多卜于額爾徳尼昭大敗之
諭曰固山貝子特古斯前在阿爾台軍營効力行走此次
　在克爾森齊老擊賊甚力復大敗賊衆于額爾徳尼昭
　勲勞卓著朕甚嘉之其晉封多羅貝勒十一年
賜三眼孔雀翎乾隆五年卒子烏察喇勒圖襲
　　　五次襲烏察喇勒圖特古斯長子乾隆五年襲扎
　　　薩克多羅貝勒二十一年卒子羅卜藏錫喇布襲
　　　六次襲羅卜藏錫喇布烏察喇勒圖長子乾隆二
　　　十一年襲扎薩克多羅貝勒三十八年子阿穆祜
　　　朗襲
　　　七次襲阿穆祜朗羅卜藏錫喇布長子乾隆三十
　　　八年襲扎薩克多羅貝勒四十九年
　詔世襲罔替
　　　杜爾伯特部總傳
　　　杜爾伯特部在喜峯口外至
　　京師二千五十里東西距百七十里南北距二百四
　　　十里東界黒龍江西界扎賚特南界郭爾羅斯北
　　　界索倫外藩䝉古稱杜爾伯特部者二同名異族
　　　一姓綽囉斯為衛拉特台吉孛罕裔旗十有四駐
　　　牧烏蘭古木稱外扎薩克别有𫝊一姓博爾濟吉
　　　特為元太祖弟哈布圖哈薩爾裔即今駐牧喜峯
　　　口外之内扎薩克也哈布圖哈薩爾十六𫝊至愛
　　　納噶始以名其部天命九年愛納噶子阿都齊偕
　　　科爾沁台吉奥巴遣使乞好
優詔答之遂率屬來歸順治五年授阿都齊子色稜扎薩
　　　克以與科爾沁同祖附之𨽻哲哩木盟旗一駐多
　　　克多爾坡其爵為扎薩克固山貝子
　　　扎薩克固山貝子色稜列𫝊
　　　色稜杜爾伯特部人姓博爾濟吉特元太祖弟哈
　　　布圖哈薩爾十八世孫父阿都齊號逹爾漢諾顔
　　　天聰三年從征明入大安口克遵化進圍北京敗
　　　寜逺錦州援兵師還阿都齊卒五年色稜來朝八
　　　年六月科爾沁台吉噶爾珠塞特爾等叛逃索倫
命籍所屬
賜色稜三之一七月從征明大同克堡十崇徳元年封輔
　　　國公二年隨承政尼堪由朝鮮進征瓦爾喀至吉
　　　木海敗平壤巡撫安州總兵及安邊道援兵三年
　　　㑹大軍於渾河入明邊由義州進圍中後所五年
賜儀仗七年復從征明獲
優賚八年六月來朝八月以其屬索朗阿隨征黒龍江諸
　　　部嚮導功
賜號逹爾漢順治三年七月從豫親王多鐸追剿蘇尼特
　　　叛人騰機思至諤特克山斬台吉茂海俘孥屬五
　　　年追叙其父阿都齊來歸功晉封扎薩克固山貝
　　　子
詔世襲罔替康熙八年卒子諾爾布襲
　　　一次襲諾爾布色稜長子康熙九年襲扎薩克固
　　　山貝子十年卒無嗣從孫沙津襲
　　　二次襲沙津諾爾布從孫康熙十年襲扎薩克固
　　　山貝子十三年遣台吉温布隨征逆藩呉三桂
詔偕科爾沁輔國公圖訥赫郭爾羅斯台吉畢哩衮鄂齊
　　　爾等赴荆州駐防十八年撤還
遣内大臣塔逹等迎勞二十九年遣兵協禦噶爾丹三十
　　　五年從征噶爾丹于克嚕倫河五十八年卒子巴
　　　圖襲
　　　三次襲巴圖沙津長子康熙五十八年襲扎薩克
　　　固山貝子雍正七年卒子二長班珠爾次丹珠爾
　　　相繼襲
　　　四次襲班珠爾巴圖長子雍正七年襲扎薩克固
　　　山貝子乾隆四年卒子色布騰棟囉布襲
　　　五次襲色布騰棟囉布班珠爾長子乾隆四年襲
　　　扎薩克固山貝子八年卒
　命其叔父丹珠爾襲
　　　六次襲丹珠爾巴圖次子乾隆九年襲扎薩克固
　　　山貝子十九年卒嗣子納木扎勒多爾濟襲
　　　七次襲納木扎勒多爾濟丹珠爾嗣子乾隆十九
　　　年襲扎薩克固山貝子二十四年卒
　命其叔父羅布彰襲
　　八次襲羅布彰納木扎勒多爾濟叔父乾隆二十
　　四年襲扎薩克固山貝子三十年卒無嗣弟博第
　　襲
　　九次襲博第羅布彰弟乾隆三十年襲扎薩克固
　　山貝子
　
　
　
　
　
　
　
　
　
　
欽定外藩䝉古回部王公表傳卷之二十一
　欽定四庫全書
　欽定外藩蒙古回部王公表𫝊卷之二十二
　　𫝊第六
　　　郭爾羅斯部總𫝊
　　　郭爾羅斯部在喜峯口外至
　　京師千八百九十七里東西距四百五十里南北距
　　　六百六十里南界
　　盛京邊墻東界永吉州西及北界科爾沁元太祖遣
　　　弟哈布圖哈薩爾征郭爾羅斯部擒其酋納琳於
　　　克哩業庫卜克爾詳見元史哈布圖哈薩爾十六
　　　𫝊至烏巴什即以為所部號子莽果仍之我
　　朝天命九年莽果子木布巴偕科爾沁台吉奥巴遣使
　　　乞好
優詔答之遂率屬來歸㑹察哈爾林丹汗掠科爾沁
遣軍由郭爾羅斯境徃援至農安塔林丹汗遁不敢復犯
　　　科爾沁及郭爾羅斯諸部嗣設扎薩克二曰布木
　　　巴爵鎮國公曰固穆為布木巴從弟爵輔國公以
　　　與科爾沁同祖附之𨽻哲哩木盟旗二前旗駐固
　　　爾班察罕後旗駐榛子嶺爵三扎薩克鎮國公一
　　　扎薩克台吉一附輔國公一
　　　扎薩克鎮國公布木巴列𫝊
　　　布木巴郭爾羅斯部人姓博爾濟吉特元太祖弟
　　　哈布圖哈薩爾十八世孫天聰三年隨大軍入龍
　　　井闗克明遵化崇徳二年隨承政尼堪由朝鮮進
　　　征瓦爾喀至吉木海敗平壤巡撫安州總兵及安
　　　邊道援兵三年㑹大軍於渾河入明邊由義州進
　　　圍中後所六年從圍明錦州敗洪承疇兵於松山
　　　順治五年封扎薩克鎮國公
詔世襲罔替十一年卒子扎爾布襲
　　　一次襲扎爾布布木巴長子崇徳三年從征喀爾
　　　喀順治十一年襲扎薩克鎮國公康熙四年卒子
　　　安逹什哩襲
　　二次襲安逹什哩扎爾布長子康熙四年襲扎薩
　　克鎮國公四十一年卒子巴圖襲
　　三次襲巴圖安逹什哩長子康熙四十二年襲扎
　　薩克鎮國公乾隆五年卒子多爾濟襲
　　四次襲多爾濟巴圖長子乾隆五年襲扎薩克鎮
　　國公二十年卒子索諾木扎木素襲
　　五次襲索諾木扎木素多爾濟長子乾隆二十年
　　襲扎薩克鎮國公二十四年卒子錫喇博第襲
　　六次襲錫喇博第索諾木扎木素長子乾隆二十
　　四年襲扎薩克鎮國公四十二年卒子固嚕扎布
　　襲
　　七次襲固嚕扎布錫喇博第長子乾隆四十二年
　　襲扎薩克鎮國公
　　扎薩克一等台吉畢哩衮鄂齊爾列𫝊
　　畢哩衮鄂齊爾郭爾羅斯部人姓博爾濟吉特鎮國
　　公布木巴從孫其伯父額璘天聰時來歸授二等
　　　台吉卒無嗣畢哩衮鄂齊爾父扎木素襲順治二
　　　年來朝
賚弓矢服幣三年隨剿蘇尼特叛人騰機思敗喀爾喀土謝圖
　　　汗車臣汗援兵尋卒畢哩衮鄂齊爾襲二等台吉
　　　康熙十三年大軍剿逆藩呉三桂
詔偕科爾沁輔國公圖訥赫杜爾伯特台吉温布赴荆州
　　　駐防十八年撒還
遣内大臣塔逹等迎勞三十五年
上親征噶爾丹畢哩衮鄂齊爾獻馬助
諭奬之晉一等台吉所部有輔國公固穆者授扎薩克孫
　　　莽塞以罪削
詔畢哩衮鄂齊爾弟二等台吉武爾圖納素圖鄂齊爾代
　　　之四十七年武爾圖納素圖鄂齊爾以病罷畢哩
　　　衮鄂齊爾領所遺扎薩克五十三年卒子察衮襲
　　　一次襲察衮畢哩衮鄂齊爾次子康熙五十三年
　　　襲扎薩克一等台吉乾隆十一年以病罷子都噶
　　爾扎布襲
　　二次襲都噶爾扎布察衮第四子乾隆十一年襲
　　扎薩克一等台吉十九年以溺職削從弟阿喇布
　　坦襲
　　三次襲阿喇布坦都噶爾扎布從弟乾隆二十年
　　襲扎薩克一等台吉四十九年理藩院議奏阿喇
　　布坦所襲扎薩克自同部輔國公固穆始固穆孫
　　莽塞獲罪阿喇布坦祖畢哩衮鄂齊爾以台吉代
　　領扎薩克子若孫襲之固穆嗣祗襲公爵不獲預
　　扎薩克選乆必致忘源流嗣扎薩克缺出應統令
　　入
覲候
㫖簡襲
詔如議
　　(附/)原封扎薩克輔國公固穆列𫝊(後削扎薩克仍/留輔國公爵)
　　固穆扎薩克台吉畢哩衮鄂齊爾從祖天聰七年
　　　來朝獻駝馬八年二月遣弟桑噶爾齋來朝
賚甲胄雕鞍弓矢七月從征明入上方堡由宣府攻朔州
　　　師還獻俘獲崇徳元年封扎薩克輔國公
詔世襲罔替二年隨承政尼堪由朝鮮進征瓦爾喀至吉木
　　　海敗平壤巡撫安州總兵及安邉道援兵三年㑹
　　　大軍於渾河入明邊由義州進圍中後所五年
賚甲胄弓矢八年卒弟桑噶爾齋襲
　　　一次襲桑噶爾齋固穆弟崇徳八年從征明順治
　　　五年襲扎薩克輔國公七年卒兄子昂哈襲
　　　二次襲昂哈固穆長子順治七年襲扎薩克輔國
　　　公康熙十八年卒子莽塞襲
　　　三次襲莽塞昂哈長子康熙十八年襲扎薩克輔
　　　國公二十六年以不緝賊罪削扎薩克二等台吉
　　　武爾圖納素圖鄂齊爾代領之見畢哩衮鄂齊爾
　　　𫝊五十八年卒子諾爾布襲輔國公
　　　四次襲諾爾布莽塞長子康熙五十八年襲輔國
　　公雍正五年卒子䇿旺扎布襲
　　五次襲䇿旺扎布諾爾布長子雍正五年襲輔國
　　公十年卒子額爾登額襲
　　六次襲額爾登額䇿旺扎布長子雍正十年襲輔
　　國公乾隆二十二年卒子恭格喇布坦襲
　　七次襲恭格喇布坦額爾登額長子乾隆二十二
　　年襲輔國公四十四年尚鄉君授額駙
　
　
　
　
　
　
　
　
欽定外藩䝉古回部王公表傳卷之二十二
欽定四庫全書
欽定外藩蒙古回部王公表傳卷之二十三
　𫝊第七
　　喀喇沁部總𫝊
　　喀喇沁部在喜峯口外至
　京師七百六十里東西距五百里南北距四百五十
　　里東界土黙特及敖漢西界察哈爾正藍旗牧厰
　　南界
　盛京邊墻北界翁牛特元時有扎爾楚泰者生濟拉
　　瑪佐元太祖有功七𫝊至和通有衆六千户㳺牧
　　額沁河號所部曰喀喇心子格哷博囉特繼之生
　　子二長格哷勒泰宰桑為扎薩克杜稜貝勒固嚕
　　思竒布扎薩克一等塔布囊格哷爾二旗祖次圖
　　嚕巴圖爾為扎薩克鎮圖公色稜一旗祖格哷勒
　　泰宰桑子四長恩克次凖圖次鄂穆克圖均居喀
　　喇沁次莽古岱别𨽻土黙特見土黙特左翼鎮國
　　　公善巴𫝊天聰二年二月恩克曽孫蘇布地以察
　　　哈爾林丹汗虐其部偕弟萬丹偉徴等乞内附表
　　　奏察哈爾汗不道喀喇沁被虐因偕土黙特鄂爾
　　　多斯阿巴噶喀爾喀諸部兵赴土黙特之趙城擊
　　　察哈爾兵四萬還值赴明請賞兵三千復殪之察
　　　哈爾根本動揺機可乗
皇帝儻興師進𠞰喀喇沁當先諸部至
諭遣使面諭七月遣喇嘛偕五百三十人來朝
命貝勒阿濟格碩託迎宴刑白馬烏牛誓九月
上親征察哈爾蘇布地等迎㑹於綽洛郭勒
錫賚甚厚三年正月
敕所部遵
　　國憲六月蘇布地及圖嚕巴圖爾孫色稜等率屬來
　　　歸
詔還舊牧十月
上征明以塔布囊布爾哈圖為導入遵化駐兵羅文峪四
　　　年布爾哈圖為明兵所圍擊敗之擒副將丁啟明
　　　及逰擊一都司二
詔嘉其功
賜莊田僕從及金幣六年由都爾弼從征察哈爾林丹汗
　　　遁以所收察哈爾糧貯遼河守之復分兵隨貝勒
　　　阿濟格略明大同宣府邊八年正月偕巴林阿嚕
　　　科爾沁阿巴噶諸部兵收撫察哈爾流民五月從征
　　　明大同至朔州九年正月
詔編所部佐領以蘇布地子固嚕思竒布掌右翼色稜掌
　　　左翼五月選兵從征明敗之於遼河源崇徳元年
詔授布爾哈圖一等子
賜號岱達爾漢塔布囊畢喇什喇思哈布卓爾畢泰額墨
　　　爾齊各授世職有差别𨽻内蒙古旗二年
遣大臣阿什達爾漢等赴其部理庶獄三年七月
命畢喇什等赴張家口議明嵗幣及互市九月隨大軍自
　　　密雲入明邊敗其兵六千十月從征前屯衛及寧
　　　逺七年從圍薊州過北京下山東順治元年從入
　　　山海闗擊流賊李自成六年從征喀爾喀康熙十三年
　　　大軍𠞰逆藩耿精忠等所部塔布囊霍濟格爾偕
　　　土黙特塔布囊善達等以兵赴兖州十七年
諭曰塔布囊霍濟格爾等前自兖州赴浙江聼康親王傑
　書調度各統所屬官兵征𠞰逆賊復深入閩省同大兵
　平定逆藩耿精忠行間効力身先士卒衝鋒陷陣奮勇
　用命深為可嘉宜降恩綸即行議叙以勵後効二十年
上駐蹕和爾和
諭曰塔布囊霍濟格爾出征時最著勤勞今已溘逝朕至
　此地遣散秩大臣鄂齊爾等携茶酒往奠二十五年叙
　　　平浙江福建功
賜㕘領巴雅爾等十人世職二十九年從征噶爾丹敗之
　　　於烏蘭布通四十四年
詔増設一旗以塔布囊格哷爾領之五十四年
徴所部兵千赴推河坊禦䇿妄阿喇布坦尋
命侍郎覺和托等携帑萬兩
賜之雍正九年從征噶爾丹䇿凌所部初設二旗右翼駐
　　　錫伯河北左翼駐巴顔珠爾克後増一旗駐左右
　　　翼界内與土黙特部二旗統盟於卓索圖爵六親
　　　王品級扎薩克多羅杜稜郡王一由貝勒晉襲附
　　　鎮國公一由貝子降襲輔國公一扎薩克固山貝
　　　子一由鎮國公晉襲扎薩克公品級一等塔布囊
　　　一附輔國公一
　　　扎薩克多羅杜稜貝勒固嚕思竒布列𫝊(今襲親/王品級)
　　　　(多羅/郡王)
　　　固嚕思竒布喀喇沁部人姓烏梁罕元臣濟拉瑪
　　　十五世孫父蘇布地天聰二年從征察哈爾三年
　　　從征明克遵化州尋卒六年
上追念蘇布地與科爾沁土謝圖汗奥巴並
諭奬為最優之才八年六月固嚕思竒布隨大軍由都爾
　　　弼征明入得勝堡攻大同克堡一十一月
上駐蹕察罕諾爾固嚕思竒布來朝獻駝馬九年正月授
　　　扎薩克五月從征明略平魯衛崇徳元年封固山
　　　貝子
賜多羅杜稜號尋隨武英郡王阿濟格征朝鮮三年隨鄭
　　　親王濟爾哈朗攻明前屯衛及寧逺五年來朝
賜儀仗六年六月從圍明錦州敗總督洪承疇援兵十一
　　　月偕都統譚泰等自黄崖口進圍薊州擊明總兵
　　　白騰蛟白廣恩兵三千敗之遂下山東明年還次
　　　懐柔敗明總兵唐通等於螺山獻俘
上親宴之順治七年晉多羅杜稜貝勒
詔世襲㒺替十五年卒子三長圖巴色稜次扎什次班達
　　　爾沙相繼襲
　　　一次襲圖巴色稜固嚕思竒布長子順治十五年
　　　襲扎薩克多羅杜稜貝勒康熙三年卒弟班達爾
　　　沙襲
　　　二次襲班達爾沙固嚕思竒布第三子康熙三年
　　　襲扎薩克多羅杜稜貝勒七年追叙其祖蘇布地
　　　功晉郡王爵仍
予世襲㒺替十年卒兄扎什襲
　　　三次襲扎什固嚕思竒布次子康熙十一年襲扎
　　　薩克多羅杜稜郡王十四年察哈爾布爾尼叛
命郎中瑪喇諭扎什與外藩諸部兵㑹𠞰時奈曼郡王扎
　　　木三叛應布爾尼約扎什往詭言科爾沁扎嚕特
　　　阿嚕科爾沁烏珠穆沁浩齊特阿巴噶諸部舉兵
　　　應扎什謝之馳疏不附逆狀復語瑪喇曰扎木三
　　　徙察罕郭勒布爾尼移營就之兵已合外别無叛
　　　者瑪喇以
聞
上嘉其忠誠
賜御用甲胄旌之扎什復遣䕶衛丹西喇奏奈曼台吉鄂
　　　齊爾不從扎木三叛携孥奔臣牧
賜丹西喇三等達爾漢世職扎什尋隨撫逺大將軍信郡
　　　　王鄂扎𠞰布爾尼至達禄敗之十六年
　上幸塞外
　駐蹕察罕河屯扎什來朝偕扎薩克鎮國公烏特巴拉等
　　　　請以所部兵千五百為前驅
　賚弓矢冠服器幣有差二十九年五月以偵𠞰噶爾丹
　命赴尚書阿喇尼軍尋
　諭留䕶軍糧勿從戎扎什遣子垂扎木素奏
　恩命恤臣甚至臣不材久蒙
恩養苟可自効敢不報稱臣備兵九百願以臣屬塔布囊
　　　巴爾圖等督兵五百䕶糧臣躬率兵四百從征
允之七月隨裕親王福全敗噶爾丹於烏蘭布通三十一
　　　年
賜扎什及弁兵服幣有差三十五年扈
駕親征至克嚕倫河
賚鞍馬四十三年卒
詔建碑表墓子四長垂扎木素授塔布囊次噶爾臧次色
　　　稜均襲郡王次諾木齊授塔布囊
　　　四次襲噶爾藏扎什次子康熙三十一年尚和碩
　　　端靜公主授和碩額駙四十三年襲扎薩克多羅
　　　杜稜郡王五十年以罪削爵
命其弟色稜襲子敏珠爾喇布坦封固山貝子别有𫝊
　　　五次襲色稜扎什第三子康熙五十年襲扎薩克
　　　多羅杜稜郡王五十六年卒子五長羅卜藏車布
　　　登封輔國公自有𫝊次伊達木扎布襲郡王次圖
　　　新次羅卜藏次烏巴什均授塔布囊
　　　六次襲伊達木扎布色稜次子康熙五十六年襲
　　　扎薩克多羅杜稜郡王乾隆四年卒子喇特納錫
　　　第襲
　　　七次次喇特納錫第伊達木扎布長子乾隆四年
　　　襲扎薩克多羅杜稜郡王十六年
　命乾清門行走尋授盟長二十一年
　命御前行走四十八年偕巴林郡王巴圖敖漢固山貝
　　子三濟扎勒等扈
駕幸盛京
諭奨其効力乆克抒忱悃
賜親王品級四十九年理藩院議喇特納錫第親王品
　　級係
恩封例弗予襲俟出缺時請
㫖
詔如議
　　(附/)固山貝子敏珠爾喇布坦列𫝊(今襲鎮/國公)
　　敏珠爾喇布坦原襲杜稜郡王噶爾臧次子初授
　　一等塔布囊乾隆八年
諭曰敏珠爾喇布坦係世家子人材亦優可加恩封輔
　國公十二年
賜雙眼孔雀翎
命御前行走二十一年扈
駕木蘭行圍
賜貝子品級二十四年晉封固山貝子二十五年卒理
　　藩院請停襲
諭曰敏珠爾喇布坦貝子爵並非由伊祖逓相承襲及
　軍前著有勞績所得因其在御前行走有年常隨圍
　獵加恩由塔布囊洊封固山貝子卒後理宜停襲苐
　念其効力年乆其子丹津達爾扎又在乾清門行走
　可加恩降襲鎮國公
　　一次襲丹津達爾扎敏珠爾喇布坦長子乾隆二
　　十五年襲鎮國公四十九年理藩院議丹津達爾
　　扎所襲鎮國公係
恩封例弗予襲俟出缺時請
㫖
詔如議
　　(附/)輔國公羅卜藏車布登列𫝊
　　羅卜藏車布登杜稜郡王色稜長子雍正九年大
　　軍𠞰噶爾丹䇿凌奉
詔偕貝子僧衮扎布選所部兵屯張家口外聴調
諭曰羅卜藏車布登係郡王子人材亦優今領兵前往軍
　營可加恩封輔國公十年偕喀爾喀親王額駙䇿凌等
　　　擊凖噶爾於額爾徳尼昭大敗之十一年
賜雙眼孔雀翎乾隆九年卒子阿喇布坦襲
　　　一次襲阿喇布坦羅卜藏車布登長子乾隆九年
　　　襲輔國公二十年卒子拉扎布襲
　　　二次襲拉扎布阿喇布坦長子乾隆二十年襲輔
　　　輔國公四十九年
　詔世襲㒺替
　
　
　
　
　
　欽定外藩蒙古回部王公表傳卷之二十三
　欽定四庫全書
　欽定外藩蒙古回部王公表傳卷之二十四
　　𫝊第八
　　　扎薩克鎮國公色稜列𫝊(今襲固/山貝子)
　　　色稜喀喇沁部人姓烏梁罕杜稜貝勒固嚕思竒
　　　布族祖父圖琳固英有子七色稜其仲也天聰八
　　　年隨大軍由都爾弼征明入得勝堡攻大同克堡
　　　一至朔州獻俘
行幄
詔酌納之餘悉以
賜九年正月授扎薩克五月
命偕塔布囊萬丹偉徴等入明邊至遼河源遇明哨卒三
　　　十自冷口至擊之斬馘二十獲馬二十五崇徳三
　　　年隨貝勒岳託自密雲墻子嶺入明邊過北京敗
　　　明兵於盧溝橋六年隨睿親王多爾衮圍錦州敗
　　　明總督洪承疇援兵七年偕都統譚泰等自黄崖
　　　口入明薊州下山東並有斬獲明年還次懐柔敗
　　　總兵唐通等於螺山順治五年封鎮國公
詔世襲㒺替六年從征喀爾喀十四年卒子竒塔特襲
　　　一次襲竒塔特色稜長子嘗從征明大凌河大同
　　　昌平薊州臨清皆有功順治三年隨豫親王多鐸
　　　𠞰蘇尼特叛人騰機思擊之於諤特克山又敗喀
　　　爾喀土謝圖汗車臣汗援兵十四年襲扎薩克鎮
　　　國公康熙五年卒子三長烏特巴拉次善巴喇什
　　　均襲鎮國公次朋素克授塔布嚢
　　　二次襲烏特巴拉竒塔特長子康熙六年襲扎薩
　　　克鎮國公十四年從征察哈爾叛人布爾尼十六
　　　年
上幸塞外
駐蹕察罕河屯烏特巴拉來朝且請為前驅得
優賚三十年卒無嗣弟善巴喇什襲
　　　三次襲善巴喇什竒塔特次子康熙三十年襲扎
　　　薩克鎮國公五十五年
諭奨勤慎晉封固山貝子五十六年卒子三長納遜額爾
　　　克圖授塔布囊次僧衮扎布襲貝子次羅卜藏敦
　　　多布授固山額駙
　　　四次襲僧衮扎布善巴喇什次子康熙五十六年
　　　襲扎薩克固山貝子五十八年尚郡主授多羅額
　　　駙雍正元年晉和碩額駙
命御前行走
賜三眼孔雀翎九年正月大軍𠞰噶爾丹䇿凌
詔偕輔國公羅卜藏車布登選所部兵屯張家口外聴調
　　　八月以漢軍都統祖秉衡不諳牧馬
諭曰貝子僧衮扎布等帶領前往之喀喇沁兵可作四隊
　分入漢軍營内凡漢軍牧馬及行軍事宜令其指示此
　喀喇沁兵即令僧衮扎布統領在推河駐劄俟大軍到
　日調遣而行是月晉多羅貝勒十一月
命由扎克拜達里克至十三䑓協里軍站十年擊凖噶爾
　　　小策凌敦多卜於額爾徳尼昭敗之乾隆二年擢
　　　理藩院額外侍郎六年扈
　駕木蘭行圍獲
　優賚七年卒子二長瑚圖靈阿次扎拉豐阿
　諭曰僧衮扎布曽祖色稜原係鎮國公洎其父善巴喇
　　　什頗為循謹
皇祖加恩晉封貝子迨僧衮扎布襲爵後在
御前行走多年甚屬敬謹因從征準噶爾
皇考復加恩晉封貝勒念此爵非應世襲㒺替者朕於其
　　二子均欲加恩即將此貝勒分襲令瑚圖靈阿襲扎
　　薩克固山貝子扎拉豐阿封輔國公若瑚圖靈阿果
　　能出力奮勉朕自加恩擢任
　　　五次襲瑚圖靈阿僧衮扎布長子尚郡主授多羅
　　　額駙乾隆二年
　賜雙眼孔雀翎
　命御前行走七年襲扎薩克固山貝子十四年
諭曰瑚圖靈阿自襲封貝子理宜感激朕恩乃並不黽
　勉惟務偷安即如朕行圍塞外瑚圖靈阿因病足竟
　未隨行即使足有微疾圍塲並非徒步乗馬隨行有
　何不可顯係託故懶惰其削貝子降授鎮國公二十
　　年
詔復爵三十八年授定邊左副將軍
命駐烏里雅蘇台四十四年卒子濟克濟特扎布降襲
　　扎薩克鎮國公
　　六次㰍濟克濟特扎布瑚圖靈阿長子乾隆四十
　　四年襲扎薩克鎮國公四十五年以罪削爵
命其叔父扎拉豐阿襲
　　七次襲扎拉豐阿僧衮扎布次子初名色布騰多
　　爾濟乾隆四年
賜今名
教養内廷
賜雙眼孔雀翎封輔國公十年尚郡主授多羅額駙
命御前行走十二年兼管
　上駟院十三年授滿洲正紅旗副都統尋調䝉古鑲
　　黄旗都統十四年晉固山貝子
賜三眼孔雀翎十八年授領侍衛内大臣兼理藩院額
　　外侍郎十九年奉
命督辦昭烏達駝馬以輝特台吉阿睦爾撒納赴北路
　　軍乞降
諭扎拉豐阿齎
敕迎勞二十年正月
賜多羅貝勒品級
詔授叅贊大臣偕定邊右副將軍薩拉爾由西路進𠞰
　　達瓦齊三月招綽囉斯台吉衮布扎布降復遣侍
　　衛塔齊圖檄達瓦齊勿逺颺
奬賜佩飾四月偵達瓦齊居察卜齊雅勒偕薩拉爾由
　　博囉塔拉馳赴波羅布爾噶蘇台奪隘口扺登努
　　勒台時定北將軍班第率北路軍亦至尼楚衮遂
　　同渡伊犁五月達瓦齊竄踰庫魯克嶺扎拉豐阿
　　偕叅贊大臣鄂容安等俘其孥并所屬人户逹瓦
　　齊就擒
詔晉封多羅郡王八月遵
㫖率新降綽囉斯台吉噶爾藏多爾濟入
覲避暑山莊
賜金黄轡
諭歸西路仍參贊軍務尋授定西將軍十一月改授定
　　邊右副將軍先是
上以阿睦爾撒納叛其黨阿巴噶斯哈丹等掠西路伊
　　犁道梗定西將軍永常因畏葸獲罪削職叅贊大
　　臣䇿楞代辦理復多未協因𫝊
諭扎拉豐阿代理軍務至是以策楞已統大軍赴額琳
　　哈畢爾噶追𠞰阿巴噶斯哈丹等凖噶爾衆皆知
　　其為將軍不便復易故有是
命扎拉豐阿尋奏定邊右副將軍印叅贊大臣達爾黨
　　阿尚未由北路軍携至臣緩行俟
諭曰此奏甚屬錯謬策楞率師進𠞰為時已乆兵力亦
　復不多亟宜繼進策應扎拉豐阿既為副將軍身荷
　重任當奮勇効力迅奏膚功乃稱候印緩行殊不識
　事理輕重况達爾黨阿帶兵行走到期亦未可預定
　著即𫝊諭扎拉豐阿馳赴策楞處協𠞰如策楞已趨
　伊犁伊即駐額琳哈畢爾噶辦事二十一年正月扎
　　拉豐阿至策楞軍
詔仍預叅贊二月復授定邊右副將軍隨策楞進𠞰伊
　　犁㑹訛𫝊阿睦爾撒納就擒策楞等遽以
聞已而諜阿睦爾撒納竄哈薩克遣叅贊大臣玉保往
　　追而自與扎拉豐阿屯伊犁
諭責在事諸臣四月
諭曰扎拉豐阿身為副將軍一籌莫展著削郡王爵降
　授貝子品級來京候㫖五月復
命削貝子品級飭還牧阿睦爾撒納之竄哈薩克也
上嚴諭玉保以兵索達爾黨阿繼進策楞與扎拉豐阿
　　尾應而策楞等以牧馬留登努勒台且檄達爾黨
　　阿玉保還
命逮策楞等治罪扎拉豐阿以䝉古人不更事僅予削
　　職
命甫降扎拉豐阿已隨定西將軍達爾黨阿馳赴哈薩
　　克
詔復授公品級七月師至雅爾拉阿睦爾撒納與哈薩
　　克汗巴巴糾衆二千餘伏谷扎拉豐阿等擊斬五
　　百餘級擒十一人賊潰走追至努喇復斬三百餘
　　級阿睦爾撒納易服遁㨗
聞
上嘉其功仍封貝子㑹扎拉豐阿以馬瘠請撤兵
召入覲
諭曰扎拉豐阿前奉朕切責之㫖始進攻哈薩克今則
　聞命遽還盖伊見事有難成遂託故而還即此可見
　伊尚未改觀望之習不得仍為貝子著降授輔國公
　　二十二年
賜紫轡二十四年正月署䝉古正紅旗都統十一月
詔復貝子二十六年授漢軍正黄旗都統二十七年仍
　　授領侍衛内大臣三十年調䝉古鑲白旗都統三
　　十八年授
御前大臣四十四年
諭曰貝子扎拉豐阿在御前行走有年頗屬奮勉出力
　伊父僧衮扎布原係貝勒著加恩晉封貝勒如其父
　爵四十五年兼襲扎薩克鎮國公
諭曰朕因鎮國公濟克濟特扎布獲罪將所遺扎薩克
　授貝勒扎拉豐阿兼襲但念此鎮國公爵原係其祖
　色稜効力軍營所封嗣後出缺時貝勒或應停襲公
　爵仍世襲㒺替四十八年四月扈
駕幸盛京扎拉豐阿道疾
上追念前功仍封郡王
賜三眼孔雀翎
遣歸牧行次遥亭卒提督剛塔以
聞
諭曰扎拉豐阿宣力内廷有年適因患病遣歸調攝冀
　速就痊今聞溘逝深堪軫惻若即令伊櫬歸牧朕心
　尤為不忍著加恩令伊子丹巴多爾濟入京治喪畢
　再歸游牧丹巴多爾濟㓜著賞銀四千兩派内大臣
　金簡經理其喪先派御前侍衛豐紳濟倫迎奠茶酒
　令丹巴多爾濟扶柩由東直門入到日遣皇十七子
　出城迎接仍至伊家奠醊其祭儀悉照郡王例辦理
　　七月理藩院請停襲郡王令丹巴多爾濟襲鎮國
　　公
特命襲扎薩克固山貝子
　　八次襲丹巴多爾濟扎拉豐阿長子初尚郡君授
　　固山額駙郡君卒復尚縣君
詔留固山額駙秩乾隆四十四年授一等塔布囊四十
　　七年擢鑲白旗䝉古䕶軍統領四十八年五月陞
　　正紅旗䝉古都統七月襲扎薩克固山貝子四十
　　九年理藩院議丹巴多爾濟所襲貝子係
恩封例弗予襲出缺時應襲其祖色稜所遺扎薩克鎮
　　國公原爵其貝子爵奏聞請
㫖
詔如議
　　扎薩克一等塔布囊格哷爾列𫝊(今襲公/品級)
　　格哷爾喀喇沁部人姓烏梁罕杜稜貝勒固嚕思
　　奇布從孫曽祖萬丹偉徴天聰三年偕蘇布地來
　　朝尋從征察哈爾九年從征明至遼河源遇明哨
　　卒偕塔布囊色稜奮擊之崇徳元年叙功授一等
　　塔布囊三年從貝勒岳託自宻雲墻子嶺入明邊
　　敗其兵二千順治十三年卒子額林臣尚郡主授
　　多羅額駙孫茂秀嗣塔布囊子二長即格哷爾初
　　名黙納克後
賜今名次們都尚鄉君授額駙康熙二十五年格哷爾
　　　襲一等塔布囊四十四年以族屬繁積三十八佐
　　　領
命増設一旗授格哷爾扎薩克五十四年四月大軍防
　　　禦策妄阿喇布坦
詔選所部兵赴推河八月右衛將軍費揚固以病解任
詔格哷爾偕散秩大臣祁里徳統右衛及外藩軍務尋
　　　以擒厄魯特賊羅卜藏錫喇布功擢叅贊大臣五
　　　十八年卒無嗣弟們都之子喀寜阿襲
　　　一次襲喀寜阿格哷爾從子尚郡主授和碩額駙康
　　　熙五十九年襲扎薩克一等塔布囊乾隆五年卒
　　　子齊齊克襲
　　　二次襲齊齊克喀寜阿長子乾隆五年襲扎薩克
　　　一等塔布囊十九年晉公品級
　賜孔雀翎三十九年卒子瑪哈巴拉襲
　　　三次襲瑪哈巴拉齊齊克長子乾隆四十年
　諭曰齊齊克子瑪哈巴拉年雖幼材堪造就著加恩仍
　　賜公品級襲扎薩克一等塔布囊四十九年理藩院
　　　議瑪哈巴拉所襲扎薩克應令世襲㒺替至公品
　　　級係
　恩封例弗予襲俟出缺時請
　㫖
　詔如議五十一年尚鄉君授額駙
　　　(附/)輔國公丹巴列𫝊
　　　丹巴扎薩克塔布囊格哷爾從叔父祖徳爾格爾
　　　以從征功授三等塔布囊父扎木素從大軍敗噶
　　　爾丹於烏蘭布通授二等塔布囊雍正八年丹巴
　　　以二等塔布囊駐防阿爾台軍營
詔晉一等塔布囊九年隨靖邊大將軍傅爾丹𠞰噶爾
　　　丹䇿凌於和通呼爾哈諾爾力戰被創卒
命優䘏追封輔國公以其子丹津襲
詔世襲罔替
　　一次襲丹津丹巴長子雍正十年襲輔國公乾隆十八
　　年卒子托克托瑚襲
　　二次襲托克托瑚丹津長子乾隆十八年襲輔國
　　公二十二年卒無嗣弟温都爾瑚襲
　　三次襲温都爾瑚丹津第三子乾隆二十二年襲
　　輔國公
　
　
　
　
　
　
　
　
　
欽定外藩䝉古回部王公表𫝊卷之二十四
　欽定四庫全書
　欽定外藩蒙古回部王公表𫝊卷之二十五
　　𫝊第九
　　　土黙特部總𫝊
　　　土黙特部在喜峯口外至
　　京師千里東西距四百六十里南北距三百有十里
　　　東界陽什穆牧塲西界喀喇沁南界
　　盛京邉墻北界喀爾喀左翼及敖漢土黙特分左右
　　　翼異姓同牧主左翼者為元臣濟拉瑪裔自濟拉
　　　瑪十三𫝊至善巴與喀喇沁為近族主右翼者為元
　　　太祖裔自元太祖十九𫝊至鄂木布楚琥爾生子
　　　固穆與歸化城土黙特為近族天聰三年善巴鄂
　　　木布楚琥爾各率屬來歸八年六月選兵從征明
頒示軍律七月由獨石口入明邉㑹大軍於保安州分兵
　　　隸都統武訥格略察哈爾邉九年
詔編所部佐領設扎薩克三曰善巴曰賡格爾曰鄂木布
　　　楚琥爾賡格爾者善巴族也崇徳二年以罪削扎
　　　薩克善巴領其衆自是土黙特分左右翼
命善巴及鄂木布楚琥爾掌之是年
遣大臣阿什達爾漢等赴其部理庶獄六年從圍明錦州
　　　敗總督洪承疇援兵八年隨饒餘貝勒阿巴泰征
　　　明順治元年從入山海關擊流賊李自成三年隨
　　　勦蘇尼特部叛人騰機思康熙元年喀爾喀台吉
　　　巴爾布氷圖來歸
詔附土黙特左翼牧十三年大軍勦逆藩耿精忠等
詔所部塔布囊善達偕喀喇沁塔布囊霍濟格爾以兵赴
　　　兖州聽調十七年調赴浙江隨康親王傑書進勦
　　　閩地悉定
諭優叙五十五年
詔選兵千隨公傅爾丹屯鄂爾坤五十九年以旱歉収
賜帑賑之雍正三年塔布囊沙津達賚隨大軍防禦凖噶爾
　　　七年封鎮國公九年大將軍傅爾丹擊凖噶爾於
　　和通呼爾哈諾爾沙津達賚陣逃削爵而土黙特
　　部將之隨叅贊内大臣瑪蘭㤗者敗賊西爾哈昭
　　斬獲甚衆稍雪恥焉所部二旗左翼駐海他哈山
　　右翼駐巴顔和朔隸卓索圖盟爵三扎薩克多羅
　　達爾漢貝勒一由鎮國公晉襲附喀爾喀貝勒一
　　扎薩克固山貝子一
　　扎薩克達爾漢鎮國公善巴列𫝊(今襲多羅達/爾漢貝勒)
　　善巴土黙特部人姓烏梁罕元臣濟拉瑪十三世
　　孫祖莽古岱由喀喇沁徙居土黙特有子三長哈
　　穆瑚次諾穆圖偉徴子即善巴次鄂穆什固英天
　　聰三年十月善巴以土黙特塔布囊從征明敗馬
　　蘭峪兵八百復破大同援軍十一月薄北京貝勒
　　岳託等與明廵撫袁崇煥總兵祖大夀戰善巴偕
　　都統武訥格突以兵擊敗之五年來朝貢馬九年
　　授扎薩克與同部塔布囊賡格爾領其衆崇徳元
　　年封達爾漢鎮國公
詔世襲罔替二年十月追議賡格爾前從征明昌平私祭
　　　纛罪削扎薩克以善巴專理旗務三年
上幸遼陽善巴遣屬博羅科獻馬
賚雕鞍佩刀四年以匿喀爾喀逃人罰馬九五年來朝
賜儀仗順治十四年卒子卓哩克圖襲
　　　　一次襲卓哩克圖善巴長子順治十四年襲扎薩
　　　克達爾漢鎮國公康熙元年追叙其父善巴功晉
　　　多羅貝勒爵仍
　子世襲罔替十三年卒子兆圖襲
　　　　二次襲兆圖卓哩克圖長子康熙十三年襲扎薩
　　　　克多羅達爾漢貝勒十四年卒子額爾徳木圖襲
　　　　三次襲額爾徳木圖兆圖長子尚縣主授多羅額
　　　　駙康熙十四年襲扎薩克多羅達爾漢貝勒四十
　　　　二年卒子瑪尼襲
　　　　四次襲瑪尼額爾徳木圖長子康熙四十二年襲
　　　　扎薩克多羅達爾漢貝勒五十二年卒子阿喇布
　　　坦襲
　　　五次襲阿喇布坦瑪尼長子尚郡主授和碩額駙
　　　康熙五十二年襲扎薩克多羅達爾漢貝勒雍正
　　　十一年以勦噶爾丹策凌解馬赴北路軍尋授盟
　　　長乾隆四年卒孫索諾木巴爾珠爾襲
　　　六次襲索諾木巴爾珠爾阿喇布坦孫尚鄉君授
　　　額駙乾隆五年襲扎薩克多羅達爾漢貝勒四十
　　　四年授副盟長
　　　(附/)喀爾喀多羅貝勒巴爾布氷圖列𫝊
　　　巴爾布氷圖喀爾喀部人姓博爾濟吉特元太祖
　　　裔初為喀爾喀台吉隸西路扎薩克圖汗康熙元
　　　年扎薩克圖汗旺舒克為其族羅卜藏台吉額琳
　　　沁所戕部衆潰巴爾布氷圖自杭愛山率屬來歸
詔附土黙特左翼扎薩克達爾漢貝勒卓哩克圖牧四年
　　　封多羅貝勒七年卒子索諾木襲
　　　一次襲索諾木巴爾布氷圖次子康熙七年襲多
　　　羅貝勒九年
上憫其屬乏生計以馬牛羊分
賜之三十一年因病罷子羅卜藏丹巴襲
　　　二次襲羅卜藏丹巴索諾木第三子康熙三十一
　　　年襲多羅貝勒六十一年卒子班第璘沁襲
　　　三次襲班第璘沁羅卜藏丹巴第三子康熙六十
　　　一年襲多羅貝勒乾隆二十二年卒子衮布多爾
　　　濟襲
　　　四次襲衮布多爾濟班第璘沁次子乾隆二十二
　　　年襲多羅貝勒
　　　扎薩克固山貝子固穆列𫝊
　　　固穆土黙特部人姓博爾濟吉特元太祖二十世
　　　孫髙祖阿爾坦號格根汗明嘉靖間據豐州灘築
　　　城架屋以居謂之拜甡即明時訛為板升者也後
　　　通好於明受順義王印因名所居城曰歸化有子
　　　九長僧格號杜稜汗子噶爾圖以避察喀爾侵由
　　　歸化城徙居土黙特即固穆祖察喀爾林丹汗恃
　　　其强侵不已固穆父鄂木布楚琥爾約喀喇沁部
　　　長蘇布地等擊察哈爾兵四萬於土黙特之趙城
　　　復殺其赴張家口請明賞兵三千與交惡恐不敵
　　本朝天聰二年偕蘇布地上書乞援三年六月遣台
　　　吉卓爾畢㤗入貢尋率屬來朝九月
上親征察哈爾鄂木布楚琥爾從十月從征明北京六年
　　　由都爾弼從征察哈爾林丹汗遁
詔隨貝勒阿濟格略明大同宣府邉九年授扎薩克崇徳
　　　三年隨豫郡王多鐸圍明中後所總兵祖大夀襲
　　　我軍鄂木布楚琥爾潰走議罪罰馬四年卒子固
　　　穆嗣掌扎薩克六年從圍明錦州敗總督洪承疇
　　　援兵八年遣屬布達爾從征明順治三年從勦蘇
　　　尼特叛人騰機思五年封鎮國公康熙二年晉固
　　　山貝子
詔世襲罔替十三年卒子四長色稜次察衮均授台吉次
　　　拉斯扎布次衮濟斯扎布均襲貝子
　　　一次襲衮濟斯扎布固穆第四子康熙十三年襲
　　　扎薩克固山貝子十四年三月察哈爾布爾尼叛
　　　潛使誘衮濟斯扎布不從逐其使且遣三等䕶衛
　　　舎布齎疏
聞
上嘉之
諭理藩院致書衮濟斯扎布曰初察哈爾長史辛柱首布
　　　爾尼叛正欲察其情適䕶衛舍布來奏布爾尼説
　　　貝子同叛貝子即以
聞復調兵為擒勦計
皇上深為嘉悦布爾尼逆狀既實貝子等可選良馬速徃
　　　擒勦否則謹守汛界大兵即日可至是月
遣郎中瑪喇等徴所部兵隨撫逺大將軍信郡王鄂扎進
　　　勦五月布爾尼為科爾沁額駙沙津臨陣斬其原
　　　附察哈爾之喀爾喀台吉託音等四佐領人戸
命改隸衮濟斯扎布三十一年以禦噶爾丹不力託故私
　　　歸罪削爵
命其兄拉斯扎布襲
　　　二次襲拉斯扎布固穆第三子康熙三十一年襲
　　　扎薩克固山貝子三十七年卒子班第襲
　　　三次襲班第拉斯扎布長子康熙三十七年襲扎
　　　薩克固山貝子四十八年卒子哈穆噶巴雅斯呼
　　　朗圖襲
　　　四次襲哈穆噶巴雅斯呼朗圖班第長子康熙四
　　　十九年襲扎薩克固山貝子乾隆三十六年卒子
　　　子垂扎布襲
　　　五次襲垂扎布哈穆噶巴雅斯呼朗圖長子乾隆
　　　三十六年襲扎薩克固山貝子三十九年卒子色
　　　布騰棟囉布襲
　　　六次襲色布騰棟囉布垂扎布次子乾隆三十九
　　　年襲扎薩克固山貝子五十年卒弟色布騰喇什
　　襲
　　七次襲色布騰喇什垂扎布第三子乾隆五十年
　　襲扎薩克固山貝子
　
　
　
　
　
　
　
　
　
　
　
　
欽定外藩䝉古回部王公表傳卷之二十五
欽定四庫全書
欽定外藩䝉古回部王公表傳卷之二十六
傳第十
　　敖漢部總傳
　　敖漢部在喜峰口外至
　京師千有十里東西距百六十里南北距二百八十
　　里東界柰曼西界喀喇沁南界土黙特北界翁牛
　　特内扎薩克二十四部自科爾沁扎賚特杜爾伯
　　特郭爾羅斯喀喇沁土黙特左翼阿嚕科爾沁
　　翁牛特阿巴噶阿巴哈納爾四子部落茂明安烏
　　喇特外皆元太祖十五世孫達延車臣汗之裔達延
　　車臣汗子十一長圖嚕博羅特其嗣為敖汗柰曼
　　烏珠穆沁浩齊特蘇尼特五部第三子巴爾蘇博
　　羅特其嗣為土黙特右翼一旗及鄂爾多斯部第
　　五子阿爾楚博羅特其嗣為巴林扎嚕特二部第
　　六子鄂齊爾博羅特其嗣為克什克騰部第十一
　　　子格哷森扎扎賚爾琿台吉其嗣為喀爾喀左翼
　　　喀爾喀右翼二部餘皆不著圖嚕博羅特子二長
　　　博第阿喇克詳烏珠穆沁部總傳次納密克生貝
　　　瑪土謝圖子二長岱青杜楞號所部曰敖漢次額
　　　森偉徵諾顔詳柰曼部總傳岱青杜楞子索諾木
　　　杜稜及塞臣卓哩克圖初皆服屬於察哈爾以林
　　　丹汗不道天聰元年偕柰曼部長衮楚克率屬來
　　　歸
詔索諾木杜稜居開原塞臣卓哩克圖還舊牧二年偕柰
　　　曼巴林扎嚕特諸台吉𠞰察哈爾
諭勿妄殺降嚴汛哨後索諾木杜稜以私獵哈達葉赫山
　　　罪議奪開原地塞臣卓哩克圖卒子班第繼為部
　　　長八年冬
遣大臣赴碩翁科爾定諸藩牧以扎哈蘇台囊嘉台為敖
　　　漢界崇德元年
詔編所部佐領設扎薩克以班第領之爵多羅郡王順治
　　　元年從入山海關擊流賊李自成康熙十三年請
　　　選兵隨𠞰逆藩呉三桂
詔還牧聽調十四年隨大軍𠞰察哈爾叛人布爾尼十五
　　　年
徵兵赴河南尋調荆州越三年凱旋二十八年秋
詔發喜峰口倉粟賑所屬貧户三十七年冬
遣官往教之耕
諭曰朕巡幸所經見敖漢及柰曼諸部田土甚嘉百穀可
　種如種穀多穫則興安嶺左右無地可耕之人就近貿
　糴不須入邊市米矣其向因種穀之地不可牧馬未曾
　墾耕者令酌留草茂之處為牧地自兩不相妨且敖漢
　柰曼蒙古以捕魚為業者衆教之以引水灌田彼亦易
　從凡有利益於䝉古者與王台吉等相商而行雍正五
　　　年以所部災
賜帑賑之九年隨大軍𠞰噶爾丹策凌所部一旗駐固爾
　　　班圖爾噶山與柰曼翁牛特巴林扎嚕特喀爾喀
　　　左翼阿嚕科爾沁諸部統盟於昭烏達爵五扎薩
　　　克多羅郡王一附多羅郡王一固山貝子二一由
　　　貝勒降襲鎮國公一由貝子降襲
　　　扎薩克多羅郡王班第列傳
　　　班第敖漢部人姓博爾濟吉特元太祖二十一世
　　　孫父塞臣卓哩克圖天聰元年三月遣使獻明誘
　　　降書七月迎
覲遼河
行幄
賜宴
賚雕鞍良馬各一十二月復
賚金珠皮幣甲胄鞍馬
賜號都喇爾巴圖魯三年從征明由陽什穆河入大安口
　　　克遵化薄北京四年克永平攻昌黎焚近城廬舍
　　　師還卒五年班第從征明大凌河敗錦州援兵六
　　　年從征察哈爾過興安嶺至布隆圖移征明歸化
　　　城及宣府七年尚固倫公主授固倫額駙崇德元
　　　年四月封扎薩克多羅郡王
詔世襲罔替十二月從征朝鮮二年由朝鮮進征瓦爾喀
　　　至吉木海敗平壤巡撫安州總兵及安邊道援兵
　　　三年二月從征喀爾喀扎薩克圖汗由興安嶺至
　　　登努蘇台偵遁乃還其部校三人私匿馬百四十
　　　不遵
㫖均給無馬者乘歸議籍牧産戸口
命即以賜班第九月從征明由墻子嶺入邊越北京趨山
　　　東攻克濟南四年扈
駕征明松山五年遣屬色穆隨征索倫凱旋得
優賚六年隨大軍圍明錦州迎擊援兵於松山兩紅旗鑲
　　　藍旗列營乳峰山為明兵所襲班第偕諸軍擊卻
　　　之七年以松山錦州俱克叙功
優賚並及其部將齋薩庫等順治三年隨豫親王多鐸追
　　　𠞰蘇尼特叛人騰機思至扎濟布拉克敗喀爾喀
　　　土謝圖汗車臣汗援兵四年卒子二長墨爾根巴
　　　圖魯温布襲郡王次齊倫巴圖魯鄂齊爾授和碩
　　　額駙
　　　一次襲墨爾根巴圖魯温布班第長子順治二年
　　　來朝
賜玉帶鞍馬四年襲扎薩克多羅郡王六年隨大軍追𠞰
　　　喀爾喀二楚琥爾於喀屯布拉克康熙十年卒子
　　　二長扎木素襲郡王次衮布二等台吉尚郡君授
　　　固山額駙子羅卜藏封多羅貝勒自有傳
　　　二次襲扎木素墨爾根巴圖魯温布長子尚郡主
　　　授多羅額駙康熙十一年襲扎薩克多羅郡王十
　　　二年來朝十四年察哈爾布爾尼叛柰曼扎木三
　　　應之扎木素同巴林翁牛特喀喇沁土黙特諸部
　　　兵㑹大軍進𠞰布爾尼敗竄為科爾沁額駙沙津
　　　陣斬扎木素奉
詔還防餘賊掠境二十九年隨大軍𠞰噶爾丹於烏蘭布
　　通三十四年赴巴林防禦三十五年調烏爾輝四
　　十七年卒子垂木丕勒襲
　　三次襲垂木丕勒扎木素長子康熙四十七年襲
　　扎薩克多羅郡王雍正十二年授副盟長乾隆八
　　年
命御前行走十五年卒子垂濟喇什襲
　　四次襲垂濟喇什垂木丕勒長子初授二等台吉
　　乾隆十五年襲扎薩克多羅郡王二十年遣子巴
　　特瑪喇什隨大軍𠞰達瓦齊二十一年授副盟長
　　三十三年卒子巴特瑪喇什襲
　　五次襲巴特瑪喇什垂濟喇什長子初授二等台
　　吉乾隆三十三年襲扎薩克多羅郡王三十八年
　　卒子巴勒丹襲
　　六次襲巴勒丹巴特瑪喇什長子乾隆三十八年
　　襲扎薩克多羅郡王四十年
命乾清門行走四十七年卒子德親襲
　　　七次襲德親巴勒丹長子乾隆四十八年襲扎薩
　　　克多羅郡王
　　　(附/)追封多羅郡王索諾木杜稜列傳
　　　索諾木杜稜扎薩克郡王班第伯父天聰元年來
　　　歸
賜濟農號二年隨大軍征察哈爾八年從征明入得勝堡
　　　由大同至朔州克堡一歸獻所獲得
優賚九年削濟農號崇德元年從征朝鮮二年由朝鮮進
　　　征瓦爾喀六年從征明錦州松山七年叙功
優賚順治元年卒五年追封多羅郡王子二長瑪濟克次
　　　布達相繼襲
　　　一次襲瑪濟克索諾木杜稜長子順治五年襲多羅郡王
詔世襲罔替康熙五年以故殺妻罪削爵
命其弟布達襲
　　　二次襲布達索諾木杜稜次子康熙五年襲多羅
　　　郡王十二年來朝扈
駕獵南苑
命偕巴林郡王鄂齊爾喀爾喀左翼貝勒衮布伊勒登等
　　　樹侯校射十三年卒子三長薩木丕勒襲郡王次
　　　額爾德尼次色稜綽克圖均授台吉
　　　三次襲薩木丕勒布達長子康熙十三年襲多羅
　　　郡王二十八年卒子三長阿敏達賚次額色䝉克
　　　次達什達爾扎相繼襲
　　　四次襲阿敏達賚薩木丕勒長子康熙二十八年
　　　襲多羅郡王二十九年卒無嗣弟額色䝉克襲
　　　五次襲額色蒙克薩木丕勒次子康熙二十九年
　　　襲多羅郡王三十年卒無嗣弟達什達爾扎襲
　　　六次襲達什達爾扎薩木丕勒第三子康熙三十
　　　年襲多羅郡王四十三年卒無嗣從弟瓦爾達襲
　　　七次襲瓦爾達布達孫台吉色稜綽克圖子康熙
　　　四十三年襲多羅郡王四十四年卒無嗣從弟鄂
　　　爾齋圖襲
　　　八次襲鄂爾齋圖亦布達孫台吉額爾德尼子康
　　　熙四十四年襲多羅郡王五十四年赴北路軍防
　　　禦策妄阿喇布坦五十九年隨大軍擊準噶爾擒
　　　宰桑貝坤等百餘人得
優賚雍正九年隨大軍𠞰噶爾丹策凌乾隆十三年卒子
　　　喇什喇布坦襲
　　　九次襲喇什喇布坦鄂爾齋圖長子乾隆十三年
　　　襲多羅郡王十九年隨北路大軍𠞰達瓦齊四十
　　　四年卒子齊黙特嚕瓦襲
　　　十次襲齊黙特嚕瓦喇什喇布坦長子初授二等
　　　台吉乾隆四十四年襲多羅郡王
　命乾清門行走
　　　(附/)多羅貝勒羅卜藏列傳(今襲固/山貝子)
　　　羅卜藏扎薩克郡王墨爾根巴圖魯温布孫二等
　　　台吉衮布子初授二等台吉康熙五十年尚郡君
　　　授固山額駙五十四年
命乾清門行走雍正四年晉一等台吉七年
諭曰一等台吉羅卜藏明敏幹練甚屬勤慎在内廷行走
　有年且係額駙著封輔國公九年隨喀爾喀親王額駙
　　　策凌等進𠞰噶爾丹策凌授㕘贊大臣十年由克
　　　爾森齊老夜擊賊至額爾德尼昭奪獲山砦賊遁
　　　偕將軍塔爾岱等追至推河擒斬無算
詔嘉其功晉固山貝子十一年復偵擊準噶爾賊十三年
　　　撤還乾隆元年
　命御前行走七年擢理藩院額外侍郎八年
　諭曰貝子羅卜藏人甚謹慎實心行走前在軍營亦著
　　勞績可施恩晉封多羅貝勒十三年署鑲藍旗䝉古
　　　都統十五年授盟長尋署喀爾喀定邊左副將軍
　　　十七年卒
　諭曰貝勒羅卜藏原係二等台吉因在軍營効力洊封
　　多羅貝勒此爵雖非世襲罔替念係出力行走所得
　　其長子垂濟扎勒可令襲固山貝子第三子三濟扎
　勒係羅卜藏愛惜之子可格外施恩封輔國公十九
　　年
駕幸吉林
親臨其墓酹酒
　　一次襲垂濟扎勒羅卜藏長子乾隆七年
命乾清門行走八年
命御前行走十一年尚郡君授固山額駙十八年襲固
　　山貝子四十六年卒理藩院議降襲
諭曰垂濟扎勒父羅卜藏向來勤勉垂濟扎勒又在内
　廷効力多年其子德威多爾濟著加恩仍襲固山貝
　子
　　二次襲德威多爾濟垂濟扎勒長子尚郡君授固
　　山額駙乾隆四十七年襲固山貝子四十九年
詔世襲罔替
　　(附/)固山貝子三濟扎勒列傳
　　三濟扎勒貝勒羅卜藏第三子尚郡君授固山額
　　　駙乾隆十八年封輔國公
　命御前行走四十八年扈
　駕幸盛京
　諭奬其効力久克抒忱悃晉封固山貝子四十九年理
　　　藩院議三濟扎勒貝子爵係
　恩封例弗予襲俟出缺時請
　㫖
　詔如議
　　　(附/)固山貝子羅卜藏錫喇布列傳(今襲鎮/國公)
　　　羅卜藏錫喇布郡王鄂爾齋圖第三子初授二等
　　　台吉雍正七年尚郡君授固山額駙九年
命乾清門行走乾隆十四年
　命御前行走十九年
　諭曰額駙羅卜藏錫喇布効力有年甚為勤慎人材亦
　　優可施恩賜公品級二十四年封輔國公二十九年
　　　授副盟長三十年晉盟長三十一年擢理藩院額
　　外侍郎三十三年晉鎮國公四十年晉固山貝子
　　四十六年卒子納木扎勒多爾濟降襲鎮國公
　　一次襲納木扎勒多爾濟羅卜藏錫喇布長子乾
　　隆四十六年襲鎮國公四十九年理藩院議納木
　　扎勒多爾濟所襲鎮國公爵係
恩封例弗予襲俟出缺時請
㫖
詔如議
　
　
　
　
　
　
　
欽定外藩䝉古回部王公表傳卷之二十六
　欽定四庫全書
　欽定外藩蒙古回部王公表傳卷之二十七
　　傳第十一
　　　柰曼部總傳
　　　柰曼部在喜峰口外至
　　京師千有百一十里東西距九十五里南北距二百
　　　二十里東界喀爾喀左翼西界敖漢南界土黙特
　　　北界翁牛特元太祖甞偕其弟哈布圖哈薩爾平
　　　柰曼部詳見元史太祖十六世孫圖嚕博羅特三
　　　傳至額森偉徵諾顔即以為所部號子衮楚克嗣
　　　稱巴圖魯台吉服屬於察哈爾以林丹汗不道天
　　　聰元年偕從子鄂齊爾等率屬來歸
詔還舊牧鄂齊爾以卒巡徼斬察哈爾兵百獲牲畜百餘
　　　獻
賜號和碩齊
賚甲一八年
遣大臣赴碩翁科爾定諸藩牧以巴克阿爾和碩巴噶什
　　　嚕蘇台為柰曼界崇德元年授扎薩克爵多羅達
　　　爾漢郡王先是所部阿邦和碩齊從大軍𠞰茂明
　　　安部逃賊有功至是以宣
諭朝鮮衮楚克遣屬岱都齊齎書從遇明皮島兵阻擊之
　　　斬賊二被創還悉䝉
奬賚五年遣屬扎丹隨大軍征索倫凱旋得
優賜七年復遣屬善丹薩爾圖隨征明由黄崕口入邊下
　　　薊州趨山東攻克兖州八年善丹來獻俘
賜宴順治元年從入山海關擊流賊李自成康熙十四年
　　　察哈爾布爾尼叛扎薩克郡王扎木三應之徙察
　　　罕郭勒與布爾尼賊壘聨聲援且遣黨煽諸扎薩
　　　克
詔撫逺大將軍信郡王鄂扎率師討至達祿布爾尼敗遁
　　　為科爾沁額駙沙津陣斬扎木三蹙縛乞罪
特㫖貸死更
優奬不附逆諸台吉鄂齊爾由一等台吉襲扎薩克郡王
　　　爵烏勒木濟由二等台吉晉貝子格哷爾由二等
　　　台吉晉輔國公烏爾圖納素圖由三等台吉晉一
　　　等台吉鄂齊爾長子額爾德尼授三等台吉二十
　　　年
詔發喜峰口倉粟賑所屬貧户雍正五年所部歉收
賜帑賑之九年隨大軍𠞰噶爾丹策凌初柰曼與敖漢逢
　　國家典禮及征伐事先後偕來位秩如一獨扎木三
　　　懐貳遂不齒於敖漢迨鄂齊爾重膺
錫封奉職惟謹而荷
恩亦如故焉所部一旗駐彰武臺隸昭烏達盟其爵為扎
　　　薩克多羅達爾漢郡王
　　　扎薩克多羅達爾漢郡王衮楚克列傳
　　　衮楚克柰曼部人姓博爾濟吉特元太祖二十世
　　　孫天聰元年三月遣使獻明誘降書七月迎
覲遼河
行幄
賜宴
賚雕鞍良馬
遣歸十二月衮楚克來朝復
賚金珠皮幣甲胄鞍馬二年五月偕扎嚕特台吉喀巴海
　　　隨大軍征察哈爾固特塔布囊等於阿拉克綽特
　　　斬台吉噶爾圖俘七百
賜號達爾漢九月復由都爾弼追𠞰察哈爾逸衆於錫爾
　　　哈錫伯圖英湯圖及興安嶺
諭勿妄殺降嚴汛哨三年五月因越界駐牧自請罰馬百
　　　駝十
詔罰馬一餘免十月從征明由陽什穆河入大安口克遵
　　　化五年圍明大凌河敗錦州援兵六年從征察哈
　　　爾越興安嶺至布隆圖移征明歸化城及宣府八
　　　年隨大軍由扎木哈克征察哈爾至烏爾圖布拉
　　　克移兵喀喇鄂博克明得勝堡由大同至朔州以
　　　離營别宿且爭俘傷喀喇沁部卒議罰駝三百馬
　　　三千并籍其衆
詔從寛罰駝十馬百崇德元年封扎薩克多羅達爾漢郡
　　　王
詔世襲罔替二年隨大軍由朝鮮進征瓦爾喀俘獲甚衆
　　　師還諸扎薩克追論其初往瓦爾喀時未與躡後
　　　之朝鮮兵還戰應罰馬百
詔以敗敵有功免三之一三年二月從征喀爾喀扎薩克
　　　圖汗由興安嶺至登努蘇台偵遁乃還九月從征
　　　明由墻子嶺入邊越北京趨山東攻克濟南因遣
　　　兵不及額議罰馬五十
命宥之四年二月扈
駕征明松山六年隨大軍圍明錦州迎擊援兵於松山兩
　　　紅旗鑲藍旗列營乳峰山為明兵所襲諸軍擊郤
　　　之衮楚克以距汛逺不即馳至七年論罪應削爵
上鑒其年邁宥之順治三年隨豫親王多鐸追𠞰蘇尼特
　　　叛人騰機思至扎濟布拉克敗喀爾喀土謝圖汗
　　　車臣汗援兵十年卒子四長巴達哩授和碩額駙
　　　次阿罕次扎木三相繼襲郡王皆以罪削次烏勒
　　　木濟封貝子以非世爵不立傳
　　　一次襲阿罕衮楚克次子順治十年襲扎薩克多
　　　羅達爾漢郡王十六年以匿罪人綽爾濟懼其屬翁
　　　鄂拜首戕之議罪削爵奪所屬人户
命其弟扎木三襲
　　　二次襲扎木三衮楚克第三子順治十七年襲扎
　　　薩克多羅達爾漢郡王康熙十四年以叛應察哈
　　　爾布爾尼罪王大臣等議斬妻子没入官為奴
詔免死留妻子及牲畜飭自給其原爵以衮楚克孫鄂齊
　　　爾襲
　　　三次襲鄂齊爾衮楚克孫和碩額駙巴達哩之長
　　　子初授一等台吉康熙十四年扎木三誘之叛鄂
　　　齊爾不從攜孥及九佐領兵避徙喀喇沁牧
上嘉忠貞
命襲其祖扎薩克多羅達爾漢郡王原爵二十六年卒子
　　　班第襲弟格哷爾别封輔國公以非世爵不立傳
　　　四次襲班第鄂齊爾第六子康熙二十七年襲扎
　　　薩克多羅達爾漢郡王二十九年隨大軍𠞰噶爾
　　　丹於烏蘭布通三十四年赴巴林防禦三十五年
　　　調烏爾輝四十六年卒子垂忠襲
　　　五次襲垂忠班第長子康熙四十六年襲扎薩克
　　　多羅達爾漢郡王五十九年以扈
駕行圍不請
㫖遽歸罪削爵
命其弟阿咱拉襲
　　　六次襲阿咱拉班第第三子康熙五十九年襲扎
　　　薩克多羅達爾漢郡王乾隆二十二年卒子拉旺
　　　喇布坦襲
　　　七次襲拉旺喇布坦阿咱拉長子乾隆二十二年
　　襲扎薩克多羅達爾漢郡王四十九年
詔世襲罔替
　
　
　
　
　
　
　
　
　
　
　
　
　
欽定外藩䝉古回部王公表傳卷之二十七
　欽定四庫全書
　欽定外藩蒙古回部王公表傳卷之二十八
　　傳第十二
　　　巴林部總傳
　　　巴林部在古北口外至
　　京師九百六十里東西距二百五十一里南北距二
　　　百三十三里東界阿嚕科爾沁西界克什克騰南
　　　界翁牛特北界烏珠穆沁元太祖十六世孫阿爾
　　　楚博羅特生和爾朔齊哈薩爾子二長烏巴什詳
　　　扎嚕特部總傳次蘇巴海稱達爾漢諾顔號所部
　　　曰巴林子巴噶巴圖爾嗣有子三長額布格岱洪
　　　巴圖魯次和托果爾昂哈次色特爾初皆服屬於
　　　喀爾喀天命四年額布格岱洪巴圖魯偕喀爾喀
　　　部長遣使乞盟
允之十一年春以背盟私與明和大軍往討陣斬台吉囊
　　　努克冬討扎嚕特
詔分軍入部境以張兵勢焚原驅哨而還㑹察哈爾林丹
　　　汗掠其部諸台吉皆奔依科爾沁天聰二年色特
　　　爾率子色布騰及額布格岱洪巴圖魯子色稜和
　　　托果爾昂哈子滿珠習禮等自科爾沁來歸
優賚撫輯之三年從征明由陽什穆河入大安口克遵化
　　　四年攻昌黎與扎嚕特兵圍城北六年從略大同
　　　宣府邊八年五月㑹兵扎木哈克征察哈爾
賜宰桑布兌山津雕鞍良馬遂由獨石口征明朔州克堡
　　　八十月
遣大臣赴碩翁科爾定諸藩牧以扈拉琥瑚呼布哩都克
　　　哩葉哈達瑚濟爾阿達克為巴林界九年大軍收
　　　察哈爾部布兌山津以來朝預
宴因奉觴慶
上曰承天眷祐吉慶肇臻宜益圖治道倘朕政有違闕爾
　當直言極諫何相侑以酒乎布兌山津慚而退崇德元
　　　年選兵從征明三年自墻子嶺入明邊樹雲梯攻
　　　城台吉阿玉什屬索爾古先登克之四年圍錦州
　　　六年圍松山七年獻俘
賚將弁幣順治元年從入山海關擊流賊李自成五年
詔編所部佐領以滿珠習禮掌左翼爵固山貝子色布騰
　　　掌右翼爵多羅郡王各授扎薩克康熙二十一年
上幸塞外
駐蹕烏拉岱兩翼扎薩克率諸台吉來朝
賜冠服弓矢銀幣有差二十八年
詔發古北口倉粟賑所屬貧户二十九年
命額駙阿喇布坦率兩翼兵四百赴葫蘆郭勒偵噶爾丹
　　　是役也色布騰子格哷爾圖納木扎孫納木達克
　　　桑哩達烏爾衮暨族台吉沙克塔爾等皆從格哷
　　　爾圖尤衝鋒奮擊師旋得
優賚三十四年以噶爾丹掠喀爾喀至巴顔烏蘭
詔檄敖漢柰曼兵赴阿喇布坦軍并
命納木達克烏爾衮等防禦烏珠穆沁汛是年所部歉收
詔發坡賴村米賑之三十八年
諭曰朕軫念䝉古生計遣官教養以各安生理無不樂業
　者邇聞巴林飢乏朕甚憫惻著䕶軍統領鄂克濟哈學
　士蘇赫納往㑹扎薩克等將現貯巴林米千石散賑若
　人衆米寡著再運坡賴米賑給雍正九年隨大軍𠞰噶
　　　爾丹策凌二等台吉璘瞻追賊察巴罕河獲駝馬
　　　又擊之於塔爾勒圖固爾班什勒諸處叙功晉授
　　　一等台吉所部二旗右翼駐托鉢山左翼駐阿察
　　　圖拖羅海隸昭烏達盟爵四親王品級扎薩克多
　　　羅郡王一扎薩克固山貝子一附固山貝子二
　　　扎薩克多羅郡王色布騰列傳(今襲親/王品級)
　　　色布騰巴林部人姓博爾濟吉特元太祖二十一
　　　世孫父色特爾天聰二年來歸貢駝馬
上率諸貝勒出迎
賜宴三年從征明馬多瘠議罰駝馬甲胄
詔免六年從征察哈爾發兵少
諭責之曰巴林托命我國自應竭力戎行何乃吝惜馬匹
　怠緩不前爾附近喀爾喀諸部為察哈爾侵掠甚或離
　其妻孥取其部曲今朕興師伐之正爾等奮志雪仇期
　也乃色特爾動輙託病嗜飲無度是無病而徒為酒困
　耳因叩首請罪
上宥之禮如初未幾色特爾卒崇德五年色布騰來朝
賜儀仗六年春貢貂皮駝馬冬貢如之
優賚其屬巴塞柰僧格拜噶爾等八年以征明錦州松山
　　　凱旋表賀捷順治元年隨都統巴哈納等定山東
　　　三年從豫親王多鐸追𠞰蘇尼特叛人騰機思敗
　　　喀爾喀土謝圖汗車臣汗援兵五年正月封扎薩
　　　克輔國公二月尚固倫淑慧公主授固倫額駙七
　　　年追叙色特爾來歸功晉爵多羅郡王
詔世襲罔替八年來朝
賜宴康熙六年卒七年子鄂齊爾襲鄂齊爾與弟格哷爾
　　　圖納木扎皆淑慧公主出淑慧公主
聖祖仁皇帝長姑也十二年
上召諭侍衞武格曰
太皇太后甚念淑慧公主可將朕所乘轎馳驛往迎先是
太皇太后聖體違和比公主至喜甚進膳如常三十一年
詔設公主䕶衞長史視貝勒額三十五年鄂齊爾子烏爾
　　　衮尚榮憲公主䕶衞長史如之三十九年淑慧公
　　　主薨
諭曰公主係朕姑
太皇太后在時特䝉眷愛曾以託朕朕亦面允公主待姑
　年邁迎至京師凡一切應用之物朕皆承理以終天年
　及病篤見朕親臨視疾含笑而逝公主生逢泰運居䝉
　古五十餘載躬享高年子孫繁盛諸福備矣朕嘆悼之
　懐因少解焉四十四年
諭曰朕諸姑俱棄世諸姑之子僅存格哷爾圖納木扎二
　人向來公主之子坐班在公列其授格哷爾圖納木扎
　為公食俸
　　　一次襲鄂齊爾色布騰次子康熙七年襲扎薩克
　　　多羅郡王十二年春來朝扈
駕獵南苑
命偕敖漢郡王布達喀爾喀右翼貝勒衮布伊勒登等樹
　　　侯校射冬復來朝㑹逆藩呉三桂叛請從征獻馬
　　　助
諭還牧聽調十三年遵
㫖遣弟格哷爾圖偕左翼貝子温春督兵赴兖州十四年
　　　察哈爾布爾尼叛鄂齊爾聞
召即至隨撫逺大將軍信郡王鄂扎討平之二十二年卒
　　　子三長納木達克次烏爾衮次桑哩達相繼襲
　　　二次襲納木達克鄂齊爾長子康熙二十三年襲
　　　扎薩克多羅郡王二十九年隨大軍偵𠞰噶爾丹
　　　得
優賚四十二年卒弟烏爾衮襲
　　　三次襲烏爾衮鄂齊爾次子康熙三十五年尚和
　　　碩榮憲公主授和碩額駙四十三年襲扎薩克多
　　　羅郡王四十八年榮憲公主晉封固倫公主授烏
　　　爾衮固倫額駙五十六年隨大軍赴阿爾台防禦
　　　策妄阿喇布坦尋以母喪還五十八年仍
命赴軍偕振武將軍傅爾丹籌軍務烏爾衮以蒙古從征
　　　兵月給羊價不敷奏請增給
允之六十年卒於軍子璘布襲
　　　四次襲璘布烏爾衮長子尚縣主授多羅額駙康
　　　熙六十一年襲扎薩克多羅郡王雍正八年以縱
　　　飲擅殺䕶衞罪削爵
命其叔父桑哩達襲
　　　五次襲桑哩達鄂齊爾第三子初授二等台吉康
　　　熙四十四年來朝
諭協理旗務五十四年大軍防禦策妄阿喇布坦桑哩達
　　　請從
允之五十九年以兵百隨前鋒統領定夀等擊賊鏗額爾
　　　河俘宰桑貝坤等百餘人偵賊屯烏蘭呼濟爾復
　　　隨振武將軍傅爾丹往焚糧賊尾襲仍敗之
賚冠服甲胄雍正三年
詔奬功封輔國公八年襲扎薩克多羅郡王九年偕蘇尼
　　　特郡王垂濟恭蘇隆督兵五百隨大軍𠞰噶爾丹
　　　策凌
命偕喀爾喀親王丹津多爾濟及副都統烏察喇等擊賊
　　　於蘇克阿勒達呼尋以兵分防達什哩十年𠞰賊
　　　至額爾德尼昭偵據阜仰攻之礮傷額仍奮擊賊
　　　走推河復偕從子璘瞻追𠞰俘斬甚衆
奬賚之十一年防察罕布爾哈蘇十三年防烏里雅蘇台
　　　尋撤兵還乾隆四年授副盟長十三年卒子璘沁
　　　襲
　　　六次襲璘沁桑哩達長子初授二等台吉雍正九
　　　年隨父桑哩達赴北路軍十年桑哩達遣入
覲奉
諭嘉奬
賜銀千兩授一等台吉乾隆六年
　命御前行走八年封輔國公十三年襲扎薩克多羅郡
　　　王十四年
　賜號和碩齊十五年授副盟長十八年晉盟長十九年
　上嘉其勤慎
　賜親王品級二十年授議政大臣
　諭隨定北將軍班第𠞰達瓦齊於伊犂六月達瓦齊就
　　　擒師還
　諭防䕶俘囚九月至波羅河屯
　覲行幄以病
　命還牧二十一年璘沁卒
　賜銀三千兩
　遣宗室公永弼永昌往祭尋
　諭曰巴林扎薩克王爵應於璘沁諸子内簡襲額駙德
　　勒克雖係長子難勝扎薩克任著以璘沁次子巴圖
　襲德勒克加恩别封輔國公
　　七次襲巴圖璘沁次子乾隆二十一年襲扎薩克
　　多羅郡王三十年
命御前行走四十八年扈
駕幸盛京
諭奬其効力久克抒忱悃
賜親王品級四十九年理藩院議巴圖親王品級係
恩封例弗予襲俟出缺時請
㫖
詔如議
　　(附/)固山貝子德勒克列傳
　　德勒克郡王璘沁長子尚和碩和婉公主授和碩
　　額駙乾隆二十一年封輔國公四十八年
諭曰德勒克係璘沁長子本應承襲王爵前因德勒克
　身體稍弱伊弟巴圖騎射較優故令巴圖承襲德勒
　克授以公爵在内廷行走又在清字經館譯辦經卷
　　宣力有年著加恩晉封固山貝子尋擢理藩院額外
　　　侍郎充
　　國史館副總裁四十九年理藩院議德勒克貝子爵
　　　係
　恩封例弗予襲俟出缺時請
　㫖
　詔如議
　　　扎薩克固山貝子滿珠習禮列傳
　　　滿珠習禮巴林部人姓博爾濟吉特郡王色布騰
　　　從弟天聰七年來朝貢駝馬八年隨大軍由扎木
　　　哈克入明獨石口下保安至應州克堡三
賚甲胄弓刀銀幣崇德元年
命大臣宣諭朝鮮滿珠習禮遣屬恩克森齎書從遇明皮
　　　島兵阻擊之斬馘二得
優賚三年從征喀爾喀扎薩克圖汗四年隨武英郡王阿
　　　濟格征明連山尋追論從征喀爾喀私稱馬瘠先
　　　歸罪應奪官屬
詔從寛罰十户六年來朝貢駝馬貂皮順治五年封扎薩
　　　克固山貝子
詔世襲罔替康熙十一年卒子烏爾占襲
　　　一次襲烏爾占滿珠習禮長子康熙十二年襲扎
　　　薩克固山貝子十四年偕右翼郡王鄂齊爾隨撫
　　　逺大將軍信郡王鄂扎𠞰察哈爾叛人布爾尼四
　　　十五年卒子鄂齊爾桑襲
　　　二次襲鄂齊爾桑烏爾占長子康熙四十五年襲
　　　扎薩克固山貝子五十八年卒子巴特瑪襲
　　　三次襲巴特瑪鄂齊爾桑長子康熙五十八年襲
　　　扎薩克固山貝子乾隆三年卒子二長諾捫額爾
　　　赫圖次達色相繼襲
　　　四次襲諾捫額爾赫圖巴特瑪長子乾隆三年襲
　　　扎薩克固山貝子八年卒弟達色襲
　　　五次襲達色巴特瑪次子乾隆八年襲扎薩克固
　　　山貝子十二年卒子薩木丕勒多爾濟襲
　　　六次襲薩木丕勒多爾濟達色長子乾隆十二年
　　　襲扎薩克固山貝子
　　　(附/)固山貝子色稜列傳
　　　色稜貝子滿珠習禮從弟天聰二年尚郡君授多
　　　羅額駙三年
上統師征明色稜等以兵㑹馬多瘠
諭責之曰朕諭爾等善養馬匹勿輕騎用以備征討爾等
　違令嗜獵致馬羸兵乏行將何益
命却所貢諸扎薩克議罪應罰駝馬甲胄
詔免崇德六年來朝貢駝馬貂皮
賜布幣器物尋從圍錦州敗明兵於松山七年秋叙功獲
優賚冬從貝勒阿巴泰征明下薊州趨山東攻克兖州明
　　　年凱旋獻俘
賜宴順治二年卒五年追贈固山貝子以其子温春襲
詔世襲罔替
　　　一次襲温春色稜長子順治五年襲固山貝子康
　　　熙十三年
詔偕右翼台吉格哷爾圖督兵赴兖州協𠞰逆藩呉三桂
　　　十八年撤還二十七年卒子額爾德尼襲
　　　二次襲額爾德尼温春長子康熙二十八年襲固
　　　山貝子五十年卒子扎什納木塔爾襲
　　　三次襲扎什納木塔爾額爾德尼長子康熙五十
　　　年襲固山貝子乾隆十二年卒子策􁫏敦多克襲
　　　四次襲策􁫏敦多克扎什納木塔爾長子乾隆十
　　　二年襲固山貝子十七年卒子多爾濟喇布坦襲
　　　五次襲多爾濟喇布坦策􁫏敦多克長子乾隆十
　　　七年襲固山貝子
　
　
　
　欽定外藩䝉古回部王公表傳卷之二十八
　欽定四庫全書
　欽定外藩䝉古回部王公表傳卷之二十九
　　傳第十三
　　　扎嚕特部總傳
　　　扎嚕特部在喜峰口外至
　　京師千五百有十里東西距百二十五里南北距四
　　　百六十里東界科爾沁西界阿嚕科爾沁南界喀
　　　爾喀左翼北界烏珠穆沁元太祖十八世孫烏巴
　　　什稱偉徵諾顔號所部曰扎嚕特子二長巴顔達
　　　爾伊勒登次都喇勒諾顔巴顔達爾伊勒登子五
　　　長忠圖傳子内齊相繼稱汗次賡根次忠嫩次果
　　　弼爾圖次昂安都喇勒諾顔子二長色本次瑪尼
　　　初皆服屬於喀爾喀
太祖髙皇帝甲寅年内齊以其妹歸我貝勒莽古爾泰忠
　　　嫩及從弟額爾濟格亦來締姻天命四年秋大軍
　　　征明鐵嶺色本偕從兄巴克等隨喀爾喀台吉齋
　　　賽以兵萬餘助明為我軍陣擒冬内齊額爾濟格
　　　額騰鄂爾齋圖多爾濟桑阿爾齋弼登圖偕喀爾
　　　喀卓哩克圖洪巴圖魯等遣使乞盟
許之
遣大臣往莅盟其宰桑扣肯屬有來奔者
上以盟不可渝拒弗納旋釋色本巴克歸八年巴克來朝
命釋其質子鄂齊爾桑與俱歸而忠嫩昂安等屢以兵掠
　　　我使齎往科爾沁之服物及馬牛
上遣軍征之斬昂安俘其衆忠嫩子桑圖以孥被擒來朝
　　　乞哀
詔歸令完聚未幾所部諸台吉復背盟襲我使固什於漢
　　　察喇及遼河畔掠財物十一年
命大貝勒代善率師往討斬鄂爾齋圖擒巴克多爾濟桑
　　　阿爾齋鄂齊爾桑及岱青拉什希布額多倫扎木
　　　素阿穆克拉卜什岱青等凡十四台吉師還仍
詔釋歸尋為察哈爾林丹汗所掠往依科爾沁天聰二年
　　　内齊色本暨瑪尼巴雅爾圖岱青桑圖桑古爾桑
　　　阿爾齋果弼爾圖等先後率屬來歸台吉喀巴海
　　　殺察哈爾台吉噶爾圖以俘七百獻
賜號偉徵三年奉
敕定隨征軍令尋以越界駐牧自議罪内齊色本瑪尼及
　　　果弼爾圖巴雅爾圖岱青請各罰駝十馬百
詔寛之各罰馬一是年冬隨征明入龍井關克遵化薄北
　　　京明兵屯城東蒙古諸部不俟整隊驟進失利惟
　　　色本及瑪尼敗敵得
優賚五年春
詔議台吉岱青罪先是大貝勒代善陣擒岱青子善都往
　　　奔科爾沁越二年歸
詔留贍飬嗣從大軍征明貝勒莽古爾泰與明兵戰城東岱
　　　青善都遁走又誣訐貝勒阿濟格縱屬殺人至是
　　　論罪應斬
上特宥之奪所屬人户分給莽古爾泰阿濟格六年内齊
　　　色本瑪尼喀巴海等從征察哈爾
諭奬其實心効力尋隨貝勒阿濟格畧明大同宣府邊八
　　　年由獨石口進攻朔州是年冬
遣大臣赴碩翁科爾定諸藩牧以諾綽噶爾多布圖烏魯
　　　木為扎嚕特界崇德二年由朝鮮進征瓦爾喀三
　　　年隨征喀爾喀扎薩克圖汗五年春從征索倫
賜台吉桑古爾及阿玉什琥賴阿爾蘇瑚岳博果等蟒服
　　　貂裘甲胄弓矢冬以台吉肯哲赫追擒茂明安逃
　　　人功
賜號達爾漢順治元年從入山海關擊流賊李自成五年
詔編所部佐領時内齊色本卒以内齊子尚嘉布掌左翼
　　　色本子桑噶爾掌右翼各授扎薩克貝勒康熙十
　　　四年察哈爾布爾尼叛且隂煽諸部二等台吉根
　　　都什希布以不附逆封鎮國公後停襲二十九年
　　　隨大軍征噶爾丹二等台吉科克晉四等台吉衮
　　　楚克色爾濟額爾德尼陣殁俱贈一等台吉
賜號達爾漢雍正元年所部歉收
詔發帑賑之十一年選兵隨𠞰噶爾丹策凌隸敖漢台吉
　　　羅卜藏軍所部二旗左翼駐齊齊靈花拖羅海山
　　　北右翼駐圖爾山南隸昭烏達盟爵四扎薩克多
　　　羅貝勒一扎薩克多羅達爾漢貝勒一附鎮國公
　　　一輔國公一
　　　追封多羅貝勒内齊列傳(後授扎/薩克)
　　　内齊扎嚕特部人姓博爾濟吉特元太祖二十一
　　　世孫初繼父忠圖稱汗天聰三年來朝八年從征
　　　明朔州克堡三崇德二年
遣大臣阿什達爾漢赴其部理庶獄
諭曰朕聞内齊等所屬有牧産者輙為同部人誣訐强奪
　其將何以聊生且朕令彼統轄本欲其愛養之而反虐
　使之乎内齊前已認過復諉咎於昆弟朕不之信爾其
　詳慎審擬告訐如實則已倘辭虚即以所罰牲畜給被
　訐者嗣後部人相侵嚴行申禁三年内齊率子尚嘉布
　　　從征喀爾喀師還以巴林台吉滿珠習禮私遣兵
　　　還牧奪所屬之半
賜内齊四年從征明錦州分守烏忻河口七年叙從征功
　　　得
優賚尋卒順治五年追封多羅貝勒以其子尚嘉布襲
詔世襲罔替
　　　一次襲尚嘉布内齊長子天聰三年從征明朔州
　　　九年來朝獻駝馬崇德八年賀征明捷
賜宴順治五年襲多羅貝勒領扎薩克十年卒子竒塔特
　　　襲
　　　二次襲竒塔特尚嘉布長子順治十年襲扎薩克
　　　多羅貝勒十三年卒子扎木布襲
　　　三次襲扎木布竒塔特長子順治十三年襲扎薩
　　　克多羅貝勒康熙十四年隨信郡王鄂扎𠞰察哈
　　　爾叛人布爾尼二十九年卒子畢嚕瓦襲
　　　四次襲畢嚕瓦扎木布長子康熙二十九年襲扎
　　　薩克多羅貝勒雍正十二年卒子索諾木襲
　　　五次襲索諾木畢嚕瓦長子雍正十二年襲扎薩
　　　克多羅貝勒乾隆二十五年卒子錫勒塔喇襲
　　　六次襲錫勒塔喇索諾木第七子乾隆二十五年
　　　襲扎薩克多羅貝勒四十三年卒子衮布扎布襲
　　　七次襲衮布扎布錫勒塔喇長子乾隆四十三年
　　　襲扎薩克多羅貝勒
　　　追封多羅達爾漢貝勒色本列傳(後授扎/薩克)
　　　色本扎嚕特部人姓博爾濟吉特貝勒内齊從叔
　　　父初以兵助明為我軍陣擒天命五年
釋之歸
賚裘帶鞍馬色本誓曰臣有罪被擒䝉
上豢養今又令還若不感
恩圖報殃及臣身色本既還以避察哈爾往依科爾沁莫
　　　之恤天聰二年偕弟瑪尼來朝
賜宴三年隨大軍由都爾弼征明薄北京擊敗敵衆
賜號達爾漢巴圖魯四年從攻昌黎分兵圍其城北八年
　　　從征明朔州克臺堡十一十年來朝得
優賚歸尋卒順治五年追封多羅達爾漢貝勒以其子桑
　　　噶爾襲
詔世襲罔替
　　　一次襲桑噶爾色本次子崇德三年從征喀爾喀
　　　獻駝馬於喀爾占師還以巴林台吉滿珠習禮私
　　　遣兵還牧奪所屬之半
賜桑噶爾四年從征明錦州分守烏忻河口六年從征松
　　　山七年獻駝馬叙從征功得
優賚順治五年正月襲多羅達爾漢貝勒領扎薩克九月
　　　來朝
賜宴康熙五年卒子班達哩襲
　　　二次襲班達哩桑噶爾長子康熙五年襲扎薩克
　　　多羅達爾漢貝勒十四年隨信郡王鄂扎𠞰察哈
　　　爾叛人布爾尼二十七年卒子畢哩克圖襲
　　三次襲畢哩克圖班達哩長子康熙二十七年襲
　　扎薩克多羅達爾漢貝勒四十四年卒子諾捫拉
　　拜襲
　　四次襲諾捫拉拜畢哩克圖第三子康熙四十四
　　年襲扎薩克多羅達爾漢貝勒四十七年卒子阿
　　第沙襲
　　五次襲阿第沙諾捫拉拜長子康熙四十七年襲
　　扎薩克多羅達爾漢貝勒乾隆二十九年以第五
　　子德爾格勒庫詭稱台吉青達瑪尼嗣子謀襲所
　　遺達爾漢號事覺
詔削扎薩克職次子固嚕扎布襲是年阿第沙卒
　　六次襲固嚕扎布阿第沙次子初授一等台吉乾
　　隆二十九年襲扎薩克多羅達爾漢貝勒三十五
　　年卒子衮楚克扎布襲
　　七次襲衮楚克扎布固嚕扎布次子乾隆三十五
　　年襲扎薩克多羅達爾漢貝勒三十九年卒子噶
　　　爾桑襲
　　　八次襲噶爾桑衮楚克扎布長子乾隆三十九年
　　　襲扎薩克多羅達爾漢貝勒
　　　(附/)追封鎮國公瑪尼列傳
　　　瑪尼貝勒色本弟天聰三年隨大軍薄明北京力
　　　戰敗敵
賜號青巴圖魯八年偕色本來朝獻駝馬貂皮
賜宴復從征明崇德三年隨征喀爾喀貢駝馬順治五年
　　　卒追封鎮國公以其子茂竒塔特襲
詔世襲罔替
　　　一次襲茂竒塔特瑪尼長子順治五年襲鎮國公
　　　康熙三十一年卒子巴圖襲
　　　二次襲巴圖茂竒塔特次子康熙三十一年襲鎮
　　　國公四十七年卒子素哩襲
　　　三次襲素哩巴圖長子康熙四十七年襲鎮國公
　　　雍正三年卒子察罕齡華襲
　　四次襲察罕齡華素哩長子雍正三年襲鎮國公
　　乾隆二十三年卒子納遜額爾克圖襲
　　五次襲納遜額爾克圖察罕齡華長子乾隆二十
　　三年襲鎮國公三十七年卒子色稜扎布襲
　　六次襲色稜扎布納遜額爾克圖長子乾隆三十
　　七年襲鎮國公
　　(附/)輔國公朋素克列傳
　　朋素克貝勒噶爾桑族初授一等台吉
命乾清門行走乾隆四十八年
諭曰扎嚕特一等台吉朋素克管理圍場有年在乾清
　門行走亦屬奮勉著加恩封輔國公四十九年理藩
　　院議朋素克公爵係
恩封例弗予襲俟出缺時請
㫖
詔如議
欽定外藩䝉古回部王公表傳卷之二十九
欽定四庫全書
欽定外藩蒙古回部王公表傳卷之三十
　傳第十四
　　阿嚕科爾沁部總傳
　　阿嚕科爾沁部在古北口外至
　京師千三百四十里東西距百三十里南北距四百
　　二十里東界扎嚕特西界巴林南界喀爾喀左翼
　　北界烏珠穆沁元太祖弟哈布圖哈薩爾十三傳
　　至圖美尼雅哈齊子三長奎䝉克塔斯哈喇㳺牧
　　嫩江號嫩科爾沁其裔詳科爾沁部總傳次巴衮
　　諾顔次布爾海游牧呼倫貝爾巴衮諾顔子三長
　　昆都倫岱青號所部曰阿嚕科爾沁以别於嫩科
　　爾沁子達賚稱楚琥爾嗣為部長次哈貝巴圖爾
　　裔不著次諾延泰子四號四子部落布爾海裔號
　　烏喇特詳各部總傳阿嚕科爾沁與四子部落烏
　　喇特茂明安翁牛特阿巴噶阿巴哈納爾及喀爾
　　　喀内外扎薩克統號阿嚕䝉古初皆服屬於察哈
　　　爾以林丹汗不道天聰四年達賚暨子穆彰率屬
　　　來歸
命諸貝勒郊迎五里
賜宴八年
遣大臣赴碩翁科爾定諸藩牧以兩白旗外塔喇布拉克
　　　遜島為其部界崇徳元年
宣諭朝鮮其部徳赫拜達爾齎書從遇明皮島兵阻擊敗
　　　之還得
優賚先是阿嚕科爾沁設兩旗達賚穆彰各領一至是始
　　　并兩旗為一以穆彰領之嗣從征朝鮮瓦爾喀索
　　　倫喀爾喀及明濟南錦州松山薊州順治元年從
　　　入山海關擊流賊李自成叙功授扎薩克爵固山
　　　貝子康熙二十七年噶爾丹侵喀爾喀
諭所部兵防蘇尼特汛二十八年部衆乏食
賜粟賑之二十九年二等台吉棟紐特從征噶爾丹見賊
　　　勢熾慷慨謂衆曰我等受
恩深若稍退何面目見
聖顔乎率兵三百趨前戰皆殁陣三十年贈一等台吉世
　　　襲達爾漢號是冬理藩院議給所部貧户米穀
諭曰賞給米穀應調蒙古駝馬運送時值隆冬輸輓殊艱
　恐領米之人不能運到必致沿邊私糶不如量米給銀
　到彼甚易貧人得沾實惠三十五年
上親征噶爾丹偵賊沿克嚕倫河至額哲特圗哈卜齊爾
　　　地
諭嚴防汛界四十三年
遣大臣往訊盜案宣
諭扎薩克戢所部務令無盗四十八年固山額駙巴特瑪
　　　妻縣君以屬人不遵令請獻户口
諭暫遣官理後不為例雍正五年
賜所部貧户銀九年從大軍𠞰噶爾丹策凌十三年
遣官齎銀賑飢所部一旗駐牧琿圖山東隸昭烏達盟其
　　　爵為扎薩克多羅貝勒由固山貝子晉襲
　　　追封多羅貝勒扎薩克固山貝子穆彰列傳(今襲/扎薩)
　　　　(克多羅/貝勒)
　　　穆彰阿嚕科爾沁部人姓博爾濟吉特元太祖弟
　　　哈布圖哈薩爾十七世孫天聰四年隨父達賚來
　　　歸五年
上征明大凌河將還師聞察哈爾林丹汗侵達賚牧境
命移師往征偵逺遁乃還六年穆彰㑹大軍征察哈爾
諭曰爾等為察哈爾所逐來歸我國朕屢令移牧近地乃
　不遵朕㫖致被掠屬國為人所襲朕猶有憾爾等躬罹
　其害積怨自深當思藉朕力以復仇乃不散給爾馬不
　多發爾兵何耶尋以林丹汗西奔追之不及
命穆彰等往大同宣府界收察哈爾部衆之竄入明邊者
　　　七年穆彰偕台吉阿玉什巴爾巴圖魯等貢駝馬
　　　八年春達賚來朝
御殿設宴
命與翁牛特部遜杜稜濟農分坐左右以優異之夏達賚
　　　穆彰偕台吉阿玉什竒塔特海色等從大軍征明
　　　由喀喇鄂博入得勝堡至大同克堡四臺一師旋
　　　以翁牛特柰曼二部違令議罰駝馬
詔給達賚崇徳元年
諭穆彰曰爾父年髙嗜酒部務皆爾掌管凡賦役務期均
　平爾若不敬父母更敬何人凡物皆可求而有之父母
　之年可再得耶是年冬穆彰從征朝鮮二年進征瓦爾
　　　喀俘獲甚衆師還率諸台吉塔布囊獻駝馬
賚甲胄縀布先是所部阿布爾瑚有叛志或以告穆彰弗
　　　之信尋阿布爾瑚遁追之又半途輙返至是事覺
　　　議罰馬百二十
詔宥減之三年春喀爾喀扎薩克圖汗擁衆逼歸化城
上統師征穆彰偕台吉海色固嚕等以兵㑹偵扎薩克圖
　　　汗遁乃還復遣兵從睿親王多爾衮入明邊攻克
　　　山東是年達賚卒四年穆彰從征明松山以兵不
　　　及額議罰馬五十
詔宥之六年春貢駝馬時台吉阿玉什瑪尼等以從征索
　　　倫凱旋各
錫賚有差夏遣兵從征明錦州其屬翁阿柰擊敵松山有
　　　功
優賚之七年穆彰尚郡主授和碩額駙是年冬遣兵從征
　　　明薊州其屬卓弼泰敗總兵白騰蛟軍八年遣台
　　　吉海色等獻俘順治元年叙功封扎薩克固山貝
　　　子四年卒五年追封多羅貝勒以其子珠勒扎幹
　　　襲
詔世襲罔替
　　　一次襲珠勒扎幹穆彰長子尚郡主授和碩額駙
　　　順治五年襲扎薩克多羅貝勒八年追叙其祖父
　　　來歸功晉多羅郡王康熙十四年從撫逺大將軍
　　　信郡王鄂扎𠞰察哈爾叛人布爾尼十七年卒子
　　　十長色稜襲郡王次璘沁授台吉次楚依亦襲郡
　　　王次巴特瑪授和碩額駙次敦岳特次囊楚特次
　　　垂達爾次阿竒爾圖次烏爾津次喇特納均授台
　　　吉
　　　二次襲色稜珠勒扎幹長子尚郡主授和碩額駙
　　　康熙十七年理藩院奏珠勒扎幹郡王爵非世襲
　　　其子應降等
詔仍襲多羅郡王二十三年
上行獵古北口外色稜偕弟巴特瑪督圍場
賜宴復以其部多盗
諭撫恤部衆二十七年以躭酒削爵
命其弟楚依襲貝勒
　　　三次襲楚依珠勒扎幹第三子康熙二十七年襲
　　　扎薩克多羅貝勒二十九年隨大軍偵擊噶爾丹
　　　至索約勒濟河深入搏戰中創陷賊不屈歸三十
　　　年晉多羅郡王四十三年卒子穆寧襲貝勒
　　　四次襲穆寧楚依長子康熙四十三年襲扎薩克
　　多羅貝勒四十六年卒無嗣從弟旺扎勒襲
　　五次襲旺扎勒色稜次子康熙四十八年襲扎薩
　　克多羅貝勒雍正五年卒子達克丹襲
　　六次襲達克丹旺扎勒長子雍正五年襲扎薩克
　　多羅貝勒
　
　
　
　
　
　
　
　
　
　
欽定外藩䝉古回部王公表傳卷之三十
欽定四庫全書
欽定外藩䝉古回部王公表傳卷之三十一
　傳第十五
　　翁牛特部總傳
　　翁牛特部在古北口外至
　京師七百六十里東西距三百里南北距百六十里
　　東界阿嚕科爾沁西界承德府南界喀喇沁及敖
　　漢北界巴林及克什克騰元太祖弟諤楚因稱烏
　　真諾顔見元史表其裔蒙克察罕諾顔有子二長
　　巴延岱洪果爾諾顔號所部曰翁牛特次巴泰車
　　臣諾顔别號喀喇齊哩克部皆稱阿嚕䝉古巴延
　　岱洪果爾諾顔再傳至圖蘭號杜稜汗子七長遜
　　杜稜次阿巴噶圖琿台吉次棟岱青次班第偉徵
　　次達拉海諾木齊次薩揚墨爾根次本巴楚琥爾
　　巴泰車臣諾顔三傳至努綏子二長噶爾瑪次諾
　　密泰岱青初皆服屬於察哈爾以林丹汗不道天
　　　聰六年遜杜稜棟岱青暨喀喇齊哩克台吉噶爾
　　　瑪率屬來歸是年
上親征察哈爾各選兵從林丹汗遁復從貝勒阿濟格赴
　　　大同宣府收察哈爾部衆之竄入明邊者師旋
優賚遣歸自是其部稱翁牛特以喀喇齊哩克附之不復
　　　冠阿嚕舊稱七年春棟岱青噶爾瑪來朝班第偉
　　　徵達拉海諾木齊薩揚墨爾根本巴楚琥爾等相
　　　繼獻駝馬冬遜杜稜復率衆來朝八年
遣大臣赴碩翁科爾定諸藩牧以扈拉瑚琥呼布哩都為
　　　翁牛特部界有察哈爾宰桑額琳竒岱青及多爾
　　　濟達爾漢諾顔者遜杜稜族也相繼來歸
詔授世職别隸内䝉古旗是冬班第偉徵達拉海諾木齊
　　　以越界游牧罪議罰駝百馬千
詔從寛罰十之一復以罰柰曼部駝馬
命分給遜杜稜棟岱青崇德元年
詔編所部佐領以遜杜稜掌右翼爵多羅杜稜郡王棟岱
　　　青掌左翼號多羅達爾漢岱青各授扎薩克三年
　　　喀爾喀扎薩克圖汗擁衆逼歸化城
上親征之棟岱青班第偉徴達拉海諾木齊薩揚墨爾根
　　　本巴楚琥爾噶爾瑪等以兵㑹偵扎薩克圖汗遁
　　　乃還四年棟岱青率宰桑烏巴什和尼齊等從大
　　　軍征明六年圍錦州松山設伏髙墻大路及桑阿
　　　爾齋堡遇杏山逃卒追擊之斬獲甚衆七年叙功
賜棟岱青噶爾瑪和尼齊等布幣有差復追議松山掘
　　　壕時宰桑烏巴什以誦經故不親督兵及暮又失
　　　守望罪論死
詔宥之達拉海諾木齊及綽克圖巴木布等復從貝勒阿
　　　巴泰征明八年來獻俘
賜宴順治元年從入山海關擊流賊李自成復追叙部將
　　　噶勒嘛從征明功
賜號達爾漢康熙十五年以勦逆藩呉三桂
詔選兵赴河南駐防十六年調荆州十八年撤還二十二
　　　年以其部多盗
諭撫衆及弭盗法二十六年
上閱兵盧溝橋
命其部來朝人從觀二十七年選兵赴蘇尼特汛防禦噶
　　　爾丹三十四年所部乏食
遣官往賑三十五年
上親征噶爾丹
詔徴兵五百運中路軍糈給器糒三十六年朔漠平
賚運糧兵銀五十六年理藩院奏翁牛特及克什克騰諸
　　　扎薩克請令公勘地址有越界伐木者論罪從之
　　　雍正五年
賜銀賑所屬貧户九年隨大軍𠞰噶爾丹策凌乾隆二十
　　　年從征達瓦齊所部二旗右翼駐英什爾哈齊特
　　　呼朗左翼駐扎喇峰西隸昭烏達盟爵四扎薩克
　　　多羅杜稜郡王一附固山貝子一鎮國公一扎薩
　　　克多羅達爾漢岱青貝勒一
　　　扎薩克多羅杜稜郡王遜杜稜列傳
　　　遜杜稜翁牛特部人姓博爾濟吉特元太祖弟諤
　　　楚因之裔初為阿嚕部濟農天聰六年扈
駕征察哈爾㑹師昭烏達
命與大貝勒代善同坐以優異之
賜宴及甲胄師旋獻駝馬
賜御衣及冠帶銀幣七年
賚鞍轡甲胄尋遣子衮布扎布來朝復率宰桑烏巴什貢
　　　駝馬貂皮八年春
御殿設宴
命與阿嚕科爾沁部達賚分坐左右
賚甲胄雕鞍貂裘弓刀銀幣夏復從征察哈爾自龍門口
　　　入明邊至大同克堡三崇徳元年封扎薩克多羅
　　　杜稜郡王
詔世襲罔替先是有明錦州蒙古卒襲遜杜稜牧殺耕民
　　　百餘遜杜稜匿不報二年明兵復潛至殺二十餘
　　　人奪馬百遜杜稜遣宰桑烏巴什追之不及乃以
聞
諭令嚴防禦順治二年卒子衮布扎布先卒孫博多和襲
　　　一次襲博多和遜杜稜孫尚郡主授多羅額駙順
　　　治二年襲扎薩克多羅杜稜郡王十七年卒子二
　　　長畢哩衮達賚襲郡王次鄂齊爾封固山貝子後
　　　亦襲郡王
　　　二次襲畢哩衮達賚博多和長子順治十八年襲
　　　扎薩克多羅杜稜郡王康熙十四年察哈爾布爾
　　　尼叛畢哩衮達賚偕弟鄂齊爾隨撫逺大將軍
　　　信郡王鄂扎討平之三十一年卒子蒼津襲
　　　三次襲蒼津畢哩衮達賚次子初名班第後
賜今名康熙三十二年襲扎薩克多羅杜稜郡王三十九
　　　年以所屬馬乏
詔給察哈爾牧場馬八百四十一年
上幸塞外
駐蹕弩瑚岱昂阿蒼津率諸台吉來朝其所居舊名營
　　　谷
諭改稱巴顔鄂爾齋圗四十五年尚和碩温恪公主授和
　　　碩額駙是年
駕幸巴顔鄂爾齋圖諸台吉歡迎道左
錫賚有差五十九年以乏食請借支倉粟
詔如所請雍正五年以擅請準噶爾使入藏煎茶罪論削
　　　爵
命其叔父鄂齊爾襲
　　　四次襲鄂齊爾博多和次子初由一等台吉封輔
　　　國公晉固山貝子互見彼傳雍正五年襲扎薩克
　　　多羅杜稜郡王授盟長十一年卒子羅卜藏襲
　　　五次襲羅卜藏鄂齊爾次子初襲固山貝子互見
　　　彼傳雍正十一年晉襲扎薩克多羅杜稜郡王是
　　　年駐防科布多軍十三年撤還授副盟長乾隆二
　　　年卒子齊旺襲
　　六次襲齊旺羅卜藏長子乾隆三年襲扎薩克多
　　羅杜稜郡王尋卒子布扎達布襲
　　七次襲布扎達布齊旺長子乾隆三年襲扎薩克
　　多羅杜稜郡王四十二年卒子旺楚克襲
　　八次襲旺楚克布扎達布長子乾隆四十二年襲
　　扎薩克多羅杜稜郡王
　
　
　
　
　
　
　
　
　
欽定外藩䝉古回部王公表傳卷之三十一
　欽定四庫全書
　欽定外藩䝉古回部王公表傳卷之三十二
　　　傳第十六
　　　(附/)固山貝子鄂齊爾列傳
　　　鄂齊爾杜稜群王博多和次子初授一等台吉康
　　　熙十四年從杜稜群王畢哩衮達賚勦察哈爾叛
　　　人布爾尼二十六年
上幸塞外以扈從
賚銀幣嗣每
幸輙扈蹕
錫賚便蕃三十五年從征噶爾丹六十一年四月封輔國
　　　公十一月
諭曰鄂齊爾随侍
皇考効力多年人甚勤慎朕㓜時伊亦随從行獵著加恩
　晉封固山貝子雍正五年
詔晉襲扎薩克郡王其次子羅卜蔵襲貝子
　　　一次襲羅卜藏鄂齊爾次子初授三等台吉康熈
　　　五十八年随喀爾喀鎮國公䇿旺諾爾布駐索羅
　　　木防禦策妄阿喇布坦五十九年䇿旺諾爾布送
　　　達賴喇嘛赴藏以羅卜藏為前隊由卜克河進擊
　　　賊酋大䇿凌敦多卜於齊諾郭勒次綽瑪喇賊兵
　　　千餘夜襲軍敗之自達穆河入藏即留駐六十年
　　　師還晉一等台吉
賜孔雀翎及雍馬褂雍正五年襲固山貝子九年大軍勦
　　　噶爾丹策凌羅卜藏随喀爾喀親王策凌等敗大
　　　策凌敦多卜於蘇克阿勒達呼十年統昭烏達哲
　　　哩木兵二千敗小策凌敦多卜於克爾森齊老及
　　　額爾徳尼昭
詔奬其功晉多羅貝勒雍正十一年晉襲扎薩克郡王其
　　　兄額爾徳尼襲貝子
　　　二次襲額爾徳尼鄂齊爾長子雍正十一年襲固
　　　山貝子是年卒子巴勒丹襲
　　三次襲巴勒丹額爾徳尼長子雍正十一年襲固
　　山貝子乾隆十九年議備兵勦達瓦齊巴勒丹獻
　　馬助優叙加級三十七年卒子圗捫巴顔襲
　　四次襲圗捫巴顔巴勒丹次子乾隆三十七年襲
　　固山貝子四十九年理藩院議圗捫巴顔所襲貝
　　子爵係
恩封例弗予襲俟出缺時請
㫖
詔如議
　　(附/)鎮國公噶爾瑪列傳
　　噶爾瑪杜稜郡王遜杜稜從子天聰六年遣台吉
　　阿喇納諾木齊從征察哈爾七年來朝貢駝馬八
　　年率阿喇納諾木齊等從征察哈爾自龍門口入
　　明邊至大同噶爾瑪克堡四阿喇納諾木齊克堡
　　四臺一崇徳三年從貝勒岳託入明墻子嶺薄北
　　京下山東嗣從睿親王多爾衮鄭親王濟爾哈朗
　　　等圍錦州松山克之七年叙功
賚幣八年封鎮國公
詔世襲罔替順治五年卒子察罕泰襲
　　　一次襲察罕泰噶爾瑪長子順治五年襲鎮國公
　　　十六年卒子竒塔特襲
　　　二次襲竒塔特察罕泰長子順治十六年襲鎮國
　　　公康熙三十七年以匿掠馬賊議削爵
詔免削罰俸五年四十一年卒子齊旺多爾濟襲
　　　三次襲齊旺多爾濟竒塔特長子康熙四十一年
　　　襲鎮國公四十五年卒子索諾木襲
　　　四次襲索諾木齊旺多爾濟長子康熙四十五年
　　　襲鎮國公乾隆六年卒子恭格喇布坦襲
　　　五次襲恭格喇布坦索諾木次子乾隆六年襲鎮
　　　國公四十六年卒子達瓦什哩襲
　　　六次襲達瓦什哩恭格喇布坦第四子乾隆四十
　　　六年襲鎮國公
　　　扎薩克多羅達爾漢岱青棟岱青列傳(今襲達爾/漢岱青貝)
　　　　(勒/)
　　　棟岱青翁牛特部人姓博爾濟吉特杜稜郡王遜
　　　杜稜弟天聰六年扈
駕征察哈爾七年獻駝馬
賚甲胄服幣八年春來朝
賜宴夏復從征察哈爾自龍門口入明邊至大同克臺堡
　　　各一冬偕弟班第偉徴來朝
賚甲胄冠服鞍轡弓刀九年遣屬翁克森喇嘛額木齊喇
　　　嘛等獻馬崇徳元年授扎薩克
賜號多羅達爾漢岱青
詔世襲罔替二年獻駝馬四年來朝六年復來朝七年賀
　　　錦州松山㨗順治五年卒子二長肯特爾次素塞
　　　相繼襲
　　　一次襲肯特爾棟岱青長子順治五年襲扎薩克
　　　多羅達爾漢岱青十一年卒無嗣弟素塞襲
　　　二次襲素塞棟岱青次子順治十一年襲扎薩克
　　　多羅達爾漢岱青尋封固山貝子十八年追叙其
　　　父棟岱青功晉多羅貝勒
詔仍達爾漢岱青號康熙十四年察哈爾布爾尼叛随撫
　　　逺大將軍信郡王鄂扎討平之二十二年卒子額
　　　璘臣襲
　　　三次襲額璘臣素塞長子康熙二十二年襲扎薩
　　　克多羅達爾漢岱青貝勒二十六年卒子額勒徳
　　　布鄂齊爾襲
　　　四次襲額勒徳布鄂齊爾額璘臣長子康熙二十
　　　六年襲扎薩克多羅達爾漢岱青貝勒三十七年
　　　以匿掠馬賊議削爵
詔免削罰俸五年五十三年随大軍防禦策妄阿喇布坦
　　　雍正八年以病罷子朋素克襲
　　　五次襲朋素克額勒徳布鄂齊爾長子雍正八年
　　　襲扎薩克多羅達爾漢岱青貝勒乾隆十九年授
　　盟長三十一年卒子諾爾布扎木素襲
　　六次襲諾爾布扎木素朋素克長子乾隆三十一
　　年襲扎薩克多羅達爾漢岱青貝勒四十六年卒
　　子濟克濟扎布襲
　　七次襲濟克濟扎布諾爾布扎木素長子乾隆四
　　十六年襲扎薩克多羅達爾漢岱青貝勒
　
　
　
　
　
　
　
　
　
欽定外藩蒙古回部王公表傳卷之三十二
　欽定四庫全書
　欽定外藩䝉古回部王公表𫝊卷之三十三
　　傳第十七
　　　克什克騰部總傳
　　　克什克騰部在古北口外至
　　京師八百有十里東西距三百三十四里南北距三
　　　百五十七里東界翁牛特及巴林西界浩齊特及
　　　察哈爾正藍旗牧厰南界翁牛特北界烏珠穆沁
　　　元太祖十六世孫鄂齊爾博羅特再傳至沙喇勒
　　　達稱墨爾根諾顔號所部曰克什克騰子達爾瑪
　　　有子三長索諾木次巴本次圖壘服屬於察哈爾
　　　天聰八年索諾木率屬來歸崇徳六年台吉沙哩
　　　博羅和雲敦等奉
命赴董家喜峰諸口偵明兵俘斬甚衆順治九年
詔編所部佐領以索諾木領之授扎薩克康熙二十六年
上閱兵盧溝橋
命其部來朝人從觀二十七年噶爾丹侵喀爾喀
詔選兵防蘇尼特汛二十九年四等台吉穆倫噶爾弼以
　　　偵擊噶爾丹功晉一等台吉三十五年
上親征噶爾丹凱旋以其部設站兵無悞驛務
賚銀幣雍正五年
賜銀賑其屬貧戸所部一旗駐牧吉拉巴斯峰隸昭烏達
　　　盟其爵為扎薩克一等台吉
　　　扎薩克一等台吉索諾木列傳
　　　索諾木克什克騰部人姓博爾濟吉特元太祖二
　　　十世孫天聰八年偕同部台吉格根岱青班珠爾
　　　達賴杜稜雲敦沙哩博羅和布木巴等來歸崇徳
　　　四年
命大臣偕外藩諸扎薩克議索諾木及博羅和布木巴不
　　　往追四子部落叛逃台吉畢哩克罪應奪人户
詔罰畜代是年遣貢方物五年偕博羅和雲敦來朝
賜蟒服順治九年授扎薩克一等台吉
詔世襲罔替十三年卒子瑪納瑚襲
　　　一次襲瑪納瑚索諾木長子順治十三年襲扎薩
　　　克一等台吉康熙十年卒子阿玉什襲
　　　二次襲阿玉什瑪納瑚長子康熙十年襲扎薩克
　　　一等台吉三十四年卒子齊巴克扎布襲
　　　三次襲齊巴克扎布阿玉什長子康熙三十四年
　　　襲扎薩克一等台吉乾隆三十六年以酷刑削職
　　　子囊濟特扎布襲
　　　四次襲囊濟特扎布齊巴克扎布長子乾隆三十
　　　六年襲扎薩克一等台吉四十六年卒子根敦達
　　　爾扎襲
　　　五次襲根敦達爾扎囊濟特扎布長子乾隆四十
　　　六年襲扎薩克一等台吉
　　　喀爾喀左翼部總傳
　　　喀爾喀左翼部在喜峰口外至
　　京師千二百有十里東西距百二十五里南北距二
　　　百三十里東界科爾沁西界柰曼南界土黙特北
　　　界扎嚕特及翁牛特元太祖十六世孫格哷森扎
　　　扎賚爾琿台吉居杭愛山始號喀爾喀有子七部
　　　族繁衍分東西中三路以三汗掌之其長子阿什
　　　海達爾漢諾顔生子二長巴延達喇為西路扎薩
　　　克圖汗祖次圖捫達喇岱青子碩壘烏巴什琿台
　　　吉生子三長俄木布額爾徳尼次杭圖岱次衮布
　　　伊勒登皆為喀爾喀西路台吉隸扎薩克圖汗康
　　　熙三年衮布伊勒登以其汗旺舒克為同族羅卜
　　　藏台吉額琳沁所戕部衆潰窮無依乃越瀚海來
　　　歸先是喀爾喀中路土謝圖汗下台吉本塔爾攜
　　　衆内附封扎薩克親王爵駐牧張家口外至是
詔封衮布伊勒登扎薩克多羅貝勒
賜牧喜峰口外察罕和碩圗以所居地分東西故本塔爾
　　　稱喀爾喀右翼衮布伊勒登稱喀爾喀左翼葢自
　　國初以來喀爾喀相繼歸誠名凡三曰舊喀爾喀歸
　　　誠最早後編入八旗為内䝉古曰内喀爾喀即今
　　　隸内扎薩克之喀爾喀左右翼二部曰外喀爾喀
　　　其歸誠較後即今隸外扎薩克之喀爾喀土謝圗
　　　汗車臣汗扎薩克圗汗賽因諾顔四部二十九年
　　　以厄魯特台吉噶爾丹侵喀爾喀土謝圗汗車臣
　　　汗扎薩克圗汗所居皆被掠先後乞降
詔衮布伊勒登備兵要汛偵禦噶爾丹三十五年
上由克嚕倫河親征
諭其部選兵赴烏爾輝聴調噶爾丹敗遁撤兵還雍正元
　　　年所屬歉收
賜帑賑之九年大軍勦噶爾丹策凌選兵赴歸化城駐防
　　　尋以䕶外扎薩克㳺牧移駐克嚕倫河所部一旗
　　　駐察罕和碩圗隸昭烏達盟其爵為扎薩克多羅
　　　貝勒
　　　扎薩克多羅貝勒衮布伊勒登列傳
　　　衮布伊勒登喀爾喀部人姓博爾濟吉特元太祖
　　　二十世孫康熙三年由瀚海來歸與諸子相失
上憫其播遷
優賚馬牛羊各百尋封扎薩克多羅貝勒
詔世襲罔替四年其長子羅卜藏次子達爾瑪達喇第三
　　　子阿玉什踵至並授二等台吉
頒賚馬牛羊十二年來朝
賚鞍馬銀幣㑹
大閱南苑衮布伊勒登偕巴林郡王鄂齊爾敖漢郡王布
　　　達等扈
駕至晾鷹臺預觀演武復樹侯校射
賜坐設宴衮布伊勒登奏軍容整肅臣所未睹
皇上親發五矢皆中的騎射一發即中臣得仰瞻
神武自謂榮幸無比不虚此生矣二十一年卒子羅卜藏
　　　襲
　　　一次襲羅卜藏衮布伊勒登長子初授二等台吉
　　　康熙二十一年襲扎薩克多羅貝勒三十五年
諭所部兵赴烏爾輝随勦噶爾丹其屬達什未赴師還論
　　　罪
詔羅卜藏察奏因言收禾未登致馬瘠後期
命宥達什罪四十六年羅卜藏卒子凖對襲
　　　二次襲凖對羅卜藏長子康熙四十六年襲扎薩
　　　克多羅貝勒五十八年卒子噶爾桑襲
　　　三次襲噶爾桑凖對長子康熙五十八年襲扎薩
　　　克多羅貝勒乾隆二十四年卒子阿裕爾襲
　　　四次襲阿裕爾噶爾桑第三子乾隆二十四年襲
　　　扎薩克多羅貝勒
　
　
　
　
　
　欽定外藩蒙古回部王公表傳卷之三十三
欽定四庫全書
欽定外藩䝉古回部王公表傳卷之三十四
　𫝊第十八
　　烏珠穆沁部總𫝊
　　烏珠穆沁部在古北口外至
　京師千一百六十三里東西距三百六十里南北距
　　四百二十五里東界索倫西界浩齊特南界巴林
　　北界瀚海元太祖十六世孫圖嚕博羅特由杭愛
　　山徙牧瀚海南子博第阿喇克繼之有子三分牧
　　而處長庫登汗詳浩齊特部總𫝊次庫克齊圖墨
　　爾根台吉詳蘇尼特部總𫝊次翁衮都喇爾號其
　　部曰烏珠穆沁子五長綽克圖號巴圖爾諾顔次
　　巴雅號賽音氷圖諾顔次納延泰號伊勒登諾顔
　　次彰錦號達爾漢諾顔皆早卒次多爾濟號車臣
　　濟農與察哈爾同族為所屬以林丹汗不道多爾
　　濟偕綽克圖子色稜徙牧瀚海北依喀爾喀天聰
　　　九年大軍收服察哈爾多爾濟偕喀爾喀部車臣
　　　汗碩壘浩齊特部䇿稜伊勒登土謝圖蘇尼特部
　　　素塞巴圖魯濟農阿巴噶部都思噶爾扎薩克圖
　　　巴圖爾濟農等表貢方物崇徳元年
命舊自察哈爾來歸之偉宰桑等齎
敇往諭遂偕其使納木渾津等至自是貢使不絶二年八
　　　月台吉伊什喀布烏喇垓僧格阿津鏗特克等來
　　　貢
賚冠服甲胄弓矢布幣十一月多爾濟色稜各率屬由克
　　　嚕倫來歸三年喀爾喀扎薩克圖汗擁衆逼歸化
　　　城
上統師征多爾濟色稜以兵㑹偵扎薩克圖汗遁乃還
賜貢馬台吉巴甘冠服鞓𢃄五年
賜來朝台吉固穆塔布囊阿哈圖等蟒服綵幣六年
詔授多爾濟扎薩克和碩車臣親王順治三年
詔授色稜扎薩克多羅額爾徳尼貝勒以多爾濟掌左翼
　　　色稜掌右翼是年大軍𠞰蘇尼特部騰機思至喀
　　　爾喀以多爾濟屬達喇海嚮導功
賜號達爾漢康熙二十年以所部牧鄰喀爾喀因互竊駝
　　　馬王大臣等遵
㫖議邊汛形勝處各屯兵百許按旗設哨嗣扎薩克能撫
　　　衆戢盗者予叙否則論罪二十七年噶爾丹侵喀
　　　爾喀
遣大臣赴烏珠穆沁宣
諭扎薩克等防汛三十年阿巴噶台吉奔塔爾首烏珠穆
　　　沁台吉車根等叛附噶爾丹語涉扎薩克王素達
　　　尼妻
命大臣往勘得車根阿穆爾充科阿達哩諾壘喇扎卜博
　　　托和拉扎布阿喇什博羅特綽克圖私給噶爾丹
　　　駝馬又令部校阿爾塔等往通信狀罪應死素達
　　　尼妻預知應削封號奪所屬人戸素達尼已故應
　　　除爵議上
詔治車根等罪免奪人户素達尼未預謀免除爵襲如初
　　　三十一年素達尼弟協理台吉烏達喇希妻以烏
　　　達喇希証車根等從逆狀乞予叙理藩院議烏達
　　　喇希故應贈輔國公令予衮布扎布襲從之後停
　　　襲三十四年噶爾丹復侵喀爾喀
詔所部選兵駐汛三十五年偵噶爾丹至額哲特圖哈卜
　　　濟爾赴烏爾輝聴調是年
上親征噶爾丹還
賜坐塘諸弁兵銀五十五年選兵隨大軍防禦䇿妄阿喇
　　　布坦雍正九年議𠞰噶爾丹䇿凌
詔徴烏珠穆沁西各扎薩克兵三千駐烏喇特汛防四十
　　　九旗游牧復
諭烏珠穆沁别以兵駐克嚕倫河十年移駐達哩剛愛十
　　　三年撤還乾隆十二年
　詔嘉兩翼扎薩克值所屬災贍貧户二萬餘王貝勒以
　　　下各
　賜俸半年無俸台吉俱
　賜幣有差所部二旗右翼駐巴克蘇爾哈台山左翼駐
　　　魁蘇陀羅海與浩齊特蘇尼特阿巴噶阿巴哈納
　　　爾諸部統盟於錫林郭勒爵四扎薩克和碩車臣
　　　親王一附鎮國公一輔國公一扎薩克多羅額爾
　　　徳尼貝勒一
　　　扎薩克和碩車臣親王多爾濟列𫝊
　　　多爾濟烏珠穆沁部人姓博爾濟吉特元太祖十
　　　八世孫初號車臣濟農避察哈爾往依喀爾喀車
　　　臣汗碩壘天聰九年偕碩壘通貢崇徳二年率台
　　　吉竒塔特塔布囊偉徴索諾木博倫達喇海納木
　　　渾津等來歸
賜宴清寧宫
命王貝勒等分宴之三年二月率子色稜桑阿爾齋垂僧
　　　格徳音楚克及同部噶喇木扎布蘇格岱青錫達
　　　索諾木都思噶爾和多和沁伊勒扎爾山津武克
　　　索木伊勒畢思徳勒格爾衮桑班第岱阿哈土謝
　　　圖等從征喀爾喀
賚甲胄弓矢銀幣四年來朝六年正月遣使獻雕鞍及馬
　　　七月率大巴拜小巴拜噶喇木扎布伊勒扎爾徳
　　　勒格爾蘇巴海達喇海沙吉等來朝八月封扎薩
　　　克和碩親王留車臣號
詔世襲罔替十一月子桑阿爾齋及台吉額琳臣塔布囊
　　　巴朗噶爾瑪伊什喀布納木達爾漢等獻駝馬貂
　　　皮順治二年多爾濟來朝三年卒諸子皆先卒垂
　　　僧格子察罕巴拜襲
　　　一次襲察罕巴拜多爾濟孫順治三年襲扎薩克
　　　和碩車臣親王十四年卒子素達尼襲
　　　二次襲素達尼察罕巴拜次子順治十五年襲扎
　　　薩克和碩車臣親王康熙二十七年選兵駐汛偵
　　　噶爾丹二十九年卒子三長色登敦多布襲親王
　　　次塔旺扎木素封鎮國公次徳勒克旺舒克封輔
　　　國公各有𫝊
　　　三次襲色登敦多布素達尼長子康熙三十年襲
　　　扎薩克和碩車臣親王三十七年請給格勒和朔
　　　地令就食者墾耕
允之雍正七年
命督工多倫諾爾獻牛車三百助役十一年獻馬五百羊
　　　千助大軍𠞰噶爾丹策凌是年卒子阿喇布坦納
　　　木扎勒襲
　　　四次襲阿喇布坦納木扎勒色登敦多布長子雍
　　　正十二年襲扎薩克和碩車臣親王乾隆十三年
　　　以病罷子朋素克喇布坦襲
　　　五次襲朋素克喇布坦阿喇布坦納木扎勒長子
　　　乾隆十三年襲扎薩克和碩車臣親王
　命乾清門行走十九年議備兵𠞰達瓦齊朋素克喇布
　　　坦獻馬助得紀録四十四年卒子瑪哈索哈襲
　　　六次襲瑪哈索哈朋素克喇布坦長子乾隆四十
　　　四年襲扎薩克和碩車臣親王
　　　(附/)追封鎮國公塔旺扎木素列𫝊
　　　塔旺扎木素車臣親王素達尼次子初授一等台
　　　吉康熙五十五年隨大軍防禦䇿妄阿喇布坦五
　　　十八年偕翁牛特台吉羅卜藏等從平逆將軍延
　　　信送達賴喇嘛入藏六十一年卒雍正元年叙功
　　　追封鎮國公子朋素克喇布坦襲
　　　一次襲朋素克喇布坦塔旺扎木素長子雍正二
　　　年襲鎮國公九年大軍𠞰噶爾丹䇿凌朋素克
　　　喇布坦督錫林郭勒兵駐克嚕倫十年偕阿巴噶
　　　郡王扎木巴勒扎布以兵二千駐達哩剛愛
賚冠服及銀十三年撤還乾隆十七年卒子色稜巴勒都
　　　布先卒孫喇什丕勒襲
　　　二次襲喇什丕勒朋素克喇布坦孫乾隆十七年
　　　襲鎮國公四十九年
　詔世襲罔替
　　　(附/)輔國公徳勒克旺舒克列𫝊
　　　徳勒克旺舒克車臣親王素達尼第三子初授一等
　　　台吉雍正十年隨喀爾喀親王䇿凌等敗準噶爾
　　　賊衆于額爾徳尼昭十一年復督錫林郭勒及烏
　　　蘭察布兵𠞰賊十二年獻馬二百助軍得
優賚乾隆三年來朝
　諭曰徳勒克旺舒克前在軍營著有勞績
皇考欲俟軍務竣後施恩今以年班來覲著封輔國公尋
　命乾清門行走
　賜黄馬褂二十年大軍𠞰達瓦齊
　命赴科爾沁購駝八百馬萬羊三萬送北路軍
　賚銀幣二十一年卒子敦多布色稜襲
　　　一次襲敦多布色稜徳勒克旺舒克長子乾隆二
　　　十一年襲輔國公三十八年以病罷子瑪哈布爾
　　　尼雅襲
　　　二次襲瑪哈布爾尼雅敦多布色稜長子乾隆三
　　　十八年襲輔國公四十九年
　詔世襲罔替
　　　扎薩克多羅額爾徳尼貝勒色稜列𫝊
　　　色稜烏珠穆沁部人姓博爾濟吉特車臣親王多
　　　爾濟從子父綽克圖號巴圖爾諾顔早卒色稜嗣
　　　號額爾徳尼台吉崇徳二年率長子敦多布次子額
　　　爾克竒塔特等來歸三年偕塔布囊布達什等從征
　　　喀爾喀
賚甲胄弓矢銀幣五年來朝得
優賚六年遣敦多布及塔布囊竒唐等獻駝馬貂皮
賜宴順治三年封扎薩克多羅貝勒留額爾徳尼號
詔世襲罔替康熙十年卒諸子皆先卒額爾克竒塔特子
　　　茂里海襲
　　　一次襲茂里海色稜孫康熙十年襲扎薩克多羅
　　　額爾徳尼貝勒二十年卒子二長鄂齊爾圖次博
　　　木布相繼襲
　　　二次襲鄂齊爾圖茂里海長子康熙二十年襲扎
　　　薩克多羅額爾徳尼貝勒二十七年卒弟博木布
　　　襲
　　　三次襲博木布茂里海次子康熙二十七年襲扎
　　　薩克多羅額爾徳尼貝勒二十九年六月噶爾丹
　　　掠喀爾喀昆都倫博碩克圖衮布至烏爾輝河東
　　　烏蘭地掠烏珠穆沁戸畜博木布以
聞
敕噶爾丹還所掠噶爾丹不從抗我軍于烏爾輝復入烏
　　　珠穆沁界尋至烏蘭布通裕親王福全擊敗之六
　　　十年博木布卒子車布登襲
　　　四次襲車布登博木布長子康熙六十年襲扎薩
　　　克多羅額爾徳尼貝勒雍正十年大軍𠞰噶爾丹
　　　䇿凌車布登獻馬百助軍得紀録乾隆十八年卒
　　　子達什衮布襲
　　　五次襲達什衮布車布登長子乾隆十八年襲扎
　　薩克多羅額爾徳尼貝勒
　
　
　
　
　
　
　
　
　
　
　
　
　
　
欽定外藩䝉古回部王公表傳卷之三十四
欽定四庫全書
欽定外藩䝉古回部王公表傳卷之三十五
　𫝊第十九
　　浩齊特部總𫝊
　　浩齊特部在獨石口外至
　京師千八百一十五里東西距百七十里南北距三
　　百七十五里東及北界烏珠穆沁西界阿巴噶南
　　界克什克騰元太祖十六世孫圖嚕博羅特再𫝊
　　至庫登汗號其部曰浩齊特弟庫克齊圖墨爾根
　　台吉翁衮都喇爾台吉裔詳烏珠穆沁蘇尼特二
　　部𫝊庫登汗孫徳格𩔖號額爾徳尼琿台吉子五
　　長竒塔特扎幹杜稜土謝圖次巴斯琫土謝圖次
　　䇿稜伊勒登土謝圖次竒塔特昆杜稜額爾徳尼
　　車臣楚琥爾次茂海墨爾根與察哈爾同族為所
　　屬以林丹汗不道徙牧瀚海北依喀爾喀天聰八
　　年所部台吉額琳臣及塔布囊巴特瑪班第圖嚕
　　　齊宰桑僧格布延徹臣烏巴什等擕户口駝馬自
　　　喀爾喀内附
遣使迎宴
賚甲胄雕鞍蟒服銀幣額琳臣屬有先附者五十三户仍
命轄之九年大軍收服察哈爾䇿稜伊勒登土謝圖偕烏
　　　珠穆沁諸部長表貢方物崇徳元年巴斯琫土謝
　　　圖偕蘇尼特部來貢二年竒塔特昆杜稜額爾徳
　　　尼車臣楚琥爾子博羅特率屬來歸順治三年
詔授扎薩克多羅額爾徳尼貝勒後晉封郡王八年竒塔
　　　特扎幹杜稜土謝圖子噶爾瑪色旺擕衆至十年
詔授扎薩克多羅郡王以博羅特掌左翼噶爾瑪色旺掌
　　　右翼康熙二十七年
詔發拜察儲粟賑其部貧户復
命給銀三十四年以噶爾丹侵喀爾喀
詔两翼扎薩克選兵駐界偵禦之三十五年
上親征噶爾丹牧馬郭和蘇台
諭偕蘇尼特阿巴噶阿巴哈納爾部長董牧務凱旋兩翼
　　　扎薩克率台吉等歡迎道左
諭奬飼秣得宜并
優賚監牧及修道鑿井諸弁兵五十四年所部歉收以唐
　　　三營儲粟賑之並
遣官往教之漁雍正九年大軍𠞰噶爾丹䇿凌
詔選兵分駐克嚕倫河十年移駐達哩剛愛十三年撤還
　　　所部二旗左翼駐特古哩克呼都克瑚欽右翼駐
　　　烏黙赫塞哩𨽻錫林郭勒盟爵二扎薩克多羅額
　　　爾徳尼郡王一扎薩克多羅郡王一
　　　扎薩克多羅額爾徳尼郡王博羅特列傳
　　　博羅特浩齊特部人姓博爾濟吉特元太祖二十
　　　一世孫號額爾徳尼諾木齊弟托伊囉號墨爾根
　　　岱青初以避察哈爾依喀爾喀車臣汗碩壘崇徳
　　　二年自喀爾喀來歸三年二月偕托伊囉及塔布
　　　囊阿納特達雅固實徹克托爾等從征喀爾喀扎
　　　薩克圖汗
賚甲胄弓矢銀幣五年復偕托伊囉等來朝
賚甲胄弓矢六年四月遣使獻馬十一月復獻七年來朝
　　　以朝鮮貢物
賜之順治三年封扎薩克多羅貝勒留額爾徳尼號七年
　　　晉多羅郡王
詔世襲罔替十一年卒子阿賴充襲
　　　一次襲阿賴充博羅特長子順治十一年襲扎薩
　　　克多羅額爾徳尼郡王康熙二十五年卒子達爾
　　　瑪吉哩第襲
　　　二次襲達爾瑪吉哩第阿賴充長子康熙二十五
　　　年襲扎薩克多羅額爾徳尼郡王二十七年督兵
　　　五百赴察罕鄂博偵禦噶爾丹四十九年卒子阿
　　　嘠尼什達襲
　　　三次襲阿嘠尼什達達爾瑪吉哩第長子康熙四
　　　十九年襲扎薩克多羅額爾徳尼郡王雍正九年
　　卒子車稜喇布坦襲
　　四次襲車稜喇布坦阿嘠尼什達長子雍正九年
　　襲扎薩克多羅額爾徳尼郡王乾隆二年卒子車
　　布登巴爾珠爾襲
　　五次襲車布登巴爾珠爾車稜喇布坦次子乾隆
　　二年襲扎薩克多羅額爾徳尼郡王二十年大軍
　　𠞰達瓦齊車布登巴爾珠爾獻馬助得紀録三十
　　一年以病罷子齊蘇嚨多爾濟襲
　　六次襲齊蘇嚨多爾濟車布登巴爾珠爾長子乾
　　隆三十一年襲扎薩克多羅額爾徳尼郡王
　　扎薩克多羅郡王噶爾瑪色旺列𫝊
　　噶爾瑪色旺浩齊特部人姓博爾濟吉特額爾徳
　　尼郡王博羅特從弟父竒塔特扎幹杜稜土謝圖
　　早卒子二長即噶爾瑪色旺次班第墨爾根楚琥
　　爾其母圖奎以避察哈爾率二子依喀爾喀車臣
　　汗碩壘久之遂為所屬順治八年噶爾瑪色旺及
　　　弟班第墨爾根楚琥爾率千三百餘人棄喀爾喀
　　　來歸十年封扎薩克多羅郡王
詔世襲罔替康熙三年卒子阿喇布坦襲
　　　一次襲阿喇布坦噶爾瑪色旺長子康熙三年襲
　　　扎薩克多羅郡王十一年卒子車布登襲
　　　二次襲車布登阿拉布坦長子康熙十一年襲扎
　　　薩克多羅郡王二十四年所屬歉收請賑
遣大臣察被災户口三千餘以拜察儲粟賑之二十六年
　　　卒子三長巴扎爾次雅木丕勒相繼襲次阿穆噶
　　　什達授台吉
　　　三次襲巴扎爾車布登長子康熙二十六年襲扎
　　　薩克多羅郡王二十九年卒無嗣弟雅木丕勒襲
　　　四次襲雅木丕勒車布登次子康熙三十年襲扎
　　　薩克多羅郡王雍正十年卒子巴特瑪車稜襲
　　　五次襲巴特瑪車稜雅木丕勒長子雍正十年襲
　　　扎薩克多羅郡王乾隆三年卒無嗣從弟丹津襲
　　六次襲丹津巴特瑪車稜從弟台吉阿穆噶什達
　　子乾隆三年襲扎薩克多羅郡王二十一年卒子
　　達什喇布坦襲
　　七次襲達什喇布坦丹津次子乾隆二十一年襲
　　扎薩克多羅郡王四十二年卒子敏珠爾多爾濟
　　襲
　　八次襲敏珠爾多爾濟達什喇布坦長子初授一
　　等台吉乾隆四十二年襲扎薩克多羅郡王
　
　
　
　
　
　
　
欽定外藩䝉古回部王公表傳卷之三十五
欽定四庫全書
欽定外藩䝉古回部王公表傳卷之三十六
　𫝊第二十
　　蘇尼特部總𫝊
　　蘇尼特部在張家口外至
　京師九百六十里東西距四百六里南北距五百八
　　十里東界阿巴噶西界四子部落南界察哈爾正
　　藍旗牧厰北界瀚海元太祖十六世孫圖嚕博羅
　　特再𫝊至庫克齊圖墨爾根台吉號其部曰蘇尼
　　特兄庫登汗弟翁衮都喇爾台吉裔詳浩齊特烏
　　珠穆沁二部𫝊庫克齊圖墨爾根台吉子四長布
　　延琿台吉子綽爾衮居蘇尼特西路次貝瑪墨爾
　　根伊勒都齊次布延泰車臣貝哩卓哩克圖裔不
　　著次布爾海楚琥爾子塔巴海達爾漢和碩齊居
　　蘇尼特東路初皆服屬於察哈爾以林丹汗不道
　　徙牧瀚海北依喀爾喀天聰九年綽爾衮子素塞
　　　偕喀爾喀車臣汗碩壘遣使貢方物崇徳二年塔
　　　巴海達爾漢和碩齊子騰機思騰機特莽古岱哈
　　　爾呼喇偕台吉偉徴等各遣使來朝
賜朝鮮貢物三年台吉務善伊勒登多爾濟喀喇巴圖魯
　　　色稜達爾瑪等從征喀爾喀扎薩克圖汗偵遁乃
　　　還四年春台吉超察海噶布楚瑭古特卓特巴什
　　　達喇莽古思鄂爾齋巴圖賴額思赫爾僧格等來
　　　朝
賚冠服甲胄弓矢冬騰機思素塞各率屬自喀爾喀來歸
　　　入
覲獻駝馬五年正月
賜素塞騰機思騰機特莽古岱哈爾呼喇及台吉佈達什
　　　希布阿玉什噶爾瑪色稜額爾克辰寳茂海伊勒
　　　畢什等甲胄銀幣十月台吉烏班岱棟果爾鄂爾
　　　齋博希沙津等來貢馬
賚冠服鞍轡六年授騰機思扎薩克多羅郡王七年授素
　　　塞扎薩克多羅杜稜郡王以騰機思掌左翼素塞
　　　掌右翼順治三年騰機思以車臣汗碩壘誘叛率
　　　弟騰機特及台吉烏班岱多爾濟斯喀等逃喀爾
　　　喀
上遣師偕外藩軍由克嚕倫追剿至諤特克山及圖拉河
　　　騰機思騰機特遁獲其孥烏班岱多爾濟斯喀為
　　　四子部落軍陣斬師旋以烏班岱從子託濟弗從
　　　叛且隨𠞰
賜所俘五年騰機思及騰機特悔罪乞降
詔宥死仍襲爵如初康熙十年所部歉收
詔發宣化府及歸化城儲粟賑之復酌給馬牛羊二十年
遣官察給兩翼災户銀米二十七年噶爾丹侵喀爾喀
詔選兵二千防汛二十九年噶爾丹襲喀爾喀昆都倫博
　　　碩克圖衮布
詔所部王以下願効力者赴軍聽用尋噶爾丹入烏珠穆
　　　沁界
諭還駐本旗要汛三十五年
上親征噶爾丹
詔選兵赴烏爾輝聽調以牧馬郭和蘇台
諭偕浩齊特阿巴噶阿巴哈納爾部長董牧務凱旋
諭奬飼牧得宜並
優賚監牧及修道鑿井諸弁兵以右翼扎薩克屬旺舒克
　　　左翼扎薩克屬博羅扎布嚮導功
賜號達爾漢復
詔郡王薩穆扎之第三子多爾濟思哈布貝勒博木布之
　　　長子素岱㑹師圖拉緝噶爾丹尋分右翼兵赴珠
　　　勒輝克爾阿濟爾罕左翼兵赴伊察扎罕以不見
　　　賊踪撤還五十四年
詔發張家口儲粟並帑十萬自台吉下六萬四千九百餘
　　　丁徧贍之雍正元年右翼二等台吉進達克以追
　　　捕叛賊遇害晉贈一等台吉
命視公爵致祭子三長噶爾瑪遜多布封輔國公次噶爾瑪
　　　策布騰次恭格垂穆丕勒以隨捕賊功各晉台台
　　　秩有差噶爾瑪遜多布爵後停襲二年所部災
賜銀賑之九年調兵屯克嚕倫界防禦噶爾丹䇿凌十年
　　　有奏商都達布遜諾爾牧厰應移蘇尼特汛者
上飭止之令各居其牧十二年所部兵駐防達哩剛愛十
　　　三年撤還乾隆十二年以災告饑
　遣官往賑所部二旗左翼駐和林圖察伯台岡右翼駐薩
　　　敏西勒山𨽻錫林郭勒盟爵四扎薩克多羅郡王
　　　一附多羅貝勒一扎薩克多羅杜稜郡王一附輔
　　　國公一由貝勒降襲
　　　原封扎薩克多羅郡王騰機思列𫝊
　　　騰機思蘇尼特部人姓博爾濟吉特元太祖二十
　　　世孫初號墨爾根台吉崇徳二年表貢駝馬
賜其使阿巴圖布幣三年五月復遣阿巴圖來朝十二月
　　　遣塔布囊巴克察爾鄂齊爾等貢駝馬
賚銀幣四年率子弟及部衆來歸
賜宴五年正月以阿巴圖往來勤力
賜號達爾漢九月騰機思尚郡主授和碩額駙六年正月
　　　來朝十月封扎薩克多羅郡王留墨爾根號
詔世襲罔替弟騰機特封多羅貝勒莽古岱哈爾呼喇授
　　　二等台吉騰機思長子額琳辰騰機特長子博木
　　　布授三等台吉諸子各授四等台吉順治元年率
　　　台吉阿喇海來朝
賜宴及雕鞍弓矢皮幣先是騰機思依喀爾喀車臣汗碩
　　　壘後來歸受封碩壘忌之誘仍附已三年騰機思
　　　偕騰機特及台吉烏班岱叛將奔附碩壘牧豫親
　　　王多鐸奉
命徴外藩兵㑹𠞰至盈阿爾察克山偵賊屯衮噶嚕即分
　　　兵扼險騰機思遁擊之諤特克山迎郡主還大軍
　　　由圖拉追剿至布爾哈圖斬台吉茂海及騰機特
　　　子多爾濟巴圖舍津騰機思孫噶爾瑪特穆徳博
　　　音圖等碩壘遣子本巴約土謝圖汗衮布兵來援
　　　我軍迎擊於扎濟布拉克大敗之騰機思走色楞
　　　額河四年車臣汗碩壘土謝圖汗衮布各遣使謝
　　　罪
諭擒獻騰機思五年騰機思以我使達徳鄂爾濟圖等宣
諭招撫仍偕騰機特悔罪降比至騰機思病死
詔宥前罪騰機特襲封扎薩克多羅郡王除墨爾根號
　　　一次襲騰機特騰機思弟崇徳六年封多羅貝勒
　　　順治三年從騰機思叛奔喀爾喀五年來降仍
賜宴賚尋
命襲扎薩克多羅郡王康熙二年卒騰機思子薩穆扎襲
　　　二次襲薩穆扎騰機思第四子初由三等台吉封
　　　多羅貝勒互見彼𫝊康熙三年襲扎薩克多羅郡
　　　王二十七年
詔選左右翼兵二千偵禦噶爾丹三十五年
上親征噶爾丹薩穆扎率二等台吉扎布垂扎卜素岱納
　　　穆扎布畢哩克等迎
覲行幄請從征
諭曰自噶爾丹侵喀爾喀爾旗供應信使驛馬食物顯著
　勞績台吉扎布等令隨大軍行王年邁可勿往三十七
　　　年卒子垂濟㳟蘇嚨襲
　　　三次襲垂濟㳟蘇嚨薩穆扎第五子康熙三十七
　　　年襲扎薩克多羅郡王三十八年以𨽻鑲黄旗察
　　　哈爾之巴爾呼衆叛逃率兵追斬之
賚衣幣五十五年大軍𠞰䇿妄阿喇布坦垂濟㳟蘇嚨督
　　　錫林郭勒兵赴額爾徳尼昭駐防五十九年越額
　　　爾齊斯河由布拉罕布魯爾至博克薩里界擊凖
　　　噶爾賊
賚銀幣六十一年駐察罕廋爾雍正二年撤還九年
詔内扎薩克四十九旗簡兵五千聴西北兩路軍檄調以
　　　垂濟㳟蘇嚨督之尋卒於軍子旺辰襲
　　　四次襲旺辰垂濟㳟蘇嚨第三子雍正十年襲扎
　　　薩克多羅郡王乾隆八年
命乾清門行走十六年授副盟長二十年大軍𠞰達瓦
　　齊旺辰獻馬助得紀録二十四年復獻駝
賚幣二十八年卒子車稜衮布襲
　　五次襲車稜衮布旺辰長子初授一等台吉乾隆
　　二十八年襲扎薩克多羅郡王
命乾清門行走
賜三眼孔雀翎三十一年授副盟長三十二年卒子阿
　　爾達什第襲
　　六次襲阿爾達什第車稜衮布長子乾隆三十二
　　年襲扎薩克多羅郡王四十六年卒無嗣
命其叔父額勒克津襲
　　七次襲額勒克津阿爾達什第叔父乾隆四十七
　　年襲扎薩克多羅郡王
　　(附/)多羅貝勒薩穆扎列𫝊
　　薩穆扎原封郡王騰機思子崇徳六年授三等台
　　吉順治三年從父叛奔喀爾喀五年來降六年尚
　　　郡主授和碩額駙尋封多羅貝勒
詔世襲罔替康熙三年其叔父扎薩克郡王騰機特卒薩
　　　穆扎晉襲爵互見扎薩克𫝊
　　　一次襲博木布郡王騰機特長子康熙三年襲多
　　　羅貝勒二十七年
詔隨薩穆扎偵禦噶爾丹三十九年卒子素岱襲
　　　二次襲素岱博木布長子初授二等台吉康熙三
　　　十五年
上親征噶爾丹素岱迎
覲行幄請從征
命赴圖拉河偵賊尋
諭留駐汛界三十九年襲多羅貝勒四十六年卒子台吉
　　　茂戴先卒孫西哩襲
　　　三次襲西哩素岱孫康熙四十六年襲多羅貝勒
　　　乾隆六年卒子齊旺多爾濟襲
　　　四次襲齊旺多爾濟西哩長子乾隆六年襲多羅
　　　貝勒九年卒子甘珠爾襲
　　　五次襲甘珠爾齊旺多爾濟長子乾隆九年襲多
　　　羅貝勒三十三年卒子㳟桑扎勒襲
　　　六次襲㳟桑扎勒甘珠爾長子乾隆三十三年襲
　　　多羅貝勒
　　　扎薩克多羅杜稜郡王素塞列𫝊
　　　素塞蘇尼特部人姓博爾濟吉特郡王騰機特族
　　　兄初號巴圖爾濟農天聰九年表貢駝馬崇徳三
　　　年復遣使巴綏貢四年來歸
賜宴六年以部校瑪達海都穆固爾鄂爾齋等擒明哨卒
　　　於張家口匿不報議瑪達海等罪如律
詔宥之七年率台吉博希沙津等來朝
賜朝服雕鞍及幣封扎薩克多羅杜稜郡王
詔世襲罔替八年獻駝馬順治三年卒子二長噶爾瑪封
　　　多羅貝勒自有𫝊次沙希岱襲郡王
　　　一次襲沙希岱素塞次子順治四年襲扎薩克多
　　　羅杜稜郡王來朝
賜宴及甲胄鞍轡會
駕由張家口獵塞外
駐蹕海流圖河口沙希岱獻馬
賚冠服甲胄弓矢十六年以貧乏
賜馬百牛五十羊千康熙九年卒子二長㳟格次阿玉什
　　　相繼襲
　　　二次襲㳟格沙希岱長子康熙九年襲扎薩克多
　　　羅杜稜郡王十二年卒子勞彰襲
　　　三次襲勞彰㳟格長子康熙十二年襲扎薩克多
　　　羅杜稜郡王十四年卒無嗣
命其叔父阿玉什襲
　　　四次襲阿玉什沙希岱次子康熙十四年襲扎薩
　　　克多羅杜稜郡王二十年蘇尼特兩翼告饑
遣官察給銀米以右翼被災重
命移牧察哈爾且給牲畜是冬阿玉什來朝
上諭曰爾為部長所屬人等自當矜恤撫養豈可獨圖暇
　逸且爾與喀爾喀互相侵盗理宜各加嚴禁擇視善地
　飼牧牲畜令得遂生朕所以再三教誨者無非欲各部
　人民安生樂業耳爾其識之二十二年請歸移牧衆仍
命察給銀米三十二年卒子達哩扎布襲
　　　五次襲達哩扎布阿玉什長子康熙三十二年襲
　　　扎薩克多羅杜稜郡王雍正七年卒子四長旺青
　　　齊蘇嚨襲郡王次朋素克額琳沁授台吉次車稜
　　　多爾濟亦襲郡王次諾爾布授台吉
　　　六次襲旺青齊蘇嚨達哩扎布長子雍正七年襲
　　　扎薩克多羅杜稜郡王十二年駐防達哩剛愛十
　　　三年撤還乾隆六年卒子二長丹津車稜次朗衮
　　　車稜相繼襲
　　　七次襲丹津車稜旺青齊蘇嚨長子乾隆六年襲
　　　扎薩克多羅杜稜郡王九年卒弟朗衮車稜襲
　　　八次襲朗衮車稜旺青齊蘇嚨次子乾隆九年襲
　　　扎薩克多羅杜稜郡王十六年卒無嗣
　命其叔父車稜多爾濟襲
　　　九次襲車稜多爾濟達哩扎布第三子乾隆十六
　　　年襲扎薩克多羅杜稜郡王三十四年以誣訐妻
　　　削爵子車稜衮布襲
　　　十次襲車稜衮布車稜多爾濟長子乾隆三十四
　　　年襲扎薩克多羅杜稜郡王
　　　(附/)多羅貝勒噶爾瑪列𫝊(今襲輔/國公)
　　　噶爾瑪杜稜郡王素塞長子祟徳五年貢駝馬貂
　　　皮
賜冠服甲胄及幣順治三年騰機思叛奔喀爾喀噶爾瑪
　　　馳疏
聞
諭奬之六年以不附叛功封多羅貝勒康熙二年卒子丹
　　　津襲
　　　一次襲丹津噶爾瑪長子康熙二年襲多羅貝勒
　　十一年卒子沙哩襲
　　二次襲沙哩丹津長子康熙十一年襲多羅貝勒
　　四十三年卒子阿弼達降襲輔國公
　　三次襲阿弼達沙哩長子康熙四十三年襲輔國
　　公四十八年卒子洛壘襲
　　四次襲洛壘阿弼達長子康熙四十八年襲輔國
　　公乾隆三十年卒子扎什喇布坦襲
　　五次襲扎什喇布坦洛壘長子乾隆三十年襲輔
　　國公四十年以病罷子羅卜藏車稜襲
　　六次襲羅卜藏車稜扎什喇布坦次子乾隆四十
　　年襲輔國公四十九年
詔世襲罔替
　
　
　
欽定外藩䝉古回部王公表傳卷之三十六
欽定四庫全書
欽定外藩䝉古回部王公表傳卷之三十七
　𫝊第二十一
　　阿巴噶部總𫝊
　　阿巴噶部在張家口外至
　京師千里東西距二百里南北距二百一十里東界
　　阿巴哈納爾西界蘇尼特南界正藍旗察哈爾牧
　　厰北界瀚海元太祖弟五人布格博勒格圖其季
　　也勇力絶人從平諸部有功太祖嘗曰布格博勒
　　格圖之勇哈布圖哈薩爾之射此朕所以取天下
　　也詳見元史布格博勒格圖十七𫝊至巴雅思瑚
　　布爾古特子二長塔爾尼庫同號所部曰阿巴噶
　　次諾密特黙克圖詳阿巴哈納爾部總𫝊塔爾尼
　　庫同子二長素僧克偉徴子額爾徳尼圖捫號扎
　　薩克圖諾顔次揚古岱卓哩克圖子多爾濟號額
　　齊格諾顔初稱阿嚕䝉古服屬於察哈爾以林丹
　　　汗不道徙牧瀚海北克嚕倫河界依喀爾喀車臣
　　　汗碩壘天聰二年偕喀喇沁土黙特鄂爾多斯諸
　　　部長擊察哈爾衆四萬于土黙特之趙城復約喀
　　　爾喀偕喀喇沁乞師問察哈爾罪六年台吉竒塔
　　　特楚琥爾擕衆五百内附九年大軍收服察喀爾
　　　額爾徳尼圖捫孫都思噶爾等附車臣汗碩壘
　　　表貢方物崇徳四年額齊格諾顔多爾濟自喀爾
　　　喀來歸時有同名多爾濟者號達爾漢諾顔率衆
　　　偕至六年
詔授額齊格諾顔多爾濟為扎薩克多羅卓哩克圖郡王
　　　順治八年都思噶爾自喀爾喀來歸
詔授扎薩克多羅郡王以多爾濟掌左翼都思噶爾掌右
　　　翼
遣官定牧地康熙六年阿巴哈納爾部乞降以阿巴噶牧
　　　地
賜之
遣官視浩齊特蘇尼特界外水草豐美地指給阿巴噶移
　　　牧二十九年噶爾丹侵喀爾喀
詔所部王以下願効力者赴軍聼用復
諭偕阿巴哈納爾供軍糈兼防新降喀爾喀掠諸内扎薩
　　　克牧産三十一年以台吉班第額爾徳尼岱青根
　　　敦巴雅爾納木塔爾扎木素齊旺達什等導烏梁
　　　海衆内附均授二等台吉三十五年
上親征噶爾丹牧馬郭和蘇台
諭偕浩齊特蘇尼特阿巴哈納爾諸部長董牧務凱旋
諭奨飼牧得宜並
優賚監牧及修道鑿井諸弁兵復以所部達濟桑阿嚮導
　　　功
賜號達爾漢三十六年王貝子台吉等朝正請偹馬從軍
慰令各歸所部時有二等台吉圖巴扎布色臣楚琥爾者
　　　年八十八
諭嘉其奮志報効
優賚之五十四年以災歉收
詔發唐三營儲粟賑之復
賜無産台吉牲牧雍正二年
遣官齎銀賑所部貧户九年大軍𠞰噶爾丹䇿凌檄兵駐
　　　達哩剛愛十三年撤還所部二旗左翼駐科布爾
　　　塞哩右翼駐巴顔額倫𨽻錫林郭勒盟爵四扎薩
　　　克多羅卓哩克圖郡王一扎薩克多羅郡王一附
　　　固山達爾漢貝子一輔國達爾漢公一由貝子降
　　　襲
　　　扎薩克多羅卓哩克圖郡王多爾濟列𫝊
　　　多爾濟阿巴噶部人姓博爾濟吉特元太祖弟布
　　　格博勒格圖二十世孫號額齊格諾顔崇徳三年
　　　遣台吉綽爾濟貢馬及貂皮四年偕同部達爾漢
　　　諾顔多爾濟至烏珠穆沁界乞歸誠
詔諸王大臣迎宴演武場入
覲獻駝馬
宴賚之五年春來朝
賚甲胄弓矢秋遣属噶爾瑪色臣楚琥爾等貢馬六年封
　　　扎薩克多羅卓哩克圖郡王
詔世襲罔替是年冬遣固穆及巴特瑪邁濟吉等獻駝馬
　　　牛羊順治二年卒子塞爾珍襲
　　　一次襲塞爾珍多爾濟長子順治二年襲扎薩克
　　　多羅卓哩克圖郡王三年以其屬赫爾哲伊從𠞰
　　　蘇尼特叛人騰機思至喀爾喀嚮導功
賜號達爾漢康熙八年卒子徳木伯勒襲
　　　二次襲徳木伯勒塞爾珍長子康熙八年襲扎薩
　　　克多羅卓哩克圖郡王十六年卒子二長楚英次
　　　弼英相繼襲
　　　三次襲楚英徳木伯勒長子康熙十七年襲扎薩
　　　克多羅卓哩克圖郡王三十年卒子二長色稜次
　　　達瑪璘扎布相繼襲
　　　四次襲色稜楚英長子康熙三十年襲扎薩克多
　　　羅卓哩克圖郡王三十四年卒弟達瑪璘扎布襲
　　　五次襲達瑪璘扎布楚英次子康熙三十四年襲
　　　扎薩克多羅卓哩克圖郡王三十九年以不稱職
　　　削爵
命其叔父弼英襲
　　　六次襲弼英徳木伯勒次子初授二等台吉康熙
　　　三十九年襲扎薩克多羅卓哩克圖郡王五十四
　　　年卒子扎木巴勒扎布襲
　　　七次襲扎木巴勒扎布弼英第三子康熙五十四
　　　年襲扎薩克多羅卓哩克圖郡王雍正十一年奉
命駐達哩剛愛防禦噶爾丹䇿凌
賚冠服貂皮乾隆十三年授副盟長十六年卒子車稜旺
　　　布襲
　　　八次襲車稜旺布扎木巴勒扎布次子乾隆十六
　　　年襲扎薩克多羅卓哩克圖郡王二十年大軍𠞰
　　　達瓦齊車稜旺布獻馬助二十四年解錫林郭勒
　　　所購駝馬納横城軍營得紀録四十一年卒子喇
　　　特納什第襲
　　　九次襲喇特納什第車稜旺布長子乾隆四十一
　　　年襲扎薩克多羅卓哩克圖郡王
　　　扎薩克多羅郡王都思噶爾列𫝊
　　　都思噶爾阿巴噶部人姓博爾濟吉特卓哩克圖
　　　郡王多爾濟從孫祖額爾徳尼圖捫子四長布達
　　　什哩號車臣扎薩克圖子即都思噶爾次達裕次
　　　桑噶爾寨皆嗣絶次多爾濟號達爾漢諾顔别有
　　　𫝊都思噶爾初號巴圖爾濟農以避察哈爾依喀
　　　爾喀天聰三年因察哈爾來歸之台吉昂坤杜稜
　　　獻馬乞好九年表貢駝馬貂皮崇徳二年遣屬阿
　　　玉什朝順治八年來歸封扎薩克多羅郡王
詔世襲罔替十年卒子沙克沙僧格襲
　　　一次襲沙克沙僧格都思噶爾長子順治十一年
　　　襲扎薩克多羅郡王十六年以牧産不給
賚馬牛羊康熙二十四年
詔發宣府儲粟賑所屬貧户是年沙克沙僧格卒子二長
　　　烏爾彰噶喇布襲郡王次徳木楚克封固山達爾
　　　漢貝子自有𫝊
　　　二次襲烏爾彰噶喇布沙克沙僧格長子康熙二
　　　十六年襲扎薩克多羅郡王五十三年卒子巴特
　　　瑪衮楚克襲
　　　三次襲巴特瑪衮楚克烏爾彰噶喇布長子康熙
　　　五十三年襲扎薩克多羅郡王六十一年卒子索
　　　諾木喇布坦襲
　　　四次襲索諾木喇布坦巴特瑪衮楚克長子雍正
　　　元年襲扎薩克多羅郡王九年大軍𠞰噶爾丹策
　　　凌索諾木喇布坦遣台吉旺布等解錫林郭勒所
　　　購駝納察罕廋爾軍營十年授副盟長十二年晉
　　　盟長乾隆十九年議𠞰達瓦齊奉
　命督内扎薩克䝉古所購駝馬解赴翁吉軍營復自獻
　　馬助得紀録二十年
賜親王品級二十二年率台吉諾爾津扎布阿喇布坦
　　等𠞰掠達哩剛愛多倫諾爾及喀爾喀諸部賊
諭奬之叙功加二級是年
命御前行走二十三年遣員購錫林郭勒健駝四千納
　　巴里坤軍營復自獻馬助三十年卒子鼐布坦常
　　忠襲郡王親王品級停襲
　　五次襲鼐布坦常忠索諾木喇布坦長子乾隆三
　　十一年襲扎薩克多羅郡王四十八年卒子衮布
　　扎布襲
　　六次襲衮布扎布鼐布坦常忠長子乾隆四十九
　　年襲扎薩克多羅郡王
　　(附/)固山達爾漢貝子多爾濟列𫝊
　　多爾濟郡王都思噶爾叔父號達爾漢諾顔崇徳
　　四年偕額齊格諾顔多爾濟來歸五年遣使圖卓
　　爾弼等貢馬七年來朝
賜朝服雕鞍并朝鮮貢物順治三年封固山達爾漢貝子
詔世襲罔替十一年卒子綽博和襲
　　　一次襲綽博和多爾濟長子順治十一年襲固山
　　　達爾漢貝子康熙二年來朝十五年卒子車稜棟
　　　囉布襲
　　　二次襲車稜棟囉布綽博和長子康熙十五年襲
　　　固山達爾漢貝子雍正四年卒子台吉額琳沁先
　　　卒孫齊旺襲
　　　三次襲齊旺車稜棟囉布孫雍正五年襲固山達
　　　爾漢貝子十年解錫林郭勒所購駝馬納科布多
　　　軍營乾隆十九年獻馬助軍得紀録二十一年卒
　　　子台吉巴勒先卒孫朋素克襲
　　　四次襲朋素克齊旺孫乾隆二十一年襲固山達
　　　爾漢貝子
　　　(附/)固山達爾漢貝子徳木楚克列𫝊(今襲輔國/達爾漢公)
　　　徳木楚克郡王沙克沙僧格次子初授二等台吉
　　　康熙二十九年從大軍擊噶爾丹至烏蘭布通獲
　　　其牧羣三十五年
上親征噶爾丹徳木楚克躬領嚮導衆視牧地凱旋迎
覲賀㨗三十六年奉
命赴察罕陀羅海宣
諭青海部長由鎮海堡入
覲叙功晉一等台吉五十四年封輔國達爾漢公六十一
　　　年
諭嘉其効力乆且誠謹晉鎮國公雍正二年晉固山貝子
　　　仍達爾漢號三年卒子鄂爾齋圖降襲輔國達爾
　　　漢公
　　　一次襲鄂爾齋圖徳木楚克次子雍正四年襲輔
　　　國達爾漢公乾隆十五年卒子旺沁扎布襲
　　　二次襲旺沁扎布鄂爾齋圖長子乾隆十六年襲
　　　輔國達爾漢公三十二年卒子齊巴克扎布襲
　　　三次襲齊巴克扎布旺沁扎布長子乾隆三十二
　　年襲輔國達爾漢公四十九年
詔世襲罔替
　
　
　
　
　
　
　
　
　
　
　
　
　
欽定外藩䝉古回部王公表傳卷之三十七
欽定四庫全書
欽定外藩蒙古回部王公表傳卷之三十八
　𫝊第二十二
　　阿巴哈納爾部總𫝊
　　阿巴哈納爾部在張家口外至
　京師千五十里東西距百八十里南北距四百三十
　　六里東界浩齊特西界阿巴噶南界察哈爾正藍
　　旗牧厰北界瀚海元太祖弟布格博勒格圖十八
　　𫝊至諾密特黙克圖號所部曰阿巴哈納爾兄塔
　　爾尼庫同詳阿巴噶部總𫝊諾密特黙克圖再𫝊
　　至多爾濟伊勒登子二長色稜墨爾根次棟伊思
　　喇布初稱阿嚕䝉古依喀爾喀車臣汗碩壘駐牧
　　克嚕倫河界其地在瀚海北崇徳七年有和碩泰
　　者台吉達喇務巴三察屬也携孥内附嗣托克託
　　伊達嚕噶達賴等至皆優養之康熙元年台吉阿
　　喇納噶爾瑪宰桑固英等越瀚海南牧綽諾陀羅
　　　海近内汛三年色稜墨爾根復如之守臣以
聞
上知為喀爾喀所脅宥罪遣歸因
諭喀爾喀以噶爾拜瀚海為牧界繼此有越者留勿遣四
　　　年喀爾喀復違
諭令阿巴哈納爾諸台吉牧瀚海南棟伊思喇布弗之從
　　　尋偕台吉阿喇納噶爾瑪等率衆來歸
詔授扎薩克固山貝子阿喇納噶爾瑪以各擕丁七百餘
　　　均授一等台吉五年色稜墨爾根亦來歸六年
詔授扎薩克多羅貝勒
遣官指示阿巴噶部移牧他所以舊牧地給阿巴哈納爾
　　　色稜墨爾根掌左翼棟伊思喇布掌右翼二十七
　　　年噶爾丹侵喀爾喀哲卜尊丹巴呼圖克圖奔赴
　　　内汛所部班第岱青車稜岱青奉
詔督兵二百往䕶復選兵千三百由瀚海偵噶爾丹先是
　　　色稜墨爾根棟伊思喇布來歸阿巴哈納爾諸台
　　　吉有留居喀爾喀者至是隨哲卜尊丹巴呼圖克
　　　圖額爾徳尼台吉納木扎勒等至曰根敦額爾克
　　　曰阿海烏巴什曰伊克岱青曰額爾克烏巴什挈
　　　屬户千餘
詔納之二十九年噶爾丹復侵喀爾喀至烏勒扎河所部
　　　選兵四千從大軍迎擊復
諭偕阿巴噶供軍糈兼防新降喀爾喀掠諸内扎薩克牧
　　　産三十五年
上親征噶爾丹牧馬郭和蘇台
諭偕浩齊特蘇尼特阿巴噶諸部長董牧務凱旋
諭奬飼牧得宜並
優賚修道鑿井諸弁兵復以所部索諾木伊嚕爾圖嚮導
　　　功
賜號達爾漢五十四年以災歉收
詔發唐三營儲粟賑之復
賜無産台吉牲牧雍正二年
遣官齎銀賑所部貧户九年大軍𠞰噶爾丹䇿凌檄兵駐
　　　達哩剛愛十三年撤還所部二旗右翼駐昌圖山
　　　左翼駐烏勒扈陀羅海𨽻錫林郭勒盟爵二扎薩
　　　克多羅貝勒一扎薩克固山貝子一
　　　扎薩克多羅貝勒色稜墨爾根列𫝊
　　　色稜墨爾根阿巴哈納爾部人姓博爾濟吉特元
　　　太祖弟布格博勒格圖二十一世孫康熙五年擕
　　　衆千三百餘至阿巴噶右翼牧地乞歸誠
詔允之六年議政王大臣等請授鎮國公爵
詔封扎薩克多羅貝勒世襲罔替其長子納木喀爾次子
　　　旺什轄布三子扎勒布四子阿弼達均授二等台
　　　吉納木喀爾長子卓特巴旺什轄布長子噶爾瑪
　　　均授四等台等十九年卒子納木喀爾襲
　　　一次襲納木喀爾色稜墨爾根長子康熙十九年
　　　襲扎薩克多羅貝勒二十三年卒長子卓特巴先
　　　卒次子布昭襲
　　　二次襲布昭納木喀爾次子康熙二十四年襲扎
　　　薩克多羅貝勒三十五年
上親征噶爾丹凱旋布昭迎
覲賀捷
宴賚之四十八年卒子齊當旺舒克襲
　　　三次襲齊當旺舒克布昭長子康熙四十八年襲
　　　扎薩克多羅貝勒四十九年卒子索諾木喇布坦
　　　襲
　　　四次襲索諾木喇布坦齊當旺舒克長子康熈四
　　　十九年襲扎薩克多羅貝勒五十九年卒無嗣從
　　　弟納木扎襲
　　　五次襲納木扎納木喀爾孫台吉卓特巴子康熙
　　　五十九年襲扎薩克多羅貝勒雍正十年解錫林
　　　郭勒所購駝馬萬餘納烏里雅蘇台軍營
奬賜裘幣十三年卒子達什敏珠爾襲
　　　六次襲達什敏珠爾納木扎長子雍正十三年襲
　　　扎薩克多羅貝勒乾隆三十五年卒子車登扎布
　　　襲
　　　七次襲車登扎布達什敏珠爾長子乾隆三十五
　　　年襲扎薩克多羅貝勒四十四年卒子瑪哈巴拉
　　　襲
　　　八次襲瑪哈巴拉車登扎布長子乾隆四十四年
　　　襲扎薩克多羅貝勒
　　　扎薩克固山貝子棟伊思喇布列𫝊
　　　棟伊思喇布阿巴哈納爾部人姓博爾濟吉特貝
　　　勒色稜墨爾根弟康熙四年擕衆二千餘至喀爾
　　　喀右翼牧地乞歸誠
詔允之議政王大臣等請授輔國公爵
詔封扎薩克固山貝子世襲罔替其長子衮楚克扎布次
　　　子博羅勒岱均授三等台吉二十年卒子衮楚克
　　　扎布襲
　　　一次襲衮楚克扎布棟伊思喇布長子康熙二十
　　　一年襲扎薩克固山貝子二十四年卒子額璘臣
　　　達什襲
　　　二次襲額璘臣達什衮楚克扎布長子康熙二十
　　　四年襲扎薩克固山貝子三十五年
上親征噶爾丹凱旋額璘臣達什迎
覲賀捷
宴賚之五十五年卒子班珠爾襲
　　　三次襲班珠爾額璘臣達什長子康熙五十六年
　　　襲扎薩克固山貝子雍正十一年以大軍𠞰噶爾
　　　丹䇿凌獻馬助得紀録乾隆十四年扈
　駕木蘭行圍
　命乾清門行走十九年議𠞰達瓦齊班珠爾獻馬千
　　　駝六十助軍
　賜貝勒品級二十九年卒子達克丹朋素克襲貝子
　　　貝勒品級停襲
　　　四次襲達克丹朋素克班珠爾第三子乾隆二十
　　九年襲扎薩克固山貝子
　
　
　
　
　
　
　
　
　
　
　
　
　
　
欽定外藩䝉古回部王公表傳卷之三十八
　欽定四庫全書
　欽定外藩䝉古回部王公表𫝊卷之三十九
　　𫝊第二十三
　　　四子部落總𫝊
　　　四子部落在張家口外至
　　京師九百六十里東西距二百三十五里南北距二
　　　百四十里東及北界蘇尼特西界歸化城土黙特
　　　南界察哈爾鑲紅旗牧厰元太祖弟哈布圖哈薩
　　　爾十五世孫諾延泰與其兄昆都倫岱青㳺牧呼
　　　倫貝爾均稱阿嚕䝉古昆都倫岱青裔詳阿嚕科
　　　爾沁部總𫝊諾延泰子四長僧格號墨爾根和碩
　　　齊次索諾木號逹爾漢台吉次鄂木布號布庫台吉
　　　次伊爾扎木號墨爾根台吉四子分牧而處後遂
　　　為其部稱天聰四年阿嚕諸部長内附伊爾扎木
　　　來獻駝馬貂皮
賜晏
命坐大貝勒代善右以優異之五年僧格從征明大凌河
　　　敗錦州援兵獻俘百餘
賜酒勞飲給陣獲甲仗六年僧格從征察哈爾七年索諾
　　　木鄂木布伊爾扎木相繼獻駝馬
賚甲胄雕鞍鞓帶及幣八年鄂木布伊爾扎木復獻駝馬
命諸貝勒以次宴之尋
遣大臣赴碩翁科爾定諸藩牧以都木逹都騰格里克鄂
　　　多爾台為其部牧界九年夏伊爾扎木隨大軍收
　　　察哈爾汗子額哲盡降其衆冬獻駝馬貂皮崇徳
　　　元年
宣諭朝鮮其部伊爾遜徳齎書從遇明皮島兵阻擊斬二
　　　人還得
優賚是年授鄂木布扎薩克俾統四子部落三年伊爾扎
　　　木從征明山東四年從征松山師旋以前遣兵不
　　　及額又弗朝正議奪所屬人户
詔從寛罰牲畜五年來朝
賚甲胄弓矢綵幣六年
上親征明圍松山其部將多爾拜隨大軍設伏髙橋及桑
　　　阿爾齋堡追杏山逃卒獲之順治元年從入山海
　　　闗擊流賊李自成六年四月追叙所屬昻安導鄂
　　　木布等來歸功予世職康熙十年所部歉收
詔以宣府及歸化城儲粟賑之十三年調兵協𠞰陜西叛
　　　賊王輔臣
諭嘉其聞命即赴十四年由寜夏進𠞰尋分防太原大同
　　　十五年調赴河南聽江西大軍檄𠞰逆藩呉三桂
　　　十七年以厄魯特額爾徳尼和碩齊等掠烏喇特
　　　牧
諭嚴防汛二十一年
詔發大同宣府儲粟賑所屬貧户復以察哈爾牧産贍之
　　　二十七年噶爾丹侵喀爾喀仍
諭防汛二十九年選兵赴圖拉河偵噶爾丹會噶爾丹由
　　　喀爾喀河追襲昆都倫博碩克圖衮布
詔移兵駐歸化城尋撤還三十四年
諭備兵聽西路軍調三十五年隨大將軍費揚古敗噶爾
　　　丹於昭莫多復簡兵百防喀爾喀親王善巴汛三
　　　十六年朔漠平
賜從征及坐塘監牧諸弁兵銀雍正九年從𠞰噶爾丹䇿
　　　凌乾隆十八年議𠞰逹瓦齊
　詔購駝馬送軍所部一旗駐烏蘭額爾濟坡與茂明安
　　　烏喇特喀爾喀右翼諸部統盟於烏蘭察布其爵
　　　為扎薩克多羅逹爾漢卓哩克圖郡王
　　　扎薩克多羅逹爾漢卓哩克圖郡王鄂木布列𫝊
　　　鄂木布四子部落人姓博爾濟吉特元太祖弟哈
　　　布圖哈薩爾十六世孫天聰七年來朝八年偕兄
　　　僧格索諾木弟伊爾扎木等會大軍於錫喇烏蘇
　　　從征明入得勝堡克堡四有敵兵三百自大同城
　　　潛出追擊之俘附明䝉古務巴什索諾木朗素等
　　　師旋以柰曼翁牛特部違令罪各罰駝馬
詔分給鄂木布崇徳元年獻駝馬貂皮
賜宴及甲胄雕鞍綵幣授扎薩克
賜號逹爾漢卓哩克圖二年遣使貢駝馬三年春從征喀
　　　爾喀扎薩克圖汗偵遁乃還冬隨貝勒岳託征明
　　　敗太監馮永盛軍四年以巴林部從征喀爾喀私
　　　遣馬先歸罪議罰户口
詔賜鄂木布十之六六年春遣使蒙庫色來朝
賚綵幣復以其屬博内從征索倫凱旋
賚甲胄弓矢裘服金幣冬獻駝馬七年來朝尋以大軍征
　　　明錦州松山㨗慶獻駝馬貂皮
賜幣布順治三年以蘇尼特部騰機思等叛逃率衆徃𠞰
　　　陣斬台吉烏班岱多爾濟思喀莾固思額爾宻克
　　　碩逹等擒叛屬百五十餘獲駝馬牛羊甚衆
命即賜之六年封多羅郡王
詔世襲罔替是年冬睿親王多爾衮征喀爾喀鄂木布以
　　　兵會什巴爾台其屬博内偵敵踪失實議罰牲畜
　　　以前屢効戎績宥之十年鄂木布卒子巴拜襲
　　　一次襲巴拜鄂木布長子順治十年襲扎薩克多
　　　羅逹爾漢卓哩克圖郡王康熙二年卒子沙克都
　　　爾襲
　　　二次襲沙克都爾巴拜長子康熙三年襲扎薩克
　　　多羅逹爾漢卓哩克圖郡王十四年駐牧宣府左
　　　翼四旗察哈爾為叛賊布爾尼所煽毁邊私遁沙
　　　克都爾馳奏
諭奬之
賜御服貂裘復以沙克都爾遣屬額布根畢哩克等擒喀
　　　爾喀右翼鎮國公扎穆素叛卒五
詔給所獲十六年卒子逹木巴琫素襲
　　　三次襲逹木巴琫素沙克都爾長子康熙十七年
　　　襲扎薩克多羅逹爾漢卓哩克圖郡王三十一年
　　　卒子三濟扎布襲
　　　四次襲三濟扎布逹木巴琫素長子康熙三十一
　　　年襲扎薩克多羅逹爾漢卓哩克圖郡王三十五
　　　年從西路大軍擊噶爾丹於昭莫多四十九年卒
　　　子阿喇布坦多爾濟襲
　　　五次襲阿喇布坦多爾濟三濟扎布長子康熙四
　　　十九年襲扎薩克多羅逹爾漢卓哩克圖郡王雍
　　　正九年
詔授副將軍率兵駐固爾班賽堪防噶爾丹䇿凌十年移
　　　駐伯格爾十二年移駐扎布堪十三年撤大軍還
詔阿喇布坦多爾濟以兵千留駐烏里雅蘇台乾隆元年
　　　自軍還二十四年大軍平回部以督購駝馬功
　奬給幣三十六年以病罷子三長車稜旺扎勒襲次敏
　　　珠爾旺舒克授台吉次拉什雅木丕勒亦襲郡王
　　　六次襲車稜旺扎勒阿喇布坦多爾濟長子乾隆
　　　三十六年襲扎薩克多羅逹爾漢卓哩克圖郡王
　　　尋卒無嗣弟拉什雅木丕勒襲
　　　七次襲拉什雅木丕勒阿喇布坦多爾濟第三子
　　乾隆三十六年襲扎薩克多羅逹爾漢卓哩克圖
　　郡王四十九年卒子朋楚克桑魯布襲
　　八次襲朋楚克桑魯布拉什雅木丕勒長子初授
　　一等台吉乾隆四十九年襲扎薩克多羅逹爾漢
　　卓哩克圖郡王
　
　
　
　
　
　
　
　
　
　
欽定外藩䝉古回部王公表傳卷之三十九
欽定四庫全書
欽定外藩䝉古回部王公表𫝊卷之四十
　𫝊第二十四
　　茂明安部總𫝊
　　茂明安部在張家口外至
　京師千二百四十里東西距百里南北距百九十里
　　東界喀爾喀右翼西界烏喇特南界歸化城土黙
　　特北界瀚海元太祖弟哈布圖哈薩爾十三世孫
　　鄂爾圖鼐布延圖子錫喇竒塔特號土謝圖汗有
　　子三長多爾濟次固穆巴圖魯次桑阿爾齋洪果
　　爾游牧呼倫貝爾均稱阿嚕蒙古多爾濟號布顔
　　圖汗子車根嗣為茂明安部長天聰七年偕固穆
　　巴圖魯暨台吉逹爾瑪岱衮烏巴什等携户千餘
　　來歸獻駝馬八年台吉揚固海杜稜烏巴海逹爾
　　漢巴圖魯瑚稜都喇勒巴特瑪額爾忻岱青阿布
　　泰繼至均
賜宴
賚甲胄雕鞍銀幣九年烏巴海逹爾漢巴圖魯都喇勒叛
　　　逃喀爾喀
遣兵由鄂諾河徃剿至阿古庫克特勒斬叛屬千餘追至
　　　喀木尼哈盡俘以還崇徳三年巴特瑪瑚稜等從
　　　征喀爾喀扎薩克圖汗偵遁乃還嗣征明山東及
　　　蘇尼特喀爾喀皆以兵從康熙三年授車根長子
　　　僧格扎薩克俾統其衆十三年調兵𠞰陜西叛鎮
　　　王輔臣十四年駐防大同十五年調赴河南聴江
　　　西大軍檄𠞰逆藩呉三桂十九年以厄魯特羅卜
　　　藏台吉等掠其部牧産
遣官諭厄魯特察歸所掠二十七年噶爾丹侵喀爾喀
諭嚴防汛二十九年噶爾丹襲喀爾喀昆都倫博碩克圖
　　　衮布踰烏勒扎河奉
詔選兵駐歸化城三十五年從西路大軍擊噶爾丹復簡
　　　兵百防喀爾喀親王善巴汛三十六年朔漠平
賜從征弁兵銀五十四年所部歉收以呼坦和朔儲粟賑
　　　之雍正九年從𠞰噶爾丹䇿凌分兵赴固爾班賽
　　　堪駐防十年移駐伯格爾十三年撤還所部一旗
　　　駐牧徹特塞哩𨽻烏蘭察布盟爵二扎薩克一等
　　　台吉一附多羅貝勒一
　　　扎薩克一等台吉僧格列𫝊
　　　僧格茂明安部人姓博爾濟吉特元太祖弟哈布
　　　圖哈薩爾十六世孫父車根天聰七年來歸八年
　　　從征明大同崇徳元年冬從征朝鮮三年從睿親
　　　王多爾衮入明邊下山東濟南還卒康熙三年
詔授僧格扎薩克一等台吉十一年卒子諾爾布襲
　　　一次襲諾爾布僧格長子康熙十一年襲扎薩克
　　　一等台吉三十五年從大將軍費揚古敗噶爾丹
　　　於昭莫多三十六年復請備糧從征凱旋得
優賚雍正元年卒子齊旺錫喇布襲
　　　二次襲齊旺錫喇布諾爾布第三子雍正元年襲
　　　扎薩克一等台吉乾隆十二年以其次子納旺索
　　　諾木與台吉托多爾海偽造符印罪削職長子根
　　　敦扎木素襲
　　　三次襲根敦扎木素齊旺錫喇布長子乾隆十二
　　　年襲扎薩克一等台吉二十七年卒子薩木坦扎
　　　木素襲
　　　四次襲薩木坦扎木素根敦扎木素長子乾隆二
　　　十七年襲扎薩克一等台吉四十九年
　詔世襲罔替
　　　(附/)多羅貝勒固穆巴圖魯列𫝊
　　　固穆巴圖魯扎薩克台吉僧格叔祖崇徳元年來
　　　朝三年從睿親王多爾衮入明邊破太監髙起潛
　　　軍至山東克濟南順治三年從豫親王多鐸𠞰蘇
　　　尼特部叛人騰機思至喀爾喀敗土謝圖汗車臣
　　　汗援兵五年叙功封輔國公七年晉多羅貝勒
詔世襲罔替康熙三年卒子圖巴襲
　　　一次襲圖巴固穆巴圖魯第三子康熙三年襲多
　　　羅貝勒三十二年卒子班第襲
　　　二次襲班第圖巴第三子康熙三十二年襲多羅
　　　貝勒三十五年從大將軍費揚古敗噶爾丹於昭
　　　莫多三十六年復請備糧從征凱旋得
優賚五十六年卒子羅卜藏錫喇布襲
　　　三次襲羅卜藏錫喇布班第次子康熙五十六年
　　　襲多羅貝勒乾隆八年卒子裕木充襲
　　　四次襲裕木充羅卜藏錫喇布長子乾隆八年襲
　　　多羅貝勒三十九年卒子衮楚克扎布襲
　　　五次襲衮楚克扎布裕木充長子乾隆三十九年
　　　襲多羅貝勒四十五年卒子珠克都爾扎布襲
　　　六次襲珠克都爾扎布衮楚克扎布長子乾隆四
　　　十五年襲多羅貝勒四十九年卒子丹丕爾襲
　　　七次襲丹丕爾珠克都爾扎布次子初授二等台
　　　吉乾隆四十九年襲多羅貝勒
　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之四十
欽定四庫全書
欽定外藩䝉古回部王公表𫝊卷之四十一
　𫝊第二十五
　　烏喇特部總𫝊
　　烏喇特部在歸化城西至
　京師千五百二十里東西距二百十五里南北距三
　　百里東界茂明安及歸化城土黙特西及南界鄂
　　爾多斯北界喀爾喀右翼元太祖弟哈布圖哈薩
　　爾十五世孫布爾海游牧呼倫貝爾號所部曰烏
　　喇特子五長賴噶次布揚武次阿爾薩瑚次布嚕
　　圖次巴爾賽後分烏喇特為三賴噶孫鄂木布巴
　　爾賽次子哈尼斯青台吉之孫色稜及第五子哈
　　尼泰氷圖台吉之子圖巴分領其衆統號阿嚕蒙
　　古天聰七年率屬來歸貢駝馬八年從大軍征明
　　由喀喇鄂博入得勝堡略大同克堡三臺一師旋
　　以奈曼翁牛特部違令罪各罰駝馬
詔分給所部嗣征朝鮮喀爾喀及明錦州松山薊州皆以
　　　兵從順治五年叙功時鄂木布色稜已卒以圖巴
　　　掌中旗鄂木布子諤班掌前旗色稜子巴克巴海
　　　掌後旗各授扎薩克封鎮國公輔國公爵有差康
　　　熙二十六年
上閲兵盧溝橋
命其部來朝人從觀二十七年噶爾丹侵喀爾喀
諭嚴防汛二十九年噶爾丹襲喀爾喀昆都倫博碩克圖
　　　衮布踰烏勒扎河奉
命選兵駐歸化城三十年以自厄魯特來歸之巴圖爾額
　　　爾克濟農和囉理叛逃
詔備兵五百偵𠞰三十一年和囉理降撤所備兵歸三十
　　　五年從西路大軍敗噶爾丹於昭莫多三十六年
　　　朔漠平
上由寜夏凱旋四等台吉南春迎
覲賀㨗稱
㫖晉授一等台吉並
優賚從征及坐塘監牧鑿井諸弁兵三十八年以其屬有
　　　貧為盗者
諭諸扎薩克教飬之五十四年所部歉收以呼坦和朔儲
　　　粟賑之雍正九年大軍𠞰噶爾丹䇿凌
諭選兵防游牧乾隆十九年議𠞰逹瓦齊
　詔購駝馬送軍所部三旗駐牧哈逹瑪爾𨽻烏蘭察布盟
　　　爵三扎薩克鎮國公二扎薩克輔國公一
　　　扎薩克鎮國公圖巴列𫝊
　　　圖巴烏喇特部人姓博爾濟吉特元太祖弟哈布
　　　圖哈薩爾十八世孫號額爾赫台吉父哈尼泰氷
　　　圖台吉子七長綽克圖布克次托和阿布爾扈次
　　　莾哈次莾阿爾岱次即圖巴次桑阿爾齋次音丹
　　　次班第天聰八年圖巴偕桑阿爾齋來朝獻駝馬
　　　尋偕綽克圖布克託和阿布爾扈莾阿爾岱桑阿
　　　爾齋等從征明大同崇徳元年圖巴從征朝鮮二
　　　年正月率兵二百由咸鏡道進征瓦爾喀敗朝鮮
　　　援兵於吉木海三年偕綽克圖布克託和阿布爾
　　　扈桑阿爾齋班第等會征喀爾喀四年從征明松
　　　山五年春朝正獻金珠幣馬
賜宴及儀仗甲胄弓矢冬遣桑阿爾齋貢馬六年遣子阿
　　　畢雅及屬烏巴什等獻駝馬貂皮
優賚之七年叙從征明錦州功
賜圖巴及子海色等布幣是年冬選兵從征明薊州八年
　　　莾阿爾岱來獻俘圖巴復率諸台吉表貢馬順治
　　　三年從𠞰蘇尼特叛人騰機思敗喀爾喀土謝圖
　　　汗車臣汗援兵於扎濟布拉克五年封扎薩克鎮
　　　國公
詔世襲罔替十三年卒子海色襲
　　　一次襲海色圖巴長子順治十三年襲扎薩克鎮
　　　國公康熙八年卒子察木察襲
　　　二次襲察木察海色長子康熙八年襲扎薩克鎮
　　國公二十五年卒子都稜襲
　　三次襲都稜察木察長子康熙二十五年襲扎薩
　　克鎮國公三十六年率台吉烏爾圖納蘇圖等從
　　西路大將軍費揚古追𠞰噶爾丹五十二年卒子
　　二長諾爾布璘沁次錫喇布相繼襲
　　四次襲諾爾布璘沁都稜長子康熙五十二年襲
　　扎薩克鎮國公五十六年卒無嗣弟錫喇布襲
　　五次襲錫喇布都稜次子康熙五十六年襲扎薩
　　克鎮國公乾隆七年卒子索諾木扎木三襲
　　六次襲索諾木扎木三錫喇布長子乾隆七年襲
　　扎薩克鎮國公二十年卒子索諾木喇布坦襲
　　七次襲索諾木喇布坦索諾木扎木三長子乾隆
　　二十年襲扎薩克鎮國公四十年卒子車布登棟囉
　　布襲
　　八次襲車布登棟囉布索諾木喇布坦長子乾隆
　　四十年襲扎薩克鎮國公
　　　扎薩克鎮國公諤班列𫝊
　　　諤班烏喇特部人姓博爾濟吉特鎮國公圖巴從
　　　子父鄂木布號圖捫逹爾漢台吉天聰八年來朝
　　　獻駝馬從征明大同尋卒崇徳元年諤班從征朝
　　　鮮三年率兵會征喀爾喀四年從征明松山六年
　　　春朝正
賚布幣秋遣屬翁阿岱來朝
賜章服及貂冠鞓帶冬復遣使圖倫逹爾漢來朝七年叙
　　　從征明錦州功
賜諤班及屬鄂爾本等布幣是年冬選兵從征明薊州八
　　　年鄂爾本來獻俘諤班復奉表貢馬順治三年從
　　　𠞰蘇尼特叛人騰機思敗喀爾喀土謝圖汗車臣
　　　汗援兵於扎濟布拉克五年封扎薩克鎮國公
詔世襲罔替十五年卒子四長博勒都哷次博勒圖相繼
　　　襲鎮國公次布延圖授台吉次阿玉什亦襲鎮國
　　　公
　　　一次襲博勒都哷諤班長子順治十五年襲扎薩
　　　克鎮國公十八年卒無嗣弟博勒圖襲
　　　二次襲博勒圖諤班次子順治十八年襲扎薩克
　　　鎮國公康熙七年卒無嗣弟阿玉什襲
　　　三次襲阿玉什諤班第四子康熙七年襲扎薩克
　　　鎮國公十一年卒子諾捫襲
　　　四次襲諾捫阿玉什長子康熙十一年襲扎薩克
　　　鎮國公十七年厄魯特額爾徳尼和碩齊等糾衆
　　　入内汛刧殺所部巴逹哩察罕烏爾圖三台吉並
　　　掠其戚屬
諭諾捫恤所遺幼衆並檄諸鄰部協防汛十八年前被掠
　　　之博垂遁歸告厄魯特復謀來掠狀諾捫赴汛禦之
　　　馳疏
聞
詔伊克昭烏蘭察布二盟發兵援𠞰尋以厄魯特獻巴逹
　　　哩子女
詔諾捫收飬
諭厄魯特歸所掠二十二年諾捫卒子逹爾瑪第襲
　　　五次襲逹爾瑪第諾捫長子康熙二十三年襲扎
　　　薩克鎮國公二十八年卒子逹爾瑪什哩襲
　　　六次襲逹爾瑪什哩逹爾瑪第長子康熙二十八
　　　年襲扎薩克鎮國公三十五年隨西路大將軍費
　　　揚古敗噶爾丹於昭莫多二十六年率台吉勞彰
　　　錫喇布等從大軍𠞰噶爾丹雍正二年
詔責其妄崇佛教不恤部衆三年以酷虐罪削職子逹爾
　　　瑪吉哩第襲
　　　七次襲逹爾瑪吉哩第逹爾瑪什哩長子雍正三
　　　年襲扎薩克鎮國公乾隆十六年卒子二長逹爾
　　　瑪哩第次濟克黙特多爾濟相繼襲
　　　八次襲逹爾瑪哩第逹爾瑪吉哩第長子乾隆十
　　　六年襲扎薩克鎮國公二十九年卒子噶勒桑車
　　　稜襲
　　　九次襲噶勒桑車稜逹爾瑪哩第長子乾隆二十
　　　九年襲扎薩克鎮國公四十四年卒無嗣弟噶勒
　　　桑羅壘襲
　　　十次襲噶勒桑羅壘逹爾瑪哩第次子乾隆四十
　　　四年襲扎薩克鎮國公尋卒無嗣
　命其叔父濟克黙特多爾濟襲
　　　十一次襲濟克黙特多爾濟逹爾瑪吉哩第次子
　　　乾隆四十四年襲扎薩克鎮國公
　　　扎薩克輔國公巴克巴海列𫝊
　　　巴克巴海烏喇特部人姓博爾濟吉特鎮國公圖
　　　巴從孫父色稜號伊勒登和碩齊子七長噶布次
　　　鄂博恵次徳木徳次阿巴噶勒岱次即色稜次鄂
　　　麾克次鄂摩壘天聰八年色稜來朝獻駝馬尋偕
　　　阿巴噶勒岱鄂摩壘等從征明大同崇徳元年其
　　　屬山津以奉
命致書朝鮮遇明皮島兵阻擊之中創歸得
優賚二年遣屬圖伯特來朝色稜尋卒三年巴克巴海率
　　　兵會征喀爾喀四年從征明松山六年遣使珠察
　　　等來朝七年叙從征明錦州功
賜巴克巴海及屬多爾濟等布幣是年冬選兵從征明薊
　　　州八年遣使獻俘復親奉表貢馬順治五年封扎
　　　薩克輔國公
詔世襲罔替是年卒弟楚充克襲
　　　一次襲楚充克巴克巴海弟順治五年襲扎薩克
　　　輔國公康熙二十二年卒子逹爾瑪襲
　　　二次襲逹爾瑪楚充克長子康熙二十三年襲扎
　　　薩克輔國公二十五年卒子鄂勒班襲
　　　三次襲鄂勒班逹爾瑪長子康熙二十五年襲扎
　　　薩克輔國公三十五年隨西路大將軍費揚古敗
　　　噶爾丹於昭莫多四十二年卒子三長垂扎木素
　　　襲輔國公次旺舒克授台吉次阿穆爾齡貴亦襲
　　　輔國公
　　四次襲垂扎木素鄂勒班長子康熙四十三年襲
　　扎薩克輔國公雍正十一年以虐索所部罪削職
　　弟阿穆爾齡貴襲
　　五次襲阿穆爾齡貴鄂勒班第三子雍正十一年
　　襲扎薩克輔國公乾隆十一年卒子恭格喇布坦
　　襲
　　六次襲恭格喇布坦阿穆爾齡貴次子乾隆十一
　　年襲扎薩克輔國公
　
　
　
　
　
　
　
欽定外藩䝉古回部王公表傳卷之四十一
欽定四庫全書
欽定外藩䝉古回部王公表𫝊卷之四十二
　𫝊第二十六
　　喀爾喀右翼部總𫝊
　　喀爾喀右翼部在張家口外至
　京師千一百三十里東西距百二十里南北距百三
　　十里東界四子部落西界茂明安南界歸化城土
　　黙特北界瀚海元太祖十六世孫格哷森扎扎賚
　　爾琿台吉有子七號喀爾喀七旗分東西中三路
　　以三汗掌之其第三子諾諾和偉徴諾顔有子二
　　長阿巴泰號鄂齊頼賽因汗為中路土謝圖汗祖
　　次阿布和號墨爾根諾顔子三長昂噶海襲父墨
　　爾根號次喇瑚里號逹賴諾顔生本塔爾本巴什
　　希色爾濟扎木素額琳沁次圖蒙肯號昆都倫諾
　　顔子車楞都朗生衮布皆為喀爾喀中路台吉𨽻
　　土謝圖汗順治十年二月本塔爾以與土謝圖汗
　　　衮布隙偕弟本巴什希扎木素額琳沁及衮布率
　　　户千餘來歸色爾濟獨留喀爾喀其孫禮塔爾後
　　　來歸授扎薩克台吉見土謝圖汗部𫝊三月
詔封本塔爾為扎薩克和碩逹爾漢親王統其衆
賜牧塔嚕渾河與内扎薩克諸部列是為喀爾喀右翼其
　　　稱左翼者為貝勒衮布伊勒登亦自喀爾喀來歸
　　　受封在本塔爾後互見彼𫝊康熙二十五年喀爾
　　　喀扎薩克圖汗沙喇與土謝圖汗察琿多爾濟搆
　　　釁
遣大臣莅盟於庫掄伯勒齊爾由歸化城齎糧徃
詔所部扎薩克選駝助運二十七年選兵駐邊偵噶爾丹
　　　二十九年調赴圖拉河酌留兵之半駐歸化城三
　　　十一年
詔發殺虎口倉粟賑其屬貧户三十五年五月從大將軍
　　　費揚古由西路敗噶爾丹於昭莫多凱旋
詔留軍營餘米給部衆十月發軍前馬瘠者留其地飼牧
　　　三十六年費揚古檄所部兵會大軍於喀爾喀郡
　　　王善巴界師旋
賚從征兵銀五十四年三月因久雪傷牧産
詔發呼坦和朔儲粟賑之雍正九年大軍𠞰噶爾丹䇿凌
詔簡兵駐歸化城十年復隨鄂爾多斯郡王扎木揚駐烏
　　　喇特西界十三年撤還乾隆四年
　遣大臣察閲備調兵
　頒賞有差所部一旗駐牧塔嚕渾河𨽻烏蘭察布盟爵
　　　四扎薩克多羅逹爾漢貝勒一由親王降襲附固
　　　山卓哩克圖貝子一由郡王降襲固山貝子一鎮
　　　國公一
　　　扎薩克和碩逹爾漢親王本塔爾列𫝊(今襲多/羅貝勒)
　　　本塔爾喀爾喀部人姓博爾濟吉特元太祖二十
　　　世孫順治十年三月封扎薩克和碩逹爾漢親王
詔世襲罔替六月喀爾喀土謝圖汗衮布等請遣本塔爾
　　　還喀爾喀
上以衮布不察歸所掠巴林人畜又不遣子弟朝妄請給
　　　來歸人
詔責之十七年本塔爾來朝康熙八年卒子諾内襲
　　　一次襲諾内本塔爾第四子康熙九年襲扎薩克
　　　和碩逹爾漢親王十四年其叔父鎮國公扎木素
　　　暨子薩嘛噶越界叛逃諾内偕弟薩瑪第等率兵
　　　追獲
諭獎之
賚鞍馬蟒幣茶布二十七年噶爾丹侵喀爾喀土謝圖汗
　　　車臣汗扎薩克圖汗屬皆被掠赴界乞降
命諾内率所部及烏喇特茂明安兵二千偵禦噶爾丹二
　　　十八年偕台吉弼哩克圖齎
敕諭喀爾喀額爾克岱青諾顔善巴額爾克阿海台吉敖
　　　巴令撫輯離衆二十九年三月率四子部落及歸
　　　化城土黙特兵千屯圖拉河七月分兵駐歸化城
　　　三十一年
賜米賑所屬貧户三十四年大軍議𠞰噶爾丹
諭厲兵秣馬以待三十五年五月偕喀爾喀郡王善巴衮
　　　布等由西路隨大將軍費揚古敗噶爾丹於昭莫
　　　多俘其衆五百五十九八月大軍駐善巴界諾内
　　　復以兵從十月
上駐蹕歸化城諾内自軍來朝三十六年正月獻駝運米
　　　尋請備糧從征六月噶爾丹竄斃撤兵歸四十六
　　　年卒子詹逹固密降襲逹爾漢貝勒
　　　二次襲詹逹固密諾内第八子康熙四十九年襲
　　　扎薩克多羅逹爾漢貝勒雍正六年卒子拉旺多
　　　爾濟襲
　　　三次襲拉旺多爾濟詹逹固密長子雍正七年襲
　　　扎薩克多羅逹爾漢貝勒乾隆四十六年卒子車
　　　布登納木扎勒襲
　　　四次襲車布登納木扎勒拉旺多爾濟長子乾隆
　　　四十六年襲扎薩克多羅逹爾漢貝勒
　　　(附/)多羅卓哩克圖郡王衮布列𫝊(今襲固/山貝子)
　　　衮布逹爾漢親王本塔爾從子順治十年封多羅
　　　卓哩克圖郡王先是
遣大臣宣
諭喀爾喀丹津喇嘛等察歸所掠巴林人畜十一年丹津
　　　喇嘛等詭言逃亡衆皆衮布等擕徃
上鑒其誣置弗問十八年卒子逹爾扎襲
　　　一次襲逹爾扎衮布長子順治十八年襲多羅卓
　　　哩克圖郡王康熙二十一年卒子固嚕思希襲
　　　二次襲固嚕思希逹爾扎長子康熙二十二年襲
　　　多羅卓哩克圖郡王三十六年大軍𠞰噶爾丹乞
　　　赴郭多哩巴爾哈遜軍効力
允之尋以朔漠平撤還四十三年卒子巴特瑪旺扎勒降
　　　襲固山貝子
　　　三次襲巴特瑪旺扎勒固嚕思希長子康熙四十
　　　三年襲固山貝子乾隆二十三年卒子車木伯勒
　　　襲
　　　四次襲車木伯勒巴特瑪旺扎勒次子乾隆二十
　　　三年襲固山貝子四十六年卒子車登多爾濟襲
　　　五次襲車登多爾濟車木伯勒長子乾隆四十六
　　　年襲固山貝子四十九年
　詔世襲罔替
　　　(附/)固山貝子本巴什希列𫝊
　　　本巴什希逹爾漢親王本塔爾弟順治十年本塔
　　　爾内附本巴什希暨弟扎木素額琳沁從至
上嘉之封本巴什希為固山貝子
詔世襲罔替其屬台吉巴拜授三等子薩喇瑚授三等男
　　　均
賜宴
命諸王以次宴之康熙十四年卒子巴特瑪襲
　　　一次襲巴特瑪本巴什希次子康熙十五年襲固
　　　山貝子二十五年卒子二長進穆巴次班第逹相
　　　繼襲
　　　二次襲進穆巴巴特瑪長子康熙二十六年襲固
　　　山貝子五十三年卒子逹濟襲
　　　三次襲逹濟進穆巴長子康熙五十四年襲固山
　　　貝子雍正六年卒無嗣
命其叔父班第逹襲
　　　四次襲班第逹巴特瑪次子雍正七年襲固山貝
　　　子十三年卒子阿喇布坦襲
　　　五次襲阿喇布坦班第逹長子雍正十三年襲固
　　　山貝子乾隆二十五年卒子巴爾準多爾濟襲
　　　六次襲巴爾準多爾濟阿喇布坦長子乾隆二十
　　　六年襲固山貝子
　　　(附/)鎮國公薩瑪第列𫝊
　　　薩瑪第逹爾漢親王本塔爾第五子初授一等台
　　　吉其叔父扎木素以來歸封鎮國公康熙十四年
　　　擕孥叛逃薩瑪第隨兄親王諾内追至巴林翁衮
　　　擒扎木素及子薩嘛噶
詔嘉其功即以扎木素所遺鎮國公爵授之
詔世襲罔替
賚鞍馬幣布二十五年卒子衮布阿喇布坦襲
　　　一次襲衮布阿喇布坦薩瑪第長子康熙二十六
　　　年襲鎮國公四十四年卒子索諾木班珠爾襲
　　　二次襲索諾木班珠爾衮布阿喇布坦長子康熙
　　　四十四年襲鎮國公雍正九年卒子恭格喇布坦
　　　襲
　　　三次襲恭格喇布坦索諾木班珠爾長子雍正九
　　　年襲鎮國公乾隆三十八年卒子衮楚克棟囉布
　　　襲
　　　四次襲衮楚克棟囉布恭格喇布坦長子乾隆三
　　　十八年襲鎮國公三十九年卒子丹津多爾濟襲
　　　五次襲丹津多爾濟衮楚克棟囉布長子乾隆四
　　　十年襲鎮國公
　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之四十二
欽定四庫全書
欽定外藩䝉古回部王公表𫝊卷之四十三
　𫝊第二十七
　　鄂爾多斯部總𫝊
　　鄂爾多斯部在河套内至
　京師千一百里東界歸化城土黙特西界喀爾喀南
　　界陜西長城北界烏喇特東西北三面皆距河袤
　　延二千餘里元太祖十六世孫巴爾蘇博羅特始
　　居河套為鄂爾多斯濟農子衮弼哩克圖墨爾根
　　繼之有子九分牧而處今鄂爾多斯七扎薩克皆
　　其裔長諾顔逹喇襲濟農號為扎薩克郡王額璘
　　臣一旗祖次巴雅斯呼朗諾顔為扎薩克貝勒善
　　丹一旗祖次偉逹爾瑪諾顔為扎薩克貝子沙克
　　扎鎮國公小扎木素二旗祖次諾捫塔喇尼華台
　　吉為扎薩克貝子額琳沁一旗祖次玻揚呼哩都
　　噶爾岱青為扎薩克台吉定咱喇什一旗祖次巴
　　　雅喇偉徴諾顔為扎薩克貝子色稜一旗祖次巴
　　　特瑪薩木巴斡次納穆逹喇逹爾漢諾顔次翁拉
　　　罕伊勒登台吉皆為濟農屬察哈爾林丹汗虐其
　　　部濟農額璘臣與喀喇沁阿巴噶諸部長敗察哈
　　　爾兵四萬於土黙特之趙城天聰九年大軍收林
　　　丹汗子額哲於黄河西托里圖地未至額璘臣私
　　　要額哲盟分取其衆以行我軍追及之索所獲額
　　　璘臣懼獻察哈爾户千餘自是所部内附
頒授條約順治元年選兵隨英親王阿濟格赴陜西𠞰流
　　　賊李自成二年師旋得
優賚六年台吉大扎木素及多爾濟叛刼我使圖嚕錫
敕曰聞爾等背叛即欲加兵但念受朕㤙有年且生靈堪
　惜故不忍遽用干戈爾能悔過來朝即宥罪㤙飬倘恃
　險不即歸順當發兵窮爾踪跡必不容爾偷生時額璘
　　　臣偕同族固嚕岱青善丹小扎木素沙克扎額璘
　　　沁色稜等攜屬自額濟内阿喇克鄂拉徙牧博羅
　　　陀海
上嘉其不助逆
詔封郡王貝勒貝子鎮國公有差各授扎薩克凡六旗七
　　　年大扎木素降
詔宥其罪
諭多爾濟降不從九年
遣兵擒斬多爾濟於阿拉善康熙十三年冬調所部兵三
　　　千五百會𠞰陜西叛鎮王輔臣十四年復神木定
　　　邊花馬池各城堡叙功晉扎薩克等爵台吉各加
　　　一級二十七年噶爾丹侵喀爾喀奉
詔簡兵二千防汛三十五年
上親征噶爾丹至所部界扎薩克等率屬渡河朝
御營獻馬
上手書諭皇太子曰朕至鄂爾多斯地方見其人皆有禮
　貎不失舊時蒙古規模各旗俱和睦如一體無盗賊駝
　馬牛羊不必防守生計周全牲畜蕃盛較他䝉古殷富
　圍獵嫻熟雉兎復多所獻馬皆極馴取馬不用套竿隨
　手執之水土食物皆甚相宜三十六年
允扎薩克等請設站阿都海軍奏及糧運俱由其地行時
　　　扎薩克等率兵扈
蹕
頒賚白金是年冬理藩院劾運米遲悮罪
詔寛免五十一年
諭曰鄂爾多斯饑饉洊臻户口流散可速遣官察核務令
　各遂生業五十二年
詔定其部牧界先是郡王松喇布請暫牧察罕托輝尚書
　　　穆和倫等徃勘議於栁墪剛栁墪房墪西墪四臺
　　　外暫令駐牧至是寜夏總兵范時㨗奏察罕托輝
　　　係版圖内地䝉古遊牧與居民樵採混不便請仍
　　　令以黄河為界
遣官勘議從時㨗所請五十四年
詔簡兵二千從大軍防禦䇿妄阿喇布坦五十五年所部
　　　歉收
遣官徃賑凡七千九百餘户三萬一千餘丁雍正元年復
命賑恤十年以調赴固爾班賽堪兵三千不堪用者五百
　　　又中途逃歸四百餘為將軍逹爾濟所劾論王貝
　　　勒貝子等罪各降爵尋以次予復乾隆元年
　詔増設一旗以一等台吉定咱喇什領之授扎薩克五
　　　十一年
　諭曰我朝中外一家蒙古扎薩克俱為臣僕効悃抒忱
　　厯有年所朕恭閲
聖祖仁皇帝實録康熙五十二年有鄂爾多斯請於察罕
　　托輝之地暫行游牧遣尚書穆和倫等前徃勘明以
　　黄河東西定界一事此即如内地之鄉里小民貪得
　　便宜控争阡陌無闗𦂳要而總兵范時㨗張大其詞
　　形諸章疏遂若有越界爭佔之事鄂爾多斯遊牧之
　　地即係前明河套處所恐彼時無知之徒未必不疑
　　有如明季河套故事者然一經指定疆界直至今數
　十年來永逺凛遵至乾隆四十九年陜甘總督福康
　安奏稱該處黄河改向西流原在河西民人反在河
　東鄂爾多斯䝉古貪利濫以現行黄河為界謂民人
　佔據伊等游牧地方呈控隨派侍郎賽音博爾克圖
　前徃履勘仍照從前所定黄河舊流之地為界釘樁
　立碑辦理完結鄂爾多斯䝉古等俯首遵依可見此
　等事件原如内地百姓互爭隴畝細故並非若前明
　之河套為末季邊疆搆釁失算者之可比也朕閱及
　此因恐無識不諳外藩情形之徒未能深悉其故妄
　生疑議特明白宣諭俾衆共知之所部七旗自為一
　　盟曰伊克昭與哲哩木卓索圖昭烏逹錫林郭勒
　　烏蘭察布五盟同列内扎薩克左翼前旗駐扎勒
　　谷左翼中旗駐敖西喜峯左翼後旗駐巴爾哈遜
　　湖右翼前旗駐巴哈池右翼中旗駐西喇布哩都
　　池右翼後旗駐鄂爾吉虎泊後増一旗駐六旗界
　　爵八扎薩克多羅郡王一附輔國公一扎薩克多
　　　羅貝勒一扎薩克固山貝子四一由鎮國公晉襲
　　　扎薩克一等台吉一
　　　扎薩克多羅郡王額璘臣列傳
　　　額璘臣鄂爾多斯部人姓博爾濟吉特元太祖二十
　　　一世孫祖布延巴圖爾琿台吉父博碩克圖世為
　　　鄂爾多斯濟農察哈爾林丹汗惡之奪濟農號天
　　　聰九年額璘臣偕弟垂喇琿台吉來歸
賜復濟農號自是頻入
覲
賜宴及甲胄弓矢鞍馬銀幣順治元年獻駝馬貂皮得
優賚六年來朝以不附所部大扎木素等叛
敕曰爾本鄂爾多斯濟農察哈爾林丹汗攻克爾部去濟
　農號林丹汗敗奔爾未隨往我軍盡收察哈爾部衆仍
　賜爾故號俾統爾衆爾果舉部内附特封爾為多羅郡
　王世襲罔替十三年卒無嗣弟垂喇琿台吉之次子巴
　　　圖襲
　　　一次襲巴圖額璘臣從子崇徳七年來朝順治十
　　　三年襲扎薩克多羅郡王十四年以不孝母罪削
　　　爵
命其兄固嚕襲
　　　二次襲固嚕巴圖兄順治十四年襲扎薩克多羅
　　　郡王十六年以其屬貧乏
賜馬百牛五十羊千贍之康熙十三年冬寜夏總兵陳福
　　　徴兵𠞰叛鎮王輔臣固嚕屯寜夏邊聽調十四年
　　　賊黨孫崇雅陷神木固嚕以延綏總兵許占魁告
　　　急率子伊斯多爾濟馳赴援尋偕同部貝子色稜
　　　固嚕斯希布等助官軍擊賊神木遂復十八年
詔嘉其功晉和碩親王三十一年卒子棟囉布襲郡王
　　　三次襲棟囉布固嚕次子康熙三十一年襲扎薩
　　　克多羅郡王三十六年從征噶爾丹督兵䕶糧運
　　　四十二年
上閲兵安西棟囉布偕貝勒松喇布來朝扈
蹕至演武場見官兵嚴整奏臣等知禁軍精練天下無敵
　　　未知外省兵復如此當億萬年永享昇平
賜宴遣歸五十四年
詔徴所部兵二千防禦䇿妄阿喇布坦以棟囉布及貝勒
　　　斡珠爾領之五十七年卒子四長薩克巴襲郡王
　　　次衮桑次衮楚克均授台吉次喇什班珠爾亦襲
　　　郡王
　　　四次襲薩克巴棟囉布長子康熙五十七年襲扎
　　　薩克多羅郡王五十九年卒子扎木揚幼
命其弟喇什班珠爾襲
　　　五次襲喇什班珠爾棟囉布第四子康熙五十九年
　　　襲扎薩克多羅郡王雍正六年卒兄子扎木揚襲
　　　喇什班珠爾子色布騰諾爾布封輔國公自有𫝊
　　　六次襲扎木揚薩克巴長子雍正六年襲扎薩克
　　　多羅郡王九年大軍𠞰噶爾丹䇿凌調其部及四
　　　子部落兵駐防烏喇特西界
命扎木揚偕四子部落郡王阿喇布坦多爾濟領之尋
命入覲以扎木揚為副將軍移駐固爾班賽堪
賜銀千十年以赴調兵不堪用削郡王爵降授貝勒仍赴
　　　軍効力十三年撤還乾隆元年
　命復原爵二十三年卒
　詔其長子車稜多爾濟襲郡王次子衮扎布多爾濟授
　　　公品級四十七年以衮扎布多爾濟牟利擾衆
　命削爵禁之
　　　七次襲車稜多爾濟扎木揚長子乾隆二十三年
　　　襲扎薩克多羅郡王尋授盟長
　賜三眼孔雀翎
　命乾清門行走四十五年卒子逹爾瑪咱第襲
　　　八次襲逹爾瑪咱第車稜多爾濟長子乾隆四十
　　　六年襲扎薩克多羅郡王
　　　(附/)輔國公色布騰諾爾布列𫝊
　　　色布騰諾爾布郡王喇什班珠爾長子喇什班珠
　　爾襲兄薩克巴郡王爵雍正六年喇什班珠爾卒
　　以薩克巴子扎木揚襲郡王色布騰諾爾布别封
　　輔國公乾隆二十二年色布騰諾爾布卒子扎木
　　巴勒多爾濟襲
　　一次襲扎木巴勒多爾濟色布騰諾爾布長子乾
　　隆二十二年襲輔國公二十七年卒子薩木丕勒
　　襲
　　二次襲薩木丕勒扎木巴勒多爾濟長子乾隆二
　　十七年襲輔國公二十九年卒弟丹津多爾濟襲
　　三次襲丹津多爾濟扎木巴勒多爾濟次子乾隆
　　二十九年襲輔國公
　
　
　
　
欽定外藩蒙古回部王公表𫝊卷之四十三
　欽定四庫全書
　欽定外藩䝉古回部王公表𫝊卷之四十四
　　𫝊第二十八
　　　扎薩克多羅貝勒善丹列𫝊
　　　善丹鄂爾多斯部人姓博爾濟吉特郡王額璘臣
　　　從子父塔爾丹號琿台吉早卒崇徳二年善丹遣
　　　使哈爾班貢駝馬六年來朝順治七年以不附所
　　　部大扎木素等叛
詔封扎薩克多羅貝勒世襲罔替康熙二年卒子索諾木
　　　襲
　　　一次襲索諾木善丹長子康熙二年襲扎薩克多
　　　羅貝勒十三年冬
詔督兵三千五百入邊協𠞰叛鎮王輔臣尋以天寒雪甚
諭暫停進軍十四年
詔由所居地設驛馳奏軍務會寜夏總兵陳福檄入邊索
　　　諾木遣子松喇布及台吉拉特納烏嚕雅克等會
　　　陳福軍於興武營圍花馬池叛賊朱龍糾衆赴援
　　　城内賊亦啟北闗出犯我軍分兩路擊之賊援遁
　　　城内賊出降花馬池平進圍定邊撫定下馬闗十
　　　六年
詔嘉其功晉多羅郡王二十一年卒子松喇布襲貝勒
　　　二次襲松喇布索諾木長子初襲二等台吉康熙
　　　十四年從𠞰花馬池有功十五年
諭曰鄂爾多斯台吉等率兵入邊勤勞効力殊為可嘉其
　現在軍前台吉等各加一級松喇布因晉一等台吉二
　　　十一年襲扎薩克多羅貝勒二十二年以牧地狹
　　　請移蘇海阿嚕
遣侍郎阿喇尼勘奏距定邊興武營邊或五六十里或百
　　　里非邊内可耕地因
允其移牧二十七年噶爾丹侵喀爾喀
詔松喇布督兵二千防汛以貝勒固嚕斯希布台吉阿爾
　　　賽副之三十一年復以兵三千偵防噶爾丹三十
　　　五年請運糧効力
命偕侍衛巴楚喀董其事尋奏察罕托輝外地多獸乞免
　　　獵禁並請由黄河造船渡
允之三十六年三月奏向市横城距牧逺乞近市定邊花
　　　馬池平羅城又邊内民有願出邊赴車林塔拉蘇
　　　海阿嚕諸地耕者乞勿禁
命大臣會議從所請復
諭有不便即罷之閏三月
上駐蹕寜夏
諭議政大臣曰輓運糧餉及隨營安站事宜朕與松喇布
　言之彼稱率兵三千可以集事著自白塔外設站會商
　而行尋
命松喇布偕郡王棟囉布貝勒固嚕斯希布旺舒克貝子
　　　根都什轄布公都稜等分六隊隨大臣督運三十
　　　七年叙功晉多羅郡王四十八年春朝正卒子斡
　　　珠爾襲貝勒
　　　三次襲斡珠爾松喇布長子康熙四十八年襲扎
　　　薩克多羅貝勒五十四年偕郡王棟囉布督所部
　　　兵二千防禦䇿妄阿喇布坦五十七年卒阿爾台
　　　軍子諾依囉布扎木素襲
　　　四次襲諾依囉布扎木素斡珠爾長子康熙五十
　　　七年襲扎薩克多羅貝勒雍正十一年所部赴調
　　　兵不堪用諸扎薩克多降爵獨諾依囉布扎木素
　　　奉
㤙免乾隆十二年卒子棟囉布扎木素襲
　　　五次襲棟囉布扎木素諾依囉布扎木素長子乾
　　　隆十二年襲扎薩克多羅貝勒二十一年獻駝馬
　　　助𠞰厄魯特叛賊得紀録二十四年復獻駝三百
　　　馬二百納寜夏軍
　優賚之三十一年
　賜郡王品級三十八年卒子棟囉布色稜襲貝勒
　　　六次襲棟囉布色稜棟囉布扎木素長子乾隆三
　　　十八年襲扎薩克多羅貝勒
　　　扎薩克鎮國公小扎木素列𫝊(今襲固/山貝子)
　　　小扎木素鄂爾多斯部人姓博爾濟吉特郡王額
　　　璘臣從子父阿津泰號墨爾根阿海所部有大扎
　　　木素者故稱小扎木素以别之崇徳三年遣使額
　　　塞爾貝來朝七年隨額璘臣及大扎木素貢駝馬
　　　順治六年大扎木素叛小扎木素不附逆
詔封扎薩克鎮國公世襲罔替康熙九年卒子索諾木襲
　　　一次襲索諾木小扎木素長子康熙九年襲扎薩
　　　克鎮國公十一年卒子都稜襲
　　　二次襲都稜索諾木長子康熙十一年襲扎薩克
　　　鎮國公十四年從大軍復定邊花馬池諸城三十
　　　六年從征噶爾丹督兵䕶糧運三十七年叙功晉
　　　固山貝子四十六年卒子三長色稜喇什次倫布
　　　次色稜納木扎勒相繼襲
　　　三次襲色稜喇什都稜長子康熙四十六年襲扎
　　　薩克固山貝子五十一年卒弟倫布襲
　　　四次襲倫布都稜次子康熙五十一年襲扎薩克
　　　固山貝子五十六年卒弟色稜納木扎勒襲
　　　五次襲色稜納木扎勒都稜第三子康熙五十六
　　　年襲扎薩克固山貝子尋卒子齊旺班珠爾襲
　　　六次襲齊旺班珠爾色稜納木扎勒長子康熙五
　　　十六年襲扎薩克固山貝子雍正十一年以赴調
　　　兵不堪用削貝子爵降輔國公尋别選所部兵協
　　　𠞰復獻駝馬助軍
諭曰齊旺班珠爾深悔從前軍營疎忽之咎効力勤勞著
　加㤙復固山貝子乾隆十九年議勦逹瓦齊齊旺班珠
　　　爾以駝馬牛羊贍軍
　詔嘉其盡心奮勉晉多羅貝勒
　賜三眼孔雀翎三十七年卒子旺沁齊黙特多爾濟先
　　　卒孫喇什逹爾濟襲貝子
　　　七次襲喇什逹爾濟齊旺班珠爾孫乾隆三十七
　　　年襲扎薩克固山貝子四十九年
　詔世襲罔替
　　　扎薩克固山貝子沙克扎列𫝊
　　　沙克扎鄂爾多斯部人姓博爾濟吉特郡王額璘
　　　臣從弟父薩濟號楚琥爾早卒崇徳二年沙克扎
　　　遣使納延泰巴圖貢駝馬六年隨額璘臣來朝順
　　　治七年以不附所部大扎木素等叛
詔封扎薩克固山貝子世襲罔替十四年卒子固嚕斯希
　　　布襲
　　　一次襲固嚕斯希布沙克扎長子順治十四年襲
　　　扎薩克固山貝子康熙十四年叛鎮王輔臣黨孫
　　　崇雅陷神木延綏總兵許占魁檄協𠞰固嚕斯希
　　　布遣屬善丹等馳入邊且語諸台吉云我等宜不
　　　惜身命報効
　　朝廷因督兵會官軍鏖擊賊神木遂復十九年叙功
　　　晉多羅貝勒二十七年噶爾丹侵喀爾喀
詔偕貝勒松喇布以兵二千防汛三十六年從征噶爾丹
　　　督兵䕶糧運四十三年卒子喇什扎木素襲貝子
　　　二次襲喇什扎木素固嚕斯希布第五子康熙四
　　　十三年襲扎薩克固山貝子五十一年卒子納木
　　　扎勒色稜襲
　　　三次襲納木扎勒色稜喇什扎木素長子康熙五
　　　十二年襲扎薩克固山貝子雍正十年遣兵隨大
　　　軍𠞰噶爾丹䇿凌十一年
詔嘉其赴調兵堪用無逃者又獻牲畜助
優賚銀幣乾隆十九年議𠞰逹瓦齊納木扎勒色稜復獻
　　　馬助軍得紀録二十六年卒子七長雲敦錫喇布
　　　授台吉次拉旺巴勒丹色稜襲貝子次拉旺衮楚
　　　克色稜授台吉次丹巴逹爾濟亦襲貝子次敦多
　　　布喇布坦次巴爾珠爾烏爾占次喇克納什逹均
　　　授台吉
　　　四次襲拉旺巴勒丹色稜納木扎勒色稜次子乾
　　　隆二十六年襲扎薩克固山貝子三十年卒無嗣
　　　弟丹巴逹爾濟襲
　　　五次襲丹巴逹爾濟納木扎勒色稜第四子乾隆
　　　三十年襲扎薩克固山貝子
　　　扎薩克固山貝子額琳沁列𫝊
　　　額琳沁鄂爾多斯人姓博爾濟吉特郡王額璘臣
　　　從子父布逹岱號巴圖爾楚琥爾崇徳二年遣使
　　　㤙徳貝貢駝馬尋卒順治六年以額琳沁不附所
　　　部大扎木素等叛
詔封扎薩克固山貝子世襲罔替十八年卒無嗣從子逹
　　　爾扎襲
　　　一次襲逹爾扎額琳沁從子順治十八年襲扎薩
　　　克固山貝子康熙十三年冬以寜夏總兵陳福徴
　　　兵𠞰叛鎮王輔臣駐邊聽調十四年春遣台吉烏
　　　什巴等馳入邊至巴雅穆瑚寨隘口迎擊賊衆逹
　　　爾扎自督兵與榆林副將孫維統克復隴州進靖
　　　二堡尋圍定邊擊叛賊朱龍於沙家澗擒之又偕
　　　台吉固嚕撫定磚井安邊城十六年
詔嘉其功晉多羅貝勒三十三年卒理藩院議逹爾扎晉
　　　封貝勒非世爵其子應仍襲貝子
諭曰逹爾扎誠心効力奮勇行間疾篤時集其部衆於朕
　遣徃御醫前强起望闕叩首徧囑之曰朝廷憐惜我等
　甚深汝等善報洪㤙無負我意忠義可嘉其子旺舒克
　著仍襲多羅貝勒
　　　二次襲旺舒克逹爾扎長子康熙三十三年襲扎
　　　薩克多羅貝勒三十六年從征噶爾丹督兵䕶糧
　　　運三十七年卒無嗣弟逹什喇布坦襲
　　　三次襲逹什喇布坦逹爾扎第三子康熙三十七
　　　年襲扎薩克多羅貝勒尋授盟長雍正十年以赴
　　　調兵不堪用削貝勒爵降貝子十二年卒理藩院
　　　議降襲公爵
諭曰爾等因逹什喇布坦怠忽兵事議令其子喇什色稜
降襲鎮國公但喇什色稜深知父罪尚能竭力辦事著
加㤙仍襲固山貝子
　　四次襲喇什色稜逹什喇布坦長子雍正十二年
　　襲扎薩克固山貝子乾隆十九年議𠞰逹瓦齊喇
　　什色稜獻馬助軍得紀錄三十八年卒子沙克都
　　爾扎布襲
　　五次襲沙克都爾扎布喇什色稜長子乾隆三十
　　八年襲扎薩克固山貝子四十三年卒子布延泰
　　襲
　　六次襲布延泰沙克都爾扎布長子乾隆四十三
　　年襲扎薩克固山貝子
　　扎薩克固山貝子色稜列傳
　　色稜鄂爾多斯部人姓博爾濟吉特郡王額璘臣
　　從子父固嚕號岱青天聰九年遣使囊素來朝崇
　　徳二年遣徳勒圖貢駝馬三年來朝五年遣巴木
　　特貢綵幣尋卒順治六年以色稜不附所部大扎
　　　木素等叛
詔封扎薩克固山貝子世襲罔替康熙十四年遣屬扎木
　　　素等赴榆林協𠞰叛賊朱龍敗之克歸徳堡色稜
　　　尋自督兵會官軍𠞰賊復神木城
詔嘉其功
諭優叙十五年卒子衮布喇什襲
　　　一次襲衮布喇什色稜長子康熙十六年襲扎薩
　　　克固山貝子十九年追叙色稜𠞰賊功晉衮布喇
　　　什多羅貝勒爵二十三年卒子根都什轄布襲貝
　　　子
　　　二次襲根都什轄布衮布喇什長子康熙二十四
　　　年襲扎薩克固山貝子三十六年從征噶爾丹督
　　　兵䕶糧運四十八年卒子羅卜藏襲
　　　三次襲羅卜藏根都什轄布長子康熙四十八年
　　　襲扎薩克固山貝子雍正十一年以赴調兵不堪
　　　用削貝子爵降輔國公尋别選所部兵協𠞰復獻
　　　駝馬助軍
詔復固山貝子十三年請給倉糧濟乏食衆
　詔如所請乾隆五年卒子納木扎勒多爾濟襲
　　　四次襲納木扎勒多爾濟羅卜藏長子乾隆五年
　　　襲扎薩克固山貝子四十二年卒子色旺喇什襲
　　　五次襲色旺喇什納木扎勒多爾濟次子乾隆四
　　　十二年襲扎薩克固山貝子
　　　扎薩克一等台吉定咱喇什列𫝊
　　　定咱喇什鄂爾多斯部人姓博爾濟吉特郡王額
　　　璘臣從曽孫其曽祖烏巴什號都噶爾岱青隨額
　　　璘臣内附順治元年從英親王阿濟格𠞰流賊李
　　　自成後同部台吉大扎木素等叛烏巴什不從逆
　　　授二等台吉康熙十四年從大軍𠞰平花馬池定
　　　邊城諸賊晉一等台吉尋卒子索諾木多爾濟孫
　　　桑忠多爾濟皆襲三等台吉定咱喇什即桑忠多
　　　爾濟長子康熙五十七年以三等台吉從大軍防
　　　禦䇿妄阿喇布坦雍正二年從𠞰青海叛賊羅卜
　　　藏丹津八年大軍將𠞰噶爾丹䇿凌定咱喇什率
　　　兵千赴西路軍諜凖噶爾賊襲科舍圖汛偕阿拉
　　　善台吉衮布等馳擊之多斬馘九年
諭曰凖噶爾賊衆乘我西路軍營不備來犯汛界盗竊駝
　馬定咱喇什等奮力擊敗賊衆可謂見義能勇致身効
　力其晉爵一等台吉以示獎勸乾隆元年議族屬繁増
　　　旗一
　詔定咱喇什領扎薩克九年卒子衮布喇什襲
　　　一次襲衮布喇什定咱喇什長子乾隆九年襲扎
　　　薩克一等台吉十九年議𠞰逹瓦齊衮布喇什獻
　　　馬助軍得紀録二十七年卒子旺扎勒車布登多
　　　爾濟襲
　　　二次襲旺扎勒車布登多爾濟衮布喇什長子乾
　　　隆二十七年襲扎薩克一等台吉四十九年
　詔世襲罔替
　
　
　
　
　
　
　
　
　
　
　
　
　
　
　
欽定外藩䝉古回部王公表𫝊卷之四十四
欽定四庫全書
欽定外藩蒙古回部王公表𫝊卷之四十五
　𫝊第二十九
　　喀爾喀土謝圖汗部總𫝊
　　土謝圖汗部稱喀爾喀後路至
　京師二千八百餘里東界肯特山西界翁吉河南界
　　瀚海北界楚庫河元太祖十五世孫逹延車臣汗
　　㳺牧瀚海北杭愛山界子十一格哷森扎扎賚爾
　　琿台吉其季也兄圖嚕博羅特巴爾蘇博羅特阿
　　爾楚博羅特鄂齊爾博羅特等由瀚海南徙近邊
　　為内扎薩克敖漢柰曼巴林扎嚕特克什克騰烏
　　珠穆沁浩齊特蘇尼特鄂爾多斯九部祖詳各𫝊
　　獨所部號喀爾喀留故土析衆萬餘為七旗授子
　　七人領之分左右翼其掌左翼者為第三子諾諾
　　和及第五子阿敏都喇勒諾諾和號偉徴諾顔子
　　五長阿巴岱號鄂齊頼賽因汗次阿布和號墨爾
　　根諾顔徙牧圖拉河界今土謝圖汗部二十扎薩
　　克皆其裔阿巴岱子二長錫布固泰號鄂爾齋圖
　　琿台吉為扎薩克貝子錫布推哈坦巴圖魯輔國
　　公巴海台吉車稜扎布青多爾濟四旗祖次額列
　　克號墨爾根汗為土謝圖汗察琿多爾濟扎薩克
　　郡王噶爾旦多爾濟貝勒西第什哩車木楚克納
　　木扎勒輔國公車稜巴勒三逹克多爾濟台吉巴
　　朗班珠爾多爾濟辰丕勒多爾濟朋素克喇布坦
　　十旗祖阿布和子三長昻噶海繼墨爾根諾顔號
　　為扎薩克郡王固嚕什喜台吉車稜開木楚克成
　　衮扎布遜篤布五旗祖次喇瑚里號逹頼諾顔為
　　扎薩克台吉禮塔爾一旗祖次圖蒙肯號昆都倫
　　諾顔裔詳喀爾喀右翼部總𫝊初喀爾喀無汗號
　　自阿巴岱赴唐古特謁逹頼喇嘛迎經典歸為衆
　　所服以汗稱子額列克繼之號墨爾根汗額列克
　　子三長衮布始號土謝圖汗與其族車臣汗碩壘
　　　扎薩克圖汗素巴第同時稱三汗崇徳二年衮布
　　　偕碩壘上書通好三年遣使貢駝馬貂皮雕翎及
　　　俄羅斯鳥鎗
命喀爾喀三汗嵗獻白駝一白馬八謂之九白之貢以為
　　　常順治三年蘇尼特部長騰機思叛逃豫親王多
　　　鐸率師追剿至扎濟布喇克衮布遣喇瑚里等以
　　　兵二萬援騰機思為大軍所敗棄駝馬千餘竄額
　　　爾克楚琥爾者衮布族也復私掠巴林部人畜
詔使責之會所部額爾徳尼陀音貢馬至
敕歸諭其汗等擒獻騰機思并以所掠歸巴林五年騰機
　　　思降衮布等表乞罪
詔各遣子弟來朝不從八年以其部不歸巴林人畜僅獻
　　　駝十馬百入謝
嚴諭詰責十年
命侍郎畢哩克圖徃察巴林被掠人畜衮布等匿不盡給
　　　會喇瑚里之子台吉本塔爾擕衆來歸封扎薩克
　　　親王駐牧張家口外塔嚕渾河因詭言巴林人畜
　　　本塔爾盡擕徃應就彼取並乞遣本塔爾等還
諭曰爾等不遵㫖遣子弟來朝不進本年九白常貢不盡
　償巴林人畜冒此三罪反請遣還來歸之人是何理耶
　今即各遣子弟來朝盡償巴林人畜朕亦弗使本塔爾
　等還爾等自擇之是年秋遣使補貢九白至張家口
詔勿納十二年夏土謝圖汗察琿多爾濟繼其父衮布為
　　　左翼長約同族墨爾根諾顔逹爾漢諾顔丹津喇
　　　嘛等表遣子弟來朝
諭曰爾等遵㫖服罪朕不咎既往其應歸巴林人畜缺少
　之数悉從寛免嗣後逃人至此當即遣還冬復遣使乞
　　　盟
許之
賜盟於宗人府是年設喀爾喀八扎薩克仍分左右翼
命土謝圖汗及墨爾根諾顔各領左翼扎薩克之一十五
　　　年
遣大臣齎服物賚之
敕曰朕觀爾等審知天命誠心誓好凡一詔下靡不敬從
　自茲以徃其益勵忠貞仰膺寵眷以慰朕懐柔至意果
　克恪慎罔懈以獲天眷以承國恩奕世永享太平之福
　矣康熙二十三年以其部與右翼扎薩克圖汗成衮搆
　　　釁
命阿齊圖格隆偕逹頼喇嘛使諭解之二十六年察琿多
　　　爾濟偕車臣汗諾爾布等疏上
尊號
諭曰爾等恪恭敬順具見悃忱但宜仰體朕一視同仁無
　分中外至意自今以後親睦雍和母相侵擾永享安樂
　庶慰朕懐勝於受尊號也二十七年厄魯特噶爾丹掠
　　　喀爾喀察琿多爾濟拒弗勝偕族弟固嚕什喜等
　　　擕屬來歸
詔附牧蘇尼特諸部界發歸化城倉米贍之二十八年復
遣内大臣伯費揚古往賑
諭廷臣曰朕聞土謝圖汗屬衆有乏食致斃者深為軫念
　費揚古採買牲畜尚需時日著速發張家口倉米運徃
　散給計支一月牲畜繼之則衆命可活矣二十九年
詔察所屬貧户遣就食張家口三十年春
上以察琿多爾濟來歸後車臣汗烏黙客扎薩克圖汗成
　　　衮子䇿旺扎布踵至喀爾喀全部内附封爵官制
　　　宜更定且降衆數十萬錯處應示法制俾遵守將
幸多倫諾爾行會閲禮
詔理藩院檄察琿多爾濟等隨四十九旗扎薩克先集以
　　　竢尚書馬齊奉
命徃議禮定賞格九等坐次七行以察琿多爾濟為之首
　　　夏四月
駕至喀爾喀汗濟農諾顔台吉等三十五人以次朝見
諭曰爾等以兄弟之親自相侵奪啟釁召侮致全部潰散
　其時若令四十九旗扎薩克將爾人衆收取爾部早已
　散亡朕好生之心出於天性不忍視爾滅亡置附界内
　給予贍養自古以來未有如朕拯救愛養若此者也用
　是親臨教誨普加賞賚會同之時見爾等傾心感戴特
　沛恩施俾與四十九旗同列以示一體撫育罔分中外
　爾等其知朕意尋
命改所部濟農諾顔舊號封王貝勒台吉有差各授扎薩
　　　克編佐領仍留察琿多爾濟汗號統其衆自是始
　　　稱土謝圖汗部三十一年改喀爾喀左右翼為三
　　　路土謝圖汗稱北路三十五年四月
上親征噶爾丹所部諸扎薩克奏臣等被噶爾丹掠全部
　　　潰頼
聖主天威正其罪請從征効力
諭曰朕為中外萬國主凡小國危亡罔弗加之撫恤况爾
　等朝貢有年猝被刼掠百姓流離失所朕以此故躬統
　大軍除暴安良我朝用兵以來所向無敵此行朕必成
　功為爾等雪恥㨗音指日可至無庸盡行隨徃五月大
　　　軍既破噶爾丹於昭莫多凱旋
大賚之明年噶爾丹竄死朔漠平
詔所部歸圖拉河㳺牧四十年
賜牧産贍給五十四年以準噶爾䇿妄阿喇布坦煽衆喀
　　　爾喀
命散秩大臣祁里徳率大軍赴推河偵禦廷議屯田鄂爾
　　　坤圖拉裕軍食
詔詢土謝圖汗旺扎勒多爾濟勘奏所部可耕地因言附
　　　近鄂爾坤圖拉之蘇呼圖喀喇烏蘇明愛察罕格
　　　爾庫爾竒呼扎布堪河察罕廋爾布拉罕口烏蘭
　　　固木及額爾徳尼昭十餘處俱可耕
命公傅爾丹選善耕人往屯種是年
詔簡所部兵駐防阿爾台雍正二年移駐察罕廋爾及扎
　　　克拜逹哩克三年以増設賽因諾顔部定所部為
　　　喀爾喀後路四年旺扎勒多爾濟等因額爾徳尼
　　　昭乏相宜糓種遣人購之俄羅斯並請助屯田兵
　　　糧
諭廷臣曰前議屯田時曾有奏言喀爾喀未必踴躍從事
　者朕思此舉正為伊等計及乆逺豈有反不樂從之理
　今果感恩抒誠與朕意相符殊可嘉尚著交理藩院議
　叙尋議各予紀録并賚幣有差
詔如議五年以庫掄及恰克圖為所部與俄羅斯互市地
詔非市期毋許俄羅斯踰楚庫河界九年選兵隨大軍剿
　　　噶爾丹䇿凌十三年撤大軍還
詔所部兵留駐鄂爾坤及烏里雅蘇台乾隆元年復選兵
　　　赴鄂爾坤防秋六年
　命叅賛大臣都統塔爾瑪善察閲防秋兵於烏克圖爾
　　　濟爾哈朗十三年選駝五百運歸化城米赴塔宻
　　　爾軍營十七年増駐防鄂爾坤兵十九年移駐鄂
　　　爾海喀喇烏蘇二十年隨大軍剿逹瓦齊於伊犁
　　　二十三年所部被災乏食
　詔發銀萬両賑之先是土謝圖汗部編佐領積三十七
　　　旗以分設賽因諾顔部析二十一旗𨽻之留十六
　　旗仍𨽻土謝圖汗部尋增四旗扎薩克凡二十盟
　　於汗阿林設正副盟長各一副將軍叅賛各一爵
　　二十有一土謝圖汗一扎薩克和碩親王一由貝
　　勒晉襲附公品級一等台吉一扎薩克多羅郡王
　　二一由貝勒晉襲扎薩克固山貝子二一由郡王
　　降襲一由扎薩克台吉晉襲扎薩克輔國公六三
　　由扎薩克台吉晉襲扎薩克一等台吉八一由貝
　　子降襲
　
　
　
　
　
　
　
欽定外藩䝉古回部王公表傳卷之四十五
　欽定四庫全書
　欽定外藩䝉古回部王公表𫝊卷之四十六
　　𫝊第三十
　　　土謝圖汗察琿多爾濟列𫝊
　　　察琿多爾濟喀爾喀部人姓博爾濟吉特元太祖
　　　裔格哷森扎扎賚爾琿台吉之五世孫父衮布為
　　　喀爾喀三汗之一號土謝圖汗子三長即察琿多
　　　爾濟嗣稱汗復受鄂齊頼賽因汗號於逹賴喇嘛
　　　與弟哲卜尊丹巴呼圖克圖西第什哩駐牧圖拉
　　　河之南額爾徳尼昭康熙十六年厄魯特部鄂齊
　　　爾圖汗為噶爾丹所襲察琿多爾濟以兵助會鄂
　　　齊爾圖汗被戕因與噶爾丹搆難遣台吉色稜逹
　　　什引兵三百刼其貢使事
聞
諭罷兵誓好二十一年
命内大臣費揚古等徃賚冠服佩帶弓刀器幣二十二年
　　　遣長子噶爾旦多爾濟入謝二十四年遣次子多
　　　爾濟額爾徳尼阿海來朝二十五年以同族扎薩
　　　克圖汗成衮劾其收匿逃衆
詔理藩院尚書阿喇尼約逹賴喇嘛使噶爾旦西勒圖召
　　　察琿多爾濟與成衮盟於庫掄伯勒齊爾并
諭哲卜尊丹巴呼圖克圖勸盡遣所收逃衆歸成衮令成
　　　衮亦如之㑹成衮卒子沙喇新襲汗察琿多爾濟
　　　僅歸逃衆之半明年疏請給印
詔不允先是庫掄伯勒齊爾之盟哲卜尊丹巴呼圖克圖
　　　與噶爾旦西勒圖抗禮噶爾丹聞之怒其不尊逹
　　　賴喇嘛也又怨察琿多爾濟嘗助鄂齊爾圖汗攻
　　　已且以其女妻鄂齊爾圖汗孫羅卜藏衮布阿喇
　　　布坦貽書詰責揚言率衆來攻察琿多爾濟奏請
　　　徃擊
詔守前約勿復與噶爾丹搆釁是年秋扎薩克圖汗沙喇
　　　暨台吉徳克徳赫卓特巴等迎附噶爾丹察琿多
　　　爾濟追擊之具以
聞
命𫝊諭逹賴喇嘛召還噶爾丹而先
遣學士拜哩等諭察琿多爾濟罷兵比至察琿多爾濟已
　　　執殺沙喇及徳克徳赫復偕其壻羅卜藏衮布阿
　　　喇布坦追斬噶爾丹之弟多爾濟扎卜進屯喀喇
　　　額爾竒克察罕額爾竒克地與噶爾丹相拒二十
　　　七年春噶爾丹引衆三萬由杭愛山入掠察琿多
　　　爾濟暨子噶爾旦多爾濟禦之於特穆爾不克走
　　　翁吉噶爾丹偵哲卜尊丹巴呼圖克圖居額爾徳
　　　尼昭遂分兵越圖拉河東趨克嚕倫掠車臣汗牧
　　　地别遣將丹津鄂木布由喀喇卓爾渾攻額爾徳
　　　尼昭哲卜尊丹巴呼圖克圖攜察琿多爾濟孥避
　　　居額古穆爾聞車臣汗牧被掠因南走蘇尼特部
　　　界馳告急
詔發阿巴哈納爾部兵沿瀚海防禦之秋噶爾丹自克嚕
　　　倫還掠圖拉察琿多爾濟悉衆由尼列圖至鄂羅
　　　會諾爾鏖戰三日衆潰遂自察衮庫勒踰瀚海會
　　　哲卜尊丹巴呼圖克圖籲請内附噶爾丹上書訴
　　　其棄好興兵妄殺無辜請勿納
上弗許
命入居蘇尼特界内鄂琳圖尋
諭與噶爾丹會盟議和二十八年察琿多爾濟疏乞免
諭廷臣曰朕統御天下窮者救絶者繼離散者使之完聚
　交惡者使之和恊恒欲中外生靈羣底安樂察琿多爾
　濟與噶爾丹交惡朕屢遣使諭止不肻罷兵以致屬衆
　潰散窮困來歸朕因其昔日職貢維謹憐而納之留置
　邊境頒給米粟但念兵端未息生民何日可安是以敕
　令議和今伊既以㑹盟為難朕亦不强其諭使知朕意
　　　是年同族台吉諾木齊岱青子齊巴克額爾克鄂
　　　齊爾子逹什敦多卜等相繼攜屬來歸
命轄之三十年夏
上幸多倫諾爾撫輯衆喀爾喀以察琿多爾濟前擅殺沙
　　　喇等
詔所司追議罪先是
上未至
遣内大臣索額圖諭察琿多爾濟據實陳情至是以所具
　　　疏不引罪反諉咎沙喇及徳克徳赫議削汗號
上念其率衆歸誠
命宥之仍留土謝圖汗號
召覲行幄
温㫖慰諭并
詢知有子七
詔各加封授察琿多爾濟奏臣等垂斃軀頼
聖主鴻慈得更生願長此安居樂業共享太平翌日
召所部三十五人侍宴
賜酒徧飲之
諭舒懐共語勿過謹㑹大閲扈
駕從觀以
御用帳幕
賜之是役也察琿多爾濟感
恩隆恨來歸晚及
上旋蹕伏地涕零依戀不已
諭曰朕欲攜爾至京師但路遥天暑恐生長邊外之人不
　習内地水土俟他年朕臨幸邊塞時即召爾等相見秋
　　　理藩院議土謝圖汗既留故號請令仍貢九白
上憫其新附牧産未裕
詔寛其期三年尋疏請給地耕作以贍生計
許之冬率第四子車稜巴勒來朝三十一年秋
上幸塞外
駐蹕舒琥爾杲爾察琿多爾濟迎
覲行幄冬遣第七子齊旺多爾濟來朝均
優賚之盖自察琿多爾濟攜族附䝉
恩納内地噶爾丹以不得逞私忿屢請逐還故土
上惡其狡因
決䇿親征三十五年
駕由克嚕倫視師大敗噶爾丹於昭莫多凱旋察琿多爾
　　　濟偕哲卜尊丹巴呼圖克圖等迎
覲賀㨗
厚賚遣歸三十六年來朝以土爾扈特台吉恭格鄂欽車
　　　布登三都布等為祖母弟阿玉竒汗族屬代請入
　　　貢
報可尋
賜牧圖拉河東喀里雅爾山界其地居額爾徳尼昭東北
　　　三十八年卒子七長噶爾旦多爾濟封郡王先卒
　　　别有𫝊子敦多布多爾濟襲汗爵次多爾濟額爾
　　　徳尼阿海後襲汗次班第逹額爾徳尼納木扎勒
　　　授扎薩克附見扎薩克台吉班珠爾多爾濟𫝊次
　　　車稜巴勒封輔國公别有𫝊次衮楚克多爾濟次
　　　桑丕勒多爾濟次齊旺多爾濟均授一等台吉
　　　一次襲敦多布多爾濟察琿多爾濟孫初襲其父
　　　噶爾旦多爾濟扎薩克郡王爵互見彼𫝊康熙三
　　　十九年晉親王尋襲土謝圖汗四十一年以溺職
　　　降襲郡王其汗號以多爾濟額爾徳尼阿海襲
　　　二次襲多爾濟額爾徳尼阿海察琿多爾濟次子
　　　康熙四十一年襲土謝圖汗五十年卒子旺扎勒
　　　多爾濟襲
　　　三次襲旺扎勒多爾濟多爾濟額爾徳尼阿海長
　　　子康熙五十年襲土謝圖汗五十一年來朝五十
　　　四年
詔給軍符防禦䇿妄阿喇布坦六十年
允哲卜尊丹巴呼圖克圖請
賜旺扎勒多爾濟印文曰鄂齊賴巴圖土謝圖汗
命督理俄羅斯邊境事雍正四年請助給屯田兵糧
諭獎之五年授盟長十年卒子四長延丕勒多爾濟次敦
　　　丹多爾濟均襲汗次琳丹多爾濟授台吉次敦多
　　　布多爾濟亦襲汗
　　　四次襲敦丹多爾濟旺扎勒多爾濟次子雍正十
　　　年襲土謝圖汗十一年
賜親王俸及銀幣先是哲卜尊丹巴呼圖克圖示寂後其
　　　弟子襲故號代演黄教由額爾徳尼昭移居車掄
　　　乾隆六年
　詔敦丹多爾濟駐守其地䕶視之八年以不勸阻哲卜
　　　尊丹巴呼圖克圖擅赴額爾徳尼昭
　諭責之是年卒弟敦多布多爾濟襲
　　　五次襲敦多布多爾濟旺扎勒多爾濟第四子與
　　　前降襲郡王之敦多布多爾濟同名乾隆九年襲
　　　土謝圖汗十年卒兄延丕勒多爾濟襲
　　　六次襲延丕勒多爾濟旺扎勒多爾濟長子乾隆
　　　十一年襲土謝圖汗十三年授盟長及所部副將
　　　軍
　命偕哲卜尊丹巴呼圖克圖督理俄羅斯邊境事二十
　　一年秋以病罷副將軍及盟長職冬理藩院追論
　　其縱子旺沁多爾濟棄汛私歸罪議削汗爵
諭曰當衆喀爾喀為和託輝特逆賊青衮咱卜煽惑之
　時延丕勒多爾濟不能約束所屬諭以大義復縱子
　旺沁多爾濟擅歸㳺牧本應即照院議但念前已將
　盟長副將軍革退著加恩免削汗爵旺沁多爾濟革
　台吉職發徃軍䑓効力贖罪二十三年延丕勒多爾
　　濟卒從子車登多爾濟襲
　　七次襲車登多爾濟敦丹多爾濟次子乾隆二十
　　四年襲土謝圖汗三十年授所部副將軍三十一
　　年
命乾清門行走
賜三眼孔雀翎及黄馬褂三十四年
命御前行走
賜紫轡三十七年復
賜金黄轡四十二年授盟長四十六年
詔喀爾喀世爵視内扎薩克四十九旗例理藩院遵
㫖議首以土謝圖汗請
諭曰土謝圖汗車登多爾濟之始祖察琿多爾濟來歸
　時仍留汗號嗣是子孫承襲將及百年著加恩世襲
　罔替四十八年以私用烏拉票罪
詔黜
御前行走尋議削爵
上弗忍諭減等再議因議留汗爵永停給俸削盟長奪
　　三眼翎及黄馬褂
詔削盟長罰俸五年勿奪翎褂尋因未來謝
恩
諭并奪之四十九年五月迎
覲避暑山莊復
賜孔雀翎七月
命乾清門行走八月復
賜黄馬褂
　
　
　
　
　
　
　
　
　
　
　
　
　
　
　
欽定外藩蒙古回部王公表傳卷之四十六
　欽定四庫全書
　欽定外藩䝉古回部王公表傳卷之四十七
　　𫝊第三十一
　　　扎薩克多羅郡王固嚕什喜列𫝊(今襲固/山貝子)
　　　固嚕什喜喀爾喀部人姓博爾濟吉特土謝圖汗
　　　察琿多爾濟族弟號墨爾根諾顔祖昻噶海子三
　　　長巴特瑪什號墨爾根楚琥爾子扎薩克台吉車
　　　稜别有𫝊次索諾木號岱青琿台吉即固嚕什喜
　　　父次阿爾占號墨爾根岱青子扎薩克台吉開木
　　　楚克别有𫝊自固嚕什喜上皆駐牧庫庫博羅圖
　　　相繼以墨爾根號掌喀爾喀左翼一旗為所部八
　　　扎薩克之一康熙二十一年
命内大臣舒世泰等往賚冠服佩帶弓刀器幣二十二年
　　　固嚕什喜遣使謝並乞定㳺牧界
詔毋越噶爾拜瀚海而南二十七年内大臣索額圖等率
　　　兵赴色楞額河與俄羅斯議界道出喀爾喀
詔固嚕什喜與土謝圖汗察琿多爾濟弟哲卜尊丹巴呼
　　　圖克圖徧諭所部安堵毋恐是年噶爾丹掠喀爾
　　　喀固嚕什喜偕弟逹什額爾克岱青諾顔呼圖克
　　　圖等來歸
賜牧四子部落界外洪果爾二十八年
諭曰墨爾根諾顔固嚕什喜係喀爾喀舊扎薩克職貢有
　年今因所部潰亂即率衆内附洵不愧墨爾根號朕甚
　嘉悦著由諾顔授為濟農居三汗之次尋以固嚕什喜
　　　與諾顔呼圖克圖争産互訐
遣官諭解二十九年
命選兵隨侍郎温逹赴圖拉河偵噶爾丹三十年正月噶
　　　爾丹謀由俄儂掠固嚕什喜屬
諭徙牧近内汛四月迎
覲多倫諾爾
詔封多羅郡王仍兼扎薩克十月備兵禦厄魯特巴圖爾
　　　額爾克濟農和囉理尋和囉理乞降罷兵三十一年
賜粟賑所屬貧户三十四年偵噶爾丹復謀掠移牧蘇尼
　　　特之甌爾地
詔侍衛阿南逹率兵䕶之三十五年噶爾丹為大軍所敗
　　　其族台吉阿喇布坦謀乞降未決固嚕什喜遣屬
　　　阿玉什偕扎薩克圖汗部親王䇿旺扎布長史瑪
　　　尼圖諭令速降三十六年
遣官徃徙和託輝特貝勒根敦所獲厄魯特降衆
詔固嚕什喜以駝馬糗糒資遣四十四年卒子二長多爾
　　　濟阿喇布坦襲郡王次成衮扎布授扎薩克台吉
　　　别有𫝊
　　　一次襲多爾濟阿喇布坦固嚕什喜長子康熙四
　　　十四年襲扎薩克多羅郡王雍正六年以病罷子
　　　敏珠爾多爾濟襲
　　　二次襲敏珠爾多爾濟多爾濟阿喇布坦長子雍
　　　正六年襲扎薩克多羅郡王九年以奉軍檄不即
　　　至為靖邊大將軍順承親王錫保所劾議削
諭曰敏珠爾多爾濟之祖固嚕什喜在喀爾喀部中極為
　恭順遇噶爾丹之亂倡衆先歸厥功最著此次敏珠爾
　多爾濟奉調遲誤或有别故著來京面詢降㫖十年遵
諭至以患病自陳
諭曰軍前退縮之罪例不容寛但敏珠爾多爾濟因病未
　能率兵前赴軍營以致伊旗派出兵丁半被賊人截回
　念伊祖固嚕什喜功免其削爵别選賢能台吉馳往代
　轄兵丁俟伊病痊後仍赴軍營効力贖罪乾隆五年卒
　　　子車稜拜都布襲
　　　三次襲車稜拜都布敏珠爾多爾濟長子乾隆五
　　　年襲扎薩克多羅郡王十九年赴烏里雅蘇台軍
　　　營二十年隨大軍進剿準噶爾逹瓦齊就擒軍還
　　　車稜拜都布隨定北將軍班第留駐伊犁阿睦爾
　　　撒納叛賊黨克什木巴蘇泰都噶爾等擾伊犁車
　　　稜拜都布偕車臣汗部貝勒旺沁扎布擊賊弗克
　　　死之
　賜䘏子二長丹忠多爾濟次齊巴克扎布相繼襲
　　　四次襲丹忠多爾濟車稜拜都布長子乾隆二十
　　　年襲扎薩克多羅郡王三十五年扈
　駕木蘭行圍
　賜三眼孔雀翎三十七年卒無嗣弟齊巴克扎布襲
　　　五次襲齊巴克扎布車稜拜都布次子乾隆三十
　　　七年襲扎薩克多羅郡王四十一年扈
　駕木蘭行圍
　賜三眼孔雀翎四十四年授副盟長兼署所部副將軍
　　　四十六年
　諭曰齊巴克扎布之始祖固嚕什喜當噶爾丹作亂時
　　首先來歸
聖祖仁皇帝念其為喀爾喀舊扎薩克優封郡王伊子孫
　　承襲今已四世著加恩令其世襲罔替四十七年齊
　　　巴克扎布卒子多爾濟扎布襲
　　　六次襲多爾濟扎布齊巴克扎布長子乾隆四十
　　　七年襲扎薩克多羅郡王
　　　扎薩克多羅郡王噶爾旦多爾濟列𫝊(今襲固/山貝子)
　　　噶爾旦多爾濟喀爾喀部人姓博爾濟吉特土謝
　　　圖汗察琿多爾濟長子康熙二十五年隨父赴庫
　　　掄拍勒齊爾盟
詔授扎薩克二十六年率宰桑額爾徳尼額爾克等來貢
　　　會大閲扈
駕往觀
命之射二十七年偕台吉額爾齊穆岱青禦噶爾丹于特
　　　穆爾兵敗由齊竒爾台來歸二十九年來朝㑹其
　　　族昆都倫博碩克圖衮布為噶爾丹所掠
命選兵隨尚書阿喇尼赴圖拉河援之三十年以貢至京
　　　扈
駕幸多倫諾爾會閱
詔封多羅郡王仍兼扎薩克
賚銀幣牲畜并
命發獨石口倉粟賑所屬貧户三十一年卒子敦多布多
　　　爾濟襲
　　　一次襲敦多布多爾濟噶爾旦多爾濟長子康熙
　　　三十一年襲扎薩克多羅郡王三十四年來朝
賜冠服銀幣三十五年扈
駕幸歸化城尋因屬衆乏食
詔發張家口倉粟賑之三十六年尚和碩恪靖公主授和
　　　碩額駙三十九年晉和碩親王會其祖察琿多爾
　　　濟卒
詔襲土謝圖汗四十一年降襲郡王原爵其叔父多爾濟
　　　額爾徳尼阿海代襲汗號見土謝圖汗𫝊四十六
　　　年
上由喀喇河屯
巡視䝉古諸部
駐蹕徳爾濟庫木都和洛敦多布多爾濟偕恪靖公主迎
　　　請
駕幸其第
賜章服及幣五十九年從平逆將軍延信等由裏塘䕶逹
　　　頼喇嘛入藏
詔留駐其地雍正元年軍旋叙功復封和碩親王晉固倫
　　　額駙乾隆六年
　命偕土謝圖汗敦丹多爾濟駐庫掄䕶視哲卜尊丹巴
　　　呼圖克圖八年卒子四長根扎布多爾濟次額璘
　　　沁多爾濟相繼襲爵次格齋多爾濟授公品級次
　　　哲卜尊丹巴呼圖克圖瑚畢勒罕
　　　二次襲額璘沁多爾濟敦多布多爾濟次子乾隆
　　　六年
　命乾清門行走八年襲扎薩克和碩親王十年
　命督理俄羅斯邊境事十二年授所部副將軍赴塔密
　　　爾駐防十三年偕衆扎薩克告軍營䑓站為䕶牧
　　　設兵糧業蒙
　恩賞至嵗需牲畜願照數公捐無庸由牧厰運送定邊
　　左副將軍額駙䇿凌代奏
允之十九年夏奉
詔購駝馬由翁吉逹什和碩解崆格扎布堪飼牧備用
　　冬授西路叅賛大臣二十年隨大軍由西路進剿
　　逹瓦齊于伊犁時降酋阿睦爾撒納充北路定邊
　　左副將軍逹瓦齊既就擒謀㨿伊犁
上燭其奸
詔偕其兄齊木庫爾等入覲定北將軍班第由尼楚衮
　　軍營遣額璘沁多爾濟䕶之行齊木庫爾以阿睦
　　爾撒納叛迹著密勸額璘沁多爾濟擒之弗從行
　　至烏隆古阿睦爾撒納以北路定邊左副將軍印
　　授之詭稱歸牧治裝由額爾齊斯河馳遁翌日額
　　璘沁多爾濟追之弗及先是
上預知阿睦爾撒納中途必遁
密諭班第選軍中威望大臣監送班第奏額璘沁多爾
　　濟老成可任
上以其人小有才不更事
飭諭班第至是果僨事
諭曰逆賊阿睦爾撤納業已叛遁額璘沁多爾濟率兵
　追捕量亦無濟著與齊木庫爾等遄行入覲未幾額
　　璘沁多爾濟至議削爵論斬
諭曰額璘沁多爾濟以扎薩克親王恭賛大臣膺監送
　阿睦爾撒納之任乃齊木庫爾以逆謀既著勸令速
　行擒治伊恬不知警反以彼雙親王我單親王不敢
　便宜從事為詞致令逆賊免脱夫既為國家叛賊尚
　何雙親王之足論且逆賊公然授印率衆徑行乃至
　逾日始知遁去領兵追捕業已無及試思此何等事
　而有心貽誤至此其心尚可問乎核其情罪萬無可
　逭但念乃祖乃父夙著勤勞朕尚不忍加以顯戮著
　賜令自盡於是停襲親王爵二十二年仍
命復世爵改為扎薩克固山貝子以額璘沁多爾濟兄
　　根扎布多爾濟襲
　　三次襲根扎布多爾濟敦多布多爾濟長子康熙
　　五十五年尚郡主授和碩額駙乾隆二十二年襲
　　扎薩克固山貝子二十五年卒
詔其子車布登多爾濟襲固山貝子弟格齋多爾濟襲
　　扎薩克别授公品級
　　四次襲格齋多爾濟敦多布多爾濟第三子乾隆
　　十年
命乾清門行走十八年
詔䕶視哲卜尊丹巴呼圖克圖二十五年
賜公品級襲扎薩克三十六年以病罷改授一等台吉
　　其扎薩克即以兄子車布登多爾濟襲
　　五次襲車布登多爾濟根扎布多爾濟次子乾隆
　　十年尚郡君授固山額駙二十五年襲固山貝子
　　三十六年襲扎薩克三十九年卒子遜篤布多爾
　　濟襲
　　六次襲遜篤布多爾濟車布登多爾濟長子乾隆
　　三十九年襲扎薩克固山貝子四十四年
命乾清門行走是年扈
駕木蘭行圍
賜雙眼孔雀翎尋授副盟長及叅賛四十六年
諭曰貝子遜篤布多爾濟之先原係王爵因額璘沁多
　爾濟身獲重罪削爵停襲朕念伊祖父舊勲不忍令
　其遽盡是以特令降襲貝子著加恩世襲罔替四十
　　八年授盟長
　
　
　
　
　
　
　
欽定外藩䝉古回部王公表傳卷之四十七
　欽定四庫全書
　欽定外藩䝉古回部王公表𫝊卷之四十八
　　𫝊第三十二
　　　追封多羅郡王扎薩克多羅貝勒車木楚克納木
　　　　扎勒列𫝊(今襲和/碩親王)
　　　車木楚克納木扎勒喀爾喀部人姓博爾濟吉特
　　　土謝圖汗察琿多爾濟從子曽祖額列克號墨爾
　　　根汗子三長衮布子土謝圖汗察琿多爾濟次喇
　　　嘛塔爾子扎薩克台吉巴朗别有傳次多爾濟號
　　　杜爾格齊諾顔子徳濟布號沁琿台吉生子二車
　　　木楚克納木扎勒其長也嘗隨察琿多爾濟遣使
　　　貢駝馬康熙二十七年偕弟朋素克喇布坦率屬
　　　來歸三十年迎
覲多倫諾爾
詔授扎薩克一等台吉三十四年偕同族扎薩克台吉阿
　　　玉什赴綏克洪果爾偵噶爾丹并備駝馬糗糒資
　　　弁兵三十五年四月
上親征噶爾丹車木楚克納木扎勒選所部卒齊旺為大
　　　軍導師次克嚕倫遣部卒猛索和由額格穆爾布
　　　爾哈蘇台伺賊三返復持書赴色楞額河約和託
　　　輝特貝勒根敦及同部輔國公錫布推哈坦巴圖
　　　魯協擊噶爾丹五月凱旋
諭獎其抒誠効力調遣得宜晉輔國公
命赴圖拉河偵禦七月調往安郡王瑪爾渾軍營與阿玉
　　　什䕶厄魯特降衆至張家口外十月瑪爾渾還
諭偕員外郎舍稜仍留駐軍十二月以私歸㳺牧被劾
上詢知舍稜倡先歸車木楚克納木扎勒等從之宥勿問
　　　三十六年扈
駕幸寜夏還渡黄河
詔留車木楚克納木扎勒與阿玉什由水驛扈
蹕他扎薩克皆登陸遄歸㳺牧雍正元年叙追擒厄魯特
　　　逃賊羅卜藏錫喇布功
詔晉封多羅貝勒羅卜藏錫喇布者烏梁海人初𨽻厄魯
　　　特和託輝特貝勒博貝擒降之置汗阿林後徙置
　　　察哈爾授佐領偕藍翎侍衛春丕勒轄其屬至是
　　　攜衆叛逃車木楚克納木扎勒偕車臣汗部貝勒
　　　旺扎勒等追擒之
上嘉悦故有是
命十年大軍剿噶爾丹䇿凌車木楚克納木扎勒奉檄赴
　　　科布多軍中道病足恐失期授子台吉成衮扎布
　　　兵遣馳赴軍自引餘騎扶病歸值厄魯特貝勒色
　　　布騰旺布屬竒爾吉斯人叛梗道力疾擊中鎗陣
　　　殁
上軫悼
遣官奠醊
賜銀千兩治喪乾隆三年追封多羅郡王子成衮扎布襲
　　　一次襲成衮扎布車木楚克納木扎勒長子雍正
　　　元年率兵三百從父追剿賊羅卜藏錫喇布十年
　　　襲扎薩克多羅貝勒十一年授所部副將軍叅賛
賜三眼孔雀翎十二年隨大將軍平郡王福彭由科布多
　　　屯察罕廋爾尋赴吉逹渾防䕶所部㳺牧乾隆三
　　　年
　諭曰貝勒成衮扎布効力軍營以來甚屬奮勉其父車
　　木楚克納木扎勒前因力疾擊賊殁於王事朕業加
　　恩追封郡王爵著即令成衮扎布晉襲多羅郡王尋
　　　授所部副將軍十一年卒子齊巴克雅喇木丕勒
　　　襲
　　　二次襲齊巴克雅喇木丕勒成衮扎布長子乾隆
　　　十二年襲扎薩克多羅郡王
　命乾清門行走十六年授副盟長十九年偕賽因諾顔
　　　部副將軍親王徳沁扎布等率錫喇烏蘇備調兵
　　　赴烏里雅蘇台附近駐防尋偕叅贊大臣烏爾登
　　　轄防秋兵二十年大軍定伊犂齊巴克雅喇木丕
　　　勒由烏蘭呼濟爾運軍糧諜阿睦爾撒納叛賊黨
　　克什木巴蘇泰都噶爾等擾伊犁馳援力戰被執
　　不屈二十一年克什木等就擒齊巴克雅喇木丕
　　勒自伊犂還
諭曰郡王齊巴克雅喇木丕勒當逆賊倡亂時能奮勇
　擊賊馳援班第朕甚嘉之著加恩晉封和碩親王遣
　歸㳺牧以示體恤尋和託輝特逆賊青衮咱卜叛復
　　從大軍往剿二十三年所屬災
遣都統多爾濟賫銀賑之是年阿睦爾撒納竄斃俄羅
　　斯獻尸至界
詔馳赴恰克圖騐視三十年授盟長兼所部副將軍四
　　十二年卒子三長三濟扎布授一等台吉晉公品
　　級别有𫝊次齊巴克多爾濟襲親王次車登多爾
　　濟為協理台吉
　　三次襲齊巴克多爾濟齊巴克雅喇木丕勒次子
　　乾隆二十七年
賜公品級三十四年扈
駕木蘭行圍
賜孔雀翎四十二年襲扎薩克和碩親王四十三年授
　　所部副將軍
賜三眼孔雀翎黄馬褂四十六年
諭曰齊巴克多爾濟之祖父宣力戎行屢著勞績由扎
　薩克台吉洊封和碩親王著加恩令其世襲罔替四
　　十八年以庸懦無能
命解副將軍任
　　(附/)追封公品級一等台吉三濟扎布列𫝊
　　三濟扎布親王齊巴克雅喇木丕勒長子初授一
　　等台吉赴烏里雅蘇台軍効力乾隆二十二年病
　　痘卒於軍
上憫之
賜銀五百兩治喪追封公品級子三都布多爾濟襲
　　一次襲三都布多爾濟三濟扎布長子乾隆二十
　　二年襲公品級一等台吉四十六年理藩院議三
　　都布多爾濟所襲公品級例弗應世襲俟出缺請
㫖
詔如議
　
　
　
　
　
　
　
　
　
　
　
　
欽定外藩蒙古回部王公表傳卷之四十八
　欽定四庫全書
　欽定外藩䝉古回部王公表𫝊卷之四十九
　　𫝊第三十三
　　　扎薩克多羅貝勒西第什哩列𫝊(今襲多/羅郡王)
　　　西第什里喀爾喀部人姓博爾濟吉特土謝圖汗
　　　察琿多爾濟弟初號巴圖爾台吉康熙二十五年
　　　赴庫掄伯勒齊爾盟
詔授扎薩克二十七年來歸
命㳺牧蘇尼特界内阿嚕額埒蘇台三十年迎
覲多倫諾爾
詔封多羅貝勒仍兼扎薩克三十一年來朝
宴之三十五年
上親征噶爾丹
諭偕車臣汗部郡王納木扎勒貝子朋素克各引數十騎
　　　由巴爾岱哈山麓往誘偵噶爾丹遁扈
駕追至拖諾山凱旋得
優賚四十五年卒子二長辰丕勒多爾濟授扎薩克台吉
　　　别有𫝊次丹津多爾濟襲貝勒
　　　一次襲丹津多爾濟西第什哩次子康熙四十五
　　　年襲扎薩克多羅貝勒五十六年率兵赴阿爾台
　　　防禦䇿妄阿喇布坦五十九年隨振武將軍傅爾
　　　丹由布拉罕進剿至格爾額爾格擒宰桑貝坤等
　　　百餘人斬獲甚衆師還丹津多爾濟分屯昻竒爾
　　　圖六十年
諭偕副都統穆克登以兵五百赴巴里坤叅賛靖逆將軍
　　　富寜安軍雍正元年
諭曰自西北兩路出師以來貝勒丹津多爾濟敭厯戎行
　奮勉効力
聖祖仁皇帝深愛其材著加恩晉封多羅郡王以示獎勵
　　　二年撤大軍還
詔留喀爾喀兵二千駐阿爾台以丹津多爾濟及額駙郡
　　　王䇿凌貝勒博貝為副將軍分統之所部有副將
　　　軍自此始三年
詔丹津多爾濟軍用鑲黄旗纛尋因督視軍營駝馬并捐
　　　羊助軍
諭優叙加級復予紀録四年以偕土謝圖汗旺扎勒多爾
　　　濟請助給屯田兵糧
獎賚幣仍
命加級八年叙功晉和碩親王尋封其子多爾濟色布騰
　　　為固山貝子九年七月
命偕大學士馬爾賽駐防圖拉河尋議移駐四子部落界
　　　丹津多爾濟以地曠恐冬艱芻薪請附牧歸化城
上從其請九月以準噶爾賊由華額爾齊斯至索勒畢烏
　　　拉克沁謀掠喀爾喀靖邊大將軍傅爾丹擊之於
　　　和通呼爾哈諾爾不利退守科布多
詔丹津多爾濟隨順承親王錫保防䕶察罕廋爾為科布
　　　多軍援十月偕額駙策凌由察罕廋爾進剿準噶
　　　爾時賊酋大䇿凌敦多卜為傅爾丹所遏不得逞
　　　偵察罕廋爾屯重兵潛遣將海倫曼濟等取道阿
　　　爾台分掠克嚕倫及鄂爾海喀喇烏蘇而自擁二
　　　萬餘衆由蘇克阿勒逹呼繼進丹津多爾濟等馳
　　　徃擊至鄂登楚勒授台吉巴海兵六百令宵入賊
　　　營誘賊將貢楚克扎布喀喇巴圖魯等率騎來追
　　　伏兵擊之斬喀喇巴圖魯餘衆潰大䇿凌敦多卜
　　　及海倫曼濟等遁
諭曰丹津多爾濟督率弁兵奮勇争先擊敗準噶爾甚屬
　可嘉伊前在軍營効力已加恩晉封親王著賞銀一萬
　兩以示獎勵十年六月賊酋小䇿凌敦多卜復糾衆三
　　　萬越察罕廋爾東掠杭愛山并謀刼哲卜尊丹巴
　　　呼圖克圖丹津多爾濟以額駙䇿凌既邀擊之於
　　　克爾森齊老乃引兵赴額爾徳尼昭偵賊遁馳疏
　　　以大敗賊衆告
賜智勇號及黄帶尋授盟長十月
特封其子貝子多爾濟色布騰為世子定例宗室親王始封世
　　　子外藩有世子自多爾濟色布騰始葢異數也十
　　　一年追論賊越察罕廋爾軍營順承親王防禦不
　　　力罪事連丹津多爾濟先是䇿凌遇賊克爾森齊
　　　老丹津多爾濟奉檄往援弗至賊遂趨額爾徳尼
　　　昭至是
上察知其實
諭曰丹津多爾濟䝉
聖祖仁皇帝施㤙教育襲貝勒爵朕因其督辦駝馬積有
　勞績由貝勒洊封親王優加恩眷昨嵗額爾徳尼昭伊
　妄奏冒功今乃知其往援克爾森齊老時行未十里駐
　兵不前及額爾徳尼昭之役賊由杭愛山隂敗遁伊不
　尾追反由杭愛山陽迂道遷延致賊兎脱理應重治其
　罪但念前此曽經効力暫行寛免削智勇親王爵及世
　子并撤回黄帶降封郡王仍留所部副將軍任督辦未
　完駝馬隨定邊大將軍平郡王福彭協理蒙古事務倘
　不奮勉自贖仍蹈前轍定加倍治罪其𫝊諭知之乾隆
　　　元年
　諭曰郡王丹津多爾濟自出師以來督辦駝馬宣力有
　　年叠䝉
世宗憲皇帝寵眷嗣因自蹈愆尤降授郡王俾令自贖近
　　見其竭力抒誠諸事奮勉不負激勵懲誡之意著加
　　恩仍封和碩親王三年卒子三長即貝子多爾濟色
　　　布騰尚和碩和恵公主授和碩額駙先丹津多爾
　　　濟卒子桑齋多爾濟襲郡王次喇木丕勒多爾濟
　　　授台吉次三逹克多爾濟封扎薩克輔國公晉貝
　　　子品級别有𫝊
　　　二次襲桑齋多爾濟丹津多爾濟長子額駙多爾
　　　濟色布騰之子乾隆三年襲扎薩克多羅郡王
　上念其㓜孤
　詔隨和恵公主來京
　教養内廷嗣尚縣君授多羅額駙十九年署所部副將
　　　軍尋隨定邊左副將軍親王成衮扎布駐防鄂爾
　　海喀喇烏蘇二十年正月隨定北將軍班第進剿
　　逹瓦齊時降酋阿睦爾撒納為定邊左副將軍先
　　行桑齋多爾濟偕賽因諾顔部貝子沙克都爾扎
　　布等輕騎繼進七月逹瓦齊就擒桑齋多爾濟攜
　　索倫扎哈沁兵千還途聞阿睦爾撒納叛親王額
　　璘沁多爾濟與同隊不能制馳赴額爾齊斯追收
　　定邊左副將軍印擒賊黨阿喀察定進等檄沿途
　　汛兵䕶軍需并防新降厄魯特衆
諭曰桑齋多爾濟以一少年奮勇効力甚屬可嘉其祖
　丹津多爾濟本係親王著加㤙晉襲原爵二十一年
　　八月和託輝特逆賊青衮咱卜叛擅撤汛兵桑齋
　　多爾濟飭所屬安伍察獲台吉阿雅喇所匿撤兵
　　偽符
詔獎其能授北路叅賛大臣尋
命往諭烏梁海總管赤倫協擒青衮咱卜閏九月授所
　　部副將軍
諭歸㳺牧嚴緝棄汛肆刼逃兵二十二年五月獲二十
　　七人寘於法
命徧諭汛兵知之八月以遣兵擒解附青衮咱卜叛之
　　族台吉逹瑪琳至
獎賜幣二十三年赴庫掄協理俄羅斯邊境事二十四
　　年正月
命督解駝馬送烏里雅蘇台軍營二月請以茶布易俄
　　羅斯馬
詔如所請二十六年以妄奏定邊左副將軍親王成衮
　　扎布選兵弗公
訓飭之尋奉
命赴恰克圖購馬三十年議私與俄羅斯互市罪
詔削爵尋
命復封多羅郡王四十二年仍授所部副將軍四十
　　三年卒子永丹多爾濟襲
　　三次襲永丹多爾濟桑齋多爾濟長子初授一等
　　台吉
教養内廷乾隆四十二年
命乾清門行走
賜孔雀翎四十四年襲扎薩克多羅郡王
命御前行走
賜三眼孔雀翎是年扈
駕木蘭行圍
賜黄馬褂尋尚郡君授多羅額駙四十六年
詔世襲罔替四十八年授所部副將軍
　
　
　
　
　
　
欽定外藩蒙古回部王公表傳卷之四十九
欽定四庫全書
欽定外藩䝉古回部王公表𫝊卷之五十
　𫝊第三十四
　　扎薩克固山貝子錫布推哈坦巴圖魯列𫝊(今襲/一等)
　　　(台/吉)
　　錫布推哈坦巴圖魯喀爾喀部人姓博爾濟吉特
　　土謝圖汗察琿多爾濟從弟祖錫布固泰號鄂爾
　　齋圖琿台吉鄂齊賴賽因汗阿巴岱之長子也妻
　　車臣哈屯生子二長穆車號烏巴什琿台吉即錫
　　布推哈坦巴圖魯父次鄂爾果岱諾木齊生逹什
　　號琿台吉子車稜扎布授扎薩克台吉别有𫝊初
　　錫布推哈坦巴圖魯與弟青多爾濟納木扎勒陀
　　音諾爾布額爾克等駐牧巴顔烏蘭常擊走俄羅
　　斯掠境兵康熙二十七年噶爾丹由杭愛山肆掠
　　錫布推哈坦巴圖魯逆擊之有和託輝特二台吉
　　誓同拒噶爾丹既而背盟錫布推哈坦巴圖魯拘
　　　之會噶爾丹遣人誘降錫布推哈坦巴圖魯怒執
　　　其使避走克嚕倫河三十年侍郎瓦岱奉
命赴圖拉河偵噶爾丹路由克嚕倫錫布推哈坦巴圖魯
　　　率諸弟迎㑹瓦岱來歸
上嘉之
諭曰爾錫布推哈坦巴圗魯於土謝圖汗察琿多爾濟為
　兄弟行職貢有年當噶爾丹誘爾降時獨知大義雖敗
　不降今隨大軍慕化歸誠朕甚嘉悦特封爾為扎薩克
　輔國公爾其朂之是年仍歸巴顔烏蘭㳺牧尋徙圖拉
　　　河
上以其地為噶爾丹徃來所必經
諭嚴防禦三十四年八月噶爾丹貽書納木扎勒陀音誘
　　　徃㑹納木扎勒陀音拒之隨錫布推哈坦巴圖魯
　　　走隂山北
詔亟徙歸化城界所屬戀故土弗肻徙噶爾丹猝至復被
　　　掠十月納木扎勒陀音自縳請罪
詔宥之尋徙色楞額河三十五年
上親征噶爾丹至克嚕倫察噶爾丹必遁
敇錫布推哈坦巴圖魯躡擊之三十八年叙追擒巴爾呼
　　　逃衆功晉固山貝子四十三年卒子二長巴海封
　　　扎薩克輔國公别有傳次車布登降襲鎮國公
　　　一次襲車布登錫布推哈坦巴圖魯次子康熙四
　　　十五年襲扎薩克鎮國公五十六年隨大軍由阿
　　　爾台擒斬特楞古特賊衆雍正元年以居察哈爾
　　　之厄魯特降人羅卜藏錫喇布等叛逃偕同部輔
　　　國公車木楚克納木扎勒追緝之射斃賊衆阿玉
　　　什額博壘等叙功以其父原爵貝子
詔晉多羅貝勒九年大軍剿噶爾丹䇿凌車布登奏敗賊
　　　於蘇克阿勒逹呼
賜阿克敦巴圖魯號并
賜三眼孔雀翎及黄帶十年額爾徳尼昭之役復以追敗
　　　賊衆
聞晉封多羅郡王十一年追議其剿賊不力偕同部親王
　　　丹津多爾濟飾奏冒功罪
諭曰車布登初襲公爵因追剿羅卜藏錫喇布著有勞績
　恩擢貝勒嗣與丹津多爾濟飾奏蘇克阿勒逹呼及額
　爾徳尼昭擊賊功妄邀封賞今實情畢露知其率一千
　兵遇賊百餘輙畏懼不前虚張聲勢令賊逺遁及偕副
　都統塔爾岱率兵追賊誑令迷路縱賊逺颺並無為國
　効力實心著削郡王爵及賜號撤還黄帶降授貝勒飭
　赴科布多軍營効力贖罪倘仍舊退縮瞻顧定從重治
　罪乾隆元年
　命署所部副將軍駐防烏里雅蘇台定例駐防副將軍
　　　及期而代是年冬車布登不候代擅歸㳺牧為額
　　　駙䇿凌所劾
　敕責其罪六年叅賛大臣都統塔爾瑪善奉
　命赴烏克圖爾濟爾哈朗閲防秋兵以車布登旗軍容
　　　整獎賚之十九年三月以收撫烏梁海
諭偕同部郡王桑齋多爾濟等赴鄂爾海喀喇烏蘇駐
　　防尋偕叅賛大臣安崇阿徳寜等移駐庫克嶺七
　　月新降杜爾伯特台吉車凌䝉古子巴朗攜衆由
　　庫克嶺叛逃車布登以追捕弗及奏
諭曰車布登與安崇阿徳寜同駐庫克嶺專為防範逃
　衆乃巴朗從此脱逃伊等率兵尾追並不奮勇前進
　即行退歸安崇阿徳寜二人著即正典刑車布登削
　貝勒爵降授貝子仍留軍營効力贖罪二十年定北
　　將軍班第由北路進剿逹瓦齊於伊犁道出阿爾
　　台以烏梁海衆潛附準噶爾遣車布登沿途剿捕
　　至固爾班鼐塔克及烏蘭布拉克喀喇哈巴地遇
　　烏梁海副都統察逹克屬得木齊綽罕宰桑圖布
　　慎屬得木齊喀喇曼濟等衆盡降之並獲巴朗從
　　賊二百餘户伊犁平師旋車布登偕副都統敦多
　　卜率兵三百由薩噶勒巴什嶺徃收汗烏梁海汗
　　即烏梁海所居地也宰桑郭爾卓輝鄂木布及布
　　魯古特宰桑根都什特楞古特宰桑𤓰齊楞皆率
　　衆降㑹阿睦爾撒納叛賊黨克什木等擾伊犁車
　　布登齎
敕往
諭準噶爾衆叙功
詔復多羅貝勒二十一年和託輝特逆賊青衮咱卜叛車
　　布登將以兵會叅贊大臣塔爾瑪善赴烏蘭嶺追
　　剿阿睦爾撒納未至遽由納林喀喇歸牧塔爾瑪
　　善以
聞
諭曰車布登係喀爾喀舊人受恩最為深重今乃擅棄
　職守私行逃歸情甚可惡著擒觧來京治罪是年冬
　　定邊左副將軍親王成衮扎布以車布登擅歸游
　　牧復詭病不從剿青衮咱卜請削爵論死
詔削貝勒宥死子齊旺多爾濟降襲輔國公
　　二次襲齊旺多爾濟車布登長子乾隆十六年
命乾清門行走
賜孔雀翎及黄馬褂二十一年襲扎薩克輔國公二十
　　三年二月所屬歉收
賑之八月車布登來朝
諭曰原封貝勒車布登係附和逆賊青衮咱卜之人原
　應按例治罪朕因其平日為人愚昧又年老可矜從
　寛祇令削爵仍許其子承襲輔國公伊悔罪感恩抒
　誠入覲念前此曽經宣力積有勤勞著加㤙賜公品
　級遣歸游牧二十四年齊旺多爾濟擒自喀喇木蘭
　　叛逃之厄魯特丹巴等
諭獎之
賜雙眼孔雀翎三十年卒仍令其父車布登襲
　　三次襲車布登乾隆三十年仍襲扎薩克輔國公
　　三十五年卒孫齊素嚨多爾濟降襲扎薩克一等
　　台吉
　　四次襲齊素嚨多爾濟車布登次子台吉齊旺之
　　　子乾隆三十五年襲扎薩克一等台吉四十一年
　　　扈
　駕木蘭行圍
　賜孔雀翎四十六年
　詔世襲罔替
　　　扎薩克輔國公車稜巴勒列𫝊
　　　車稜巴勒喀爾喀部人姓博爾濟吉特土謝圖汗
　　　察琿多爾濟第四子初授一等台吉康熙三十年
　　　隨父來朝
賜冠帶銀幣五十年
駕幸避暑山莊車稜巴勒來朝
上追念其父察琿多爾濟來歸之誠又以車稜巴勒年老
　　　猶為台吉
詔封扎薩克輔國公析其從子扎薩克台吉班珠爾多爾
　　　濟五佐領𨽻之五十四年偕子巴木丕勒多爾濟
　　　隨大軍駐防扎布堪五十六年移駐哲爾格西喇
　　　呼魯蘇五十八年隨右衛將軍費揚古籌築扎克
　　　拜逹哩克城六十一年
命率兵由汗阿林移厄魯特降人羅卜藏錫喇布游牧於
　　　察哈爾雍正六年卒子巴木丕勒多爾濟襲
　　　一次襲巴木丕勒多爾濟車稜巴勒長子康熙五
　　　十六年隨額駙巴林郡王烏爾衮由阿爾台進剿
　　　準噶爾於赫色勒巴斯諾爾雍正七年襲扎薩克
　　　輔國公
命督所部備用軍駝八年由額爾徳尼昭運屯田穀實於
　　　塔本托羅海尋以築科布多城觧所用鐵九年隨
　　　同部親王丹津多爾濟等剿準噶爾賊酋大䇿凌
　　　敦多卜於蘇克阿勒逹呼十年復隨額駙䇿凌敗
　　　小䇿凌敦多卜於額爾徳尼昭乾隆十二年卒子
　　　車登三丕勒襲
　　　二次襲車登三丕勒巴木丕勒多爾濟次子乾隆
　　　十三年襲扎薩克輔國公十九年二月隨叅贊大
　　臣薩拉爾擒擅入汛界之烏梁海人博羅特瑚圖
　　克等
諭嘉之二十年四月
命隨定北將軍班第由北路剿逹瓦齊六月偵烏什阿
　　竒木伯克霍集斯擒獻逹瓦齊偕副都統額爾登
　　額以兵五百由穆色爾嶺徃取械逹瓦齊詣軍七
　　月班師率喀爾喀五百扎哈沁三百索倫二百兵
　　還二十一年隨定邊左副將軍哈逹哈進兵哈薩
　　克路遇固爾班和卓等攜千餘户遁烏梁海車登
　　三丕勒追擒有功
賜孔雀翎二十二年駐防翁固爾諾爾有台吉逹瑪琳
　　者其族也附和託輝特逆賊青衮咱卜叛副將軍
　　親王桑齋多爾濟奉
詔徃擒未至逹瑪琳遁車登三丕勒偕協理台吉占楚
　　卜由翁固爾諾爾馳追縳以獻
獎賚幣二十八年赴恰克圖駐防四十一年卒子拉素
　　　嚨多爾濟襲
　　　三次襲拉素嚨多爾濟車登三丕勒長子乾隆三
　　　十七年扈
　駕木蘭行圍
　駕孔雀翎四十七年襲扎薩克輔國公四十三年督理
　　　烏里雅蘇台軍營學舍四十六年理藩院議拉素
　　　嚨多爾濟所襲輔國公係
　恩封出缺時請降襲
　諭曰拉素嚨多爾濟之曽祖車稜巴勒蒙
聖祖仁皇帝格外鴻慈特封公爵承襲有年朕於車稜巴
　　勒子巴木丕勒多爾濟出缺時不忍削去是以仍令
　　其子車登三丕勒及孫拉素嚨多爾濟相繼承襲今
　　若照議降襲朕心殊為不忍著加恩世襲罔替
　　　扎薩克輔國公巴海列𫝊
　　　巴海喀爾喀部人姓博爾濟吉特貝子錫布推哈
　　　坦巴圖魯長子康熙四十五年弟車布登襲鎮國
　　　公爵巴海協理旗務五十九年偕車布登隨振武
　　　將軍傅爾丹由布拉罕襲擊䇿妄阿喇布坦雍正
　　　九年隨大軍剿噶爾丹䇿凌偵賊酋大䇿凌敦多
　　　卜擁兵據蘇克阿勒逹呼額駙親王䇿凌等列陣
　　　鄂登楚勒謀誘擊之巴海以兵六百夜入賊營擒
　　　三人還賊將貢楚克扎布喀喇巴圖魯以騎三千
　　　來追近大軍伏發敗之
詔嘉其功授扎薩克一等台吉十年復隨䇿凌等擊小䇿
　　　凌敦多卜於額爾徳尼昭斬馘甚衆
諭曰巴海曽由協理台吉効力阿爾台軍營去嵗蘇克阿
　勒逹呼之捷勞績懋著朕擢授扎薩克台吉今復於額
　爾徳尼昭奮勇剿賊深可嘉尚著加恩封輔國公乾隆
　　　八年卒子貢楚克扎布襲
　　　一次襲貢楚克扎布巴海長子乾隆八年襲扎薩
　　　克輔國公二十八年卒子貢楚克逹什襲
　　　二次襲貢楚克逹什貢楚克扎布長子乾隆二十
　　八年襲扎薩克輔國公四十六年
詔世襲罔替
　　貝子品級扎薩克輔國公三逹克多爾濟列𫝊(今/停)
　　　(襲貝子/品級)
　　三逹克多爾濟喀爾喀部人姓博爾濟吉特親王
　　丹津多爾濟第三子初授一等台吉乾隆元年
命乾清門行走尋因其父丹津多爾濟卒兄貝子多爾
　　濟色布騰之子桑齋多爾濟㓜襲郡王爵
召居京師以三逹克多爾濟代理旗務
賜公品級十八年
詔封輔國公
賜孔雀翎十九年偕同部輔國公車登三丕勒等請効
　　力軍營
許之二十年大軍剿逹瓦齊於伊犁三逹克多爾濟督
　　解駝馬叙功晉貝子品級二十一年隨定邊左副
　　將軍哈逹哈進兵哈薩克索叛賊阿睦爾撒納師
　　旋偕車臣汗部親王巴雅爾什第等剿和託輝特
　　逆賊青衮咱卜尋
遣歸游牧二十三年桑齋多爾濟請析屬𨽻三逹克多
　　爾濟别為一旗從之
詔授扎薩克
賜雙眼孔雀翎二十九年卒子車稜多爾濟襲輔國公
　　一次襲車稜多爾濟三逹克多爾濟長子乾隆二
　　十八年扈
駕木蘭行圍
賜孔雀翎二十九年襲扎薩克輔國公三十九年
賜黄馬褂四十六年理藩院議車稜多爾濟所襲輔國
　　公係
恩封出缺時請降襲
諭曰輔國公車稜多爾濟之父三逹克多爾濟朕因其
　為親王丹津多爾濟子封授公爵復因効力軍營送
　馬無悞晉貝子品級車稜多爾濟襲爵時已削去貝
　子品級今若復令降襲朕心殊為不忍即云世襲罔
　替於例不符此亦惟視車稜多爾濟効力如何若於
　烏里雅蘇台值班等事奮勉出力毫無貽悞仍許承
　襲公爵俟出缺時奏聞請㫖
　
　
　
　
　
　
　
　
　
　
　
欽定外藩䝉古回部王公表傳卷之五十
　欽定四庫全書
　欽定外藩䝉古回部王公表𫝊卷之五十一
　　𫝊第三十五
　　　扎薩克一等台吉禮塔爾列𫝊(今襲固/山貝子)
　　　禮塔爾喀爾喀部人姓博爾濟吉特土謝圖汗察
　　　琿多爾濟族子曽祖喇瑚里子五長本塔爾次本
　　　巴什希次色爾濟次扎木素次額琳沁順治十年
　　　本塔爾偕本巴什希扎木素額琳沁來歸駐牧張
　　　家口外見喀爾喀右翼部𫝊色爾濟留居杭愛號
　　　逹賴岱青子敖巴號額爾克阿海即禮塔爾父初
　　　𨽻信順額爾克岱青諾顔善巴旗康熙二十七年
　　　率屬來歸以喀爾喀右翼親王諾内為本塔爾子
　　　于己為兄弟行乞附牧
允之二十八年授扎薩克即
命諾内指示内地法度二十九年
詔選兵隨侍郎温逹赴圖拉河偵噶爾丹敖巴私縱屬千
　　　餘刧驛騎
上憫其無知不忍治檄察哈爾兵制之三十一年
上幸多倫諾爾大封喀爾喀敖巴以罪不封三十二年敖
　　　巴病殁禮塔爾入
覲謝罪
詔授扎薩克一等台吉
賜幣未幾禮塔爾卒子旺舒克襲
　　　一次襲旺舒克禮塔爾長子康熙三十二年襲扎
　　　薩克一等台吉雍正六年以病罷子逹什丕勒襲
　　　二次襲逹什丕勒旺舒克次子雍正六年襲扎薩
　　　克一等台吉八年督運科布多軍糧九年觧馬赴
　　　巴里坤還隨額駙親王䇿凌等敗準噶爾賊衆於
　　　蘇克阿勒逹呼及額爾徳尼昭尋隨大將軍平郡
　　　王福彭駐防烏里雅蘇台乾隆六年
　命乾清門行走十三年擒脱歸布拉罕之厄魯特降人
　　　逹什哈
賜孔雀翎并
賚幣十八年獻駝馬助軍十九年以新降杜爾伯特台
　　吉車凌屬被賊刼
詔携兵百餘徃䕶尋追擒逃賊巴朗餘黨
諭曰逹什丕勒䕶視杜爾伯特游牧甚屬妥協今一聞
　巴朗逃遁即率兵追斬黨惡奮勇出力朕甚嘉之著
　封輔國公以示獎勵二十一年和碩特訥黙庫叛逃
　　逹什丕勒誘擒之
詔嘉其功晉封固山貝子
賜雙眼孔雀翎復以捐駝馬助軍
賜貝勒品級是年秋和託輝特逆賊青衮咱卜叛造偽
　　符撒汛兵逹什丕勒慮所屬游牧被掠由烏里雅
　　蘇台軍營私歸尋督兵徃䕶臺汛副將軍親王成
　　衮扎布以
聞
諭曰逹什丕勒由扎薩克台吉經朕加恩洊擢貝勒品
　級昨聞私歸游牧朕即料其不過為浮言所惑今果
　知悔悟率兵接遞驛務前咎不足深責仍加㤙晉封
　郡王品級但驛站既係新設非加意巡察恐有遲悞
　著逹什丕勒會同總管逹松阿等悉心辦理三十二
　　年奉
命赴瀚海督牧軍駝四十二年授副盟長尋卒子徳沁
　　喇木丕勒降襲貝子
　　三次襲徳沁喇木丕勒逹什丕勒第四子乾隆三
　　十六年
賜孔雀翎四十三年襲扎薩克固山貝子四十六年
諭曰徳沁喇木丕勒之父逹什丕勒宣力戎行著有勞
　績朕是以加恩由扎薩克台吉洊封固山貝子著令
　其世襲罔替
　　扎薩克一等台吉巴朗列𫝊(今襲輔/國公)
　　巴朗喀爾喀部人姓博爾濟吉特土謝圖汗察琿
　　多爾濟從弟父喇嘛塔爾號逹爾漢諾顔嘗偕其
　　　從弟額爾克岱青貢方物順治二年
遣使頒賚會蘇尼特騰機思叛逃喀爾喀土謝圖汗衮布
　　　車臣汗碩壘皆遣兵迎獨喇嘛塔爾與額爾克岱
　　　青持不可且遣送前使至
上嘉悦
諭曰爾等自通好以來忱悃甚摯今復不肻舉兵助逆忠
　　順如此朕豈有不報之理耶嗣是朝貢不絶
賜賚便蕃康熙二十七年額爾克岱青子岱青諾顔洪果
　　　爾偵同族偉徴諾顔阿玉什被噶爾丹掠因避居
　　　楚克地喇嘛塔爾子巴朗亦徙牧色楞額河近俄
　　　羅斯尋携屬七百餘户來歸
賜牧蘇尼特界内烏訥齊二十八年夏來朝以岱青諾顔
　　　洪果爾繼至
命巴朗兼領其衆秋所屬乏食
賜粟賑之三十年迎
覲多倫諾爾
詔授扎薩克一等台吉三十一年卒子旺布襲
　　　一次襲旺布巴朗長子康熙三十二年襲扎薩克
　　　一等台吉三十五年扈
駕征噶爾丹凱旋
賜冠服弓矢五十四年捐羊助軍五十六年復獻駝馬雍
　　　正四年以䇿妄阿喇布坦謀掠克木克木齊克之
　　　烏梁海旺布隨扎薩克圖汗部副將軍貝勒博貝
　　　率兵千駐防特斯九年大軍剿噶爾丹䇿凌旺布
　　　捐助軍需尋偕同部輔國公巴木丕勒多爾濟隨
　　　大軍敗賊於蘇克阿勒逹呼十年正月叙功
優賚之八月復擊準噶爾賊於額爾徳尼昭
賜孔雀翎乾隆三年
　諭曰旺布效力軍營勤勞懋著且軍需駝馬屢行捐助
　　甚屬出力著加㤙封扎薩克輔國公七年卒子蒙固
　　　襲
　　　二次襲蒙固旺布次子雍正十年駐防阿爾台軍
　　營乾隆七年襲扎薩克輔國公二十三年所屬乏
　　食
賜銀賑之二十七年以病罷子索諾木辰伯勒襲
　　三次襲索諾木辰伯勒䝉固長子乾隆二十三年
　　隨定邊右副將軍郡王車布登扎布剿嗎哈沁賊
　　二十七年襲扎薩克輔國公四十五年卒子巴克
　　巴扎布襲
　　四次襲巴克巴扎布索諾木辰伯勒次子乾隆四
　　十五年襲扎薩克輔國公四十六年
諭曰巴克巴扎布所襲輔國公係其祖旺布効力軍營
　晉封之爵著加㤙令其世襲罔替
　　扎薩克一等台吉班珠爾多爾濟列𫝊(今襲輔/國公)
　　班珠爾多爾濟喀爾喀部人姓博爾濟吉特土謝
　　圖汗察琿多爾濟孫父班第逹額爾徳尼納木扎
　　勒來歸授扎薩克尋卒康熙三十年班珠爾多爾
　　濟迎
覲多倫諾爾
詔授一等台吉襲其父所遺扎薩克五十六年隨振武將
　　　軍傅爾丹駐防崆格扎布堪乾隆元年卒子琳丕
　　　勒多爾濟襲
　　　一次襲琳丕勒多爾濟班珠爾多爾濟長子乾隆
　　　二年襲扎薩克一等台吉八年扈
　駕木蘭行圍十七年赴塔密爾駐防十九年阿睦爾撒
　　　納來降
　詔琳丕勒多爾濟隨賽因諾顔部副將軍徳沁扎布移
　　　所擕降衆於塔密爾二十年隨定北將軍班第進
　　　剿逹瓦齊於伊犁尋以阿睦爾撒納異志隨同部
　　　親王額璘沁多爾濟由尼楚衮軍營䕶送入
　覲至烏隆古額璘沁多爾濟遣送阿睦爾撒納歸牧治
　　　装從騎二十餘至察罕郭勒阿睦爾撒納麾所部
　　　兵三百還攻琳丕勒多爾濟等被圍㧞矢環射奮
　　　勇鬭賊不敢逼奪路歸遇其後隊邀擊之獲阿睦
　　爾撒納所用旗纛甲胄
詔獎其勇封輔國公
賜孔雀翎并
賚白金是年冬
命赴科布多軍營二十一年調赴庫掄協理俄羅斯邊
　　境事二十二年從剿和託輝特逆賊青衮咱卜有
　　功授所部副將軍叅贊仍赴庫掄二十三年俄羅
　　斯以阿睦爾撒納竄死獻尸至界
命馳往恰克圖驗視未至卒子車布登多爾濟襲
　　二次襲車布登多爾濟琳丕勒多爾濟長子乾隆
　　二十三年襲扎薩克輔國公二十九年扈
駕木蘭行圍
賜孔雀翎三十年轄烏里雅蘇台軍營學舍四十年
賜黄馬褂四十六年
詔世襲罔替四十八年授所部副將軍叅贊
　　扎薩克一等台吉辰丕勒多爾濟列𫝊(今襲輔/國公)
　　　辰丕勒多爾濟喀爾喀部人姓博爾濟吉特貝勒
　　　西第什哩長子康熙四十五年弟丹津多爾濟襲
　　　貝勒爵辰丕勒多爾濟協理旗務五十八年隨哲
　　　卜尊丹巴呼圖克圖入
覲請轄所屬别為一旗
詔允其請授扎薩克一等台吉五十九年遣子協理台吉
　　　沙克都爾扎布隨振武將軍傅爾丹由布拉罕襲
　　　擊䇿妄阿喇布坦雍正五年隨額駙郡王䇿凌赴
　　　恰克圖勘俄羅斯地界六年辰丕勒多爾濟以老
　　　罷子沙克都爾扎布先卒沙克都爾扎布子二長
　　　喇木丕勒多爾濟次三都布多爾濟相繼襲
　　　一次襲喇木丕勒多爾濟辰丕勒多爾濟孫雍正
　　　六年襲扎薩克一等台吉乾隆二年以病罷弟三
　　　都布多爾濟襲
　　　二次襲三都布多爾濟喇木丕勒多爾濟弟乾隆
　　　二年襲扎薩克一等台吉十九年隨叅賛大臣努
　　三等赴阿勒和碩偵烏梁海宰桑赤倫遁吹河由
　　喀喇莾奈直抵所居降其屬四百四十五户觧送
　　特斯偉衮安置之
獎賚幣二十年大軍進剿逹瓦齊於伊犁三都布多爾
　　濟以督辦軍需駐烏里雅蘇台聞阿睦爾撒納叛
　　隨烏里雅蘇台大臣阿蘭泰等馳赴扎布堪擒阿
　　睦爾撒納孥及其黨班珠爾扎木禪等時固爾班
　　和卓等賊衆千餘户潜通烏梁海誘同逃大軍猝
　　與遇分路掩擊盡誅之是役也三都布多爾濟督
　　兵追斬甚力定邊左副將軍哈逹哈上其功
諭獎之
賜公品級尋偕副都統鄂博什等以兵六百擊哈薩克
　　於巴顔山斬馘甚衆師旋請協剿和託輝特逆賊
　　青衮咱卜會青衮咱卜就擒其子齊蘇隆多爾濟
　　等竄哲卜尊丹巴呼圖克圖所三都布多爾濟縛
　　送
　京師二十三年定邊右副將軍親王車布登扎布奉
命進兵哈薩克索叛賊哈薩克錫喇及布庫察罕以三
　　都布多爾濟數著從戎績奏請隨往
允之并加
恩賜是年夏三都布多爾濟偕侍衛庫爾圖率五十騎
　　為大軍導至和落霍斯偵賊據髙岡夾擊之賊棄
　　岡遁追剿至昭逹里克賊衆盡降馳疏告捷
賜孔雀翎凱旋以土爾扈特台吉舍稜勞章扎卜等叛
　　逃偕副都統鄂博什引兵百馳追之至伊蘭博羅
　　特圖喇偵竄俄羅斯乃還冬授所部副將軍叅贊
　　協理俄羅斯邊境事尋署副將軍以擒獲厄魯特
　　逃賊珠卓木等
賚幣二十四年叙功封輔國公四十五年卒子車登多
　　爾濟襲
　　三次襲車登多爾濟三都布多爾濟長子乾隆四
　　十五年襲扎薩克輔國公四十六年
　詔世襲罔替
　　　扎薩克一等台吉車稜列𫝊
　　　車稜喀爾喀部人姓博爾濟吉特郡王固嚕什喜
　　　從子父巴特瑪什號墨爾根楚琥爾子一即車稜
　　　號墨爾根岱青康熙二十七年來歸三十年迎
覲多倫諾爾授扎薩克一等台吉尋
命偕固嚕什喜等選兵五百偵噶爾丹并令其長子烏巴
　　　恊理旗務三十六年卒子烏巴襲
　　　一次襲烏巴車稜長子康熙三十六年襲扎薩克
　　　一等台吉五十二年卒子卓特巴襲
　　　二次襲卓特巴烏巴長子康熙五十二年襲扎薩
　　　克一等台吉雍正七年以老罷子二長喇布坦次
　　　旺布多爾濟相繼襲
　　　三次襲喇布坦卓特巴長子雍正七年襲扎薩克
　　　一等台吉尋卒弟旺布多爾濟襲
　　　四次襲旺布多爾濟卓特巴次子雍正八年襲扎
　　薩克一等台吉乾隆二十三年以病罷子敦多布
　　多爾濟襲
　　五次襲敦多布多爾濟旺布多爾濟長子乾隆二
　　十三年襲扎薩克一等台吉三十九年扈
駕木蘭行圍
賜孔雀翎四十六年
詔世襲罔替四十七年卒子邁逹哩扎布襲
　　六次襲邁逹哩扎布敦多布多爾濟長子乾隆四
　　十七年襲扎薩克一等台吉
　
　
　
　
　
　
欽定外藩䝉古回部王公表傳卷之五十一
　欽定四庫全書
　欽定外藩蒙古回部王公表𫝊卷之五十二
　　𫝊第三十六
　　　扎薩克一等台吉車稜扎布列𫝊
　　　車稜扎布喀爾喀部人姓博爾濟吉特貝子錫布
　　　推哈坦巴圖魯從子祖鄂爾果岱諾木齊父逹什
　　　見錫布推哈坦巴圖魯𫝊康熙二十七年噶爾丹
　　　掠所部車稜扎布偕弟齊巴克塔爾齊旺阿玉什
　　　及土謝圖汗察琿多爾濟從子鄂齊賴逹喇呼圖
　　　克圖衮濟扎布等避居俄羅斯境三十二年集屬
　　　六百自俄羅斯來歸聞錫布推哈坦巴圖魯駐牧
　　　巴顔烏蘭乞徃附
允之三十三年
上念其父逹什為哈爾哈舊扎薩克
詔授車稜扎布一等台吉仍兼扎薩克三十四年移牧俄
　　　儂界三十五年四月
上親征噶爾丹車稜扎布迎
覲行幄獻所擒厄魯特賊二請從征
諭曰爾等連嵗播遷勞頓已極今逹哩剛愛為我軍牧馬
　地可擕爾屬衆赴彼安居即為督理牧務不必隨征車
　　　稜扎布復請遣兄子台吉多爾濟扎勒等代徃
許之六月大軍敗噶爾丹於昭莫多以和託輝特貝勒根
　　　敦追擊噶爾丹未歸
詔偕學士拉錫以兵六百徃迎八月還駐汗阿林十月
駕幸歸化城車稜扎布來朝
上念其與扎薩克台吉阿哩雅飭屬執訊有功
諭獎之五十七年卒子齊巴克扎布襲
　　　一次襲齊巴克扎布車稜扎布長子康熙五十七
　　　年襲扎薩克一等台吉雍正九年隨額駙親王䇿
　　　凌等敗準噶爾賊衆於蘇克阿勒逹呼
賚銀幣乾隆十九年收烏梁海部衆
　詔設汛防竄逸二十年大軍進剿逹瓦齊於伊犁齊巴
　　克扎布率兵三百駐防竒爾吉斯諾爾以烏梁海
　　逸賊戕守汛侍衛貝多爾偕扎薩克圖汗部台吉
　　根敦徃捕至察罕烏蘇遇和託輝特貝勒青衮咱
　　卜自伊犁歸與合兵赴巴斯庫斯收撫烏梁海宰
　　桑瑪濟岱納木扎勒保衮莽噶拉克等降其衆二
　　十一年
賜公品級尋青衮咱卜叛衆扎薩克為所煽多棄汛歸
　　牧聞
上宣諭愷切皆感悔赴軍營聽調齊巴克扎布不至為
　　定邊左副將軍親王成衮扎布所劾
詔削公品級二十七年以病罷子額琳沁多爾濟襲
　　二次襲額琳沁多爾濟齊巴克扎布長子乾隆二
　　十七年襲扎薩克一等台吉尋扈
駕木蘭行圍
賜孔雀翎四十六年
詔世襲罔替
　　　扎薩克一等台吉青多爾濟列𫝊
　　　青多爾濟喀爾喀部人姓博爾濟吉特貝子錫布
　　　推哈坦巴圖魯弟康熙三十年來歸三十五年
上親征噶爾丹青多爾濟從征有功
詔授扎薩克一等台吉析錫布推哈坦巴圖魯屬别為一
　　　旗令轄之三十九年卒子恭格襲
　　　一次襲㳟格青多爾濟長子康熙三十九年襲扎
　　　薩克一等台吉雍正四年以病罷子旺扎勒襲
　　　二次襲旺扎勒恭格長子雍正四年襲扎薩克一
　　　等台吉乾隆十五年卒子固嚕扎布襲
　　　三次襲固嚕扎布旺扎勒長子乾隆十五年襲扎
　　　薩克一等台吉四十一年以病罷子齊巴克扎布
　　　襲
　　　四次襲齊巴克扎布固嚕扎布長子乾隆四十一
　　　年襲扎薩克一等台吉四十六年
　詔世襲罔替
　　　扎薩克一等台吉開木楚克列𫝊
　　　開木楚克喀爾喀部人姓博爾濟吉特郡王固嚕
　　　什喜從子父阿爾占號墨爾根岱青子一即開木
　　　楚克康熙二十七年率弟竒塔特逹什納木扎勒
　　　車旺朋楚克車稜等來歸二十九年以固嚕什喜
　　　助納木扎勒争己産偕竒塔特訟于
　　朝并訐固嚕什喜奪所屬十三户三十年
遣官徃鞫先是開木楚克繼母羅里丹巴哈屯生女一名
　　　濟特阿爾占卒時遺命與開木楚克同居納木扎
　　　勒利其産謬言父令歸己以告固嚕什喜固嚕什
　　　喜信之遣屬烏巴什等取濟特人畜盡與納木扎
　　　勒且奪開木楚克及竒塔特産至是鞫得實
詔察歸開木楚克人户姑免固嚕什喜罪三十五年開木
　　　楚克從大軍征噶爾丹遣部卒守汛鑿井并擒降
　　　噶爾丹屬台吉車稜等百餘人
諭奨之三十六年
上念其與固嚕什喜失睦不宜同牧
詔編所屬别為一旗授扎薩克一等台吉四十三年卒子
　　　納木扎勒襲
　　　一次襲納木扎勒開木楚克長子與前争産之納
　　　木扎勒同名康熙四十三年襲扎薩克一等台吉
　　　五十四年卒子車稜旺舒克襲
　　　二次襲車稜旺舒克納木扎勒長子康熙五十四
　　　年襲扎薩克一等台吉乾隆二十一年卒子逹瑪
　　　琳扎布襲
　　　三次襲逹瑪琳扎布車稜旺舒克長子乾隆二十
　　　一年襲扎薩克一等台吉二十九年扈
　駕木蘭行圍
　賜孔雀翎三十六年卒子烏爾津扎布襲
　　　四次襲烏爾津扎布逹瑪琳扎布長子乾隆三十
　　　六年襲扎薩克一等台吉四十六年
　詔世襲罔替
　　　扎薩克一等台吉成衮扎布列𫝊
　　　成衮扎布喀爾喀部人姓博爾濟吉特郡王固嚕
　　　什喜次子初授協理台吉𨽻兄郡王多爾濟阿喇
　　　布坦旗康熙五十六年大軍由阿爾台進剿䇿妄
　　　阿喇布坦成衮扎布捐馬助軍五十八年其母請
　　　析多爾濟阿喇布坦人户别為一旗令成衮扎布
　　　轄之
詔允其請授扎薩克一等台吉雍正九年大軍剿噶爾丹
　　　䇿凌成衮扎布隨大將軍傅爾丹駐科布多託故
　　　私歸順承親王錫保檄赴察罕廋爾軍復不至奏
　　　請削職
命來京候㫖十年遵
諭至
上以其庸懦
詔削職子二長車布登次車登相繼襲
　　　一次襲車布登成衮扎布長子雍正十年襲扎薩
　　克一等台吉乾隆三十一年以私易所觧逹哩剛
　　愛馬為同部親王桑齋多爾濟所劾
詔削職其子不得襲以弟車登襲
　　二次襲車登成衮扎布次子乾隆三十一年襲扎
　　薩克一等台吉三十五年卒子貢楚克襲
　　三次襲貢楚克車登次子乾隆三十五年襲扎薩
　　克一等台吉四十六年
詔世襲罔替
　　扎薩克一等台吉朋素克喇布坦列𫝊
　　朋素克喇布坦喀爾喀部人姓博爾濟吉特郡王
　　車木楚克納木扎勒弟初授協理台吉𨽻車木楚
　　克納木扎勒旗康熙五十四年隨右衛將軍費揚
　　固赴扎布堪防禦䇿妄阿喇布坦尋偕侍衛尼斯
　　崑至烏蘭固木伊圖克温都爾防汛五十五年分
　　兵駐額徳爾五十六年隨和託輝特輔國公博貝
　　擒厄魯特宰桑羅卜藏錫喇布等降其衆五十八
　　　年捐羊十萬納巴里坤軍
獎賚之五十九年隨征西將軍祁里徳由布嚕勒進剿厄
　　　魯特於鏗額爾河偵宰桑色布騰等率賊二千餘
　　　據山守大軍分擊之色布騰降師旋復率兵百赴
　　　察罕呼濟爾招降厄魯特餘衆雍正八年
上以朋素克喇布坦材超衆且諳䝉古務
詔析其兄車木楚克納木扎勒二佐領令轄之别為一旗
　　　授扎薩克一等台吉十年噶爾丹䇿凌遣大䇿凌
　　　敦多卜等掠喀爾喀牧至額爾徳尼昭朋素克喇
　　　布坦方督所部廟工聞之亟引兵會大軍徃剿俘
　　　斬甚衆復以車木楚克納木扎勒為厄魯特貝勒
　　　色布騰旺布叛屬所戕率子喇木丕勒多爾濟馳
　　　追之斬賊首盡降其衆十一年觧送科布多軍駝
　　　乾隆六年叅賛大臣都統塔爾瑪善奉
　命赴烏克圖爾濟爾哈朗閲防秋兵以朋素克喇布坦
　　　旗軍容整獎賚之十一年卒子喇木丕勒多爾濟
　　襲
　　一次襲喇木丕勒多爾濟朋素克喇布坦長子乾
　　隆十二年襲扎薩克一等台吉十六年卒子衮楚
　　克車璘襲
　　二次襲衮楚克車璘喇木丕勒多爾濟次子乾隆
　　十七年襲扎薩克一等台吉二十七年扈
駕木蘭行圍
賜孔雀翎三十二年
賜黄馬褂四十六年
詔世襲罔替四十八年卒子逹瑪第扎布襲
　　三次襲逹瑪第扎布衮楚克車璘長子乾隆四十
　　八年襲扎薩克一等台吉
　　扎薩克一等台吉遜篤布列𫝊
　　遜篤布喀爾喀部人姓博爾濟吉特郡王固嚕什
　　喜從子父逹什號額爾克岱青子一即遜篤布初
　　授協理台吉𨽻從子郡王敏珠爾多爾濟旗雍正
　　　十年額駙䇿凌等敗準噶爾於額爾徳尼昭賊沿
　　　鄂爾坤上流竄推河遜篤布以兵千掩擊偵走西
　　　爾哈昭隨叅賛大臣馬蘭泰馳追斬獲無算䇿凌
　　　上其功
詔嘉之授扎薩克一等台吉並
賚銀五百十一年
賜孔雀翎乾隆二十年駐防烏里雅蘇台偵阿睦爾撒納
　　　叛逃偕烏里雅蘇台大臣阿蘭泰等馳赴賊牧收
　　　其孥屬二十一年和託輝特逆賊青衮咱卜叛造
　　　偽符撤汛兵遜篤布與車臣汗部扎薩克台吉成
　　　衮扎布察其詐督兵嚴守各汛誓死拒事
　聞
　諭曰喀爾喀王公等為青衮扎布所煽多擅離職守遜
　　篤布等特一扎薩克台吉耳獨明大義不肻附逆誓
　　死効力朕甚嘉之著賜公品級以示獎勵二十二年
　　　因私赴烏梁海購馬議削公品級
詔其子三篤克多爾濟仍襲扎薩克一等台吉
　　一次襲三篤克多爾濟遜篤布長子乾隆二十三
　　年襲扎薩克一等台吉四十六年
詔世襲罔替
　
　
　
　
　
　
　
　
　
　
　
欽定外藩䝉古回部王公表傳卷之五十二
欽定四庫全書
欽定外藩蒙古回部王公表傳卷之五十三
　𫝊第三十七
　　喀爾喀車臣汗部總𫝊
　　車臣汗部稱喀爾喀東路至
　京師三千五百里東界額爾徳尼陀羅海西界察罕
　　齊老圖南界塔爾衮柴達木北界温都爾漢元太
　　祖十七世孫阿敏都喇勒有子謨囉貝瑪駐牧克
　　嚕倫河生子碩壘始號車臣汗與其族土謝圖汗
　　衮布扎薩克圖汗素巴第同時稱三汗子十一今
　　車臣汗部二十三扎薩克皆其裔長嘛察哩號伊
　　勒登土謝圖為扎薩克貝子達哩台吉旺扎勒扎
　　布二旗祖次察布哩號額爾徳尼台吉為扎薩克
　　台吉吹音珠爾一旗祖次拉布哩號額爾徳尼台
　　吉為扎薩克台吉色稜達什一旗祖次本巴號巴
　　圖爾達爾漢琿台吉為扎薩克鎮國公車布登一
　　　旗祖次巴布襲父汗號為車臣汗烏黙客扎薩克
　　　郡王納木扎勒朋素克台吉韜賚羅卜藏垂扎木
　　　素額爾徳尼根敦八旗祖次綽斯嘉布號額爾徳
　　　尼琿台吉為扎薩克輔國公車稜達什台吉多爾
　　　濟達什固嚕扎布三旗祖次巴特瑪達什號達賚
　　　琿台吉為扎薩克貝勒車布登輔國公車稜旺布
　　　台吉車稜多岳特三旗祖次車布登號車臣濟農
　　　次阿南達號達賚濟農次布達扎布號額爾徳尼
　　　濟農均封扎薩克貝子阿南達子貢楚克授扎薩
　　　克台吉又自為一旗初喀爾喀服屬於察哈爾天
　　　聰九年大軍平察哈爾車臣汗碩壘偕烏珠穆沁
　　　蘇尼特諸部長上書通好貢駝馬崇徳元年春以
　　　其部私與明市馬
諭責之曰明朕讐也前者察哈爾林丹汗貪明嵗幣沮朕
　伐明且欲助之朕故移師往征
天以察哈爾為非故以其國予朕今爾與明市馬是助明
　也爾當以察哈爾為戒其改之冬碩壘遣偉徴喇嘛等
　　　來朝請與明絶市
上嘉之
命察罕喇嘛往賚貂服朝珠弓刀金幣二年獻所産獸曰
　　　獺喜三年獻馬及甲胄貂皮雕翎俄羅斯鳥鎗回
　　　部弓箙鞍轡阿爾瑪斯斧白䑕裘唐古特元狐皮
詔嵗貢九白他物毋入獻順治三年碩壘誘蘇尼特部
　　　長騰機思叛遣子本巴等以兵三萬援大軍敗之
　　　師旋
詔責碩壘曰蘇尼特本察哈爾屬部向化来歸爾誘之使
　叛朕遣兵追𠞰時猶誡勿加兵於爾詎意爾反稱兵抗
　拒以致
上蒼降譴立見敗衂倘非朕飭令班師大兵既壓爾境何
　難長驅直入耶今爾若知自悔欲贖前愆其速擒騰機
　思來獻五年騰機思乞降碩壘遣使獻駝百馬千入謝
詔遣子弟來朝九年以妄争嵗貢賞
諭責勿貢十二年巴布繼其父碩壘為車臣汗遣子穆彰
　　　墨爾根楚琥爾來朝
詔宥前罪貢九白如初是年喀爾喀左右翼設八扎薩克
命車臣汗領左翼扎薩克之一十五年
遣大臣齎服物
諭賚之康熙二十一年以所屬巴爾呼人私掠烏珠穆沁
　　　部界議増汛兵嚴防禦會貢使至
諭曰朕聞爾屬衆與界内蒙古互相竊奪彼此效尤恐乖
　生計朕已飭界内人毋許出境滋擾爾亦當約束所屬
　守分安居違者即拘治之毋稍姑息二十二年
詔毋越噶爾拜瀚海游牧巴布卒子諾爾布嗣車臣汗二
　　　十六年偕土謝圖汗察琿多爾濟表上
尊號
諭却之二十七年噶爾丹掠喀爾喀至克嚕倫河時諾爾
　　　布及長子伊勒登阿喇布坦相繼卒孫烏黙客㓜
　　　台吉納木扎勒等攜之来歸從衆凡十餘萬户
詔附牧烏珠穆沁諸部界烏黙客襲汗號如故尋理藩院
　　　奏降衆日多請授納木扎勒等為扎薩克轄之
報可
命科爾沁親王沙津等往視内地法度
諭曰朕因爾等為厄魯特所掠憐而納之今觀爾等並無
　法制約束部曲恐刼奪不已離析愈多爰命増置扎薩
　克分掌旗隊禁止盜賊各謀生業爾等果能遵而行之
　㓂盜不興禍亂不作庶副朕撫育歸降愛養羣生之至
　意二十九年選所部兵赴圖拉河隨尚書阿喇尼偵禦
　　　噶爾丹三十年
駕幸多倫諾爾會閲
詔封王貝勒貝子台吉有差各授扎薩克編所屬佐領而
　　　以車臣汗烏黙客統其衆自是始稱車臣汗部三
　　　十一年定所部為喀爾喀東路三十四年
遣官往購駝馬三十五年
上親征噶爾丹師次克嚕倫河烏黙克等以兵從凱旋所
　　　部沿途
慶獻日億萬計明年
詔歸克嚕倫河游牧五十五年
諭所部選駝六千以兵五千領之由郭多里巴勒噶遜運
　　　軍糧赴推河六十年調兵防䕶烏梁海降衆於巴
　　　顔珠爾克雍正九年選兵三千赴察罕廋爾軍營
　　　從𠞰噶爾丹䇿凌十一年復
詔以所部兵千屯游牧西界訓練防守並追緝巴爾呼逃
　　　衆十三年撤還乾隆元年選兵赴鄂爾坤防秋六
　　　年
　命叅贊大臣都統塔爾瑪善察閲防秋兵於塞勒璧口
　　　十三年選駝五百運歸化城米赴塔密爾軍營十
　　　七年選兵四千駐防巴顔烏蘭二十年隨大軍𠞰
　　　達瓦齊于伊犂二十一年以所屬齊木齊格特人
　　　肆竊
　命㕘贊大臣納穆扎爾等往緝寘之法
諭扎薩克等曰朕因爾等不善經理游牧以致盜賊肆
　行特命大臣前往督緝念皆起於饑寒復令發帑賑
　給貧户以贍生業爾等游牧始皆寧謐恐爾等習於
　玩愒徒知盜賊已除不復為貧者籌畫生計又或目
　前尚知約束日久漸生廢弛當各統率所屬詳察貧
　困之由俾謀生有䇿不至為非即有頑悍不悛之徒
　亦當嚴加約束有犯必懲務令上下安全共享昇平
　之福先是車臣汗部編佐領置十一旗後増十二旗
　　扎薩克二十有三盟於克嚕倫巴爾河屯設正副
　　盟長各一副將軍㕘贊各一爵二十有六車臣汗
　　一副輔國公一扎薩克和碩親王一由郡王晉襲
　　扎薩克多羅郡王一附多羅貝勒一扎薩克多羅
　　貝勒一扎薩克固山貝子二一由貝勒降襲扎薩
　　克鎮國公一扎薩克輔國公二一由貝子降襲公
　　品級扎薩克一等台吉一扎薩克一等台吉十三
　　一由貝子降襲二由輔國公降襲附鎮國公一由
　　貝子降襲
　
　
　
　
　
　
　
　
　
　
　
　
　
　
欽定外藩䝉古回部王公表傳卷之五十三
　欽定四庫全書
　欽定外藩蒙古回部王公表傳卷之五十四
　　𫝊第三十八
　　　車臣汗烏黙客列傳
　　　烏黙客喀爾喀部人姓博爾濟吉特元太祖裔格
　　　哷森扎扎賚爾琿台吉之七世孫其髙祖曰碩壘
　　　為喀爾喀三汗之一號車臣汗又號瑪哈薩嘛諦
　　　碩壘𫝊巴布巴布𫝊諾爾布諾爾布子六長伊勒
　　　登阿喇布坦子烏黙客及三濟扎布次朋素克次
　　　納木扎勒均封郡王次垂扎木素次額爾徳尼次
　　　根敦均授扎薩克台吉别有𫝊康熙二十年伊勒
　　　登阿喇布坦隨父諾爾布入貢二十一年
遣散秩大臣博洛特等往賚冠服佩帶弓刀器幣先是俄
　　　羅斯部人散居雅木薩尼布楚諸地諾爾布屬巴
　　　爾呼與接壤時以牲畜及貂互市其黠者䦨入黒
　　　龍江沿邊肆掠人因呼之為羅刹至是大軍往征
詔諾爾布飭所屬絶市二十五年同族土謝圖汗察琿多
　　　爾濟與扎薩克圖汗成衮搆釁
諭諾爾布導之修好二十六年諾爾布卒伊勒登阿喇布
　　　坦嗣稱汗駐牧克嚕倫河北巴顔烏蘭二十七年
　　　伊勒登阿喇布坦卒
遣侍衛阿南達往􁎚會噶爾丹既敗土謝圖汗察琿多爾
　　　濟兵偵伊勒登阿喇布坦子烏黙客㓜由圖拉踰
　　　克嚕倫謀掠巴顔烏蘭所部聞之懼欲遁烏黙客
　　　叔父納木扎勒倡内附衆始定因白烏黙客母率
　　　衆來歸阿南達以
聞
詔附牧烏珠穆沁界外阿爾圖烏珠穆沁及浩齊特蘇尼
　　　特阿巴噶阿巴哈納爾舊為車臣汗屬部後相繼
　　　南徙𨽻内扎薩克獨阿巴哈納爾諸台吉有留故
　　　土者曰根敦額爾克阿海烏巴什伊克岱青額爾
　　　克烏巴什凡千餘户仍𨽻車臣汗至是隨烏黙客
　　　至均
賜牧界外安置之尋
命烏黙客襲汗號以納木扎勒代掌旗務二十八年
諭輯所屬潰散者未幾台吉額爾克綽克圖暨巴爾呼巴
　　　特瑪達嚕噶索諾木達嚕噶等攜屬踵至
命烏黙客轄之二十九年選兵随尚書阿喇尼偵噶爾丹
　　　三十年
上幸多倫諾爾會閲
詔留烏黙客車臣汗號
賜宴
優賚三十一年理藩院議車臣汗既留故號應仍貢九白
上憫其新附牧産未裕
詔寛其期三年尋乞由阿爾圖徙牧伯依爾
許之三十四年所部鎮國公罕篤叛遁俄羅斯烏黙客遣
　　　兵随郎中阿必達員外郎伯什喜等由喀爾喀河
　　　追降其衆三十五年春
諭還牧阿爾圖烏黙客以牲瘠乞緩徙從之夏
上親征噶爾丹烏黙客暨郡王納木扎勒貝子朋素克率
　　　兵從且遣䕶衛墨濟噶爾為嚮導噶爾丹遁
詔納木扎勒等隨平北大將軍馬思喀追𠞰烏黙客扈
駕旋
賜牧克嚕倫河北翁都爾多博其地居巴顔烏蘭東先是
　　　噶爾丹遣使卓哩克圖貽書烏黙客通好烏黙客
　　　拒之擒其使至是以獻
獎賚金帛復授墨濟噶爾雲騎尉世職
賜號達爾汗四十年
上幸塞外
駐蹕喀喇烏蘇烏黙客來朝尋扈
駕幸索約勒濟山進
宴
賜衣幣四十八年卒子衮臣襲
　　　一次襲衮臣烏黙客長子康熙四十八年襲車臣
　　　汗雍正六年卒子二長車布登班珠爾次達瑪璘
　　　相繼襲
　　　二次襲車布登班珠爾衮臣長子雍正六年襲車
　　　臣汗
賜之印文曰根敦車臣汗以㓜
命其叔祖郡王垂扎布代掌旗務十一年以闇懦削爵
詔垂扎布襲
　　　三次襲垂扎布烏黙客從弟初襲其父朋素克扎薩
　　　克郡王爵互見彼傳雍正十一年襲車臣汗請給俸
諭曰前此喀爾喀三汗皆不給俸葢欲伊等守䝉古舊業
　不令與衆扎薩克一例是以未經頒給今垂扎布既有
　此奏著給親王俸每嵗加賞銀二千五百兩土謝圖扎
　薩克圖二汗著行文詢問若願請給一體施行十三年
　　　垂扎布卒
詔以原襲車臣汗車布登班珠爾之弟達瑪璘襲
　　　四次襲達瑪璘衮臣次子初授一等台吉雍正十
　　三年襲車臣汗乾隆元年遵
㫖議駐兵備邉請擇額爾徳尼昭水草地設汛防守從
　　之十三年授盟長
命乾清門行走尋
命御前行走
賜紫轡十六年卒子二長嘛呢巴達喇次車布登扎布
　　相繼襲
　　五次襲嘛呢巴達喇達瑪璘長子乾隆十六年襲車
　　臣汗十八年授盟長二十一年和託輝特逆賊青衮
　　咱卜叛喀爾喀守汛兵多私歸游牧獨所屬台吉
　　達瑪璘率子塔木楚克約從衆無擅離軍汛者事
聞
諭獎之是年
命副都統濟福會緝所部刼賊至則嘛呢巴達喇疾濟
　　福以
聞
諭曰嘛呢巴達喇年㓜不更事今既染疾無庸俟其㑹
　緝伊同族郡王徳木楚克現由軍營遣歸游牧著協
　同辦理二十二年徳木楚克等擒賊什第及其黨
命予嘛呢巴達喇議叙加一級二十三年來朝
命乾清門行走
賜三眼孔雀翎黄馬褂及紫轡是年偕土謝圖汗部郡
　　王桑齋多爾濟緝獲刼賊阿爾弼斯瑚等
賚幣二十六年有刼賊羅卜藏錫喇布者冒章嘉呼圖
　　克圖名沿邊肆擾嘛呢巴達喇擒送
　京師
賚幣三十年來朝
命御前行走三十二年卒弟車布登扎布襲
　　六次襲車布登扎布達瑪璘次子乾隆三十二年
　　襲車臣汗來朝
命乾清門行走三十三年授盟長三十五年
賜三眼孔雀翎及黄馬褂四十年
　命御前行走四十六年
　諭曰車臣汗車布登扎布之曽祖烏黙客来歸時仍留
　　汗號子孫至今承襲將及百年著加恩世襲罔替四
　　　十八年以私用烏拉票
　恩免治罪未入謝
　詔削
　御前行走及盟長並奪翎褂四十九年七月迎
　覲避暑山莊復
　賜孔雀翎
　命乾清門行走八月復
　賜黄馬褂
　　　(附/)輔國公三濟扎布列傳
　　　三濟扎布車臣汗烏黙客弟初授一等台吉康熙
　　　四十年
上幸塞外
駐蹕喀喇烏蘇三濟扎布隨兄来朝
賜衣幣五十六年
詔奬督駝運糧功封輔國公雍正七年卒子密瓦扎布襲
　　　一次襲密瓦扎布三濟扎布長子雍正八年襲輔
　　　國公十二年駐防塔本和漠及委歡塔勒滿乾隆
　　　十一年卒子格埒克襲
　　　二次襲格埒克密瓦扎布長子乾隆十一年襲輔
　　　國公十八年赴鄂爾坤防秋十九年觧羊赴烏里
　　　雅蘇台軍營四十三年卒子車登扎布襲
　　　三次襲車登扎布格埒克長子乾隆四十三年襲
　　　輔國公四十六年
　詔世襲罔替
　
　
　
　
　欽定外藩蒙古回部王公表傳卷之五十四
　欽定四庫全書
　欽定外藩蒙古回部王公表傳卷之五十五
　　𫝊第三十九
　　　扎薩克多羅郡王納木扎勒列𫝊(今襲和/碩親王)
　　　納木扎勒喀爾喀部人姓博爾濟吉特車臣汗烏
　　　黙客叔父初號額爾徳尼台吉康熙二十七年倡
　　　議偕烏黙客來歸授濟農
上以烏黙客㓜
命納木扎勒駐牧烏珠穆沁界外布哈和頼距烏黙客居
　　　一日程兼領其衆二十八年授扎薩克二十九年
　　　選兵隨尚書阿喇尼偵噶爾丹三十年迎
覲多倫諾爾
諭曰爾於車臣汗為叔父行當噶爾丹肆掠時爾能倡議
　率衆來歸保全爾部人民復籲請視四十九旗例編立佐
　領向化抒誠朕甚嘉之特封爾為多羅郡王仍兼扎薩
　克其勉承朕恩朂哉毋斁尋授盟長三十四年噶爾丹
　　　掠巴顔烏蘭
諭所部内徙游牧納木扎勒遣子旺扎勒隨郎中音扎納
　　　赴喀喇呼濟爾𫝊
諭鎮國公罕篤至則罕篤叛音扎納被留旺扎勒馳還報
　　　因偕郎中阿必達員外郎伯什喜等追降其衆三
　　　十五年春扈
駕征噶爾丹選部校庫濟根等七人為嚮導尋奉
命偕兄朋素克等各引十餘騎赴巴爾岱哈山麓誘致之
　　　偵噶爾丹遁隨平北大將軍馬思哈由拖諾山追
　　　𠞰凱旋得
優賚授庫濟根等雲騎尉世職
賜號達爾漢三十八年來朝五十八年獻馬助軍六十年
　　　卒子二長達瑪琳多爾濟次多爾濟扎勒相繼襲
　　　一次襲達瑪琳多爾濟納木扎勒長子康熙六十
　　　年襲扎薩克多羅郡王雍正十年以遲誤軍駝罪
　　　削爵
命其弟多爾濟扎勒襲
　　　二次襲多爾濟扎勒納木扎勒次子雍正十年襲
　　　扎薩克多羅郡王乾隆五年卒子巴雅爾什第襲
　　　三次襲巴雅爾什第多爾濟扎勒長子乾隆五年
　　　襲扎薩克多羅郡王十五年授盟長二十年大軍
　　　進勦達瓦齊於伊犁巴雅爾什第偕同部輔國公
　　　達爾濟雅賽音諾顔部輔國公巴圖蒙克一等台
　　　吉齊旺多爾濟等以聲援兵三千由烏蘭呼濟爾
　　　繼進伊犂定軍還阿睦爾撒納叛包沁總管阿克
　　　珠勒副總管台拉克和濟木呼哩等應之由索勒
　　　畢烏拉克沁踰阿爾台掠守汛侍衛齊徹布台吉
　　　達瑪琳等牧産烏里雅蘇台大臣阿蘭泰檄會𠞰
　　　巴雅爾什第偕達爾濟雅馳赴布拉罕路擊之斬
　　　台拉克和濟木呼哩擒阿克珠勒以所獲還齊徹
　　　布等阿蘭泰上其功
　詔嘉之封和碩親王尋赴科布多布延圖駐防二十一
　　年偕定邊左副將軍哈達哈由伊犁進征哈薩克
　　敗阿布賚汗兵並擒逆賊固爾班和卓等
賜三眼孔雀翎時大軍會𠞰和託輝特逆賊青衮咱卜
　　巴雅爾什第仍請從𠞰
上以其部齊木齊格特賊肆掠喀喇沁貝子瑚圖靈阿
　　等往捕未獲
諭速歸嚴緝二十二年偵賊什第等竄呼倫貝爾之西
　　墨爾根哈瑪爾偕同部郡王徳木楚克等掩擒之
　　叙功加一級二十三年
奬賚幣四十六年卒子貢楚克扎布襲
　　四次襲貢楚克扎布巴雅爾什第長子乾隆四十
　　六年襲扎薩克和碩親王
詔世襲罔替
　　扎薩克多羅郡王朋素克列𫝊
　　朋素克喀爾喀部人姓博爾濟特吉車臣汗烏黙
　　客叔父初號伊勒登台吉康熙二十七年偕烏黙
　　　客來歸授濟農
命駐牧烏珠穆沁界外布哈和賴二十八年授扎薩克三
　　　十年迎
覲多倫諾爾
詔封固山貝子仍兼扎薩克尋徙牧呼濟爾圖布嚨三十
　　　四年噶爾丹掠巴顔烏蘭朋素克遵
諭徙牧布哈和賴其部鎮國公罕篤者不肯内徙執往
諭之郎中音扎納叛遁朋素克偕罕篤兄台吉車布登追
　　　至呼拉濟大敗之獲其孥復迎郎中阿必達及郡
　　　王納木扎勒軍於烏爾順河遣第三子根敦扎布
　　　往求音扎納諜罕篤由博爾濟河走俄羅斯弗納
　　　攜五百餘衆棲額克阿喇勒勢甚憊朋素克以噶
　　　爾丹方於巴顔烏蘭作度冬計罕篤必往奔遣人赴
　　　克嚕倫鄂爾扎俄儂河諸界分路偵緝而自設汛
　　　牧地督沿邊弁兵防守三十五年請率次子恭格
　　　三丕勒從征噶爾丹並遣䕶衛穆扎哈爾為大軍
　　　嚮導
允之
賜蠎服及帳幕駝馬時根敦扎布在京
遣歸游牧朋素克扈
駕駐訥海和碩
命之射師次克嚕倫
諭偕納木扎勒等各引十餘騎誘致之偵噶爾丹遁隨平
　　　北大將軍馬思喀由拖諾山追𠞰西路大將軍費
　　　揚古逆擊之昭莫多凱旋
諭曰貝子朋素克此次從征噶爾丹始終奮勉勞績懋著
　朕甚嘉之著晉封多羅郡王仍留伊勒登濟農號尋
賜牧烏蘭布拉克授盟長
賚冠服器幣並授穆扎哈爾雲騎尉世職
賜號達爾漢三十六年偕員外郎常禄赴噶爾達台河收
　　　貝勒旺扎勒舊屬齊巴齊努特户百餘安置烏爾
　　　順河六十一年所部台吉齊璫等訟朋素克侵駝
　　　丁賞及勒買民婦狀
遣散秩大臣巴咱爾勘得實
詔奪俸年半補賞駝丁所買婦歸其夫雍正五年以老罷
　　　子垂扎布襲
　　　一次襲垂扎布朋素克長子雍正五年襲扎薩克
　　　多羅郡王
賜貂冠服十一年車臣汗車布登班珠爾以闇懦削爵
詔垂扎布襲車臣汗十三年卒仍以車布登班珠爾之弟
　　　達瑪璘襲車臣汗而以其子徳木楚克襲郡王爵
　　　二次襲徳木楚克垂扎布長子雍正十三年襲扎
　　　薩克多羅郡王
賜貂冠服乾隆十三年署盟長二十年授所部副將軍偕
　　　副都統納木扎勒由塔密爾徙輝特和碩特降衆於
　　　固爾班蘇魯克防䕶之二十一年授叅贊大臣㑹
　　　其部齊木齊格特賊肆刼
　諭曰此皆由徳木楚克乆在軍營未獲經理部務所致
　　著𫝊諭速歸游牧嚴緝二十二年偵賊什第等竄呼
　　　倫貝爾之西墨爾根哈瑪爾偕同部親王巴雅爾
　　　什第等掩擒之敘功加一級二十三年
　奬賚幣
　賜三眼孔雀翎四十五年卒子齊旺多爾濟襲
　　　三次襲齊旺多爾濟徳木楚克長子乾隆四十五
　　　年襲扎薩克多羅郡王四十六年
　詔世襲罔替是年卒子桑齋多爾濟襲
　　　四次襲桑齋多爾濟齊旺多爾濟長子乾隆四十
　　　六年襲扎薩克多羅郡王
　　　(附/)多羅郡王貢格三丕勒列𫝊(今襲多/羅貝勒)
　　　貢格三丕勒車臣汗垂扎布弟雍正十一年垂扎
　　　布由扎薩克郡王代車布登班珠爾為車臣汗貢
　　　格三丕勒襲所遺扎薩克郡王爵十三年垂扎布
　　　子徳木楚克襲扎薩克郡王
詔貢格三丕勒仍為郡王不兼扎薩克乾隆九年卒理藩
　　院議停襲
諭曰貢格三丕勒所授王爵本係額外加恩又未奮勉
　効力理應照議停襲但伊素係郡王今因身故遽爾
　削除朕心殊覺不忍著加恩授其子丹津為多羅貝
　勒
　　一次襲丹津貢格三丕勒長子乾隆九年襲多羅
　　貝勒十九年督解駝馬至翁吉達什和碩二十一
　　年來朝
賜雙眼孔雀翎黄馬褂
命乾清門行走二十三年
賜紫轡二十六年由烏里雅蘇台解馬赴巴里坤四十
　　五年卒子車稜多爾濟襲
　　二次襲車稜多爾濟丹津長子乾隆四十五年襲
　　多羅貝勒四十六年理藩院議車稜多爾濟所襲
　　貝勒係
恩封出缺後請降襲
諭曰車稜多爾濟所襲貝勒雖與初封及有功襲封者
　不同但此原係朕施恩封授伊父丹津之爵丹津又
　係車臣汗垂扎布弟原任郡王貢格三丕勒之子是
　以出缺後仍著車稜多爾濟承襲今若照議降襲朕
　心殊覺不忍著加恩世襲罔替
　
　
　
　
　
　
　
　
　
　
欽定外藩䝉古回部王公表傳卷之五十五
　欽定四庫全書
　欽定外藩蒙古回部王公表傳卷之五十六
　　𫝊第四十
　　　扎薩克多羅貝勒車布登列𫝊
　　　車布登喀爾喀部人姓博爾濟吉特車臣汗烏黙
　　　客族叔父祖巴特瑪達什為碩壘汗第八子有子
　　　二長丹巴嗣父達賚琿台吉號子一即車布登次
　　　齊旺子車稜旺布授扎薩克輔國公别有𫝊車布
　　　登初號額爾克台吉駐牧克嚕倫河之南烏純地
　　　康熙二十七年隨烏黙客來歸以烏純距邊近
遣歸牧二十八年授扎薩克時大軍征噶爾丹車布登捐
　　　助弁兵乏馬者三十年四月迎
覲多倫諾爾
詔封多羅貝勒仍兼扎薩克十月來朝
優賚之先是車布登屬車稜楚琥爾偉沁布爾齊噶爾瑪
　　　固英杜喇爾塔布嚢等懼噶爾丹掠往依俄羅斯
　　　至是攜户千餘來歸
命仍轄之是月車布登叔父伊勒登台吉以與扎木巴喇
　　　藏布呼圖克圖交惡為所執土謝圖汗部郡王固
　　　嚕什喜勸釋之不聼伊勒登台吉及子丹津旺布
　　　皆被殺車布登訴諸
　　朝
遣官往鞫扎木巴喇藏布呼圖克圖懼罪遁附噶爾丹
敕擒獻抵罪三十三年車布登卒子旺扎勒襲
　　　一次襲旺扎勒車布登長子康熙三十三年襲扎
　　　薩克多羅貝勒時所屬巴爾呼人散居興安嶺後
　　　霍勒烏勒輝糾衆肆刼旺扎勒㓜母博第蘇克遣
　　　台吉川珠爾齊旺多爾濟往緝之不克具以
聞
命黒龍江將軍薩布素就近招撫之巴爾呼凡數種有稱
　　　齊巴齊努特者其塔布囊等避噶爾丹攜六百户
　　　奔附扎薩克阿哩雅所而留五百户棲呼倫貝爾
　　　之烏稜地無所依
諭旺扎勒白其母收之還三十五年
上親征噶爾丹所屬為大軍嚮導凱旋
頒賚三十六年
遣官招降厄魯特餘衆取道旺扎勒所
命䕶入内汛雍正元年偕其從叔父扎薩克台吉車稜旺
　　　布追擒厄魯特逃賊羅卜藏錫喇布於烏克爾布
　　　克色叙功
詔晉封多羅郡王尋授副盟長八年以遲誤軍駝罪削爵
　　　九年
詔復貝勒
遣偕車稜旺布赴察罕廋爾軍効力乾隆十四年卒子旺
　　　沁扎布襲
　　　二次襲旺沁扎布旺扎勒長子乾隆十四年襲扎
　　　薩克多羅貝勒十九年獻馬助軍二十年春隨大
　　　軍進𠞰凖噶爾達瓦齊就擒軍旋旺沁扎布隨定
　　　北將軍班第留駐伊犁阿睦爾撒納叛賊黨克什
　　　木等擾伊犁旺沁扎布偕土謝圖汗部郡王車稜
　　　拜都布擊賊弗克死之
　賜䘏子達克丹多爾濟襲
　　　三次襲達克丹多爾濟旺沁扎布長子乾隆二十
　　　一年襲扎薩克多羅貝勒三十年扈
　駕木蘭行圍
　賜雙眼孔雀翎四十六年
　詔世襲罔替
　　　扎薩克多羅貝勒布達扎布列𫝊(今襲固/山貝子)
　　　布達扎布喀爾喀部人姓博爾濟吉特車臣汗烏
　　　黙客從曽祖為碩壘汗第十子初號額爾徳尼台
　　　吉隨母察罕達喇哈屯駐牧克嚕倫河色諤埒客
　　　康熙二十七年偕兄車布登阿南達來歸二十八
　　　年授濟農及扎薩克
命附牧烏珠穆沁界外烏徳翁果額埒蘇三十年四月迎
覲多倫諾爾
詔封固山貝子仍兼扎薩克冬遣台吉錫喇陀音貢楚克
　　　穆勒濟偉沁三都克等入貢
優賚之五十年來朝
諭曰貝子布達扎布於車臣汗部為尊行年老艱履猶抒
　誠入覲朕甚念之著加恩晉封多羅貝勒以昭優眷五
　　　十一年卒子雲敦琳沁降襲扎薩克輔國公
　　　一次襲雲敦琳沁布達扎布長子康熙五十二年
　　　襲扎薩克輔國公五十五年卒子巴蘇襲
　　　二次襲巴蘇雲敦琳沁長子康熙五十七年襲扎
　　　薩克輔國公雍正六年授所部副將軍尋授副盟
　　　長
賜雙眼孔雀翎乾隆七年赴塔密爾軍營十五年卒於軍
　上念其宣力有年軫悼之
　賜䘏子達爾濟雅襲
　　　三次襲達爾濟雅巴蘇長子乾隆十五年襲扎薩
　　克輔國公十六年扈
駕木蘭行圍
賜孔雀翎黄馬褂
命乾清門行走十七年赴塔密爾軍營二十年偕同部
　　郡王巴雅爾什第等從𠞰達瓦齊於伊犁達瓦齊
　　就擒軍還逆賊阿睦爾撒納叛煽包沁總管阿克
　　珠勒等由索勒畢烏拉克沁擾軍汛達爾濟雅等
　　引兵馳擊俘賊阿克珠勒
詔嘉之晉封固山貝子
命由都固稜赴索勒畢烏拉克沁駐防時包沁餘賊有
　　竄伏烏隆古諸界者達爾濟雅偕副都統扎爾杭
　　阿等以兵千餘由阿爾台烏蘭嶺分捕至額爾齊
　　斯庫克托輝盡擒之是年冬移駐察罕布爾哈遜
　　二十一年春偕叅贊大臣塔爾瑪善等踰阿爾台
　　𠞰阿睦爾撒納至布拉罕察罕托輝偵和碩特訥
　　黙庫叛分兵屯和通鄂博哈布塔克之伯爾克蘇
　　伯口訥黙庫就擒還屯塔密爾會烏梁海賊郭勒
　　卓輝博博等偽𫝊阿睦爾撒納與哈薩克合兵
詔偕賽因諾顔部貝勒納木扎勒齊蘇嚨等由海喇蘭
　　伯勒齊爾往𠞰烏梁海之倡亂者追至庫楚克及
　　哈達什伯根斬獲甚衆夏迎㑹大軍於哈什拉克
　　諜哈薩克賊千餘由巴顔山遁偕土謝圖汗部台
　　吉三都布多爾濟等追至伊什勒郭爾及烏拉罕
　　布木巴掩擊之冬
賜雙眼孔雀翎隨定邊左副將軍親王成衮扎布由彰
　　竒斯追𠞰和託輝特逆賊青衮咱卜二十二年春
遣歸牧尋
諭偕副都統濟福會緝所部刼賊弼齊罕扣等於色布
　　蒐勒復由鄂煖郭勒擒逃賊塔瑚賚秋扈
駕木蘭行圍授副盟長二十三年偕土謝圖汗部親王
　　桑齋多爾濟追獲刼汛賊阿爾弼斯瑚等
奬賚幣四十五年卒子索諾木旺扎勒多爾濟襲
　　四次襲索諾木旺扎勒多爾濟達爾濟雅長子乾
　　隆四十五年襲扎薩克固山貝子四十六年
諭曰貝子索諾木旺扎勒多爾濟之始祖布達扎布
　原封貝子洊封貝勒出缺時降襲公爵嗣因達爾濟
　雅効力軍營勞績懋著復授貝子且令其子索諾木
　旺扎勒多爾濟承襲著加恩世襲罔替
　
　
　
　
　
　
　
　
　
欽定外藩䝉古回部王公表傳卷之五十六
　欽定四庫全書
　欽定外藩蒙古回部王公表傳卷之五十七
　　𫝊第四十一
　　　扎薩克固山貝子達哩列𫝊
　　　達哩喀爾喀部人姓博爾濟吉特車臣汗烏黙客
　　　族祖父嘛察哩號伊勒登土謝圖為碩壘長子有
　　　子三達哩其長也襲伊勒登號駐牧克嚕倫河之
　　　南博囉布達蘇康熙二十七年偕烏黙客來歸授
　　　濟農三十年正月遣弟齊旺達瑪璘等來貢四月
　　　迎
覲多倫諾爾
詔授扎薩克固山貝子尋因老疾乞休
許之三十七年卒子三長阿海成伯勒襲貝子次車稜子
　　　旺扎勒扎布授扎薩克台吉别有𫝊次喇布坦亦
　　　襲貝子
　　　一次襲阿海成伯勒達哩長子康熙三十一年襲
　　　扎薩克固山貝子三十五年
上親征噶爾丹阿海成伯勒遣屬瑪哈杜喇爾為大軍嚮
　　　導凱旋隨父達哩綵服謁道左
慰勞之
召覲行幄
賜茶及銀幣並授瑪哈杜喇爾達爾漢號四十年卒弟阿
　　　喇布坦襲
　　　二次襲阿喇布坦達哩第三子康熙四十年襲
　　　扎薩克固山貝子五十四年獻駝助軍五十八年復
　　　獻馬
諭奬之雍正十年卒子旺扎勒襲
　　　三次襲旺扎勒阿喇布坦長子初授二等台吉雍
　　　正十年襲扎薩克固山貝子乾隆二十七年卒子
　　　伊達木扎布襲
　　　四次襲伊達木扎布旺扎勒次子乾隆二十年偕
　　　土謝圖汗部扎薩克台吉遜篤布俘逆賊阿睦爾
　　　撒納孥屬二十二年復偕同部輔國公車稜多岳
　　　特追緝土謝圖汗部郡王丹忠多爾濟屬衆之逋
　　　逃者二十七年襲扎薩克固山貝子四十六年
　詔世襲罔替
　　　扎薩克固山貝子車布登列𫝊(今襲輔/國公)
　　　車布登喀爾喀部人姓博爾濟吉特車臣汗烏黙
　　　客從曽祖為碩壘汗第七子初號車臣濟農駐牧
　　　克嚕倫河之北巴留台康熙二十七年偕弟阿南
　　　達布達扎布來歸二十八年授扎薩克三十年四
　　　月迎
覲多倫諾爾
詔封固山貝子仍兼扎薩克是年移牧喀爾喀河遣台吉
　　　阿巴拉等入貢
宴賚之三十四年卒子阿勒達爾襲
　　　一次襲阿勒達爾車布登長子康熙三十四年隨
　　　郎中阿必達追緝叛賊罕篤軍旋率屬徙牧烏蘭
　　　庫博爾三十五年襲扎薩克固山貝子四十一年
　　　卒子二長車稜布木降襲鎮國公次敦多布子車
　　　稜多岳特授扎薩克台吉别有𫝊
　　　二次襲車稜布木阿勒達爾長子康熙四十二年
　　　襲扎薩克鎮國公五十三年卒子格埒克巴木丕
　　　勒降襲輔國公
　　　三次襲格埒克巴木丕勒車稜布木長子康熙五
　　　十三年襲扎薩克輔國公雍正十一年以所屬巴
　　　爾呼人由塔爾巴哈台遁俄羅斯格埒克巴木丕
　　　勒馳擊之
賜雙眼孔雀翎尋助軍需得紀録乾隆元年授所部副
　　　將軍六年都統塔爾瑪善奉
　命赴塞勒璧口閲防秋兵以格埒克巴木丕勒旗軍容
　　　整
　奬賚之尋復獻駝助軍得紀録十九年杜爾伯特台吉
　　　車稜等降定邊左副將軍成衮扎布檄以兵千由
　　烏里雅蘇台赴扎布堪禦準噶爾追者㑹扎哈沁
　　宰桑禡木特引二百騎擅入汛揚言準噶爾追且
　　至成衮扎布復檄由庫克嶺會叅贊大臣達青阿
　　軍未至禡木特逸告馬瘠故後期議罪削爵
詔罰俸三年免削二十年從大軍𠞰達瓦齊定北將軍
　　班第劾督解駝馬遲誤罪
詔削副將軍及輔國公爵從軍贖罪達瓦齊既就擒阿
　　睦爾撒納叛賊黨克什木等擾伊犁格埒克巴木
　　丕勒奮擊被創為所留明年自伊犁還
命復扎薩克輔國公爵
賜雙眼孔雀翎
遣歸牧與郡王巴雅爾什第徳木楚克等㑹緝其部齊
　　木齊格特人之肆刼者二十二年賊什第等就擒
　　叙功加一級二十五年來朝晉鎮國公
賜黄馬褂三十六年卒子衮布扎布降襲輔國公
　　四次襲衮布扎布格埒克巴木丕勒長子初授二
　　等台吉乾隆二十四年擒嗎哈沁賊珠靖特穆爾
奬賚幣二十五年扈
駕木蘭行圍
賜孔雀翎三十二年以擒逃賊圖什爾格復
賚幣三十六年襲扎薩克輔國公
賜黄馬褂四十六年
諭曰衮布扎布之父格埒克巴木丕勒原襲輔國公以
　軍務獲罪削爵嗣因赴伊犁奮勉効力復予原職經
　朕特降㫖晉封鎮國公出缺時既經照例減等承襲
　著即將扎薩克輔國公爵恩予世襲罔替
　　扎薩克固山貝子阿南達列𫝊(今襲一/等台吉)
　　阿南達喀爾喀部人姓博爾濟吉特車臣汗烏黙
　　客從曽祖為碩壘汗第十一子初號達賚台吉駐
　　牧克嚕倫河之北索和尼康熙二十七年率子貢
　　楚克噶爾旦氷圖丹津齊巴勒阿喇布坦暨台吉
　　扎布伊勒登卓哩克圖垂爾車臣等來歸二十八
　　　年授濟農及扎薩克
詔以所携屬户分牧錫喇什寶台及烏珠穆沁界内之都
　　　什多羅特浩齊特界内之固都哩呼而令阿南達
　　　留牧阿嚕科爾沁界内之呼嚕蘇台往來防䕶㑹
　　　其屬泰頼等糾衆肆刦
命嚴懲之三十年迎
覲多倫諾爾
詔封固山貝子仍兼扎薩克三十四年同部鎮國公罕篤
　　　叛遁阿南達屬綽内色稜呼森岱鄂齊爾等數十
　　　户被掠因遣兵百餘由烏勒輝河迎郎中阿必達
　　　軍同追緝遇綽内色稜子額騰格等携衆歸由琿
　　　圖塔什海携至阿嚕科爾沁界内烏蘭庫博爾游
　　　牧三十五年卒妻蘇嘛達喇請以第三子丹津襲
　　　爵
詔丹津襲固山貝子其扎薩克以阿南達長子一等台吉
　　　貢楚克襲别有𫝊
　　　一次襲丹津阿南達第三子康熙三十六年襲固
　　　山貝子四十四年卒其母蘇嘛達喇奏丹津子延
　　　楚布多爾濟㓜請以阿南達第四子齊巴勒阿喇
　　　布坦襲
允之
詔降襲鎮國公
　　　二次襲齊巴勒阿喇布坦阿南達第四子康熙四
　　　十四年襲鎮國公尋授扎薩克四十五年卒
詔以丹津子延楚布多爾濟襲
　　　三次襲延楚布多爾濟丹津長子康熙四十五年
　　　襲扎薩克鎮國公五十一年獻馬助軍㑹
上由塞外行圍延楚布多爾濟隨其祖母蘇嘛達喇迎
覲
賜蘇嘛達喇墨爾根哈屯號
諭曰爾一婦人能教孫大義協助軍需朕甚嘉悦俟軍需
　竣時必於爾孫額外加恩勉之雍正二年蘇嘛達喇携
　　　延楚布多爾濟来朝
上曰延楚布多爾濟協助軍需夙蒙
聖祖仁皇帝嘉奬朕猶憶當年随圍烏喇爾罕時伊祖母
　手炊一飯以進食之甚甘此雖小節亦可想見其竭力
　抒誠矣著加恩晉封延楚布多爾濟為扎薩克固山貝
　子乾隆二十一年所屬齊木齊格特人肆刦延楚布多
　　　爾濟不能戢乞避居阿巴噶部界
　詔喀喇沁部貝子瑚圖靈阿㑹郡王徳木楚克等嚴緝
　　　之復
　諭廷臣曰齊木齊格特人所居與呼倫貝爾甚近原係
　　延楚布多爾濟屬因伊不能約束妄生事端若不盡
　　行剪除地方何由寧謐著𫝊諭徳木楚克等查出為
　　首倡亂之人即正典刑餘亦無庸交該扎薩克管轄
　　即賞給喀爾喀曽經効力之人為奴以示懲儆二十
　　　二年擒賊什第等寘之法以延楚布多爾濟溺職
　詔削爵子二長旺沁扎布次貢素嚨扎布相繼襲
　　四次襲旺沁扎布延楚布多爾濟長子乾隆二十
　　二年襲扎薩克固山貝子二十五年以輕刑斃命
　　削扎薩克
詔以其弟一等台吉貢素嚨扎布襲别封旺沁扎布為
　　閑散鎮國公互見彼𫝊
　　五次襲貢素嚨扎布延楚布多爾濟次子乾隆二
　　十五年襲扎薩克一等台吉四十六年
諭曰旺沁扎布之閑散鎮國公與貢素嚨扎布之扎薩
　克台吉原係其祖阿南達所封貝子遞行改授之爵
　著加恩均予世襲罔替
　　(附/)鎮國公旺沁扎布列𫝊
　　旺沁扎布原封貝子延楚布多爾濟長子初襲其
　　父貝子爵互見彼𫝊乾隆二十五年改封鎮國公
　　四十六年
詔世襲罔替四十八年卒子垂濟扎布襲
　　一次襲垂濟扎布旺沁扎布長子乾隆四十八年
　　襲鎮國公
　
　
　
　
　
　
　
　
　
　
　
　
　
　
欽定外藩蒙古回部王公表𫝊卷之五十七
　欽定四庫全書
　欽定外藩蒙古回部王公表傳卷之五十八
　　　𫝊第四十二
　　　扎薩克鎮國公車布登列𫝊
　　　車布登喀爾喀部人姓博爾濟吉特車臣汗烏黙
　　　客族叔父祖本巴號巴圖爾達爾漢琿台吉為碩
　　　壘汗第四子有子三長噶爾瑪次洪俄爾岱青次
　　　額爾克阿海噶爾瑪子二長即車布登次罕篤初
　　　本巴以兵三萬援蘇尼特部叛人騰機思於扎濟
　　　布拉克為我軍所敗本巴卒子洪俄爾岱青嗣為
　　　琿台吉駐牧克嚕倫河之南穆壘和碩瑪塔特諸
　　　界以時入貢最恭順康熙二十七年噶爾丹掠所
　　　部誘執洪俄爾岱青屬達頼宰桑授之檄令還誘
　　　其主洪俄爾岱青弗從遣使乞内附㑹
上幸塞外
駐蹕紅川洪俄爾岱青率衆來歸
召覲行幄
諭曰爾喀爾喀與厄魯特世世通貢朕一體優禮從無偏
　庇今聞互相結怨亟遣使諭令和睦使臣未至而喀爾
　喀敗遁悉至汛界朕以亂尚未定故留之未遣朕昔遣
　兵平定羅刹時爾母達賴達喇納預備糗糧牛羊資送
　大軍今爾又率屬歸誠朕甚嘉之特賜爾御用朝珠一
　以示優眷尋
命附牧扎賚特界外琿圖塔什海二十八年授扎薩克
諭輯所屬潰散者二十九年以巴爾呼人肆刦
命尚書阿喇尼往緝擒其酋詢知洪俄爾岱青及達賴宰
　　　桑為噶爾丹所掠不獲歸洪俄爾岱青兄子罕篤
　　　代領其衆
詔罕篤携衆入科爾沁界附親王沙津游牧罕篤至縱屬
　　　肆刼
命阿喇尼遣之出界其兄車布登乞留牧
諭飭屬毋為盜三十年罕篤迎
覲多倫諾爾
上追念洪俄爾岱青内附誠
詔封罕篤為鎮國公襲洪俄爾岱青所遺扎薩克是年移
　　　牧喀爾喀河三十四年額爾克阿海子錫喇布以
　　　罕篤誘奪所屬瑚爾拉特等衆訴于
　　朝
遣官往鞫罕篤詭言車臣汗碩壘嘗以瑚爾拉特人畀其
　　　祖噶爾瑪哲卜尊丹巴呼圖克圖猶識之詢哲卜
　　　尊丹巴呼圖克圖則云畀額爾克阿海不聞畀噶
　　　爾瑪同族郡王納木扎勒等皆右錫喇布事乃白
　　　錫喇布以與罕篤訟仍𨽻其旗懼虐請改𨽻納木
　　　扎勒旗罕篤怨錫喇布益遣人誘奪其屬㑹噶爾
　　　丹掠巴顔烏蘭郎中音扎納奉
命往諭罕篤徙牧界内罕篤不從又以誘奪錫喇布屬懼
　　　討執音扎納以叛脅台吉扎木巴拉等遁附俄羅
　　　斯邀車布登與俱車布登不可泣告曰我等毫無
　　　報効
聖主念我先世職貢有年
恩授爵秩今反謀他遁負
聖主恩辱先人業將安之罕篤卒弗聴車布登遣子圖巴
　　　馳告納木扎勒而自與貝子朋素克率兵追至呼
　　　拉齊大敗之復遣人往招以雪阻弗及時郎中阿
　　　必達偕納木扎勒檄諸扎薩克兵由噶勒伯哩會
　　　緝諜扎木巴拉等謀擒罕篤不克携衆歸罕篤由
　　　博爾濟遁俄儂河乃還于是車布登携屬由喀爾
　　　喀河烏蘭庫博爾附同族貝子阿南達游牧未㡬
　　　俄羅斯擒獻罕篤伏誅
諭曰當罕篤叛遁時車布登感朕收養鴻恩不惟不從之
　同逃且能率兵追擊深明大義不顧私情朕甚嘉悦著
　即以罕篤鎮國公爵授之仍兼扎薩克三十六年請随
　　　大軍𠞰噶爾丹
上知其乏馬
諭歸牧五十二年卒子圖巴襲
　　　一次襲圖巴車布登長子康熙五十二年襲扎薩
　　　克鎮國公雍正十一年卒子扎木禪襲
　　　二次襲扎木禪圖巴長子雍正十一年襲扎薩克
　　　鎮國公尋授所部副將軍叅贊乾隆六年都統塔
　　　爾瑪善奉
　命赴塞勒壁口閲防秋兵以扎木禪旗軍容整奬賚之
　　　三十二年卒子雲丹襲
　　　三次襲雲丹扎木禪長子乾隆三十二年襲扎薩
　　　克鎮國公四十六年
　詔世襲罔替
　　　扎薩克輔國公車稜旺布列𫝊
　　　車稜旺布喀爾喀部人姓博爾濟吉特貝勒車布
　　　登從弟祖巴特瑪達什父齊旺初授協理台吉𨽻
　　　車布登旗康熙五十年叙由敦都台察罕徳哷蘇
　　　追緝巴爾呼逃人噶克圖氷圖功授一等台吉五
　　　十一年
詔授扎薩克雍正元年偕車布登子貝勒旺扎勒追𠞰厄
　　　魯特逃賊羅卜藏錫喇布盡擒賊衆二年車臣汗
　　　衮臣等表其功
詔封輔國公九年授盟長復偕旺扎勒赴察罕廋爾軍營
　　　十年率子台吉格埒克随大軍擊準噶爾于額爾
　　　徳尼昭
奬賚弊乾隆七年以老罷子格埒克襲
　　　一次襲格埒克車稜旺布長子乾隆七年襲扎薩
　　　克輔國公十九年獻馬助軍得紀録二十一年偕
　　　同部郡王徳木楚克等偵緝齊木齊格特刦賊于
　　　呼倫貝爾之西墨爾根哈瑪爾二十二年以病罷
　　　子貢楚克多爾濟襲
　　　二次襲貢楚克多爾濟格埒克長子乾隆二十二
　　　年襲扎薩克輔國公三十六年扈
　駕木蘭行圍
　賜孔雀翎四十六年
　諭曰貢楚克多爾濟所襲公爵原係其祖車稜旺布抒
　　誠効力所封朕體
世宗憲皇帝推恩之意不忍削除故令兩代承襲著恩予
　　世襲罔替
　　　扎薩克輔國公車稜達什列𫝊(今襲一/等台吉)
　　　車稜達什喀爾喀部人姓博爾濟吉特車臣汗烏
　　　黙客族祖父綽斯喜布為碩壘汗第六子有子三
　　　長丹津子固嚕扎布授扎薩克台吉别有𫝊次即
　　　車稜達什次多爾濟達什授扎薩克台吉别有𫝊
　　　初所部台吉之得貢九白者皆授扎薩克車稜達
　　　什其一也號額爾徳尼琿台吉康熙二十七年率
　　　屬來歸三十年迎
覲多倫諾爾
詔授一等台吉仍兼扎薩克有巴達瑪達什者其戚族也
　　　率千餘户至尋卒子朋素克授一等台吉
命車稜達什並轄之三十五年
上親征噶爾丹車稜達什赴庫哩葉圖什巴爾台設汛防
　　　守師旋督觧軍需未踰期復獻駝馬助弁兵叙功
詔封輔國公三十六年請随大軍𠞰噶爾丹
上知其乏馬
諭歸牧會屬台吉阿密拉等以窶困乞𨽻内地
命改𨽻察哈爾旗四十二年車稜達什卒子根敦襲
　　　一次襲根敦車稜達什長子康熙四十二年襲扎
　　　薩克輔國公雍正九年卒子三丕勒襲
　　　二次襲三丕勒根敦次子雍正九年襲扎薩克輔
　　　國公乾隆九年卒子成衮襲
　　　三次襲成衮三丕勒長子乾隆九年襲扎薩克輔
　　　國公十九年駐防鄂爾坤二十一年移駐烏里雅
　　　蘇台㑹和託輝特逆賊青衮咱卜叛成衮私歸游
　　　牧議削爵
　詔赴鄂爾坤効力贖罪二十四年卒
　諭曰成衮自獲罪後雖無効力之處但念伊卒于軍營
　　究屬可憫著伊子徳木楚克降襲扎薩克一等台吉
　　不必仍襲公爵
　　　四次襲徳木楚克成衮長子乾隆二十四年襲扎
　　　薩克一等台吉四十六年
　詔世襲罔替
　　　扎薩克輔國公車稜多岳特列𫝊(今襲一/等台吉)
　　　車稜多岳特喀爾喀部人姓博爾濟吉特貝子阿
　　　勒達爾孫台吉敦多布子康熙五十五年敦多布
　　　由郭多里巴勒噶遜督駝運糧赴軍
奬賚幣雍正元年偕同部輔國公車稜旺布追擒厄魯特
　　　逃賊羅卜藏錫喇布十年俄羅斯使入貢道被刼
　　　敦多布遣人䕶之行且給糧
奬賜銀幣尋卒子車稜多岳特初授二等台吉乾隆十九
　　　年駐防烏里雅蘇台獻馬五百助軍叙功晉一等
　　　台吉先是其族扎薩克台吉齊旺等族被災乏食
　　車稜多岳特以羊千遺之二十年大軍𠞰達瓦齊
　　復獻馬六百牛百羊千濟軍
詔封扎薩克輔國公四十三年卒子車登扎布降襲扎
　　薩克一等台吉
　　一次襲車登扎布車稜多岳特長子乾隆四十三
　　年襲扎薩克一等台吉四十四年卒子齊巴克扎
　　布襲
　　二次襲齊巴克扎布車登扎布長子乾隆四十四
　　年襲扎薩克一等台吉四十六年
詔世襲罔替
　
　
　
　
　
欽定外藩䝉古回部王公表傳卷之五十八
　欽定四庫全書
　欽定外藩蒙古回部王公表傳卷之五十九
　　𫝊第四十三
　　　扎薩克一等台吉多爾濟達什列𫝊(今襲公/品級)
　　　多爾濟達什喀爾喀部人姓博爾濟吉特輔國公
　　　車稜達什第初授二等台吉
賜扎薩克俸康熙五十年授扎薩克一等台吉雍正三年
　　　卒子成衮扎布襲
　　　一次襲成衮扎布多爾濟達什長子雍正三年襲
　　　扎薩克一等台吉十年大軍擊凖噶爾于額爾徳
　　　尼昭成衮扎布獻馬助
賜孔雀翎并
賚白金是年其部巴爾呼八佐領人叛竄俄羅斯成衮扎
　　　布率兵随尚書查克丹追擒之無脱者乾隆二十
　　　年大軍進𠞰達瓦齊於伊犁成衮扎布由烏里雅
　　　蘇台赴阿嚕博爾濟巴顔濟嚕克督解駝馬
奬賜佩飾二十一年和託輝特逆賊青衮咱卜叛造偽
　　符撤汛兵成衮扎布與土謝圖汗部扎薩克台吉
　　遜䔍布察其詐督兵嚴守各汛誓死拒
奬明大義
賜公品級三十六年卒子雲敦齊旺襲
　　二次襲雲敦齊旺成衮扎布長子乾隆三十六年
　　襲公品級扎薩克一等台吉三十九年卒子貢桑
　　班巴爾襲
　　三次襲貢桑班巴爾雲敦齊旺長子乾隆三十九
　　年襲公品級扎薩克一等台吉四十六年
詔世襲罔替
　　扎薩克一等台吉固嚕扎布列𫝊
　　固嚕扎布喀爾喀部人姓博爾濟吉特輔國公車
　　稜達什從子祖綽斯喜布父丹津固魯扎布初號
　　額爾徳尼台吉駐牧克嚕倫河之南鄂羅賴康熙
　　二十七年随母達吉納哈屯來歸
命附牧烏珠穆沁界外哈爾吉勒岱喀喇瀚海其偕至台
　　　吉沙克都爾等置阿巴噶界内巴顔鄂嚨地康熙三十
　　　年迎
覲多倫諾爾
詔授扎薩克一等台吉尋卒子齊旺班珠爾襲
　　　一次襲齊旺班珠爾固嚕扎布長子康熙三十一
　　　年襲扎薩克一等台吉三十五年移牧巴顔濟嚕
　　　克奏佐領十有三今祇存三以雪盛損牧畜多乏
　　　食者
賜粟賑之雍正十三年以病罷子格哷克襲
　　　二次襲格埒克齊旺班珠爾長子雍正十三年襲
　　　扎薩克一等台吉乾隆六年㕘贊大臣都統塔爾
　　　瑪善奉
命赴塞勒壁口閲防秋兵以格埒克旗軍容弛嚴飭之八
　　　年以解駝馬遲誤為所部副將軍扎薩克輔國公
　　　巴蘇所劾
　詔削職子索諾木敦多布襲
　　　三次襲索諾木敦多布格埒克長子乾隆八年襲
　　　扎薩克一等台吉二十一年随土謝圖汗部親王
　　　桑齋多爾濟駐防阿爾台烏蘭嶺二十三年扈
　駕木蘭行圍
　賜孔雀翎四十六年
　詔世襲罔替
　　　扎薩克一等台吉色稜達什列𫝊
　　　色稜達什喀爾喀部人姓博爾濟吉特車臣汗烏
　　　黙客族叔父祖拉布哩號額爾克台吉為碩壘汗
　　　第三子有子一曰諾捫宰桑琿台吉襲額爾克號
　　　色稜達什其子也康熙十六年土謝圖汗察琿多
　　　爾濟與噶爾丹搆兵色稜達什偵噶爾丹使入貢
　　　以兵三百擊之二十七年來歸三十年迎
覲多倫諾爾
詔授扎薩克一等台吉尋遣子固嚕扎布貢駝馬
宴賚之四十一年卒固嚕扎布襲
　　一次襲固嚕扎布色稜達什長子康熙四十一年
　　襲扎薩克一等台吉雍正元年厄魯特降人羅卜
　　藏錫喇布等叛逃固嚕扎布随同部貝勒旺扎勒
　　追擒之八年督運鄂爾坤米赴烏里雅蘇台軍營
　　十年随大軍敗凖噶爾賊衆于額爾徳尼昭乾隆
　　二年卒子貢楚克扎布襲
　　二次襲貢楚克扎布固嚕扎布長子乾隆二年襲
　　扎薩克一等台吉八年以兵五百赴庫掄䕶視哲
　　卜尊丹巴呼圖克圖十八年解馬赴庫克訥塔爾
　　納飼牧十九年檄守塔密爾軍倉二十一年由翁
　　吉達什和碩解内扎薩克馬納烏里雅蘇台二十
　　六年督牧軍駝尋
命赴恰克圖助土謝圖汗部親王桑齋多爾濟購馬四
　　十六年
詔世襲罔替是年卒子瑪哈巴達襲
　　　三次襲瑪哈巴達貢楚克扎布長子乾隆四十六
　　　年襲扎薩克一等台吉
　　　扎薩克一等台吉貢楚克列𫝊
　　　貢楚克喀爾喀部人姓博爾濟吉特扎薩克貝子
　　　阿南達長子康熙三十六年其弟丹津襲貝子爵
詔貢楚克領扎薩克授一等台吉四十二年卒子二長布
　　　尼次達瑪琳扎布相繼襲
　　　一次襲布尼貢楚克長子康熙四十二年襲扎薩
　　　克一等台吉四十九年卒無嗣弟達瑪琳扎布襲
　　　二次襲達瑪琳扎布貢楚克次子康熙四十九年
　　　襲扎薩克一等台吉五十八年
詔以兵六百徙厄魯特降人羅卜藏錫喇布等于汗阿林
　　　防䕶之雍正七年擒解既降復叛之克爾格斯烏
　　　梁海赴呼倫貝爾安置十一年以酗酒削職子旺
　　　舒克達爾扎襲
　　　三次襲旺舒克達爾扎達瑪琳扎布長子雍正十
　　　一年襲扎薩克一等台吉十二年以同族扎薩克
　　　台吉沙克都爾扎布屬圖濟格等煽齊木齊格特
　　　人遁俄羅斯且肆刼
命隨尚書查克丹率兵緝之無脱者乾隆十三年卒子貢
　　　楚克扎布襲
　　　四次襲貢楚克扎布旺舒克達爾扎長子乾隆十
　　　三年襲扎薩克一等台吉十八年
　詔赴庫掄駐防十九年移駐鄂爾坤二十年檄守塔密
　　　爾軍倉尋移駐烏里雅蘇台四十六年
　詔世襲罔替
　　　扎薩克一等台吉韜賚列𫝊
　　　韜賚喀爾喀部人姓博爾濟吉特車臣汗烏黙客
　　　從叔父其父穆彰號墨爾根楚琥爾烏黙客祖諾
　　　爾布伯兄也康熙三十年韜賚授閒散台吉𨽻烏
　　　黙客旗三十四年随郡王納木扎勒等由喀爾喀
　　　河追擊叛賊罕篤尋請編屬丁六百自為一旗
詔授扎薩克一等台吉六十年卒子車登敦多布襲
　　　一次襲車登敦多布韜賚長子康熙六十年襲扎
　　　薩克一等台吉乾隆二年駐防鄂爾坤十九年由
　　　鄂爾坤解軍械赴烏里雅蘇台二十年大軍進𠞰
　　　達瓦齊於伊犂車登敦多布留軍營督駝馬二十
　　　一年和託輝特逆賊青衮咱卜叛衆喀爾喀為所
　　　煽多棄汛歸車登敦多布弗從督牧如故
　詔嘉之
　賜孔雀翎及幣二十九年卒子根敦扎布襲
　　　二次襲根敦扎布車登敦多布長子乾隆二十九
　　　年襲扎薩克一等台吉四十六年
　詔世襲罔替
　
　
　
　欽定外藩䝉古回部王公表傳卷之五十九
　欽定四庫全書
　欽定外藩蒙古回部王公表傳卷之六十
　　𫝊第四十四
　　　扎薩克一等台吉羅卜藏列𫝊
　　　羅卜藏喀爾喀部人姓博爾濟吉特車臣汗烏黙
　　　客從叔父其父布達號岱青琿台吉烏黙客祖諾
　　　爾布仲兄也康熙三十年羅卜藏授閒散台吉𨽻
　　　貝子朋素克旗三十六年叙擊叛賊罕篤功授扎
　　　薩克一等台吉以所獲牲械
賜之五十四年卒子沙克都爾扎布襲
　　　一次襲沙克都爾扎布羅卜藏長子康熙五十四
　　　年襲扎薩克一等台吉五十九年随平逆將軍延
　　　信等由裏塘䕶逹頼喇嘛入藏雍正元年叙功
詔封輔國公八年以曠怠削職子格木丕勒襲
　　　二次襲格木丕勒沙克都爾扎布長子雍正八年
　　　襲扎薩克一等台吉十年以所屬巴爾呼人附俄
　　　羅斯糾竊格木丕勒不能戢
命尚書查克丹率兵往緝乾隆元年格木丕勒卒仍
　詔其父沙克都爾扎布襲扎薩克
　　　三次襲沙克都爾扎布乾隆元年復襲扎薩克一
　　　等台吉七年卒孫納旺伊什襲
　　　四次襲納旺伊什格木丕勒長子乾隆七年襲扎
　　　薩克一等台吉十七年駐防鄂爾坤二十一年赴
　　　烏里雅蘇台督軍需㑹和託輝特逆賊青衮咱卜
　　　叛納旺伊什與同部台吉桑齋璘沁私歸游牧議
　　　削職
　命赴軍効力二十五年
　諭曰納旺伊什與桑齋璘沁削職後留居軍營効力有
　　年現在軍營無事伊等所獲之罪不過昏愚所致著
　　加恩給還原職四十六年
　詔世襲罔替
　　　扎薩克一等台吉垂扎木素列𫝊
　　　垂扎木素喀爾喀部人姓博爾濟吉特車臣汗烏
　　　黙客叔父康熙四十年偕弟額爾徳尼根敦來朝
上念其為舊車臣汗諾爾布之子授扎薩克一等台吉雍
　　　正五年以老罷子二長齊旺多爾濟次旺扎勒相
　　　繼襲
　　　一次襲齊旺多爾濟垂扎木素長子雍正五年襲
　　　扎薩克一等台吉十一年以庸懦削職弟旺扎勒
　　　襲
　　　二次襲旺扎勒垂扎木素次子雍正十一年襲扎
　　　薩克一等台吉乾隆四年駐防鄂爾坤二十五年
　　　以老罷子噶爾瑪扎布襲
　　　三次襲噶爾瑪扎布旺扎勒長子乾隆二十五年襲
　　　扎薩克一等台吉四十三年卒子索諾木襲
　　　四次襲索諾木噶爾瑪扎布長子乾隆四十三年
　　　襲扎薩克一等台吉四十六年
　詔世襲罔替
　　　扎薩克一等台吉額爾徳尼列𫝊
　　　額爾徳尼喀爾喀部人姓博爾濟吉特車臣汗烏
　　　黙客叔父康熙三十五年從大軍征噶爾丹叙功
　　　授一等台吉
命乾清門行走四十年來朝
上念其為舊車臣汗諾爾布之子授扎薩克雍正五年以
　　　老罷子二長旺布次齊旺相繼襲
　　　一次襲旺布額爾徳尼長子雍正五年襲扎薩克
　　　一等台吉十年以縱囚罪削職弟齊旺襲
　　　二次襲齊旺額爾徳尼次子雍正十一年襲扎薩
　　　克一等台吉乾隆元年駐防鄂爾坤二十五年以
　　　老罷子車登旺扎勒襲
　　　三次襲車登旺扎勒齊旺長子乾隆二十五年襲
　　　扎薩克一等台吉三十七年卒子扎木巴勒多爾
　　　濟襲
　　　四次襲扎木巴勒多爾濟車登旺扎勒長子乾隆
　　　三十七年襲扎薩克一等台吉四十六年
　詔世襲罔替
　　　扎薩克一等台吉根敦列𫝊
　　　根敦喀爾喀部人姓博爾濟吉特車臣汗烏黙客
　　　叔父康熙四十年來朝
上念其為舊車臣汗諾爾布之子授扎薩克一等台吉雍
　　　正五年以老罷子博洛爾襲
　　　一次襲博洛爾根敦第三子雍正五年襲扎薩克
　　　一等台吉乾隆十五年卒子鞥克襲
　　　二次襲鞥克博洛爾長子乾隆十五年襲扎薩克
　　　一等台吉四十四年卒弟僧格喇布坦襲
　　　三次襲僧格喇布坦博洛爾次子乾隆四十四年
　　　襲扎薩克一等台吉四十六年
　詔世襲罔替
　　　扎薩克一等台吉吹音珠爾列𫝊
　　　吹音珠爾喀爾喀部人姓博爾濟吉特車臣汗烏
　　　黙客族叔父祖察布哩號額爾徳尼台吉為碩壘
　　　汗次子有子一曰色稜達什襲額爾徳尼號吹音
　　　珠爾其子也初授協理台吉𨽻貝子喇布坦旗康
　　　熙五十二年請編屬丁五百自為一旗
詔授扎薩克一等台吉五十三年卒子二長車布登先卒
　　　次塔旺襲扎薩克
　　　一次襲塔旺吹音珠爾次子康熙五十三年襲扎
　　　薩克一等台吉雍正十三年以縱屬擅取民物議
　　　削職
命其從子齊瑚拉襲
　　　二次襲齊瑚拉吹音珠爾長子車布登之子雍正
　　　十年随大軍敗凖噶爾於額爾徳尼昭尋駐防鄂
　　　爾坤十三年襲扎薩克一等台吉乾隆七年卒子
　　　桑齋琳沁襲
　　　三次襲桑齋琳沁齊瑚拉長子乾隆七年襲扎薩
　　　克一等台吉二十年随大軍𠞰達瓦齊二十一年
　　　和託輝特逆賊青衮咱卜叛桑齋琳沁與同部台
　　　吉納旺伊什私歸游牧議削職
　命赴軍効力二十五年
　詔復職二十六年督牧駝馬三十四年卒于軍子楚克
　　　蘇木扎布襲
　　　四次襲楚克蘇木扎布桑齋琳□長子乾隆三十
　　　五年襲扎薩克一等台吉四十六年
　詔世襲罔替
　　　扎薩克一等台吉旺扎勒扎布列𫝊
　　　旺扎勒扎布喀爾喀部人姓博爾濟吉特扎薩克
　　　貝子達哩孫台吉車稜子初授二等台吉𨽻貝子
　　　旺扎勒旗雍正十三年獻駝馬助軍
詔授一等台吉
賚幣乾隆八年駐防鄂爾坤携牲械濟兵
　賜孔雀翎十四年捐貲造矢千送軍營并以羊四千餘
　　　給兵
諭曰旺扎勒扎布前因屢助軍需授一等台吉今復備
　辦軍器協濟口糧感恩効力殊可嘉尚著加恩授扎
　薩克二十五年卒子班珠爾襲
　　一次襲班珠爾旺扎勒扎布長子乾隆二十五年
　　襲扎薩克一等台吉四十二年卒子車稜達什襲
　　二次襲車稜達什班珠爾長子乾隆四十二年襲
　　扎薩克一等台吉四十六年
詔世襲罔替
　
　
　
　
　
　
　
欽定外藩蒙古回部王公表𫝊卷之六十
欽定四庫全書
欽定外藩䝉古回部王公表傳卷之六十一
　𫝊第四十五
　　喀爾喀扎薩克圖汗部總𫝊
　　扎薩克圖汗部稱喀爾喀西路至
　京師四千餘里東界翁錦西爾哈勒珠特西界喀喇
　　烏蘇額埒克諾爾南界阿爾察喀喇託輝北界推
　　河元太祖十六世孫格哷森扎扎賚爾琿台吉有
　　子七分掌喀爾喀左右翼左翼徙牧圖拉河界右
　　翼仍留居杭愛山其長子阿什海達爾漢琿台吉
　　次子諾顔泰哈坦巴圖爾第四子徳勒登昆都倫
　　第七子鄂特歡諾顔同掌之今扎薩克圖汗部十
　　九扎薩克自厄魯特一旗外皆其裔阿什海達爾
　　漢琿台吉子二長巴延達喇子賚瑚爾汗為原封
　　扎薩克圖汗䇿旺扎布及扎薩克貝勒卓特巴台
　　吉喇布坦額爾徳尼衮布三旗祖次圖捫達喇岱
　　　青子碩壘烏巴什號琿台吉為扎薩克貝勒根敦
　　　輔國公沙克扎齊巴克扎布台吉納瑪琳藏布達
　　　什朋素克五旗祖諾顔泰哈坦巴圖爾生土伯特
　　　哈坦巴圖爾子二長崆奎號車臣濟農為扎薩克
　　　郡王朋素克喇布坦貝子博貝輔國公索諾木伊
　　　斯扎布台吉烏爾占哈瑪爾岱青五旗祖次賽因
　　　巴特瑪號哈坦巴圖爾為扎薩克輔國公衮占台
　　　吉伊達木扎布二旗祖徳勒登昆都倫生鍾圖岱
　　　號巴圖爾為扎薩克台吉諾爾布一旗祖鄂特歡
　　　諾顔生青達瑪尼黙濟克號車臣諾顔為扎薩克
　　　輔國公通謨克台吉普爾普車稜二旗祖初賚瑚
　　　爾為喀爾喀右翼長所部以汙稱𫝊子素巴第始
　　　號扎薩克圖汗與其族土謝圖汗衮布車臣汗碩
　　　壘同時稱三汗碩壘通好最先衮布次之素巴第
　　　最後崇徳三年以其部謀掠歸化城
上統師征所部遁素巴第遣使謝罪並貢馬及獨峯駝無
　　　尾羊
諭曰朕以兵討有罪以徳撫無罪惟行正義故
上天垂佑䝉古察哈爾諸部皆以畀朕爾等皆其所屬當
　即相率歸誠不則亦惟謹守爾界乃反興兵搆怨謀肆
　侵掠豈以逺處西北即為征討不及之區耶今與爾約
　嗣後慎勿復入歸化城界重貽罪戾五年復
賜敕誡諭順治四年素巴第聞
詔責碩壘衮布等納蘇尼特叛人騰機思及掠巴林罪欲
　　　代解偕同族俄木布額爾徳尼上書乞好
上因其書不稱名詞近悖慢切責之七年俄木布額爾徳
　　　尼等詭稱行獵私入歸化城界掠牧産
遣官飭歸所掠㑹素巴第卒子諾爾布嗣稱畢錫哷勒圖
　　　汗遣使入貢
諭曰朕本欲許爾等和好故命察歸所掠以贖前罪今爾
　等反以朕留爾逃人為詞是何心耶朕統一四海爾等
　彈丸小國勿恃荒逺勿聽奸詞致隕爾緒十二年諾爾
　　　布偕俄木布額爾徳尼各遣子來朝謝罪十四年
　　　復偕同族車臣濟農昆都倫陀音奉表乞好
詔宥前罪十六年
遣大臣齎服物
諭賚之先是喀爾喀左右翼設八扎薩克諾爾布及俄木
　　　布額爾徳尼車臣濟農昆都倫陀音各領右翼扎
　　　薩克之一諾爾布卒子旺舒克襲仍號扎薩克圖
　　　汗俄木布額爾徳尼卒子額琳沁襲號羅卜藏台
　　　吉康熙元年額琳沁以私憾襲殺旺舒克奔就厄
　　　魯特其叔父衮布伊勒登避難來歸封扎薩克貝
　　　勒駐牧喜峯口外察罕和朔圖詳喀爾喀左翼部
　　　總𫝊九年
命旺舒克弟成衮襲扎薩克圖汗號輯其衆二十三年成
　　　衮以額琳沁之亂屬衆潰多往依左翼土謝圖汗
　　　部察琿多爾濟屢索不獲與搆釁
命阿齊圖格隆等諭解之㑹成衮卒厄魯特噶爾丹謀掠
　　　喀爾喀誘成衮子沙喇攻察琿多爾濟沙喇因㑹
　　　噶爾丹於固爾班赫格爾台吉徳克徳赫等從往
　　　察琿多爾濟惡之追殺沙喇及徳克徳赫二十七
　　　年噶爾丹以兵三萬掠喀爾喀至杭愛山所部大
　　　潰沙喇弟䇿旺扎布偕同族色稜阿海等相繼來
　　　歸
詔附牧烏喇特諸部界三十年
駕幸多倫諾爾㑹閲以所部屢經變亂被芟夷
詔封色稜阿海等王貝子台吉有差各授扎薩克令集所
　　　屬編佐領撫輯之而以䇿旺扎布為扎薩克圖汗
　　　成衮子
特封和碩親王統其衆自是始稱扎薩克圖汗部三十一
　　　年定所部為喀爾喀西路三十六年
詔歸杭愛山游牧四十年
賜牧産贍之尋
命䇿旺扎布仍襲扎薩克圖汗號雍正四年
遣額駙策凌等赴阿爾台勘所部與凖噶爾界九年大軍
　　　𠞰噶爾丹䇿凌
詔所部扎薩克等内徙游牧十年以凖噶爾敗遁
諭曰去嵗朕降㫖令爾等徙居内地並不感悦遵行屢次
　催促始勉強遷移今幸大軍於蘇克阿勒達呼及額爾
　徳尼昭兩敗賊衆爾等始得安居否則豈能保䕶牲畜
　乎朕思爾等本屬一體豈有甘居庸懦受人庇蔭之理
　嗣後各宜激烈奮發不惟永享昇平亦且垂光史冊矣
　　　是年扎薩克圖汗䇿旺扎布以從征退縮罪削爵
詔郡王朋素克喇布坦子格埒克延丕勒襲汗號十二年
　　　調兵駐防察罕廋爾乾隆元年選兵赴鄂爾坤防
　　　秋二年定邊大將軍平郡王福彭奏喀爾喀四部
　　　防秋兵皆駐鄂爾坤扎薩克圖汗部駐牧扎克拜
　　　達哩克西南距鄂爾坤尤邇請即令在彼駐防徵調
　　　無難即至
　詔如所請五年
諭曰前以軍務方興恐爾部游牧被賊侵擾悉令内徙
　今噶爾丹䇿凌謹遵朕㫖奏稱不敢越阿爾台游牧
　甚屬恭順朕亦降㫖令爾部游牧毋越扎布堪齊克
　慎哈薩克圖庫克嶺等處爾等當遍諭所屬永逺遵
　行倘有違令生事者嚴行治罪况今雖許凖噶爾和
　好罷息干戈而平日不可不訓習武備爾等其留意毋
　忽六年
命㕘贊大臣副都統慶泰察閲防秋兵於哈里勒邁十
　　三年選駝五百運歸化城米赴塔密爾軍營十六
　　年
敕禁所部越境與凖噶爾及回衆私市十七年選兵千
　　駐防錫喇烏蘇二十年隨大軍進𠞰達瓦齊二十
　　二年以其部和託輝特郡王青衮咱卜叛誅之尋
諭諸扎薩克曰前因青衮咱卜負恩背叛散布流言衆
　喀爾喀間有煽動經朕訓諭爾等旋知悔悟各奉職
　守今逆賊就誅黨附人等應分别治罪以彰國憲但
　爾等為國家臣僕百餘年誤聽浮言致干罪戾並非
　有心附賊免其查究嗣後益宜仰體朕恩湔滌前愆
　約束所屬各案本業綏静邊隅長享太平之福先是
　　扎薩克圖汗部編佐領分十旗後増八旗附厄魯
　　特一旗扎薩克十有九盟於扎克畢賴色欽畢都
　　哩雅諾爾設正副盟長各一副將軍㕘贊各一爵
　　二十有二扎薩克圖汗兼多羅郡王一附公品級
　　三等台吉一由輔國公降襲扎薩克郡王品級多
　　羅貝勒一扎薩克鎮國公二一由貝勒降襲一由
　　扎薩克台吉晉襲扎薩克輔國公六一由貝子降
　　襲附輔國公一扎薩克一等台吉八附輔國公一
　　厄魯特扎薩克一等台吉一
　　原封扎薩克圖汗和碩親王䇿旺扎布列𫝊(以罪/削爵)
　　　(其族弟多羅郡王格埒克延/丕勒襲扎薩克圖汗别有𫝊)
　　䇿旺扎布喀爾喀部人姓博爾濟吉特元太祖裔
　　格哷森扎扎賚爾琿台吉之七世孫其曽祖曰素
　　　巴第為喀爾喀三汗之一號扎薩克圖汗子諾爾
　　　布繼之有子四長綽墨爾根次旺舒克次成衮次
　　　噶爾旦呼圖克圖成衮子三長沙喇次色布騰次
　　　即䇿旺扎布初旺舒克嗣父諾爾布稱汗為同族
　　　羅卜藏台吉額琳沁所戕土謝圖汗察琿多爾濟
　　　及丹津喇嘛兵擊之額琳沁奔厄魯特旺舒克兄
　　　綽墨爾根因自立為汗以未請於
　　朝衆弗附多歸察琿多爾濟康熙九年
詔廢綽墨爾根以成衮襲扎薩克圖汗二十一年
命都統阿密達等往賚冠服佩帶弓刀器幣成衮既襲汗
　　　遣告察琿多爾濟索逃衆匿弗予至是厄魯特台
　　　吉噶爾丹送額琳沁歸成衮以舊列八扎薩克令
　　　隨已入貢額琳沁懼前罪約俄羅斯攻成衮成衮
　　　覺遣子沙喇率兵萬餘襲執額琳沁尋逸復奔厄
　　　魯特成衮盡收其户畜復遣赴察琿多爾濟所索
　　　逃衆㑹達賴喇嘛遣阿爾布奈召察琿多爾濟與
　　　成衮盟卒弗聽成衮自是與察琿多爾濟交惡二
　　　十三年
遣阿齊圖格隆約達賴喇嘛使赴其部諭和㑹達賴喇嘛
　　　所遣㕘巴陳布呼圖克圖至歸化城疾卒
召阿齊圖格隆還二十五年達賴喇嘛復遣噶爾旦西勒
　　　圖往尚書阿喇尼齎
敕㑹未至成衮卒
詔其子沙喇襲扎薩克圖汗尋隨阿喇尼赴庫掄伯勒齊
　　　爾與察琿多爾濟盟察琿多爾濟僅歸逃衆之半
　　　復交惡二十六年噶爾丹與察琿多爾濟搆兵沙
　　　喇女兄之夫曰阿喇布坦為噶爾丹戚族噶爾丹
　　　誘沙喇往㑹沙喇因率台吉徳克徳赫卓特巴移
　　　牧就阿喇布坦察琿多爾濟追及之沙喇被殺屬
　　　衆潰二十七年噶爾丹掠杭愛山遷沙喇妻布尼
　　　達喇子巴朗恭格格色克居阿爾台山陽䇿旺扎
　　　布隨母扎爾穆轉徙年餘遂相失二十九年三月
　　　巴朗等由阿爾台逃歸遇卓特巴偕内附聞同族
　　　岳蘇圖阿海游牧烏蘭往依之五月來朝乞襲汗
上憫其父沙喇無辜被殺欲俟㑹閲以雪其寃而後命之
　　　襲未許也明年四月
駕幸多倫諾爾巴朗與弟恭格已相繼卒格色克以㓜不
　　　能赴䇿旺扎布自與母相失困靡依至是長史瑪
　　　尼圖以小車載之入
覲
諭曰扎薩克圖汗沙喇存日抒誠奉貢備著勤勞若其子
　巴朗尚在即應襲封但今已身故䇿旺扎布係沙喇弟
　年雖㓜衆皆稱賢著加恩封和碩親王代領部衆尋
召宴
御前䇿旺扎布以次應列車臣汗烏黙客後
特命先之並
賜冠服朝珠九月
命駐牧歸化城北以岳蘇圖阿海理旗務十月封格色克
　　　輔國公附䇿旺扎布旗别有𫝊十二月所屬乏食
賑之三十一年來朝
優賚遣歸初䇿旺扎布有姑曰額爾克布第素克為噶爾
　　　丹所掠尋釋歸台吉羅卜藏貧不給諾爾布妾烏
　　　特罕黙齊克自厄魯特逃歸與遇因偕赴歸化城
　　　乞賑㑹喇嘛商南多爾濟奉使青海攜䇿旺扎布
　　　母扎爾穆至
詔悉歸策旺扎布令完聚三十五年大軍敗噶爾丹以阿
　　　喇布坦謀降未决
諭遣長史瑪尼圖往招之至四十二年尚縣主授多羅額
　　　駙尋晉和碩額駙
命襲扎薩克圖汗號四十四年迎
覲喀喇河屯
賜鞍馬銀幣嗣是每
時巡輒入
覲
錫賚便蕃雍正九年授所部副將軍隨靖邊大將軍順承
　　　親王錫保駐察罕廋爾軍營以額駙郡王䇿凌等
　　　敗凖噶爾賊酋大䇿凌敦多卜於蘇克阿勒達呼
優賜䇿旺扎布銀五千先是
命所部游牧内徙衆扎薩克戀故土不即徙牲畜多失至
　　　是䇿旺扎布自請償
詔免十年小䇿凌敦多卜掠克爾森齊老振武將軍傅爾
　　　丹由烏遜珠勒邀撃之䇿旺扎布𠞰不力棄軍歸
　　　且縱屬刧糧議削爵論死
諭曰䇿旺扎布昔為噶爾丹所掠流離遷徙狼狽來歸
聖祖仁皇帝憫其窮困收集潰散人户悉以畀之封親王
　授額駙洊襲汗號恩養備至朕念伊係一部之汗復授
　副將軍俾赴軍營統兵進𠞰乃甫與賊戰望風奔潰擾
　動衆心復不歸軍營匆遽移居内地恬不知恥反藉保
　䕶游牧為詞且並不約束所屬任令刧糧沿途商賈亦
　被侵擾甚玷國家養育之恩理應於削爵後立正典刑
但念伊祖父累代抒誠不忍予以顯戮著從寛免死永
逺監禁朕觀伊族弟多羅郡王格埒克延丕勒人材出
衆此次追撃凖噶爾奮勇効力足為所部表率著加恩
襲封扎薩克圖汗兼副將軍至䇿旺扎布屬人膽敢刧
糧不可不示懲儆著御前侍衛旺扎勒赴歸化城𫝊諭
格埒克延丕勒嚴緝治罪
　
　
　
　
　
　
　
　
　
欽定外藩蒙古回部王公表𫝊卷之六十一
欽定四庫全書
欽定外藩䝉古回部王公表𫝊卷之六十二
　𫝊第四十六
　　扎薩克多羅郡王朋素克喇布坦列𫝊(今係扎薩/克圖汗兼)
　　　(襲/)
　　朋素克喇布坦喀爾喀部人姓博爾濟吉特元太
　　祖裔格哷森扎扎賚爾琿台吉之六世孫曽祖崆
　　奎號車臣濟農居伯蘇特子六長䇿璘楚琥爾生
　　多爾濟見輔國公索諾木伊斯扎布𫝊次䇿哩斯
　　竒布賽因阿海生巴喇斯騰額哩陀音見貝子博
　　貝𫝊次固魯諾木齊生博托果見扎薩克台吉哈
　　瑪爾岱青𫝊次濟農陀音生薩瑪第號額爾徳尼
　　濟農即朋素克喇布坦父次察噶斯竒布生烏爾
　　占授扎薩克次諾爾布額爾徳尼生衮布扎布封
　　輔國公均有𫝊初多爾濟為右翼扎薩克之一嘗
　　以濟農號奉貢康熙十九年扎薩克圖汗成衮與
　　　多爾濟隙奪濟農號授薩瑪第俾代貢九白理藩
　　　院請却其使
詔納之二十一年
命都統喇克達等往賚冠服佩帶弓刀器幣二十五年朋
　　　素克喇布坦嗣稱額爾徳尼濟農遣使貢
上聞成衮與土謝圖汗察琿多爾濟交惡
詔朋素克喇布坦導之修好
賜珊瑚朝珠二十九年來朝三十年迎
覲多倫諾爾時多爾濟子索諾木伊斯扎布乞襲車臣濟
　　　農朋素克喇布坦訴世為額爾徳尼濟農奉貢有
　　　年不應居索諾木伊斯扎布後且出前所
賜朝珠為信
詔除濟農舊號封扎薩克多羅郡王三十六年
上視師寧夏朋素克喇布坦來朝請
駕臨牧
許之尋授盟長五十一年卒子格埒克延丕勒襲
　　　一次襲格埒克延丕勒朋素克喇布坦長子康熙
　　　五十一年襲扎薩克多羅郡王五十四年隨散秩
　　　大臣祁里徳赴推河防禦䇿妄阿喇布坦五十六
　　　年移駐塔斯果爾瑪及哲斯庫布軲爾庫業根㑹
　　　大軍由布嚕勒擒厄魯特羅卜藏錫喇布等還至
　　　和通呼爾哈諾爾格埒克延丕勒獻牲畜濟軍雍
　　　正八年
詔偕同部輔國公通謨克以兵千赴塔爾弼阿嚕誥助前
　　　鋒統領定夀防禦凖噶爾時賊酋謀犯阿濟畢濟
　　　界定夀屯伊克斯諾爾遏賊衝故令格埒克延丕
　　　勒等助之九年秋還駐科布多尋偕侍郎查克丹
　　　由烏遜珠勒分撃賊衆於齊克齊諾爾冬十月賊
　　　入阿濟掠通謨克屬格埒克延丕勒牧地邇亦被
　　　掠振武將軍傅爾丹檄由科布多馳歸即内徙十
　　　一月
遣侍衛常尼慰諭十年春
頒牲糧賑被掠人户並
賜銀千兩
諭隨建勲將軍達爾濟駐防伯格爾尋授盟長㑹凖噶爾
　　　賊由克爾森齊老轉掠額爾徳尼昭為額駙親王
　　　䇿凌所敗格埒克延丕勒引兵由拜達哩克追至
　　　哈琳城復由布克哈喇追至烏蘭布拉克斬賊數
　　　百搴其纛偵走庫爾圖勒夜攻之斬四百餘級獲
　　　牲械無算賊潰遁
諭奬之方賊衆之掠克爾森齊老也扎薩克圖汗䇿旺扎
　　　布棄軍私歸且縱屬劫糧議罪削爵
詔格埒克延丕勒襲扎薩克圖汗仍留多羅郡王爵兼授
　　　所部副將軍是年冬遵
㫖議防游牧奏洪郭爾鄂隆可駐兵千東南百餘里外圖
　　　伯䇿克可駐二千西什巴爾台河至濟爾噶朗圖
　　　可駐三千請令都統哈什哈副都統綽爾多等率
　　　兵分駐
詔如議十一年春
命督辦軍駝格埒克延丕勒選健駝以獻
詔察䇿旺扎布舊屬令轄之尋請入
覲
諭隨定邊大將軍平郡王福彭駐烏里雅蘇台
賜元狐冠服冬請隨額駙䇿凌由科布多進𠞰
諭曰爾初襲汗號現駐軍營董率爾屬保䕶游牧自可出
　力報効况軍營䝉古王公甚少爾可無庸隨往十二年
　　　五月解駝馬赴科布多以䇿凌入
覲
諭留屯科布多轄蒙古兵十三年四月還駐烏里雅蘇台
　　　十月奏臣游牧舊在察罕廋爾附近崆格地以凖
　　　噶爾掠内移現居鄂爾坤迤西哈魯納不利畜牧
　　　請外徙推河伊克鄂拉翁吉等處不惟生計可復
　　　且距軍營近効力便
詔䇿凌等議尋議所請地為賽因諾顔部親王徳沁扎布
　　扎薩克台吉阿保吹木丕勒牧錯處不便應令所
　　屬以納壘察罕和賴西伊克鄂拉等處為界就推河
　　鄂羅克諾爾和爾博爾津阿爾察喀喇托輝東伊
　　克鄂拉山陰廋濟迤西游牧從之乾隆元年遵
㫖議駐兵備邊請選内地兵萬駐鄂爾坤三千駐烏里
　　雅蘇台伺賊踪决進止選西三部兵萬車臣汗部
　　兵五千以三千分駐偉衮特里黙及台錫里餘萬二
　　千令副將軍扎薩克等訓練備調至扎布堪台錫
　　里崆格特斯四地請仍設内汛令䝉古游牧無踰
　　察罕和羅畢留台齊老圖色楞額
上以言多可採示廷臣是年
命駐防偉衮特里黙
賜貂冠及裘五年五月定所部游牧自鄂爾海取中南
　　以博羅椿濟塔爾喇布喀岱罕諾爾黨納爾台圖
　　穆爾哈巴沙喇布魯都竒齊格納阿魯通津鄂倫
　　諾爾達蘭固魯北以額徳爾齊徳爾伯勒齊爾凖
　　舒瑪勒台桑錦達賚喀喇塔爾阿勒坦噶達蘇為
　　界
諭嚴飭屬人毋越汛十月偕䇿凌等議烏里雅蘇台及
　　鄂爾坤専用喀爾喀兵駐防從之六年卒子巴勒
　　達爾襲
　　二次襲巴勒達爾格埒克延丕勒長子乾隆六年
　　襲扎薩克多羅郡王七年來朝
諭曰扎薩克汗號尚未承襲已召郡王巴勒達爾偕原
　封扎薩克圖汗䇿旺扎布兄孫輔國公多岳特入覲
　朕思䇿旺扎布身獲重譴兼乏子嗣而格埒克延丕
　勒自襲汗以來効力軍營甚屬奮勉其子自應承襲
　况多岳特又非應襲汗號之人其扎薩克圖汗仍著
　郡王巴勒達爾承襲是年冬授盟長十三年所屬有
　　多爾濟者匿厄魯特逃人察岱嵗餘巴勒達爾始
　　縛獻額駙䇿凌劾不嚴緝賊罪
詔免議十七年偕副都統達青阿以兵三千駐防鄂爾
　　海喀喇烏蘇十八年獻駝馬助軍十九年以杜爾
　　伯特部台吉車凌車凌烏巴什車凌䝉克等率屬
　　降為喀爾喀人所虐
詔偕土謝圖汗部扎薩克台吉達什丕勒駐巴雅特防
　　䕶之未幾車凌蒙克子巴朗叛逃巴勒達爾馳報
　　烏里雅蘇台軍分路追緝
奬賜冠服及幣
諭仍駐巴雅特二十一年和託輝特逆賊青衮咱卜叛
　　檄杜爾伯特兵赴軍青衮咱卜揚言將盡擒喀爾
　　喀王公治罪巴勒達爾以游牧密邇和託輝特懼
　　禍私歸
上鑒其無他
詔定邊左副將軍親王成衮扎布諭勿疑懼令協𠞰青
　　衮咱卜冬授所部副將軍二十三年來朝
命乾清門行走二十五年扈
駕木蘭行圍
命之射
賜三眼孔雀翎及黄馬褂三十年
命御前行走三十二年
賜杏黄轡三十五年卒子齊旺巴勒齋襲
　　三次襲齊旺巴勒齋巴勒達爾長子初授一等台
　　吉
賜公品級乾隆二十五年扈
駕木蘭行圍
賜孔雀翎二十八年署盟長二十九年
賜黄馬褂三十二年
命乾清門行走三十三年轄烏里雅蘇台軍營學舍三
　　十五年襲扎薩克圖汗兼多羅郡王尋授盟長四
　　十年
賜三眼孔雀翎四十三年
賜其子貝喇特納公品級四十六年
諭曰扎薩克圖汗號因䇿旺扎布獲罪削爵伊族弟格
　　埒克延丕勒承襲至齊旺巴勒齋已襲三世其郡王
　　爵又係齊旺巴勒齋始祖朋素克喇布坦來歸時所
　　封俱著恩予世襲罔替
　　　(附/)輔國公格色克列𫝊(今襲公品級/三等台吉)
　　　格色克原封扎薩克圖汗䇿旺扎布兄沙喇之第
　　　三子偕兄巴朗恭格為噶爾丹所遷居阿爾台山
　　　陽康熙二十九年來歸居烏蘭三十年四月
上幸多倫諾爾㑹巴朗恭格相繼殁格色克㓜不赴因封
　　　其叔父䇿旺扎布親王爵代掌部衆十月格色克
　　　隨母布尼達喇赴訴
　　京師
諭曰舊扎薩克圖汗沙喇之子格色克被噶爾丹所虐逃
　難來歸雖於多倫諾爾㑹閲時未至念伊先世通貢有
　年伊父無辜被殺其子又僅留格色克一人朕甚憫之
　著加恩封輔國公四十二年來朝乾隆十七年卒子多
　　　岳特襲
　　一次襲多岳特格色克長子乾隆十七年襲輔國
　　公二十年大軍𠞰達瓦齊以軍營所用馬由喀爾
　　喀購未至定邊左副將軍親王成衮扎布恐後期
　　檄由烏里雅蘇台督解科布多多岳特私攜所解
　　馬歸牧成衮扎布劾之
詔削爵仍解馬贖罪二十二年隨賽因諾顔部郡王車
　　木楚克扎布招降烏梁海宰桑博和勒納木扎勒
　　等單騎赴濟伯拉克堡偵賊為所窘不屈歸
詔嘉之授三等台吉
賜公品級二十三年烏梁海總管阿拉善攜户百餘叛
　　逃多岳特隨車木楚克扎布追擒有車根者亦烏
　　梁海總管也縛獻阿拉善收其衆二十四年以隨
　　賽因諾顔部郡王車布登扎布赴伊犁追捕嗎哈
　　沁不力
訓飭之二十六年解軍需赴伊犁濟貝子額爾克沙喇
　　軍四十六年理藩院議多岳特所封公品級例弗
　　　予襲
　諭曰三等台吉多岳特原襲伊父格色克輔國公爵因
　　獲罪後在軍營効力又招降烏梁海朕復施恩賜公
　　品級雖於例不應承襲但削除朕復不忍俟出缺時
　　詳察有無功過另降諭㫖四十八年卒
　詔其子幹珠爾扎布襲公品級三等台吉尋
　諭曰幹珠爾扎布之祖格色克係舊扎薩克圖汗沙喇
　　之子
聖祖仁皇帝格外加恩封輔國公格色克卒朕命多岳特
　　襲嗣因自蹈愆尤旋知悔懼復賜公品級今伊己卒
　　若即將公品級削除祇令幹珠爾扎布承襲原有三
　　等台吉朕實不忍是以加恩仍令襲公品級俟出缺
　　時再行奏聞請㫖
　　　二次襲幹珠爾扎布多岳特長子乾隆四十八年
　　　襲公品級三等台吉
　欽定外藩䝉古回部王公表𫝊卷之六十二
　欽定四庫全書
　欽定外藩䝉古回部王公表𫝊卷之六十三
　　𫝊第四十七
　　　扎薩克多羅貝勒根敦列𫝊(今襲郡/王品級)
　　　根敦喀爾喀部人姓博爾濟吉特扎薩克圖汗格
　　　埒克延丕勒族祖號額爾克岱青祖碩壘烏巴什
　　　父杭圖岱世為琿台吉居和託輝特杭圖岱兄曰
　　　俄木布額爾徳尼有子額琳沁以和託輝特兵戕
　　　其汗旺舒克奔厄魯特見扎薩克圖汗𫝊葢和託
　　　輝特為喀爾喀極邊西近厄魯特北近俄羅斯俗
　　　喜鬭烏梁海復錯處其間捕貂射獵依木而居納
　　　賦和託輝特有事則籍之為兵故和託輝特雖隸扎
　　　薩克圖汗實自為一部康熙二十五年尚書阿喇
　　　尼奉
命赴庫掄伯勒齊爾莅喀爾喀盟以和託輝特自額琳沁
　　　西奔久無主承
制授根敦扎薩克使領其衆二十七年噶爾丹侵所部根
　　　敦徙屬避色楞額河自引兵撃走噶爾丹將濟喇
　　　克偉徴哈什哈等二十八年所部齊巴克塔爾及
　　　諾木齊扎朗阿伊爾扎海等附噶爾丹逸走根敦
　　　追執之收其户畜乗勝由杭愛山趨阿爾台斬噶
　　　爾丹將察罕台吉及烏爾衮而還三十二年遣達
　　　爾漢諾顔獻捷先是
上以衆喀爾喀内附獨根敦與其族錫布推哈坦巴圖魯
　　　為噶爾丹所阻不得歸根敦復轉戰數載貢表久
　　　不至
詔遣人間道往諭令偕錫布推哈坦巴圖魯内徙至是根
　　　敦使至奏由色楞額河南徙杭愛山
上嘉悦厚賚其使三十三年四月以錫布推哈坦巴圖魯
　　　既内徙根敦弗至
遣官赴圖拉河約錫布推哈坦巴圖魯往召之九月根敦
　　　遵
諭至
詔封多羅貝勒仍兼扎薩克三十四年
命偵噶爾丹
詔所至備給馬㑹噶爾丹掠巴顔烏蘭根敦復被阻居色
　　　楞額河尋移牧齊斯希布三十五年五月
上親征噶爾丹遣土謝圖汗部輔國公車木楚克納木扎
　　　勒屬齎書赴額格穆爾布爾哈蘇台諭根敦令協
　　　𠞰有阿喇布坦者噶爾丹戚族也根敦撃其衆盡
　　　降之六月大將軍費揚古遣人由齊斯希特克木
　　　齊克往迎根敦九月至自博羅罕請追擒噶爾丹
奬賜冠服三十六年獻所降阿喇布坦人户是年卒子松
　　　津僧格降襲輔國公
　　　一次襲松津僧格根敦長子康熙三十六年襲扎
　　　薩克輔國公四十三年卒無嗣根敦嗣子博貝降
　　　襲扎薩克一等台吉四十四年所屬人穆庫爾等
　　　請以博貝襲輔國公
諭曰貝勒根敦子松津僧格曽經承襲輔國公爵因伊身
　故令根敦嗣子博貝以扎薩克台吉管理旗務今屬人
　又請承襲公爵朕念根敦從征噶爾丹懋著勤勞著加
　恩即令博貝襲扎薩克輔國公
　　　二次襲博貝根敦嗣子初授侍衛康熙四十三年
　　　襲扎薩克一等台吉四十四年襲輔國公五十四
　　　年秋七月隨大軍赴推河防禦䇿妄阿喇布坦因
　　　言凖噶爾不靖恃烏梁海障之乞往招若抗即以
　　　兵取扎薩克台吉濟納彌達阿里雅及根敦羅卜
　　　藏兵俱習戰請與同往
上韙其議從之九月烏梁海頭目和羅爾邁率屬降先是
　　　和羅爾邁居吹河嘗以越界射獵為博貝縛獻
上宥其罪諭還巢至是將遣子瑚洛虎納請降博貝至因
　　　遷其游牧赴特斯冬和羅爾邁遁博貝追至哷爾
　　　罕什巴爾執之還五十六年三月大軍分路𠞰凖
　　　噶爾
上知博貝勤慎
諭偕署副都統常闗保由布嚕勒趨博羅布爾噶蘇自為
　　　一路七月敗賊衆於和特克什哩及額納特珂克
　　　擒宰桑羅卜藏錫喇布竒爾薩噶勒等以歸五十
　　　九年隨征西將軍祁里徳由鏗格爾河撃宰桑色
　　　布騰降其屬二千餘並擒烏梁海逃衆四百封多
　　　羅貝勒籍凖噶爾降衆
賜之雍正二年正月來朝
諭廷臣曰朕詢貝勒博貝管轄烏梁海何以資生
　據奏在將軍祁里徳處借餉一萬八千餘兩買
　牲分給各得産業今勝於昔所借項伊自以貝
　勒俸逐年扣抵朕思博貝宣力戎行勲績卓著
　且烏梁海均朕百姓豈有朕之百姓而借餉於
　朕之理所借銀兩著不必扣還諭祁里徳知之
　　　二月以撤兵
詔偕親王丹津多爾濟額駙䇿凌為所部副將軍留駐阿
　　　爾台尋
賜博貝軍用正白旗纛三年和羅爾邁復遁由阿哩克竄
　　　凖噶爾界博貝遣次子額琳沁由托濟邀擒而自
　　　赴克木克木齊克緝叛黨誅之四年正月偕䇿凌赴
　　　阿爾台勘界初厄魯特與喀爾喀未搆兵時錯處
　　　科布多烏蘭固木噶爾丹既滅喀爾喀西境直抵
　　　阿爾台故自唐努山陰之克木克木齊克至博木
　　　等處皆博貝及來歸之厄魯特貝子䇿稜旺布所
　　　屬烏梁海游牧其地至是䇿妄阿喇布坦奏克木
　　　克木齊克舊隸凖噶爾乞還
上弗許慮伺間掠烏梁海
詔博貝率所部兵千隨前鋒統領定夀駐唐努山陽特斯
　　　地防䕶之尋
諭理藩院曰朕詳思克木克木齊克烏梁海皆博貝等所
　屬和羅爾邁既已就擒交博貝撫恤居之公所但念此
　等人向在喀爾喀邊外林木中射獵為生與凖噶爾所
　屬烏梁海接壤又與俄羅斯連界宜令博貝等同大臣
　前往曉諭令自為預備以防不虞著𫝊諭博貝知之八
　　　年卒子二長班第襲貝勒子青衮咱卜嗣次額琳
　　　沁封輔國公子旺布多爾濟嗣後以青衮咱卜叛
　　　誅旺布多爾濟襲貝勒
　　　三次襲班第博貝長子雍正八年襲扎薩克多羅
　　　貝勒九年十一月
上以親王丹津多爾濟額駙䇿凌既敗凖噶爾於蘇克阿
　　　勒達呼馳疏告捷不列班第名恐駐牧被擾
詔順承親王錫保𫝊諭班第令東徙十二月錫保奏遵
㫖遣詢班第知前因凖噶爾入掠由原駐桑錦達賚東遷
　　　額格地偵賊敗遁由額格至色楞額河同扎薩克
　　　根敦等駐牧南北兩岸嶺峻林密兼河流深濶據
　　　要害可禦敵
報聞十二年獻駝馬助軍大將軍平郡王福彭予之值辭
　　　不受乾隆二年卒子青衮咱卜襲後以謀叛伏誅
　　故不立𫝊仍載其事附班第𫝊青衮咱卜既襲扎
　　薩克多羅貝勒授所部副將軍八年以怠玩為額
　　駙䇿凌所劾
諭曰朕聞青衮咱卜凡事怠惰並不赴軍營効力去嵗
　察閲所部防秋兵伊係副將軍所屬兵丁器械全不
　整飭又將伊本身開入軍營行走之列希圖雙俸經
　䇿凌察出除名嚴行訓誡喀爾喀副將軍有統轄全
　部之責為衆䝉古表率豈可稍有怠玩茍且因諭䇿
　凌𫝊㫖詢問伊俯首無詞理應治罪但既自知其罪
　姑行寛免飭令嗣後加意奮勉効力贖罪十三年請
　　以其叔父公品級一等台吉額琳沁别授扎薩克
許之十六年
諭曰青衮咱卜縱所屬人私出汛界與凖噶爾回衆貿
　易以致潛居烏梁海甚屬疎懈且於特諭擒解之喇
　嘛扎木闡尚未解到怯懦推諉深負朕恩著革副將
　軍及扎薩克貝勒爵朕觀額琳沁人材出衆著襲扎
　薩克多羅貝勒但念青衮咱卜係博貝長孫一旦全
　削朕心殊為不忍著即以額琳沁所遺公品級扎薩
　克台吉職令其調補十九年二月隨㕘贊大臣薩拉
　　爾由崆格進屯卓克索招撫烏梁海尋以額琳沁
　　赴調逗遛獲罪
詔仍授青衮咱卜扎薩克貝勒原爵九月隨㕘贊大臣
　　努三以兵千撃烏梁海宰桑赤倫於阿勒和碩諜
　　遁吹河由喀喇莾柰追擒之盡降其衆令所屬台
　　吉班扎喇克察徙之特斯偉衮地十二月敘功晉
　　封郡王品級復授所部副將軍二十年三月大軍
　　赴伊犁𠞰達瓦齊青衮咱卜引兵先進
賜三眼孔雀翎四月以招降烏梁海宰桑齊巴漢等
賜佩飾諸物六月至伊犁偕賽因諾顔部郡王納木扎
　　勒齊素嚨等收達瓦齊游牧獲其孥屬並喇嘛六
　　千餘是月編新降烏梁海旗分補授總管以青衮
　　咱卜習烏梁海情
命總轄之先是杜爾伯特車凌䝉克子巴朗叛逃青衮
　　咱卜追至和通鄂博率兵還言巴朗由西路額琳
　　哈畢爾噶遁以故追之不及至是巴朗就擒青衮
　　咱卜言盡妄
諭責之達瓦齊就擒大軍旋以舊屬凖噶爾之烏梁海
　　散居汗哈屯等處
命青衮咱卜往諭降八月宰桑哈爾瑪什瑪濟岱納木
　　扎勒保衮莽噶拉克納穆克布珠庫鄂木布等相
　　繼降九月
諭率烏梁海兵隨㕘贊大臣哈達哈𠞰叛賊阿睦爾撒
　　納青衮咱卜請選兵五萬俟來嵗進𠞰
諭曰前聞青衮咱卜諸事迎合阿逆曾降㫖擒治念其
　情尚可恕旋諭停止以觀後效今詢阿逆屬人供稱
　青衮咱卜實有以班第薩拉爾㕘奏之處通信阿逆
　伊既從中漏洩則聞其叛遁心必惶懼現今所請派
　兵追𠞰之説不過藉此姑延時日著𫝊諭哈達哈遵
　前㫖擒解來京方大軍之𠞰達瓦齊也青衮咱卜與
　　阿睦爾撒納同隊交甚暱定北將軍班第㕘贊大
　　臣薩拉爾密奏阿睦爾撒納逆狀青衮咱卜㣲聞
　　之私以告阿睦爾撒納叛青衮咱卜潛遣烏梁海人
　　諾爾布丹津赴阿睦爾撒納所至是事發故有擒
　　解之
命未幾
上追念其招撫烏梁海功宥勿究㑹烏梁海偽𫝊阿逆
　　煽哈薩克阿布賚汗入寇仍
命青衮咱卜以㕘贊大臣隨哈達哈進𠞰二十一年五
　　月大軍抵烏梁海青衮咱卜私攜所部兵還牧且
　　遣人赴烏里雅蘇台軍煽衆喀爾喀令散歸葢自
　　青衮咱卜屢干重譴
上不忍寘之法
恩宥者三至是叛蹟顯著不可復逭
諭廷臣曰青衮咱卜受朕恩最深去嵗將軍大臣㕘奏
　阿逆伊敢私自漏洩百計趨承以致阿逆趾髙氣揚
　肆行無恥後於追緝之時觀望還縮妄言必得兩路
　出師五萬方可追擒種種乖謬指不勝屈前此屢欲
　擒治念伊祖博貝夙著勤勞施恩寛宥今無故自軍
　營擅歸又揚言額璘沁多爾濟達木巴扎布等治罪
　之後衆心疑懼而喀爾喀數年以來皆以用兵為累
　以其怨望之私托為他人之説妄行凟奏藐法已極
　斷難姑容必當明正典刑以示懲戒著𫝊諭舒明阿
　蘭泰如已歸游牧可諭哈達哈等旋師往𠞰如至舒
　明所駐地方即降㫖擒解七月
宣諭喀爾喀王公等曰青衮咱卜係獲罪斥革之人復
　加恩令襲貝勒並授副將軍去嵗從征伊犁封授郡
　王伊稍有人心自當圖報孰意深負朕恩實出情理
　之外此次辦理烏梁海授為㕘贊予以自新之路伊
　至烏梁海並未擒獲鄂木布郭勒卓輝等即撤兵還
　雖自有哈達哈率兵往𠞰伊即退還無闗輕重但既
　為㕘贊並不奏請諭㫖亦未咨報將軍率兵擅還律
　以軍法罪不容誅且妄造浮言煽惑衆聽其心實不
　可問試思辦理凖噶爾一事原為喀爾喀經理長久
　之計命將興師以期一勞永逸然選派爾部官兵俱
　經賞給錢糧米石購辦牲畜何次不給價值而伊乃
　謂以連年用兵為累是誠何心至軍營賞罰乃國家
　憲典所必行達木巴扎布係管理杜爾伯特游牧之
　人縱令巴朗遁走諱匿不報額璘沁多爾濟監視阿
　逆來京明知叛迹已著袖手旁觀致令兔脱二人情
　罪斷無可逭然猶不忍加以顯戮令其自裁此而曲
　為寛貸國法何在伊乃謂成吉思汗裔向不治罪此
　語舛謬更甚如朕宗室中有犯刑章者朕又何嘗廢
　法耶至於稍知奮勉如巴雅爾什第桑齋多爾濟及
　車布登扎布等則優封顯秩賜賚便蕃伊寧不聞之
　耶本應除其屬衆削其封爵朕始終眷念舊勲不忍
　遽令澌滅所有貝勒爵仍著施恩以額琳沁之子輔
　國公旺布多爾濟承襲先是衆喀爾喀為青衮咱卜
　　所煽或棄汛私歸或乗間肆刧青衮咱卜又分遣
　　其黨誘厄魯特貝子朋素克公丹拜及烏梁海總
　　管赤倫察達克等與同叛及聞
諭無不悔悟乞罪八月
詔以賽因諾顔部親王成衮扎布為定邊左副將軍率
　　師往擒㑹哲卜尊丹巴呼圖克圖以青衮咱卜悔
　　罪乞宥具奏
詔弗許青衮咱卜窘懼為擁兵自衛計脅所屬伊克和
　　託輝特巴罕和託輝特明噶特哈柳沁托斯奢集
　　努特六鄂拓克及烏梁海十六鄂拓克附已大兵
　　至皆棄去青衮咱卜攜孥由托濟走齊斯吉特謀
　　遁俄羅斯十一月成衮扎布遣㕘贊大臣納穆扎
　　爾率輕騎往追至杭哈將噶斯擒青衮咱卜及其
　　子車蘇隆多爾濟齊旺扎布巴里械送
　京師二十二年正月伏誅諸子皆連坐
㫖宥其幼子巴里
諭曰逆賊青衮咱卜親屬理應概予駢誅但念伊祖母
　原封貝勒博貝之妻巴勒津年逾八旬孤苦無依博
　貝曽著勞績不忍令其絶嗣著加恩令巴里與之同
　居免其正法以示朕格外優恤至意
　　四次襲旺布多爾濟博貝次子額琳沁之子額琳
　　沁初授二等台吉雍正五年隨父博貝追擒烏梁
　　海逃人和羅爾邁於托濟降其衆八年赴科布多
　　軍九年大軍撃凖噶爾於蘇克阿勒達呼額琳沁
　　由烏爾衮援𠞰大敗之十年復敗之於克爾森齊
　　老乾隆八年晉一等台吉尋
賜公品級十二年
命轄烏梁海降衆十三年授扎薩克十四年烏梁海降
　　人巴黨遁有烏勒木濟者馳告旺布多爾濟追至
　　貢替伯勒齊爾盡擒還理藩院議雖擒獲究因疎懈
　　所致停敘功
上以旺布多爾濟聞信疾追奮勇可嘉
賜幣尋授二等台吉十六年青衮咱卜坐縱屬私與凖
　　噶爾互市罪削貝勒
詔額琳沁代襲其爵即
命議定烏梁海出入汛界例十七年授所部副將軍㕘
　　贊
詔隨㕘贊大臣達青阿等以兵三千赴錫喇烏蘇駐防
　　十八年達青阿緝擅入内汛之宰桑禡木特定邊
　　左副將軍親王成衮扎布檄額琳沁偕車臣汗部
　　公格勒克巴木丕勒助之額琳沁以馬疲弗至禡
　　木特逸成衮扎布劾其逗遛應削爵
諭曰額琳沁原係二等台吉朕因其人材出衆行走奮
　勉授一等台吉復賜公品級嗣因伊兄子青衮咱卜
　獲罪奪貝勒爵令額琳沁承襲伊自宜感激隆恩益
　加奮勉乃奉將軍調遣託故不前理應治罪但念伊
　父博貝舊有勞績仍賞公品級留軍營効力其貝勒
　爵仍以青衮咱卜襲之伊等若知朕恩効力自贖朕亦
　不究前愆否則必重治其罪十九年二月隨㕘贊大
　　臣薩拉爾擒禡木特黨扎木闡等薩拉爾奏額琳
　　沁悔罪奮勉
詔封輔國公九月率兵千餘隨薩拉爾𠞰撫烏梁海宰
　　桑察達克車根等於察罕烏蘇十月復撃宰桑禡
　　木特及通瑪木特降之尋
命率兵二百赴圖蘇爾勒軍營聽調二十年二月行至
　　松樹塘病卒
諭曰額琳沁所封輔國公原非應襲之爵但念伊雖未
　至軍營中途溘逝亦屬可憫著加恩以旺布多爾濟襲
　　時旺布多爾濟隨西路大軍進𠞰達瓦齊抵伊犁
　　達瓦齊就擒旺布多爾濟偕賽因諾顔部貝勒車
　　木楚克扎布引所部兵千餘還尋以阿睦爾撒納
　　叛隨定西將軍䇿楞由博囉塔勒進𠞰
賜孔雀翎二十一年四月
遣歸游牧七月青衮咱卜叛
詔旺布多爾濟就近擒獻
諭曰逆賊青衮咱卜背恩叛逆所襲之爵自不應復令
　承襲但念此爵本係博貝所襲且効力有年不忍遽
　削著加恩即令旺布多爾濟晉襲青衮咱卜所屬盡
　轄之九月
諭旺布多爾濟爾必無與逆賊同謀之事朕可深信昨
　據貝勒車登扎布屬人告稱逆賊令遷爾游牧爾雖
　聽從並非有心附之今大兵已抵和託輝特爾若能
　擒獻朕必加重賞否即率屬速赴軍營既可永受朕
　恩且不墮爾祖博貝舊勲况青衮咱卜屬人不過脅
　從若棄之來歸概免治罪爾其熟思審慮善自為計
　毋貽後悔十一月旺布多爾濟隨㕘贊大臣納穆扎
　　爾協擒青衮咱卜
賜雙眼孔雀翎尋量給青衮咱卜所屬人户二十二年
　　五月授副盟長六月隨大軍由巴里坤擒凖噶爾
　　叛賊呢瑪於阿爾察圖山
諭奬其功
賜郡王品級十一月卒於軍時土謝圖汗部一等台吉
　　三濟扎布亦以疾卒將軍親王成衮扎布以
聞
諭曰旺布多爾濟及三濟扎布久駐軍營黽勉行走前
　曽降㫖令歸游牧休息今已溘逝深堪憫惻著加恩
　以旺布多爾濟之子車都布襲貝勒仍賞郡王品級
　賜銀五百兩治喪三濟扎布之一等台吉亦令伊子
　三都布多爾濟承襲並賞公品級賜銀三百兩治䘮
　　五次襲車都布旺布多爾濟長子乾隆二十二年
　　襲郡王品級扎薩克多羅貝勒二十三年以烏梁
　　海叛賊恩克就擒
賜銀幣二十四年扈
駕木蘭行圍
賜雙眼孔雀翎
命乾清門行走二十九年授盟長三十年
賜黄馬褂三十五年授所部副將軍四十六年
諭曰車都布所襲貝勒原因博貝軍營効力由輔國公
　晉封之爵著加恩世襲罔替其郡王品級係因車都
　布之父旺布多爾濟効力所加出缺時朕不忍即行
　削除是以仍令承襲但即令世襲罔替於例又不可
　行著暫令承襲如故俟出缺時再行請㫖
　
　
　
　
　
　
　
　
欽定外藩蒙古回部王公表𫝊卷之六十三
　欽定四庫全書
　欽定外藩䝉古回部王公表𫝊卷之六十四
　　𫝊第四十八
　　　扎薩克多羅貝勒卓特巴列𫝊(今襲鎮/國公)
　　　卓特巴喀爾喀部人姓博爾濟吉特扎薩克圖汗
　　　格埒克延丕勒族祖父烏巴岱為賚瑚爾汗次子
　　　號達爾瑪什哩琿台吉子二長即卓特巴襲達爾
　　　瑪什哩號次諾木齊子額爾徳尼衮布授扎薩克
　　　台吉别有𫝊康熙十四年卓特巴遣使入貢二十
　　　一年
命前鋒㕘領扎木素等往賚冠服佩帶弓刀器幣二十五
　　　年以扎薩克圖汗成衮與土謝圖汗察琿多爾濟
　　　搆釁
諭卓特巴導之修好二十六年成衮子沙喇謀糾噶爾丹
　　　攻察琿多爾濟卓特巴偕同族台吉徳克徳赫與
　　　其謀從沙喇迎噶爾丹尋為察琿多爾濟所追徳
　　　克徳赫被殺卓特巴遁二十九年偕沙喇子巴朗
　　　率屬來歸授扎薩克
賜居歸化城同族台吉喇布坦納木扎勒鄂齊爾冰圖岱
　　　青等相繼降
命轄之
賜粟賑所屬貧户三十年四月
駕幸多倫諾爾卓特巴弗至有遵義台吉朋素克者額爾
　　　徳尼衮布從子也嗣父阿海岱青為所部扎薩克
　　　時以疾卒卓特巴率台吉桑噶斯轄布掠其牧額
　　　爾徳尼衮布愬諸
　　朝
詔奪扎薩克職九月服罪來朝
詔封多羅貝勒仍授扎薩克尋以乏食
賜粟賑之三十一年卒子二長薩穆多爾濟襲貝勒次喇
　　　布坦襲扎薩克台吉别有𫝊
　　　一次襲薩穆多爾濟卓特巴長子康熙三十一年
　　　襲扎薩克多羅貝勒三十五年卒子諾爾布班第
　　　襲
　　　二次襲諾爾布班第薩穆多爾濟長子康熙三十
　　　五年襲扎薩克多羅貝勒尋
賜牧塔爾弼克哩葉庫布軲爾四十年
賜黄馬褂杏黄轡五十九年隨振武將軍傅爾丹由布嚕
　　　勒進𠞰凖噶爾至格爾額爾格擒宰桑貝坤等百
　　　餘人焚其糧於烏蘭呼濟爾軍旋赴汗庫奎烏伯
　　　爾賽堪呼拉濟駐防雍正十二年以縱屬奪軍糧
　　　議罪
詔降扎薩克鎮國公尋卒子齊巴克扎布先卒孫旺扎勒
　　　襲
　　　三次襲旺扎勒諾爾布班第孫雍正十二年襲扎
　　　薩克鎮國公十三年由哈魯納解牲畜納科布多
　　　軍營乾隆十七年卒子瑪哈巴拉襲
　　　四次襲瑪哈巴拉旺扎勒長子乾隆十七年襲扎
　　　薩克鎮國公三十六年扈
　駕木蘭行圍
　賜孔雀翎四十六年
　諭曰瑪哈巴拉所襲鎮國公係其祖諾爾布班第獲罪
　　降襲之爵著恩予世襲罔替
　　　扎薩克固山貝子博貝列𫝊(今襲輔/國公)
　　　博貝喀爾喀部人姓博爾濟吉特扎薩克圖汗格
　　　埒克延丕勒從叔父祖䇿哩斯竒布賽因阿海為
　　　車臣濟農崆奎次子生巴喇斯騰額哩陀音號
　　　察罕巴爾子二長即博貝仍父號次班第號阿海
　　　岱青駐牧唐努翁努山界康熙二十七年博貝率屬
　　　來歸
命游牧烏喇特界内庫哷謨多二十八年授扎薩克
遣官頒示法度俾輯所屬失業者二十九年來朝先是博
　　　貝奉貢至奏喀爾喀習尚隳必敗亡彼時臣必來
　　　歸至是
上憶前奏嘉其先見
賜賚甚厚三十年迎
覲多倫諾爾
詔封固山貝子仍兼扎薩克初博貝弟班第為厄魯特羅
　　　卜藏額琳沁罕篤所掠奔青海有達賴巴圖爾者
　　　青海和碩特族也遣歸喀爾喀留其孥百餘育之
　　　至是班第具疏自陳
上因喇嘛商南多爾濟奉使青海
命攜歸使完聚四十二年博貝卒子烏巴什降襲鎮國公
　　　一次襲烏巴什博貝長子康熙四十二年襲扎薩
　　　克鎮國公雍正二年以縱厄魯特叛賊車木伯勒
　　　議罪削爵
命其弟旺舒克襲
　　　二次襲旺舒克博貝次子雍正二年襲扎薩克鎮
　　　國公十年以同部輔國公通謨克游牧被凖噶爾
　　　掠
詔察閲旺舒克及扎薩克輔國公噶勒桑色旺鄂木布濟
　　　等游牧均給糧茶乾隆三十一年以病罷子拉旺
　　　多爾濟降襲輔國公
　　　三次襲拉旺多爾濟旺舒克長子乾隆三十一年
　　　襲扎薩克輔國公四十六年
　諭曰拉旺多爾濟所襲輔國公係由初封貝子降等承
　　襲著加恩世襲罔替
　　　扎薩克輔國公索諾木伊斯扎布列𫝊
　　　索諾木伊斯扎布喀爾喀部人姓博爾濟吉特郡
　　　王朋素克喇布坦從弟祖䇿璘楚琥爾為車臣濟
　　　農崆奎長子生子多爾濟仍車臣濟農號子一
　　　即索諾木伊斯扎布喀爾喀舊俗汗最貴濟農次
　　　之諾顔又次之多爾濟以與扎薩克圖汗成衮隙
　　　失濟農號代之者為額爾徳尼濟農薩瑪第即朋
　　　素克喇布坦父康熙二十七年索諾木伊斯扎布
　　　率屬由和碩託輝來歸
命居歸化城三十年迎
覲多倫諾爾與朋素克喇布坦争濟農
詔除濟農舊號授索諾木伊斯扎布扎薩克一等台吉有
　　　格寧者號伊勒登和碩齊其弟也避噶爾丹徙居
　　　青海至是率户百餘來歸乞與索諾木伊斯扎布
　　　同居
詔令完聚是年冬來朝三十五年隨大將軍費揚古擊
　　　噶爾丹於昭莫多敗之噶爾丹遁請隨侍衛阿南
　　　達沿途追緝
允之三十六年偕弟格寧分駐布隆吉爾巴里坤噶斯等
　　　處噶爾丹竄斃敘功
詔封輔國公
賜牧伊克敖拉里克察罕郭勒五十六年卒子噶勒桑色
　　　旺襲
　　　一次襲噶勒桑色旺索諾木伊斯扎布長子康熙
　　　五十七年襲扎薩克輔國公雍正十年以同部輔
　　　國公通謨克游牧被掠
詔均頒給糧茶乾隆二年卒子旌凖多爾濟襲
　　　二次襲旌凖多爾濟噶勒桑色旺長子乾隆二年
　　　襲扎薩克輔國公二十三年卒子拉沁蘇嚨襲
　　　三次襲拉沁蘇嚨旌凖多爾濟長子乾隆二十三
　　　年襲扎薩克輔國公四十六年
　諭曰拉沁蘇嚨所襲扎薩克輔國公爵係其祖索諾木
　　伊斯扎布効力軍營所封著加恩世襲罔替
　　　扎薩克輔國公衮占列𫝊
　　　衮占喀爾喀部人姓博爾濟吉特扎薩克郡王朋
　　　素克喇布坦從叔父祖賽因巴特瑪號哈坦巴圖
　　　爾居額爾濟根子車稜衮布嗣哈坦巴圖爾號有
　　　子二長即衮占號額爾徳尼哈坦巴圖爾次諾爾
　　　布愷號額爾徳尼岱青康熙二十七年噶爾丹掠
　　　喀爾喀抵杭愛山衮占以兵拒之為所敗攜衆來
　　　歸
命游牧茂明安界外蘇黙爾格爾二十八年授扎薩克
遣官頒示法度俾輯所屬失業者三十年迎
覲多倫諾爾
詔授一等台吉仍兼扎薩克三十一年
詔發粟賑所屬貧户有伊拉古克三呼圖克圖者奉使諭
　　　噶爾丹至則叛降隨噶爾丹掠烏珠穆沁克什克
　　　騰諸部界大軍敗之於烏蘭布通伊拉古克三呼
　　　圖克圖潛遣黨入邊伺釁衮占縛以獻
詔獎之三十五年夏隨大將軍費揚古擊噶爾丹於昭莫
　　　多大敗之冬
上幸歸化城衮占自軍營來朝
賜牧杭愛山陰之額爾徳齊老圖五十年來朝請駐邊巡
　　　哨
諭曰爾自來歸以來奮勉効力屢著勤勞行走甚屬敬慎
　今業已年髙於爾部中為尊行肫誠盡力至老不衰朕
　甚念之著加恩封爾為輔國公以示優眷五十二年卒
　　　子二長伊達木扎布授扎薩克台吉别有𫝊次敏
　　　珠爾襲輔國公
　　　一次襲敏珠爾衮占次子康熙五十二年襲扎薩
　　　克輔國公五十四年散秩大臣祁里徳赴推河防
　　　禦凖噶爾
上念敏珠爾逺居邊勢稍弱
詔給軍符令有警輒馳報仍下廷臣議駐防䇿尋議令祁
　　　里徳會喀爾喀衆扎薩克於敏珠爾所居額徳爾
　　　齊老圖附近額克阿喇勒科布多烏蘭固木各擇
　　　適中地有水草可耕者移兵屯駐以壯聲援兼䕶
　　　敏珠爾游牧
詔如議雍正九年
命内徙游牧乾隆二年授所部副將軍㕘贊五年
　諭由多倫諾爾送哲卜尊丹巴呼圖克圖歸居庫掄㑹
　　　敏珠爾以屬台吉特克什等牧産損各扎薩克助
　　　之卒不給請毋越綽克圖視可漁獵地暫外徙額
　　駙親王䇿凌代奏
上以凖噶爾議界未定弗許是年敏珠爾卒子䇿嚕布
　　襲
　　二次襲䇿嚕布敏珠爾長子乾隆五年襲扎薩克
　　輔國公九年卒無嗣弟多岳特多爾濟襲
　　三次襲多岳特多爾濟敏珠爾第三子乾隆九年
　　襲扎薩克輔國公二十一年卒無嗣弟敏丕木多
　　爾濟襲
　　四次襲敏丕木多爾濟敏珠爾第四子乾隆二十
　　一年襲扎薩克輔國公三十七年扈
駕木蘭行圍
賜孔雀翎四十一年䕶哲卜尊丹巴呼圖克圖赴西藏
　　四十四年赴汗哈屯察罕烏蘇巡邊四十六年
諭曰敏丕木多爾濟所襲扎薩克輔國公係其祖衮占
　軍營奮勉所封著加恩世襲罔替是年卒子齊旺達
　　什襲
　　五次襲齊旺達什敏丕木多爾濟長子乾隆四十
　　六年襲扎薩克輔國公
　
　
　
　
　
　
　
　
　
　
　
　
　
欽定外藩蒙古回部王公表𫝊卷之六十四
　欽定四庫全書
　欽定外藩䝉古回部王公表傳卷之六十五
　　傳第四十九
　　　扎薩克輔國公通謨克列傳
　　　通謨克喀爾喀部人姓博爾濟吉特扎薩克圖汗
　　　格埒克延丕勒族叔父其高祖青達瑪尼黙濟克
　　　號車臣諾顔子二長唐古特墨爾根岱青次多爾
　　　濟阿喇布坦伊勒登唐古特墨爾根岱青子本塔
　　　爾岱青巴圖爾有子二長墨徳卓哩克圖即通謨
　　　克父次徹埒克追封輔國公次巴克蘇木孫普爾
　　　普車稜授扎薩克台吉别有𫝊多爾濟阿喇布坦
　　　伊勒登子訥克額爾徳尼阿海生達什敦多布授
　　　扎薩克台吉居青海見青海厄魯特部總𫝊初噶
　　　爾丹掠所部墨徳卓哩克圖族潰奔青海康熙四
　　　十三年乞還牧喀爾喀
許之
詔授一等台吉
賜牧阿爾台額爾齊斯烏嚨貴界五十三年卒子通謨克
　　　嗣一等台吉
詔授扎薩克以所居近烏梁海
命轄之五十六年大軍由阿爾台進勦準噶爾通謨克隨
　　　前鋒統領定壽先往擊之
賜諭嘉奨時策旺阿喇布坦游牧博囉塔拉以額琳哈畢
　　　爾噶為要隘通謨克居邊久悉賊勢虚實
上知其能
詔隨土謝圖汗部貝勒丹津多爾濟赴巴里坤援勦雍正
　　　二年青海逆賊羅卜藏丹津叛通謨克隨副將軍
　　　阿喇納駐布隆吉爾偵賊黨阿喇布坦蘇巴泰等
　　　據喀喇諾爾路肆掠偕總兵孫繼宗往捕至推黙
　　　爾賊敗遁復偕副都統阿玉什追縛其黨丹津以
　　　獻
詔嘉之晉封輔國公八年靖邊大將軍傅爾丹以通謨克
　　　游牧逼阿濟畢濟慮為準噶爾所侵奏遣前鋒統
　　　領定壽副都統瑪爾齊喇錫等由庫卜克爾屯兵
　　　伊克斯諾爾通謨克偕所部郡王格埒克延丕勒
　　　督兵千駐塔爾弼阿嚕誥互為聲援九年賊酋大
　　　策凌敦多卜等偵我師還駐科布多由阿濟掠通
　　　謨克牧其屬多潰析
上憫之
諭總督查郎阿察置務令得所復
遣官慰諭十年
詔移其衆於阿拉善頒糧茶給之查郎阿奏通謨克屬業
　　　盡失無食居請増給口糧理藩院議遣員擕帑二
　　　萬往賞並給一年口糧
詔如議速行乾隆四年通謨克卒子旺沁扎布襲
　　　一次襲旺沁扎布通謨克長子乾隆四年襲扎薩
　　　克輔國公二十四年授副盟長四十六年
　諭曰旺沁扎布所襲輔國公乃其父通謨克軍營奮勉
　　有功所封著加恩世襲罔替
　　　(附/)追封輔國公徹埒克列傳
　　　徹埒克輔國公通謨克叔父初授一等台吉隸扎
　　　薩克圖汗策旺扎布旗雍正十年凖噶爾賊酋小
　　　策凌敦多卜等由竒蘭襲阿爾台徹埒克選騎四十
　　　餘與子彌什克迎擊之賊益衆攻徹埒克力戰死
　　　靖邊大將軍順承親王錫保以
聞
詔追封輔國公改附通謨克旗令其子彌什克襲
特命世襲罔替
　　　一次襲彌什克徹埒克長子雍正十年七月隨父
　　　擊凖噶爾被擒尋脱歸襲輔國公十月以駐張家
　　　口外之察哈爾蒙古積六百餘丁
賜彌什克七十令轄之乾隆十八年杜爾伯特台吉車凌
　　　等來降彌什克偕賽因諾顔部貝子車木楚克扎
　　　布以兵三百赴巴顔珠爾克及博托和泥溝禦凖
　　噶爾追賊會扎哈沁宰桑禡木特追至擅入汛
飭偕副都統達青阿率兵千餘捕之弗獲十九年誘擒
　　禡木特
𫝊㫖訓飭二十年隨大軍勦達瓦齊於伊犂軍還駐烏
　　哈爾和碩防䕶烏梁海尋
命督理驛務二十二年署定邊左副將軍郡王車布登
　　扎布奏彌什克老成練事請遣䕶杜爾伯特游牧
　　從之二十九年卒子貢楚克扎布襲
　　二次襲貢楚克扎布彌什克長子乾隆二十九年
　　襲輔國公四十年卒子索諾木車稜襲
　　三次襲索諾木車稜貢楚克扎布長子乾隆四十
　　年襲輔國公四十六年
詔世襲罔替如故
　　扎薩克輔國公沙克扎列𫝊
　　沙克扎喀爾喀部人姓博爾濟吉特貝勒博貝弟
　　初陷凖噶爾後乘間歸授二等台吉康熙五十四
　　　年隨博貝招降烏梁海人和羅爾邁五十六年隨
　　　勦厄魯特宰桑羅卜藏錫喇布皆有功雍正二年
詔封扎薩克輔國公仍留軍効力乾隆二年以病罷子多
　　　爾濟車登襲
　　　一次襲多爾濟車登沙克扎長子乾隆二年襲扎
　　　薩克輔國公二十年隨大軍𠞰達瓦齊師旋阿睦
　　　爾撒納叛多爾濟車登被執不屈歸有達瓦藏布
　　　者阿睦爾撒納族也邀於路被執之去或言已降
　　　賊
　命削爵嚴緝治罪二十一年七月定邊左副將軍哈達
　　　哈追𠞰阿睦爾撒納擒達瓦藏布多爾濟車登始
　　　脱歸
　諭曰去嵗伊犂復叛多爾濟車登力弱被擒賊退後他
　　人俱已全歸伊獨弗至朕意其或順從阿逆茍且偷
　　生不獨深負國恩實為衆喀爾喀之辱是以令嚴緝
　　治罪今覽哈達哈奏始知其被賊拘留備經勞瘁甚
　屬可憫著加恩復其公爵即隨哈達哈進征哈薩克
　　會和託輝特逆賊青衮咱卜叛
詔大軍往𠞰以多爾濟車登係和託輝特族慮疑懼
諭馳赴軍協勦十月定邊左副將軍親王成衮扎布奏
　　多爾濟車登孥與逆賊同居應令由軍營速歸牧
　　示所屬毋惑從之十二月青衮咱卜就擒籍其屬
命多爾濟車登分轄之
賜雙眼孔雀翎二十二年授所部副將軍叅賛二十三
　　年
諭偕叅賛大臣福禄緝烏梁海刧賊布爾古特布格等
　　擒之
獎賚幣二十九年卒子車都布多爾濟襲
　　二次襲車都布多爾濟多爾濟車登長子乾隆二
　　十九年襲扎薩克輔國公四十六年
詔世襲罔替
　　追封輔國公齊巴克扎布列𫝊(後授扎/薩克)
　　齊巴克扎布喀爾喀部人姓博爾濟吉特貝勒博
　　貝從孫祖羅卜藏達什以協理台吉隨博貝招降
　　烏梁海人和羅爾邁有功
賜孔雀翎子烏巴錫生子一即齊巴克扎布初授二等
　　台吉乾隆二十年隨大軍勦達瓦齊抵塔本集賽
　　杜爾伯特叛賊巴朗就擒齊巴克扎布偕宰桑烏
　　勒木濟械送
　京師
賜孔雀翎尋赴烏里雅蘇台聽調二十一年輝特逆賊
　　普爾普徳濟特等由固都爾格叛逃齊巴克扎布
　　追擒之復隨叅賛大臣納穆扎爾捕烏梁海逃衆
　　至阿哩固特賊逸尾擊之陣歿事
聞
諭曰齊巴克扎布致命行陣深堪嘉憫著追封輔國公
　賜銀三百兩治喪其子巴圖濟爾噶勒襲爵並授扎
　薩克尋視一品大臣例
　賜祭葬入祀昭忠祠
　　　一次襲巴圖濟爾噶勒齊巴克扎布長子乾隆二
　　　十二年襲輔國公授扎薩克四十六年
　諭曰巴圖濟爾噶勒所襲扎薩克輔國公係因其父齊
　　巴克扎布軍營効力被傷陣歿所封著加恩世襲罔
　　替
　　　公品級扎薩克一等台吉喇布坦列𫝊(今襲鎮/國公)
　　　喇布坦喀爾喀部人姓博爾濟吉特貝勒卓特巴
　　　次子初授閒散台吉隸兄子貝勒諾爾布班第旗
　　　康熙五十六年隨大軍由布嚕勒路進𠞰策旺阿
　　　喇布坦五十九年復由布拉罕路襲擊皆有功雍
　　　正五年隨額駙郡王策凌與俄羅斯使薩瓦立石
　　　定界六年策凌疏薦其才請别為扎薩克
許之
詔授一等台吉
賜牧奇吉爾蘇台界十年策凌等統大軍追擊凖噶爾順
　　　承親王錫保檄扎薩克圖汗部兵萬赴烏遜珠勒
　　　援勦喇布坦弗至私歸游牧
詔削職十三年扎薩克圖汗格埒克延丕勒奏喇布坦曽
　　　再從征又輓米捐羊厯著績罷斥後深自愧懼奮
　　　力軍營請
恩予開復
詔授原職乾隆二十一年和託輝特逆賊青衮咱卜叛衆
　　　喀爾喀為所煽多棄汛歸喇布坦不之附事
　聞
　諭曰喇布坦年雖已老行走甚屬奮勉著賜公品級以
　　示獎勸朗衮扎布者喇布坦子也以協理台吉從征
　　　達瓦齊及哈薩克敘功授一等台吉
　賜孔雀翎二十三年靖逆將軍雅爾哈善勦庫車逆回
　　　朗衮扎布偕台吉額琳沁率兵八百繼進由巴掄
　　　沙扎爾至積噶托果納擊賊援斬獲甚衆
　諭嘉之封輔國公尋克庫車朗衮扎布邀擊逃賊無脱
　　者復隨定邊將軍兆惠進師葉爾羌至呼爾璊擊
　　賊敗之
詔晉封鎮國公
賜雙眼孔雀翎二十六年
賜凱軍宴朗衮扎布留駐軍營
頒賜銀幣二十八年以展汛界偕烏梁海内大臣察達
　　克由巴顔珠爾克至烏拉克沁伯勒齊爾及烏嚕
　　木齊路定十五汛俱相隔百里為率
詔如議尋扈
駕木蘭行圍
賜黄馬褂
命乾清門行走三十一年喇布坦以老罷時朗衮扎布
　　卒孫索諾木多爾濟襲
　　一次襲索諾木多爾濟喇布坦孫鎮國公朗衮扎
　　布子乾隆三十一年襲公品級扎薩克一等台吉尋
　　襲鎮國公四十六年
諭曰索諾木多爾濟所襲扎薩克鎮國公爵係其祖父
　効力軍營所封著恩予世襲罔替
　
　
　
　
　
　
　
　
　
　
　
　
　
欽定外藩蒙古回部王公表𫝊卷之六十五
　欽定四庫全書
　欽定外藩蒙古回部王公表𫝊卷之六十六
　　𫝊第五十
　　　扎薩克一等台吉額爾徳尼衮布列𫝊
　　　額爾徳尼衮布喀爾喀部人姓博爾濟吉特貝勒
　　　卓特巴從子父諾木齊號阿海台吉子五長額爾
　　　克次即額爾徳尼衮布次阿海岱青次羅卜藏車
　　　稜次納木扎勒康熙元年扎薩克圖汗旺舒克為
　　　羅卜藏台吉額琳沁所戕阿海岱青會土謝圖汗
　　　察琿多爾濟兵擊走額琳沁九年請於
　　朝以旺舒克弟成衮嗣稱汗遣使貢駝馬
詔嘉之授扎薩克代額琳沁貢九白十七年阿海岱青卒
　　　子朋素克嗣扎薩克
賜遵義台吉號及印二十年遣使貢二十一年
命内大臣烏黙訥等往賚冠服佩帶弓刀器幣二十五年
諭導其汗成衮與察琿多爾濟釋怨修好三十年朋素克
　　　卒額爾徳尼衮布迎
覲多倫諾爾
詔授扎薩克一等台吉以所屬乏食
賜粟賑之時卓特巴以朋素克嗣絶掠其牧産額爾徳尼
　　　衮布因愬狀
諭卓特巴歸所掠十二月額爾徳尼衮布來朝
優賚之三十六年
賜牧扎布堪河三十八年卒子垂扎布襲
　　　一次襲垂扎布額爾徳尼衮布長子康熙三十八
　　　年襲扎薩克一等台吉雍正三年卒子丹津襲
　　　二次襲丹津垂扎布長子雍正三年襲扎薩克一
　　　等台吉八年卒子格埒克襲
　　　三次襲格埒克丹津次子雍正八年襲扎薩克一
　　　等台吉十年以縱屬奪軍糧罪削職
命其兄羅卜藏喇布坦襲
　　　四次襲羅卜藏喇布坦丹津長子雍正十二年襲
　　　扎薩克一等台吉乾隆二十二年以病罷子莽蘇
　　　爾襲
　　　五次襲莽蘇爾羅卜藏喇布坦長子乾隆二十二
　　　年襲扎薩克一等台吉四十六年
　詔世襲罔替
　　　扎薩克一等台吉烏爾占列𫝊
　　　烏爾占喀爾喀部人姓博爾濟吉特扎薩克圖汗
　　　格埒克延丕勒從祖父察罕斯奇布號車臣諾顔
　　　為車臣濟農崆奎第五子烏爾占嗣車臣號駐牧
　　　固爾班賽堪康熙二十七年率屬來歸
命游牧茂明安界外蘇黙圖格爾二十八年授扎薩克
遣官頒示法度俾輯所屬失業者三十年迎
覲多倫諾爾
詔授一等台吉仍兼扎薩克三十一年
詔發粟賑所屬貧户三十四年遣使陳噶爾丹肆掠狀三
　　　十五年隨大將軍費揚古擊噶爾丹於昭莫多三
　　　十六年奏遣協理台吉顧木濟布赴費揚古軍効
　　　力
許之尋噶爾丹竄死朔漠平
賜牧阿爾察圖和岳爾敖拉雅蘇圖鄂和多爾訥黙格爾
　　　諸界雍正五年以病罷子彌育特多爾濟襲
　　　一次襲彌育特多爾濟烏爾占長子雍正五年襲
　　　扎薩克一等台吉乾隆十三年卒子根敦車琳襲
　　　二次襲根敦車琳彌育特多爾濟長子乾隆十三
　　　年襲扎薩克一等台吉三十五年卒子烏巴什襲
　　　三次襲烏巴什根敦車琳長子乾隆三十五年襲
　　　扎薩克一等台吉四十六年
　詔世襲罔替
　　　(附/)輔國公衮布扎布列𫝊
　　　衮布扎布扎薩克台吉烏爾占從弟父諾爾布
　　　號額爾徳尼琿台吉子一即衮布扎布康熙二十
　　　九年來朝授二等台吉附烏爾占旗三十五年隨
　　　大軍敗噶爾丹於昭莫多五十六年駐防阿爾台
　　　軍營
詔授一等台吉雍正二年
諭曰衮布扎布曽從征昭莫多此次大兵駐阿爾台伊不
　論班期久駐軍營督辦購馬事宜復隨大軍三擊賊衆
　甚屬奮勉著授輔國公是年卒子沙克都爾扎布襲
　　　一次襲沙克都爾扎布衮布扎布長子雍正二年
　　　襲輔國公八年卒無嗣弟巴勒桑襲
　　　二次襲巴勒桑衮布扎布次子雍正八年襲輔國
　　　公乾隆三十六年卒子錫喇布多爾濟襲
　　　三次襲錫喇布多爾濟巴勒桑長子乾隆三十六
　　　年襲輔國公四十二年卒子納木扎勒多爾濟襲
　　　四次襲納木扎勒多爾濟錫喇布多爾濟次子乾
　　　隆四十二年襲輔國公四十六年
　諭曰納木扎勒多爾濟所襲輔國公爵因其祖衮布扎
　　布効力軍營所封著加恩世襲罔替
　　　扎薩克一等台吉哈瑪爾岱青列𫝊
　　　哈瑪爾岱青喀爾喀部人姓博爾濟吉特郡王朋
　　　素克喇布坦從弟祖固魯諾木齊為車臣濟農崆
　　　奎第三子生子博托果號額爾克諾顔子一即哈
　　　瑪爾岱青初授二等台吉康熙三十四年大軍將
　　　進𠞰噶爾丹哈瑪爾岱青請往偵
許之三十五年隨前鋒侍衛阿南達至汗阿林擊固英必
　　　齊葉齊等賊百餘盡降之偵噶爾丹遁率屬五十
　　　赴昆都倫額濟内河分路追緝尋引兵五百防噶
　　　斯口三十六年朔漠平敘功
詔授扎薩克一等台吉四十二年
上幸西安府哈瑪爾岱青來朝會大閲扈
駕預觀奏言軍容之盛目所未覩因
賜宴遣歸五十三年卒子鄂木布濟襲
　　　一次襲鄂木布濟哈瑪爾岱青長子康熙五十三
　　　年襲扎薩克一等台吉五十五年率兵駐防扎布
　　　堪尋赴散秩大臣祁里徳軍聽調五十六年大軍
　　　由布拉罕布嚕勒分路進勦凖噶爾鄂木布濟奉
　　　檄赴哈達青吉勒䕶軍牧偵特楞古特降衆叛率
　　　兵二百立木柵於阿爾台防賊逸五十七年率兵
　　　千餘駐呼勒瑪諾爾五十八年移駐布拉罕蘇伯
　　　尋由阿濟督解巴里坤軍需五十九年率兵二百
　　　至察罕呼濟爾偵賊踪由伊彌勒河沙喇呼魯蘇
　　　擒厄魯特逃衆還駐布拉罕蘇伯六十年春駐拜
　　　達哩克夏解送軍駝冬駐塔爾弼六十一年由奈
　　　曼明安督解軍需雍正二年仍駐塔爾弼八年移
　　　駐蘇伯和寧烏蘇九年隨副都統阿三等率兵二
　　　千赴庫卜克爾防禦凖噶爾會賊入阿濟鄂木布
　　　濟棄汛私歸靖邊大將軍順承親王錫保劾請削
　　　職治罪
詔來京面詢降㫖尋以輔國公通謨克游牧被掠
遣官移之阿拉善
詔察閲鄂木布濟等牧地
頒給糧茶尋請移居阿拉善附近之綽確地
許之十年三月入
覲
諭曰鄂木布濟棄汛私歸固有應得之罪但念為賊阻截
　不能通信回守游牧使賊秋毫無犯情尚可矜且人材
　亦甚出衆著加恩免其削職即隨郡王格埒克延丕勒
　統率所屬兵丁赴伯格爾建勲將軍達爾濟軍營効力
　贖罪是年隨格埒克延丕勒追擊凖噶爾有功㑹同部
　　　扎薩克喇布坦坐烏遜珠勒退縮罪削職
詔撤其屬十五户
賜鄂木布濟轄之尋移木奇齊格訥洪果爾阿齊喇克十
　　　一年偕前鋒統領塔爾瑪善擒獲凖噶爾賊衆
賜孔雀翎十三年駐防偉歡塔勒滿乾隆十五年以病罷
　　　子達爾巴圖襲
　　　二次襲達爾巴圖鄂木布濟長子乾隆十五年襲
　　扎薩克一等台吉十九年解送烏爾衮塔密爾城
　　所貯軍械赴烏里雅蘇台二十一年和託輝特逆
　　賊青衮咱卜叛煽衆喀爾喀達爾巴圖督兵防汛
獎賜孔雀翎三十五年以病罷子達什琳沁襲
　　三次襲達什琳沁達爾巴圖長子乾隆三十五年
　　襲扎薩克一等台吉四十六年
詔世襲罔替
　
　
　
　
　
　
　
　
欽定外藩蒙古回部王公表𫝊卷之六十六
　欽定四庫全書
　欽定外藩蒙古回部王公表𫝊卷之六十七
　　𫝊第五十一
　　　扎薩克一等台吉納瑪琳藏布列𫝊
　　　納瑪琳藏布喀爾喀部人姓博爾濟吉特貝勒博
　　　貝從子祖羅卜藏台吉額琳沁以戕扎薩克圖汗
　　　旺舒克奔厄魯特嗣與噶爾丹隙避居西藏依達
　　　賴喇嘛康熙三十一年來歸由西寧入
覲
上以其舊為扎薩克
詔封輔國公駐牧歸化城三十五年隨勦噶爾丹卒於軍
　　　有子三長鄂爾齋圖哈坦巴圖爾次拉哩次衮布
　　　車稜皆留西藏至是
召來京鄂爾齋圖哈坦巴圖爾以疾廢停襲子二長納瑪
　　　琳藏布次扎木揚四十八年
諭曰和託輝特貝勒博貝與厄魯特接壤防守不可不嚴
　念伊力孤必得族中兄弟助之方克有濟納瑪琳藏布
　本和託輝特人著授扎薩克一等台吉與博貝同居尋
賜牧塔斯郭勒克木克木齊克地五十七年卒弟扎木揚
　　　襲
　　　一次襲扎木揚納瑪琳藏布弟康熙五十七年襲
　　　扎薩克一等台吉雍正二年卒無嗣
詔其叔父衮布車稜襲
　　　二次襲衮布車稜額琳沁第三子雍正二年襲扎
　　　薩克一等台吉十年凖噶爾賊掠杭愛山衮布車
　　　稜被執遂遇害
詔其兄拉哩襲
　　　三次襲拉哩額琳沁次子雍正十年襲扎薩克一
　　　等台吉
命移牧拜幹偉歡塔勒滿訥穆爾格庫都爾格烏克爾等
　　　處乾隆二年卒子班第襲
　　　四次襲班第拉哩長子乾隆二年襲扎薩克一等
　　　台吉二十一年卒子三都布多爾濟襲
　　　五次襲三都布多爾濟班第長子乾隆二十一年
　　　襲扎薩克一等台吉四十六年
　詔世襲罔替
　　　扎薩克一等台吉伊達木扎布列𫝊
　　　伊達木扎布喀爾喀部人姓博爾濟吉特輔國公
　　　衮占長子初授協理台吉康熙五十六年隨同部
　　　輔國公博貝由布嚕勒路擒厄魯特宰桑羅卜藏
　　　錫喇布五十九年擒宰桑貝坤皆有功雍正三年
　　　烏梁海人和羅爾邁叛逃伊達木扎布會博貝軍
　　　擒斬賊衆四年博貝上其功
詔授扎薩克一等台吉乾隆六年叅賛大臣慶泰奉
　命赴哈里勒邁閲防秋兵以伊達木扎布旗軍容整獎
　　　賚之七年卒子根敦襲
　　　一次襲根敦伊達木扎布第三子初授協理台吉
　　　雍正九年厄魯特貝勒色布騰旺布屬竒爾吉斯
　　人糾衆叛有車木楚克納木扎勒者土謝圖汗部
　　貝勒也率兵赴察罕廋爾軍經其地猝被害根敦
　　聞之引五十騎往追斬級十一餘衆遁乾隆七年
　　襲扎薩克一等台吉尋駐防塔密爾十九年移駐
　　哈喇阿濟爾罕二十年三月大軍進𠞰達瓦齊烏
　　里雅蘇台辦事大臣哈達哈檄根敦選兵五百分
　　巡海喇圖庫列圖哈道里科布多布延圖等處與
　　駐防烏哈爾和碩之公品級諾爾布扎布互為聲
　　援八月包沁賊阿克珠勒台拉克等叛應阿睦爾
　　撤納鄂爾格諾爾納琳哈喇諸汛皆被掠根敦偕
　　土謝圖汗部扎薩克台吉齊巴克扎布往捕路遇和
　　託輝特青衮咱卜赴汗哈屯收撫烏梁海與合兵
　　復會自軍營旋之車臣汗部郡王巴雅爾什第等
　　同至布拉罕擒阿克珠勒俘其衆二十一年隨定
　　邊左副將軍哈達哈征哈薩克偵刼驛賊奇齊爾
　　吉斯宰桑固爾班和卓等擕衆千餘遁烏梁海因
　　率索倫兵邀擒之事
聞
賜孔雀翎尋擊哈薩克衆於巴顔山軍旋請從勦逆賊
　　青衮咱卜聞就擒乃還二十二年
詔偕叅賛大臣唐喀禄䕶侍衛松達納赴哈薩克二十
　　三年定邊左副將軍親王成衮扎布劾根敦緝盜
　　馬賊弗獲
詔奪俸二十八年卒子車都布多爾濟襲
　　二次襲車都布多爾濟根敦長子初授三等台吉
　　乾隆十七年駐防喀喇烏蘇十八年杜爾伯特台
　　吉車凌等來降車都布多爾濟兵迎之擒擅入汛界
　　之扎哈沁宰桑禡木特二十年隨大軍𠞰達瓦齊
　　旋赴汗哈屯收撫烏梁海諜逆賊阿睦爾撒納叛
　　偕賽因諾顔部貝勒車布登扎布由哈薩克圖追
　　緝之二十一年從父根敦追擒固爾班和卓叙功
詔授一等台吉
賜佩飾復隨車布登扎布捕烏梁海逃賊郭勒卓輝及
　　和託輝特逆賊青衮咱卜二十四年以薩拉布拉
　　克汛馬為嗎哈沁所竊隨賽因諾顔部貝子額爾
　　克沙喇往捕之
賜孔雀翎尋隨杜爾伯特郡王車凌烏巴什等追𠞰烏
　　梁海宰桑庫克辛盡降其衆
詔嘉之
命乾清門行走先是烏梁海人郭木薩噶以擅殺懼罪
　　遁俄羅斯車都布多爾濟追至和寧嶺縛之獻至
　　是并
賚幣賜獎二十八年襲扎薩克一等台吉尋防䕶杜爾
　　伯特游牧三十八年卒子巴圖爾襲
　　三次襲巴圖爾車都布多爾濟次子乾隆三十八
　　年襲扎薩克一等台吉四十六年
詔世襲罔替
　　扎薩克一等台吉達什朋素克列𫝊
　　　達什朋素克喀爾喀部人姓博爾濟吉特貝勒博
　　　貝從子父圖巴初以避噶爾丹亂奔居青海後來
　　　歸隨博貝由布嚕勒進勦凖噶爾有功授一等台
　　　吉
賜冠服嗣土謝圖汗部貝勒丹津多爾濟奉
詔赴巴里坤圖巴以兵從軍旋
詔封輔國公
賜雙眼孔雀翎尋赴察罕廋爾以克爾森齊老援𠞰不力
　　　私歸游牧罪
詔削爵留軍効力未幾復授一等台吉卒子一即達什朋
　　　素克雍正二年隨博貝駐特斯防䕶烏梁海三年
　　　追擒烏梁海叛人和羅爾邁九年從𠞰凖噶爾於
　　　蘇克阿勒達呼十二年額駙親王策凌薦其才
詔授二等台吉乾隆十八年隨叅賛大臣薩拉爾擒私入
　　　科布多汛之烏梁海人扎木闡等
　獎賚幣尋偕賽因諾顔部貝勒沙克都爾扎布等招降
　　扎哈沁宰桑禡木特屬二十一年偵和託輝特逆
　　賊青衮咱卜叛馳報烏里雅蘇台軍令之備二十
　　二年敘功授一等台吉尋析青衮咱卜屬
命轄之授扎薩克二十三年以烏梁海賊阿木古朗等
　　劫馬達什朋素克䕶所屬叅賛大臣福禄劾之
詔削扎薩克留軍効力尋隨福禄追擒阿木古朗等置
　　於法
詔宥前罪仍授扎薩克四十四年卒子衮布扎布襲
　　一次襲衮布扎布達什朋素克長子乾隆四十四
　　年襲扎薩克一等台吉扈
駕木蘭行圍
賜孔雀翎四十六年
詔世襲罔替
　　扎薩克一等台吉普爾普車稜列𫝊
　　普爾普車稜喀爾喀部人姓博爾濟吉特輔國公
　　通謨克從子祖巴克蘇木當噶爾丹掠所部時避
　　居特穆爾圖諾爾鄰伊犂以力弱不獲歸子孫遂
　　為凖噶爾部人乾隆二十年大軍𠞰達瓦齊伊犂
　　定普爾普車稜擕族來歸
詔編所屬百餘丁為一佐領令轄之授扎薩克一等台
　　吉以通謨克子輔國公旺沁扎布為其戚族
命往同居即令旺沁扎布䕶視之二十四年卒無嗣其
　　母車稜請以旺沁扎布第三子沙克都爾扎布為
　　普爾普車稜嗣襲其職
允之
　　一次襲沙克都爾扎布普爾普車稜嗣子乾隆二
　　十四年襲扎薩克一等台吉先是
上以普爾普車稜屬習處凖噶爾不諳喀爾喀業雖編
　　佐領不列盟二十七年定邊左副將軍親王成衮
　　扎布奏漸與喀爾喀衆習
詔隸扎克畢頼色欽畢都哩雅諾爾盟二十九年沙克
　　都爾扎布卒亦無嗣復
允車稜請以旺沁扎布第四子尼木布多爾濟襲
　　二次襲尼木布多爾濟沙克都爾扎布弟乾隆二
　　十九年襲扎薩克一等台吉四十六年
詔世襲罔替
　
　
　
　
　
　
　
　
　
　
　
欽定外藩蒙古回部王公表𫝊卷之六十七
　欽定四庫全書
　欽定外藩蒙古回部王公表𫝊卷之六十八
　　𫝊第五十二
　　　扎薩克一等台吉諾爾布列𫝊
　　　諾爾布喀爾喀部人姓博爾濟吉特扎薩克圖汗
　　　格埒克延丕勒族弟其五世祖鍾圖岱號巴圖爾
　　　有子丹巴號昆都倫陀音為喀爾喀八扎薩克之
　　　一子七長色稜阿海嗣扎薩克生子二長喇嘛扎
　　　布子策登扎布以附逆賊青衮咱卜叛誅不列𫝊
　　　次肅哩子納木扎勒多爾濟即諾爾布父初色稜
　　　阿海居薩爾塔郭勒以時入貢最恭順康熙二十
　　　一年
遣侍衛拜音察克等往賚冠服佩帶弓刀器幣二十五年
　　　赴庫掄伯勒齊爾盟二十七年偕弟諾顔呼圖克圗噶
　　　爾旦畢哩克圖色埒什希温布達什額琳臣等來
　　　歸三十年迎
覲多倫諾爾
詔封扎薩克多羅郡王三十一年
詔發粟賑所屬貧户三十九年卒喇嘛扎布降襲扎薩克
　　　多羅貝勒五十八年來朝雍正九年喇嘛扎布卒
　　　策登扎布襲乾隆八年授所部副將軍二十年以
　　　疾罷副將軍仍
　命督理驛務二十一年和託輝特逆賊青衮咱卜叛策
　　　登扎布棄汛歸由布延圖布拉克徙牧布克迎附
　　　青衮咱卜時諾爾布為二等台吉諫沮之弗聽諾
　　　爾布偕台吉固穆扎卜阿喇布坦拉旺布旌旺兑
　　　楚魯木等馳赴烏里雅蘇台軍訴世受
　　國恩誓不從賊因率屬由博羅哈卜齊爾赴察罕託
　　　輝游牧且請以所擕駝馬助呼濟爾圖阿穆托克
　　　蔡諸汛兵策登扎布伏誅定邊左副將軍親王成
　　　衮扎布請以諾爾布領其衆
　允之
　詔授扎薩克一等台吉二十二年駐防布延圖額徳格
　　　特汛二十七年解軍駝赴伊犂三十一年送馬四
　　　千赴烏嚕木齊三十二年卒子敦多布多爾濟襲
　　　一次襲敦多布多爾濟諾爾布長子乾隆三十二
　　　年襲扎薩克一等台吉四十六年
　詔世襲罔替
　　　厄魯特一等台吉噶爾丹達爾扎列𫝊(今授扎/薩克)
　　　噶爾丹達爾扎厄魯特人輝特族姓伊克明安父
　　　羅卜藏初為凖噶爾台吉以噶爾丹虐所部棄之
　　　從和碩特台吉噶爾亶多爾濟來歸
詔附阿拉善厄魯特牧噶爾丹為大軍所敗尋自殺從子
　　　丹濟拉竄走羅卜藏偕噶爾亶多爾濟從副都統
　　　阿南達設哨布隆吉爾及噶斯口防緝之噶爾亶
　　　多爾濟叛逃羅卜藏不從率屬八百餘歸阿拉善
　　　牧敘功封輔國公尋徙居喀爾喀與扎薩克圖汗
　　　部輔國公通謨克等鄰牧羅卜藏卒
詔以其長子巴濟襲輔國公爵授扎薩克領部衆巴濟弟
　　　曰扎木畢曰阿海曰達什達爾扎曰噶爾丹達爾
　　　扎皆𨽻之巴濟始稍自奮嘗從靖逆將軍富寧安
　　　駐防巴里坤獻羊千馬八百糧百餘石助軍襲擊
　　　凖噶爾于伊勒布爾和碩阿克塔斯烏嚕木齊諸
　　　境以吐魯畨回目扎克扎禡木特内附率兵五百
　　　往䕶敗凖噶爾賊衆偵青海羅卜藏丹津叛復偕
　　　副都統阿喇納馳赴布隆吉爾擊之
諭嘉獎扎木畢赴烏嚕木齊擊凖噶爾賊還遇伏於畢留
　　　圖戰死
詔由三等台吉追封輔國公無嗣以達什達爾扎襲阿海
　　　偕喀爾喀公通謨克𠞰羅卜藏丹津獲逆黨丹津
　　　以獻
詔由三等台吉晉一等台吉有濟克濟扎布者巴濟戚族
　　　也游牧青海以羅卜蔵丹津亂挈衆就巴濟牲畜
　　　多道斃
詔所司議恤編佐領附巴濟牧雍正九年巴濟叛附凖噶
　　　爾時凖噶爾台吉噶爾丹策凌謀煽内附諸厄魯
　　　特遣將大策凌敦多卜逾阿濟嶺至伯格爾察罕
　　　額爾克誘巴濟及駐牧推河之厄魯特輔國公茂
　　　海台吉車稜等往㑹達什達爾扎濟克濟扎布及
　　　協理台吉朋素克岱青等皆從叛復導賊掠喀爾
　　　喀牧噶爾丹達爾扎幼巴濟擕赴凖噶爾其族屬
　　　未附逆者偕喀爾喀公通謨克等徙訥穆勒圖喀
　　　喇博囉等處靖邊大將軍傅爾丹以所部徙牧告
諭總督查郎阿察置之十年甘肅巡撫許容疏言鎮夷口
　　　内紅布潮地巴濟屬列幙居稱避凖噶爾將内徙
　　　巴濟已叛歸凖噶爾所部雖稱避賊豈可令居内
　　　地督臣查郎阿以巴濟屬佐領翁鄂柴等徙綽確
　　　哈魯鼐給糧茶將偕喀爾喀公通謨克等徙牧阿
　　　拉善後臣思寧夏地衍僅隔一阿拉善别無險要
　　　鎮番孤懸塞外恐厄魯特逼處人心難測請
飭令密防未奉
㫖内入者毋縱入汛
詔檄查郎阿等酌徙巴濟屬未附逆者屯汛嚴轄會凖噶
　　　爾小策凌敦多卜以兵三萬至阿爾台巴濟及達
　　　什達爾扎朋素克岱青茂海車稜等從且稱喀爾
　　　喀兵弱將導凖噶爾越察罕廋爾掠諸扎薩克㳺
　　　牧我軍偵以
聞
諭曰巴濟等有負國恩罪當誅戮伊等不以降賊為恥反
　代為賊謀喀爾喀聞之自必痛心切齒奮勇爭先矣喀
　　　爾喀親王額駙策凌等果大敗凖噶爾賊于克爾
　　　森齊老及額爾徳尼昭巴濟遁歸偕茂海車稜等
　　　各以其族㳺牧特穆爾圖諾爾為凖噶爾屬乾隆
　　　二十年大軍征達瓦齊抵伊犂時巴濟及茂海車
　　　稜等皆前死噶爾丹達爾扎偕達什達爾扎濟克
　　　濟扎布及茂海車稜子迎降
諭曰叛賊子弟理應治罪但伊等父兄俱已死亡姑從
　寛免伊等由喀爾喀叛逃今應仍令㳺牧喀爾喀所
　但所屬户口甚多著於伊等台吉内令大者准擕三
　十户次二十次十户餘俟事竣酌量安置諸台吉仍
　導令入覲有達瓦者凖噶爾之扈魯禡台吉也㳺牧
　　額琳哈畢爾噶阿睦爾撒納叛附之以兵襲噶爾
　　丹達爾扎等於其境大軍至乞降乃遣屬䕶至尋
　　由軍營入
覲
諭曰噶爾丹達爾扎初隨巴濟茂海車稜等叛逆今觀
　之人尚樸誠著授為一等台吉遣歸喀爾喀牧二十
　　一年六月
上憫其甫至牧乏生計
詔給口糧兩月十一月喀爾喀親王成衮扎布請給續
　　至者口糧
諭曰噶爾丹達爾扎屬前雖給賜口糧目今未能充裕
　著將新至户口及前已經賞給口糧人等再給口糧
　兩月以示體恤二十二年
詔給榖種復以牧地寒早霜
諭遺之麰麥三十年噶爾丹達爾扎卒子拉克沁噶喇
　　襲
　　一次襲拉克沁噶喇噶爾丹達爾扎長子乾隆三
　　十年襲一等台吉
詔授扎薩克給印編佐領一𨽻喀爾喀扎薩克圖汗部
　　以扎克畢賴色欽畢都哩雅諾爾盟長轄之四十
　　六年卒子薩木丕勒諾爾布襲
　　二次襲薩木丕勒諾爾布拉克沁噶喇長子乾隆
　　四十六年襲扎薩克一等台吉
詔世襲㒺替
　
　
欽定外藩蒙古回部王公表傳卷之六十八
欽定四庫全書
欽定外藩䝉古回部王公表𫝊卷之六十九
　𫝊第五十三
　　喀爾喀賽因諾顔部總𫝊
　　賽因諾顔部稱喀爾喀中路至
　京師三千餘里東界博囉布爾哈蘇多歡西界庫勒
　　薩雅索郭圗額金嶺南界齊齊爾里克北界齊老
　　圗河元太祖十七世孫偉徵諾顔諾諾和有子五
　　長阿巴岱次阿布和為土謝圗汗部祖次塔爾呢
　　無嗣次圗䝉肯次巴賚今賽因諾顔部二十四札
　　薩克自厄魯特二旗外皆其裔圗䝉肯子十三長
　　卓特巴號車臣諾顔為札薩克輔國公託多額爾
　　徳尼諾爾布札布台吉圗巴三旗祖次丹津喇嘛
　　號諾們汗為札薩克親王善巴輔國公旺舒克車
　　稜達什台吉齊旺多爾濟素達尼多爾濟六旗祖
　　次車稜次羅雅克皆無嗣次濟雅克號偉徴諾顔
　　為扎薩克輔國公阿玉什一旗祖次札木本其裔
　　不列扎薩克次察斯喜布號昆都稜為扎薩克台
　　吉伊達木納木扎勒二旗祖次丹津號班珠爾為
　　扎薩克超勇親王䇿凌子親王成衮扎布郡王車
　　布登扎布二旗祖次畢瑪里吉哩諦號巴圗爾額
　　爾徳尼諾顔為扎薩克台吉丹津額爾徳尼一
　　旗祖次錫納喇克薩特號琿台吉為扎薩克台吉
　　阿里雅薩木濟特二旗祖次桑噶爾扎號伊勒登
　　和碩齊為扎薩克台吉沙嚕伊爾都齊一旗祖次
　　扣肯號巴扎爾為扎薩克台吉濟納彌達一旗
　　祖次衮布號昆都倫博碩克圗授扎薩克郡王今
　　襲貝勒其曽孫額墨根授扎薩克台吉又自為一
　　旗巴賚子一曰噶爾瑪為扎薩克輔國公素泰伊
　　勒登一旗祖初喀爾喀有所謂紅教者與黄教争
　　圗䝉肯尊黄教為之䕶持唐古特達賴喇嘛賢之
　　授賽因諾顔號令所部奉之視三汗圗䝉肯卒次
　　　子丹津喇嘛復受諾們汗號于達賴喇嘛崇徳三
　　　年遣使通貢
優賚遣歸五年
賜敕獎諭順治四年以偕其族土謝圗汗衮布等合兵援
　　　蘇尼特部叛人騰機思
詰責之七年遣子額爾徳尼諾木齊上書乞好
詔偕衮布約誓定議十一年額爾徳尼諾木齊復奉表至
諭曰爾奏言喀爾喀左翼四旗皆爾統攝凡有敕諭罔弗
　遵行今即如所請可速飭爾部長遣子來朝有不遵者
　即行奏聞十二年偕衮布等各遣子弟來朝
詔宥前罪尋設八札薩克
命丹津喇嘛領左翼扎薩克之一嵗貢九白如三汗例十
　　　八年
賜遵文順義號給之印康熙三年
詔所屬毋越界㳺牧丹津喇嘛卒子塔斯希布襲塔斯希
　　　布卒子善巴襲
賜信順額爾克岱青號二十七年噶爾丹掠喀爾喀善巴
　　　率族屬來歸
詔附牧烏喇特諸部界三十年
駕幸多倫諾爾㑹閲
詔封善巴等王台吉有差各授扎薩克編所屬佐領𨽻土
　　　謝圖汗部三十一年善巴從弟䇿凌來歸䇿凌者
　　　圗䝉肯第八子丹津之孫台吉納木扎勒之子後
　　　授固倫額駙和碩超勇親王定邊左副將軍兼稱
　　　喀爾喀大扎薩克者也三十六年
詔善巴等各歸舊牧五十六年選兵赴阿爾台軍偵禦䇿
　　　妄阿喇布坦雍正三年
上以所部系出賽因諾顔較三汗裔繁衍而額駙䇿凌自
　　　簡任副將軍勞績懋著
命率近族親王達什敦多布貝勒納木扎勒齊素嚨貝子
　　　䇿旺諾爾布輔國公阿努哩敦多布額琳沁札木
　　　禪旺扎勒台吉格木丕勒齊旺錫喇扎布達爾濟
　　雅根敦車布登巴朗延達博第呢瑪特克什諾爾
　　布扎布凡十九扎薩克别為一部以其祖賽因諾
　　顔號冠之稱喀爾喀中路不復𨽻土謝圗汗喀爾
　　喀有四部自此始九年所部兵隨大軍勦噶爾丹䇿
　　凌擊其衆於克爾森齊老及額爾徳尼昭大敗之
　　十三年撤還乾隆元年選兵赴鄂爾坤防秋六年
命叅贊大臣副都統慶泰察閲防秋兵于桑錦托羅海
　　十三年選駝五百運歸化城米赴塔密爾軍營尋
　　調所部兵二千駐防錫喇烏蘇十八年分駐扎布
　　堪二十年隨大軍𠞰達瓦齊先是喀爾喀分設中
　　路時但以賽因諾顔名其部以示别于三汗未議
　　襲號三十一年親王成衮扎布奏所部来歸初親
　　王善巴為同族長又世掌丹津喇嘛所遺印請視
　　三汗例以善巴曾孫親王諾爾布扎布襲賽因諾
　　顔號
詔允其請俾與土謝圗汗車臣汗扎薩克圗汗均世襲
　　罔替初所部十九旗後増三旗附厄魯特二旗扎
　　薩克二十有四盟于齊齊爾里克設正副盟長各
　　一副將軍叅贊各一爵三十有三扎薩克和碩親
　　王二附固山貝子一由貝勒降襲鎮國公一由貝
　　子降襲輔國公二公品級一等台吉一公品級三
　　等台吉一扎薩克多羅郡王二一由鎮國公晉封
　　扎薩克多羅貝勒二一由郡王降襲一由鎮國公
　　晉襲扎薩克鎮國公一由扎薩克台吉晉襲附輔
　　國公一扎薩克輔國公五一由扎薩克台吉晉襲
　　公品級扎薩克一等台吉一扎薩克一等台吉九
　　附輔國公一公品級三等台吉一厄魯特扎薩克
　　固山貝子二一由郡王降襲一由輔國公晉襲
　　扎薩克和碩親王善巴列𫝊(今兼襲賽/因諾顔號)
　　善巴喀爾喀部人姓博爾濟吉特元太祖裔格哷
　　森扎扎賚爾琿台吉之六世孫其曾祖圗䝉肯始
　　號賽因諾顔與三汗並稱次子丹津喇嘛居翁吉
　　　河霍岳爾客為喀爾喀八札薩克之一有子四長
　　　塔斯希布號伊勒登都爾格齊即善巴父次色爾
　　　濟穆次素達尼次瑪哈達瓦其裔皆别設扎薩克
　　　詳各𫝊康熙六年善巴嗣扎薩克遣使告
賜信順額爾克岱青號二十一年
命副都統班達爾什等往賚冠服佩帯刀弓器幣二十二
　　　年遣使謝先是都統畢哩克圗奉
命勘喀爾喀與内扎薩克逰牧以噶爾拜瀚海為界久之
　　　多越界互竊議置哨至是善巴以䝉古舊俗逐水
　　　草居疏乞免
諭識舊界毋越二十五年以土謝圗汗察琿多爾濟與扎
　　　薩克圗汗成衮搆釁
詔善巴導之修好二十七年噶爾丹掠所部善巴以兵助
　　　察琿多爾濟禦之鄂羅會諾爾不敵兵潰擕孥来
　　　歸
賜居烏喇特界外和勒博津其偕至之伊勒登楚琥爾烏
　　　巴什居烏蘭布拉克諾木齊岱青居都什喀喇庫
　　　蘭居奥吉碩嚨本札勒墨爾根居茂金口阿玉什
　　　額爾克阿海居蘇巴爾罕阿喇布坦岱青阿海居
　　　楚布嚕洪郭爾烏巴什居喀喇和碩皆附烏喇特
　　　界二十八年十月授扎薩克
詔𨽻内扎薩克之喀爾喀右翼親王諾内往示内地法度
　　　并
遣官發殺虎口倉粟贍其衆十二月善巴等請赴寜夏互
　　　市
許之三十年迎
覲多倫諾爾
詔封多羅郡王仍兼扎薩克同族盡𨽻之尋選兵隨侍郎
　　　瓦岱赴圗拉河偵噶爾丹是年冬以厄魯特巴圗
　　　爾額爾克濟農和囉理既降復遁
詔偕同族輔國公託多額爾徳尼台吉丹津額爾徳尼圗
　　　巴等偹兵防禦尋和囉理乞降罷兵三十一年五
　　　月復
發殺虎口倉粟賑所屬貧戸六月
諭緝叛賊伊拉古克三呼圗克圗三十四年噶爾丹掠巴
　　　顔烏蘭善巴遵
㫖移牧内汛以族子輔國公旺舒克屬畢托達等由庫塞
　　　訥塔爾納遁赴噶爾丹遣徳都赫沙津擒之收其
　　　户畜還三十五年五月偕同族郡王衮布等隨西
　　　路大軍進𠞰噶爾丹於昭莫多降其衆五百五十
　　　九先是善巴遣屬扎勒等赴庫倫伯勒齊爾偵賊
　　　踪比還報噶爾丹黨博羅特和卓潛入界善巴捕
　　　獲之奏噶爾丹若久居巴顔烏蘭必窺塞肆掠請
敕大軍速𠞰
上韙其言及大軍行
諭所屬選兵千善巴增選千五百赴調以健馬給官兵且
　　　獻羊助食軍旋
諭曰善巴肫誠効力懋著勤勞著晉封和碩親王仍留信
　順舊號以示優眷尋
命察所屬喇嘛之交通噶爾丹者收其書以獻八月大將
　　　軍費揚古奉
命由科圗至塔密爾移駐鄂羅會諾爾檄善巴遣兵沿邊
　　　偵禦有台吉丹濟拉者噶爾丹從子也不知我師
　　　再出謀掠善巴牧善巴諜報費揚古擊敗之十一
　　　月丹濟拉遣其黨格壘沽英乞降善巴長史伊布
　　　根齎疏
聞
詔侍郎滿丕往受之仍偕善巴協力防賊三十六年善巴
　　　請從軍
許之尋噶爾丹竄死朔漠平
遣歸游牧三十七年移牧瀚海
命設汛防守四十六年卒子二長達什敦多布襲親王爵
　　　次車稜達什封扎薩克輔國公别有𫝊
　　　一次襲達什敦多布善巴長子康熙四十六年襲
　　　扎薩克和碩親王尋授盟長雍正四年因老乞休
許之子二長喇嘛扎布次徳沁扎布相繼襲
　　　二次襲喇嘛扎布達什敦多布長子雍正四年襲
　　　扎薩克和碩親王九年噶爾丹䇿凌謀誘衆喀爾
　　　喀貽書喇嘛扎布額駙郡王䇿凌獲之獻
詔宣諭衆喀爾喀毋惑十年大軍擊賊酋䇿凌敦多卜於
　　　克爾森齊老喇嘛扎布棄軍歸牧議削爵論死
諭曰喇嘛扎布怯懦無恥理應照議論死但念伊祖善巴
　當喀爾喀未定之先輸誠内附屢隨大軍奮勉効力朕
　實不忍予以顯戮著削爵免死永逺監禁所遺扎薩克
　原爵以其弟徳沁扎布襲撤還一佐領給額駙策凌
　　　三次襲徳沁扎布達什敦多布次子雍正十一年
　　　襲扎薩克和碩親王乾隆十六年授所部副將軍
　　　尋授副盟長十七年偕土謝圗汗部郡王齊巴克
　　　雅喇木丕勒率兵千駐防錫喇烏蘇十八年獻駝
　　　馬助軍得紀録十九年正月赴烏里雅蘇台汛駐
　　防七月輝特台吉阿睦爾撒納来降
詔偕叅贊大臣努三移所携降衆於塔密爾尋偕副都
　　統納木扎爾由塔密爾移置固爾班舒魯克設汛
　　防䕶二十一年六月督理軍營駝馬七月授叅贊
　　大臣未幾和託輝特之逆賊青衮咱卜叛布偽檄
　　撤喀爾喀各汛兵土謝圗汗部扎薩克台吉遜篤
　　布車臣汗部扎薩克台吉成衮扎布覺其偽以檄
　　由徳沁扎布所至疑與青衮咱卜通以
聞
諭曰偽檄流𫝊或係他人假冒徳沁扎布之名亦未可
　定著加恩免究飭令速歸舊汛接理驛務毋自貽悞
　　會所屬復乘間刼馬為土謝圗汗部貝勒達什丕
　　勒所訐
詔速擒賊贖罪九月
諭曰朕聞徳沁扎布與親王成衮扎布甫聞逆賊背叛
　之信檄調衆扎薩克兵丁復令哲卜尊丹巴呼圗克
　圗徧行暁諭以安衆心抒誠効力甚屬可嘉著交理
　藩院議敘是年冬青衮咱卜就擒徳沁扎布解叅贊
　　大臣職二十二年正月大軍由巴里坤𠞰厄魯特
　　餘賊
詔購馬解軍十一月
上念其諳練老成復授叅贊大臣赴巴里坤協理軍務
　　二十三年緝獲盗馬賊瑪塔克加級
賚幣二十七年卒子三長諾爾布扎布襲親王爵次齊
　　　旺多爾濟授貝子品級扎薩克台吉次三丕勒多
　　　爾濟授公品級三等台吉别有𫝊
　　　四次襲諾爾布扎布徳沁扎布長子初由一等台
　　　吉晉封固山貝子互見彼𫝊乾隆二十七年襲扎
　　　薩克和碩親王尋授副盟長
　命乾清門行走
　賜三眼孔雀翎三十一年追襲其祖圗䝉肯所遺賽因
　　　諾顔號
賜之印詳總𫝊是年授所部副將軍四十六年
諭曰諾爾布扎布所襲親王係其曾祖善巴来歸後從
　征噶爾丹有功由郡王晉封之爵賽因諾顔又係伊
　部舊號著加恩均予世襲罔替
　　(附/)固山貝子諾爾布扎布列𫝊(今襲鎮/國公)
　　諾爾布扎布親王徳沁扎布長子初授一等台吉
　　乾隆十七年
賜公品級二十年三月大軍𠞰達瓦齊烏里雅蘇台大
　　臣哈達哈檄以兵五百屯烏哈爾和碩防烏梁海
　　并收凖噶爾降衆九月敘追𠞰包沁叛賊台拉克
　　和濟木呼哩功
詔封固山貝子二十一年以由軍汛私歸
飭偕扎薩克圖汗部公品級多岳特効力贖罪尋以督
　　理驛務
諭獎之二十二年獻馬助軍得紀録尋
賜雙眼孔雀翎二十七年襲扎薩克親王互見彼𫝊其
　　　所遺貝子爵
詔改鎮國公以子車登扎布襲
　　　一次襲車登扎布諾爾布扎布長子乾隆二十七
　　　年襲鎮國公四十六年
諭曰車登扎布父親王諾爾布扎布未襲親王時曾賜
　公品級因追𠞰包沁有功特封貝子朕念此爵係伊
　　本身効力所得是以于伊既襲親王之後仍令車登
　　扎布襲鎮國公著加恩世襲罔替
　　　(附/)公品級三等台吉三丕勒多爾濟列𫝊
　　三丕勒多爾濟親王徳沁扎布第三子初授三等台吉乾
　　　隆二十二年徳沁扎布獻馬助軍
諭議敘尋議親王爵無可加應於伊子内選一人賞公
　　　品級徳沁扎布因以三丕勒多爾濟請
許之四十六年理藩院議三丕勒多爾濟所授公品級
　　　例弗應世襲俟出缺時請
㫖
詔如議
　
　
　
　
　
　
　
　
　
　
　
　
　
　
欽定外藩䝉古回部王公表𫝊卷之六十九
　欽定四庫全書
　欽定外藩蒙古囘部王公表𫝊卷之七十
　　𫝊第五十四
　　　扎薩克和碩超勇襄親王策凌列𫝊
　　　策凌喀爾喀部人姓博爾濟吉特扎薩克親王善
　　　巴再従弟祖丹津號班珠爾為賽因諾顔圖䝉肯
　　　第八子生子納木扎勒號約蘇圖偉徵阿海子二
　　　長即策凌次恭格喇布坦康熈三十一年丹津妻
　　　格楚勒哈屯攜策凌及恭格喇布坦自塔宻爾來
　　　歸
詔授策凌三等輕車都尉
賜居京師
教養内廷
命編所屬佐領附察哈爾鑲黄旗駐牧四十五年尚和碩
　　　純慤公主授和碩額駙尋
賜貝子品級
詔攜屬歸牧塔宻爾五十四年
上幸塞外
駐蹕布爾哈蘇台策凌來朝
諭赴推河隨北路大軍防禦策妄阿喇布坦五十九年大
　　　軍由阿爾台分路進𠞰策凌隨振武將軍傅爾丹
　　　擊賊布拉罕路至格爾額爾格擒準噶爾宰桑貝
　　　坤等百餘人斬獲甚衆復焚其糧於烏蘭呼濟爾
　　　軍旋次哈達青吉勒遇賊援擊敗之六十年授扎
　　　薩克雍正元年
諭曰額駙策凌自出師以來従征効力甚屬奮勉著封多
　羅郡王以示殊眷二年入
覲時撤北路大軍
詔策凌偕同族親王丹津多爾濟貝勒博貝留駐阿爾台
　　　各授副將軍三年
詔策凌軍用正黄旗纛四年奉
命勘阿爾台形勝五年偕内大臣伯四格等赴楚庫河與
　　　俄羅斯使薩瓦立石定界陳兵鳴礮謝天議罪應
　　　削爵
詔罰俸三年免削九年秋隨靖邉大將軍順承親王錫保
　　　討噶爾丹策凌偵賊由和通呼爾哈諾爾窺圖壘
　　　茂海奎素諸界偕翁牛特部貝子羅卜蔵等分兵
　　　却之冬十月偕丹津多爾濟大敗準噶爾賊于蘇
　　　克阿勒達呼準噶爾有大策凌敦多卜小策凌敦
　　　多卜皆噶爾丹策凌族最用事是役也大策凌敦
　　　多卜擁衆三萬謀掠喀爾喀聞順承親王駐察罕
　　　廋爾科布多復有振武將軍傅爾丹軍不敢進潛
　　　遣將海倫曼濟等取道阿爾台迤東以賊衆六千
　　　分掠克嚕倫及鄂爾海喀喇烏蘇留餘衆于蘇克
　　　阿勒達呼為之援策凌等迎擊之至鄂登楚勒授
　　　台吉巴海兵六百令宵入賊營誘賊將貢楚克扎
　　　布喀喇巴圖魯等來追伏兵擊之斬喀喇巴圖魯
　　　餘衆潰大䇿凌敦多卜及海倫曼濟等遁
諭曰額駙郡王策凌督率弁兵奮勇争先擊敗準噶爾甚
　屬可嘉著晉封和碩親王賞銀一萬兩以示獎勵十一
　　　月
諭議𠞰賊方畧尋授喀爾喀大扎薩克十年六月小䇿凌
　　　敦多卜復糾衆三萬由竒蘭至額爾徳畢喇色欽
　　　策凌偕將軍塔爾岱禦之於本博圖山未至賊掠
　　　克爾森齊老策凌等反斾擊相拒二日以丹津多
　　　爾濟援兵不至賊遂趨額爾徳尼昭八月策凌追
　　　賊十餘戰賊屢敗小策凌敦多卜據杭愛山麓逼
　　　鄂爾坤河而陣策凌麾衆疾攻斬馘萬餘獲畜械
　　　無筭小策凌敦多卜遁順承親王馳告捷首表策
　　　凌功
上深嘉之
賜超勇號
諭曰準噶爾賊衆越察罕廋爾軍營至杭愛山肆其猖獗
　額駙親王策凌尾追千里至鄂爾坤之額爾徳尼昭奮
　勇攻擊將三萬賊衆殱除殆盡為國輸誠忠勇超絶其
　特賜黄帶以旌異之此次軍功非尋常勞績可比隨征
　官兵著従優議敘其隨策凌在克爾森齊老擊賊者並
　著加倍優叙冬十月以厄魯特降衆居張家口者編三
　　　佐領
賜策凌轄之復以策凌轉戰不得歸牧戚屬為小策凌敦
　　　多卜所掠牧産多失
上憫之
諭給馬二千牛千羊五千銀五萬并察賑所屬失業者尋
命築塔宻爾城建瓦屋居之十二月授固倫額駙以純慤
　　　公主已薨追贈固倫長公主十一年定邉大將軍
　　　平郡王福彭統大軍駐烏里雅蘇台
詔策凌佩定邉左副將軍印進屯科布多尋授盟長十二
　　　年二月
上以烏里雅蘇台距科布多逺
諭進𠞰機宜悉聴策凌總理五月
詔來京議軍務七月撤科布多軍駐察罕廋爾十三年三
　　　月噶爾丹策凌乞和表稱阿爾台舊係厄魯特牧
　　　杭愛舊係喀爾喀牧請由哲爾格西喇呼魯蘇至
　　　巴里坤畫界分守
詔策凌議因言往者喀爾喀游牧尚未至哲爾格西喇呼
　　　魯蘇應如所請但喀爾喀汛原設阿爾台迤東科
　　　布多額貝和碩和通額博布延圖託爾和烏蘭等
　　　處並在哲爾格西喇呼魯蘇界外應設汛如故至
　　　準噶爾游牧應以額爾齊斯及阿爾台為界策妄
　　　阿喇布坦存日游牧和博克薩哩察罕呼濟爾迤
　　　西數年來漸越額爾齊斯賊性狡請令毋越阿爾
　　　台為永禦計
上韙其議
諭噶爾丹策凌曰夫阿爾台之屬厄魯特乃噶爾丹從前
　之事爾準噶爾並未越此游牧乃謂為厄魯特牧地可
　乎且喀爾喀尚不令近阿爾台原欲兩界稍逺免啟争
端而可令爾居之乎爾父在時曽請將阿爾台山梁外
哈道里哈達青吉勒布拉青吉勒三處不必置為閒地
朕未允行今特欲安逸衆生將此三處屬爾祇自克木
齊克汗騰格里上阿爾台山梁由索勒畢嶺下哈布塔
克拜達克之中過烏蘭烏蘇羅卜諾爾直扺噶斯口為
界并自呼遜托輝至喀喇巴爾楚克悉作閒地爾其遵
諭行九月
皇上御極策凌請入
覲
諭曰準噶爾乞和定界事尚未決防守正宜嚴宻不可
　暫離軍營俟夷使到日再行來京乾隆元年正月撤
　　大軍還
詔策凌統喀爾喀兵千五百駐烏里雅蘇台及鄂爾坤
　　尋
諭王大臣曰額駙超勇親王策凌總統北路軍營伊母
　現居京師不得朝夕定省恐其思念不置著送歸游
　　牧用慰孝思并賞整裝銀五千兩二月遵
　㫖議駐兵備邉請選喀爾喀兵三千赴鄂爾坤防秋從
　　　之二年四月噶爾丹策凌貽策凌書欲仍游牧阿
　　　爾台稱策凌為車臣汗策凌獻其書
　詔以己意答之策凌奏遣台吉額墨根持書往報書曰
　　　阿爾台乃天定邉界爾父琿台吉時阿爾台迤西
　　　原無厄魯特游牧自滅噶爾丹以來我等建城駐
　　　兵其地衆所共知其不令爾游牧者原欲以此為
　　　閒地兩不相及以息争端耳今台吉反云難以讓
　　　給試思阿爾台果係誰地誰能讓給爾誠遵
　㫖定議我必不為禍始亦不復向科布多居住又謂我
　　　等置哨逼阿爾台宜向内撤夫哨兵乃
聖祖仁皇帝時所設至今並未外移即定議地界哨兵豈
　　　能不設爾台吉其自思之十一月準噶爾使至
　召策凌馳來京主其議三年三月以準噶爾未遵
　㫖指明地界
飭使還十二月噶爾丹策凌遣使哈栁奉表至請循布
　　延圖河南以博爾濟昂吉勒圖烏克克嶺噶克察
　　等處北以遜多爾庫奎多爾多輝庫奎至哈爾竒
　　喇博木喀喇巴爾楚克等處為界厄魯特邉人仍
　　在阿爾台山後游牧并乞令托爾和布延圖哨兵
　　向内移
詔弗允四年正月
命哈栁往見策凌哈栁曰額駙游牧部屬盡居喀爾喀
　　地何弗居彼策凌答曰我
主居此予惟隨
主而居喀爾喀地特予游牧耳哈栁又曰準噶爾尚有
　　額駙子何不令來京答曰予䝉
恩尚公主公主所出乃為予子他子無與也即爾準噶
　　爾送還予亦不以為子當奏
聞誅之二月哈栁還十月復至請如原議毋踰阿爾台
　　葢自與準噶爾議界策凌凡三至京議始定十二
　　月
諭曰額駙超勇親王策凌入覲朕諭以噶爾丹策凌送
　所掠喇嘛羅卜蔵西瓦還時曽言車臣汗子現在準
　噶爾若念之當即送還策凌奏臣受國恩至優極渥
　前準噶爾掠臣二子若等不即自盡尚復苟且偷生
　全不知恥臣欲得此不肖子何用且與國事無益噶
　爾丹策凌性本狡詐臣若欲得二子彼必妄行干請
　所闗非小國事為重臣斷無念子之心朕思父子闗
　乎天性策凌感激隆恩祇圖禆益國家顧惜大義不
　思復與其子相見朕心深為惻然思有以獎之伊長
　子成衮扎布人材出衆在軍前亦甚奮勉著加恩照
　宗室親王例封為世子以昭殊眷五年五月遵
㫖勘定喀爾喀游牧毋越扎布堪齊克慎哈薩克圖庫
　　克嶺等處與準噶爾各守定界十月請専用喀爾
　　喀兵防汛
允之即
　命策凌督調六年請給鄂爾坤及烏里雅蘇台駐防兵
　　　銀米
　詔從所請行尋因策凌年老
　諭移軍營於塔宻爾七年
　御題詩扇
　賜之十二年入
　覲
　優賚遣歸十五年薨訃至
　上軫悼
　諭曰定邉左副將軍固倫額駙喀爾喀大扎薩克和碩
　　超勇親王策凌以名藩尚主班崇懿戚在
聖祖仁皇帝時即已宣力邉陲勲猷茂著
世宗憲皇帝眷注優隆晉爵親王任専閫外身先血戰殄
　　靖狡冦偉績丕昭益勤忠藎朕以王為
兩朝勲舊倚毗彌殷寄重長城倍加渥澤前聞遘疾遄命
　　賜藥選醫令伊次子車布登扎布馳驛侍奉復遣乾
　　清門侍衛徳山前往存問方期漸就痊可忽聞溘逝
　　深為軫惻著加恩賜銀一萬兩治喪即命徳山等往
　　奠茶酒允伊遺奏合窆固倫純慤公主園寢著伊長
　　子成衮扎布扶櫬來京俟到京日朕親臨奠醊所有
　　應行典禮俱照宗室親王例考諡建碑具如儀式自
　　昔功臣勲戚侑食廟廷以王之功宜配享
太廟雖䝉古親王従未有與配享者朕以王功在王室名
　　勒旂常簡在乆孚宜膺特典且令衆䝉古知朕崇獎
　　賢勞中外一體俾共知感奮益切勸勉并照和碩怡
　　賢親王例崇祀賢良祠永垂秩祀以示朕酬庸展親
　　優賢篤舊至意
　賜諡曰襄
　御製七言詩悼之有不必讀書知大義每於臨陣冠三
　　　軍之句子八列譜者六長成衮扎布襲扎薩克親
　　　王次車布登扎布封扎薩克郡王别有𫝊次蘇巴
　　　什里次扎木禪多爾濟均封公品級次額琳沁多
　　　爾濟授一等台吉追封公品級别有𫝊次西勒格
　　　圖呼圖克圖
　　　一次襲成衮扎布策凌長子康熈五十九年隨大
　　　軍擒準噶爾宰桑貝坤雍正十年𠞰賊額爾徳尼
　　　昭有功授一等台吉乾隆元年封固山貝子授所
　　　部副將軍尋遵
　㫖議駐兵防邉奏選喀爾喀兵駐庫卜克爾千特斯千
　　　卓克索等處五千各築城有事則入保拜達里克
　　　察罕廋爾推河塔宻爾所駐内地兵悉撤還惟鄂
　　　爾坤應暫駐滿洲蒙古兵萬備防禦
　報聞四年封世子八年扈
　駕詣盛京
　賜杏黄轡十五年二月襲扎薩克和碩親王兼授盟長
　　　六月
　諭曰額駙超勇襄親王策凌為國家竭誠宣力
世宗憲皇帝授以定邉左副將軍重任訓兵飭備準夷懾
　服喀爾喀賴以寧謐實為勲戚重臣不意溘逝所遺
　缺甚屬𦂳要簡任務在得人成衮扎布係伊長子前
　在軍營𢡟著勞績才具實堪勝任雖此非世襲之職
　而因才器使有所弗拘著授為定邉左副將軍務益
　勵忠勤勉成父志以副特簡毗任之意十六年三月
　　奏守汛弁兵私與界外回衆互市致爭請嚴鞫
詔勿株連嗣後嚴禁九月回衆至伊都克汛仍乞市成
　　衮扎布檄守汛侍衛飭勿再至復遣土謝圖汗部
　　扎薩克台吉車布登往驅之十七年三月率兵三
　　千環屯塔宻爾軍營十二月來朝奏每年鄂爾坤
　　及烏里雅蘇台駐喀爾喀防秋兵二千外四部各
　　有偹用兵扎薩克圖汗部千賽因諾顔部二千土
　　謝圖汗部三千車臣汗部四千俱在游牧預備距
　　軍營近僅數日逺亦不過旬餘若盡調烏里雅蘇
　　台粮馬由各部派給將滋累請仍居本游牧聴調
　　従之十八年杜爾伯特台吉車凌等攜衆降成衮
　　扎布檄扎薩克圖汗部貝勒車登扎布車臣汗部
　　副將軍公格埒克巴木丕勒各以兵千赴烏里雅
　　蘇台防準噶爾追兵有宰桑禡木特者引兵二百
　　來追擅入界
諭勿縦還巢禡木特逸
飭責之十九年三月
諭曰前因軍營無事額駙策凌年老就近以塔宻爾作
　為軍營今有辦理烏梁海之事軍營應移駐烏里雅
　　蘇台以塔宻爾作為内地尋與尚書舒赫徳議防秋
詔來京面授方畧四月罷定邉左副將軍職
命赴額爾齊斯督屯田二十年正月定北將軍班第統
　　　大軍𠞰達瓦齊成衮扎布請隨征
諭遵前㫖赴額爾齊斯二月
詔暫駐烏里雅蘇台俟大軍行偕䕶軍統領塔爾瑪善
　　　往督屯田四月屯田兵由額爾齊斯移駐伊蘓圖鏗
　　　格爾七月伊犁平屯田兵撤還㑹包沁總管阿克
　　珠勒等叛遁成衮扎布偕塔爾瑪善沿途緝賊四
　　十餘以未悉擒
諭停議敘十月包沁賊肯哲顔達什巴雅爾圖等竄伏
　　烏隆古成衮扎布擊斬之還駐烏里雅蘇台二十
　　一年八月和託輝特逆賊青衮咱卜叛
命成衮扎布復為定邉左副將軍統師往擒先是青衮
　　咱卜隂謀逆成衮扎布首發其狀
獎賜佩飾至是偕親王徳沁扎布檄各游牧兵協𠞰復
　　令哲卜尊丹巴呼圖克圖諭所部知大義俾勿惑
上嘉之故有是
命十月
賜三眼孔雀翎十一月以遣察哈爾營總炳圖喀爾喀
　　䕶衛齊納圖往諭烏梁海侍衛巴圖孟克羅卜蔵
　　阿扎喇往諭和託輝特毋附逆
優賜之十二月青衮咱卜就擒
諭曰親王成衮扎布奉命討罪實心効力迅奏膚功朕
　甚喜之著賞杏黄帶封伊第四子占楚布多爾濟為
　世子以獎忠勤尋
命占楚布多爾濟代掌扎薩克青衮咱卜之叛也其部
　　貝勒車登扎布助逆
上命二賊就擒後籍所屬給成衮扎布及弟郡王車布
　　登扎布成衮扎布奏和託輝特屬有伊克和託
　　輝特巴罕和託輝特明噶特哈栁沁托斯奢集努
　　特六鄂拓克並烏梁海十六鄂拓克聞大兵至即
　　解尚知感戴和託輝特輔國公旺布多爾濟係貝
　　勒博貝嫡嗣輔國公多爾濟車登台吉達什朋素
　　克係博貝從子皆未附逆請令轄青衮咱卜屬至
　　車登扎布助逆時台吉諾爾布率衆報烏里雅蘇
　　台軍汛供應駝馬尚屬奮勉請授扎薩克令轄車
　　登扎布屬庶伊等不致離析各扎薩克知感自必
　　嚴加鈐束
獎協機宜
詔如議行尋叙捐馬助軍功得紀錄二十二年正月
詔授定邉將軍統大軍赴巴里坤𠞰輝特逆賊巴雅爾
諭曰將軍重任甚難其人成衮扎布熟悉蒙古事宜且
　深感朕恩誠心報効著授將軍印賜整裝銀五千兩
　伊子弟有願隨往者聴其指名具奏此次進兵非初
　進伊犁可比現在賊勢窮蹙擒𠞰甚易成衮扎布勤
　勞已乆毋庸久駐行間以示體恤十月以世子占楚
　　布多爾濟卒
命其長子輔國公額爾克沙喇代掌扎薩克十二月來
　　朝
諭曰成衮扎布世篤忠貞夙諳軍旅前曽授定邉左副
　將軍永居邉陲嗣因巴雅爾作亂授定邉將軍統兵
　進𠞰朕思北路軍營闗係甚重自平定伊犁以來拓
　地廣逺統轄匪易今復授為定邉左副將軍駐守烏
　里雅蘇台統領官兵綏柔邉境其勗之二十三年三
　　月
賜銀千兩
命㩦孥赴軍四月以土爾扈特台吉舍稜遁俄羅斯
詔馳赴科布多㑹𠞰時成衮扎布已領兵三百赴布延
　　圖追𠞰奏至
諭獎之七月
命調兵緝烏梁海逃人恩克八月遷駐烏里雅蘇台尋
　　遣兵緝烏爾都里克刦驛賊十二月奉
詔購駝馬解巴里坤二十四年二月遣兵追捕嗎哈沁
　　之盜馬者八月安置新撫烏梁海衆十月以回部
　　底定
命成衮扎布宣
諭衆喀爾喀知之十一月奏撤布延圖兵還烏里雅蘓
　　台十二月來朝二十六年三月奏喀爾喀汛舊設
　　阿爾台今準夷回部底定向時戍區俱成内地請
　　展扎哈沁烏梁海喀爾喀等汛資耕牧業
詔會勘尋奏奈曼明安至度濟察罕布爾噶蘓所設汛
　　宜展至烏嚕木齊烏梁海内大臣察達克等勘巴
　　顔珠爾克至烏拉克沁伯勒齊爾及烏嚕木齊可
　　設汛十五俱相隔百里為率軍機大臣遵
㫖議奈曼明安舊汛應逺徙但千里長途喀爾喀難遥
　　制應將附近烏嚕木齊之烏爾圖布拉克賽塔喇
　　納里特濟木薩四汛令索倫綠旗兵駐防其蘇伯
　　昻阿至烏拉克沁伯勒齊爾十一汛令成衮扎布
　　督理従之二十八年來朝以督理烏梁海與哈薩
　　克互市協夷情
諭獎之二十九年四月奏烏里雅蘇台舊城圯應増修
報可七月以鞫索倫逃兵未疏奏
訓飭之十一月復奏烏里雅蘓台土浮難興版築舊城
　　在齊格爾蘓特烏里雅蘇台二河間應照舊造木
　　城增髙丈六尺厚一丈周圍共五百丈内外排木
　　柵中寔土東西南各置門北迎河掘溝引水環之
　　即以溝土築城
報聞三十一年額爾克沙喇卒
命次子輔國公伊什扎木楚代掌扎薩克三十六年成
　　衮扎布卒
賜銀千兩治喪子七長額爾克沙喇封貝子品級輔國
　　公别有𫝊次伊什扎木楚襲輔國公次敏珠爾多
　　爾濟封公品級次占楚布多爾濟封世子次納瑪
　　愷多爾濟授一等台吉次徳埒克多爾濟封輔國
　　公次拉旺多爾濟襲扎薩克親王
　　二次襲拉旺多爾濟成衮扎布第七子尚固倫和
　　静公主授固倫額駙
賜雙眼孔雀翎尋封世子
命御前行走乾隆三十六年襲扎薩克和碩親王仍
命輔國公伊什扎木楚代掌扎薩克三十九年偕大學
　　士舒赫徳𠞰山東逆賊王倫四十六年
詔世襲罔替
　　(附/)多羅貝勒恭格喇布坦列𫝊(今襲固/山貝子)
　　　恭格喇布坦超勇襄親王策凌弟康熈三十一年
　　　來歸
賜居京師
教養内廷尋尚郡主授固山額駙雍正元年
上念其性貞慤材超衆留任京秩不若遣赴軍可得力
特封多羅貝勒令隨兄効力未至卒於途子佛保降襲固
　　　山貝子
　　　一次襲佛保恭格喇布坦第四子雍正元年襲固
　　　山貝子附伯父額駙策凌旗駐牧塔宻爾十年準
　　　噶爾賊掠額爾徳尼昭道經塔宻爾時策凌由察
　　　罕廋爾軍營擊賊克爾森齊老牧地被掠不及救
　　　佛保陷賊兄沙克都爾扎布代襲貝子後大軍平
　　　定準噶爾佛保歸授輔國公互見彼𫝊
　　　二次襲沙克都爾扎布恭格喇布坦長子雍正十
　　　年襲固山貝子乾隆二十年追擒包沁叛賊阿克珠
　　　勒及和濟木呼哩叙功
詔晉封多羅貝勒二十七年卒子敦多布多爾濟襲
　　三次襲敦多布多爾濟沙克都爾扎布次子乾隆
　　二十七年襲固山貝子尋授副盟長四十六年
詔世襲罔替
　　(附/)貝子品級輔國公額爾克沙喇列𫝊(今停襲貝/子品級)
　　額爾克沙喇親王成衮扎布長子初授一等台吉
　　乾隆二十二年隨大軍𠞰輝特叛賊巴雅爾
詔封輔國公二十三年偕其弟占楚布多爾濟扈
駕木蘭行圍
賜黄馬褂及紫轡
命乾清門行走尋叙擒賊莫羅達什扎布功
賜貝子品級二十四年嗎哈沁竊盜汛馬
詔郡王車布登扎布往捕成衮扎布奏遣額爾克沙喇
　　偕㕘賛大臣扎隆阿分路繼進
諭曰額爾克沙喇奮勇有為朕所深知與其同行不若
　獨往庶無掣肘可即赴扎隆阿營代領其衆但車布
　登扎布已先行兩月餘盜馬賊人又非大隊著暫停
　前進成衮扎布亦奏言時近秋若令額爾克沙喇赴
　　車布登扎布處馬力疲且薩拉布拉克汛邇被掠
　　額爾克沙喇業起兵請自烏嚕木齊赴察拉垓等
　　處收馬緝賊兼令台吉烏木布濟率兵應
報可尋
命赴哈薩克部界偵禦二十五年烏梁海為哈薩克部
　　人巴圖克巴圖爾所掠額爾克沙喇獲被掠者詰
　　之告烏梁海㳺牧逺以故被掠且哈薩克汗阿布
　　賚遣使至欲擒獻巴圖克巴圖爾
諭曰額爾克沙喇久駐哈薩克界可撤兵還即以朕㫖
　宣諭云刦掠烏梁海係巴圖克巴圖爾一人所為與
　其部長無涉使彼知之二十六年解伊犁牲畜道斃
　　議償
詔免其半三十一年卒成衮扎布以額爾克沙喇子阿
　　穆爾拜車布木達什㓜其弟伊什扎木楚諳旗務
　　奏請襲爵並遣入
覲
許之
詔停襲貝子品級以伊什扎木楚襲輔國公阿穆爾拜
　　車布木達什各授一等台吉
　　一次襲伊什扎木楚親王成衮扎布次子初授一
　　等台吉乾隆三十一年襲輔國公三十二年扈
駕木蘭行圍
賜黄馬褂
命乾清門行走四十六年
諭曰伊什扎木楚所襲輔國公係伊兄額爾克沙喇効
　力軍營所封之爵著加恩令其世襲㒺替出缺後仍
　以額爾克沙喇子請㫖承襲
　　(附/)輔國公佛保列𫝊
　　佛保初襲貝勒為準噶爾所掠見其父貝勒恭格
　　喇布坦𫝊乾隆二十二年準噶爾平佛保自伊犁
　　歸
賜公品級先是佛保陷賊其兄沙克都爾扎布代襲貝
　　子二十八年沙克都爾扎布卒佛保及沙克都爾
　　扎布子敦多布多爾濟入
覲
詔敦多布多爾濟襲貝子而封佛保為輔國公
命乾清門行走三十六年卒子三丕勒敦多克襲
　　一次襲三丕勒敦多克佛保長子乾隆三十六年
　　襲輔國公四十六年
諭曰三丕勒敦多克所襲公爵係因伊父佛保陷賊復
　歸加恩所封著令其世襲罔替
　　(附/)追封公品級一等台吉額琳沁多爾濟列𫝊
　　額琳沁多爾濟超勇襄親王策凌第五子初授一
　　等台吉乾隆二十一年偕台吉旺辰多爾濟隨定
　　邉左副將軍哈達哈𠞰撫烏梁海復進兵哈薩克
　　以病痘卒
諭曰額琳沁多爾濟効力戎行歿于王事深可憫惻著
　　加恩追封公品級以其子納遜多爾濟襲並賜銀二
　　百兩治䘮
　　　一次襲納遜多爾濟額琳沁多爾濟長子乾隆二十
　　　一年襲公品級一等台吉四十六年理藩院議納
　　　遜多爾濟所襲公品級例弗應世襲俟出缺時請
㫖
詔如議
　
　
　
　
　
　
　
欽定外藩蒙古回部王公表𫝊卷之七十
　欽定四庫全書
　欽定外藩䝉古回部王公表傳卷之七十一
　　傳第五十五
　　　扎薩克多羅郡王車布登扎布列傳
　　　車布登扎布喀爾喀部人姓博爾濟吉特超勇襄
　　　親王策凌次子初授一等台吉雍正九年從勦凖
　　　噶爾賊於蘇克阿勒達呼
賜冠服十年由克爾森齊老赴額爾徳尼昭擊賊力戰被
　　　創
詔封輔國公
賜雙眼孔雀翎
命乾清門行走乾隆七年
　命御前行走十六年授所部副將軍㕘贊十七年其兄
　　　親王成衮扎布請析屬令車布登扎布轄自為一
　　　旗
　詔允其請别授扎薩克十九年七月以勦撫烏梁海偕
　　同部貝子車木楚克扎布擊宰桑察達克於察罕
　　烏蘇十月獲宰桑車根及厄魯特台吉齊木庫爾
　　降其衆復隨㕘贊大臣薩拉爾擒凖噶爾宰桑庫
　　克辛禡木特及通禡木特十二月叙功
賜貝子品級二十年大軍勦達瓦齊車布登扎布偕協
　　理台吉達什由察罕呼濟爾以三百騎倍道馳至
　　集賽擒宰桑齊巴漢偵達瓦齊居格登在伊犁河
　　西急奪船渡達瓦齊遁車布登扎布隨軍追襲伊
　　犁平定北將軍班第表其功
詔嘉之普封多羅貝勒會逆賊阿睦爾撒納謀據伊犁
　　潜與其黨納噶察貽書哈薩克汗阿布賚詭言統
　　領蒙古漢兵駐伊犁車布登扎布責納噶察曰爾
　　等匿奉
天子命反若自統兵至可乎納噶察不從車布登扎布
　　告將軍班第飭易書且宻陳阿睦爾撒納擅奪宰
　　桑鄂勒錐駝馬藉稱防禦哈薩克及布魯特私調
　　兵九千駐各路諸狂悖狀班第具以
聞葢阿睦爾撒納謀逆同事者多不之察獨車布登扎
　　布發其奸師旋
命招降烏梁海部衆即令轄之二十一年春烏梁海賊酋
　　郭勒卓輝訛言哈薩克汗阿布賚與阿睦爾撒納
　　連和
詔車布登扎布以㕘贊大臣隨定邊左副將軍哈達哈
　　率師往勦有固爾班和卓者竒爾吉斯宰桑也擕
　　千餘戸潛赴烏梁海謀偕遁車布登扎布麾兵擊
　　擒固爾班和卓誅其衆因進兵哈薩克界偕尚書
　　阿里衮由伊什勒諾爾勦賊至汗扎爾㑹斬獲無
　　算
上嘉其功普封多羅郡王秋和託輝特逆賊青衮咱卜
　　叛親王成衮扎布討之
詔車布登扎布還烏里雅蘇台協理軍務尋
命緝賊郭勒卓輝冬十月軍旋
賜三眼孔雀翎尋以兵七百赴克木克木齊克協勦青
　　衮咱卜聞就擒乃還二十二年正月成衮扎布奉
命以定邊將軍由巴里坤勦輝特叛賊巴雅爾
詔車布登扎布署定邊左副將軍印駐烏里雅蘇台八
　　月遣兵擒附逆賊青衮咱卜叛逃之達瑪琳
優賚幣九月請遣烏梁海内大臣察達克率兵四百往
　　招烏梁海博和勒納木扎勒等復由布延圖軍選
　　兵策應
上韙其議十月
諭曰車布登扎布辦理軍務皆合機宜較前大有進益
　明嵗進兵著授兆惠為定邊將軍代成衮扎布而以
　車布登扎布為之副即來京請訓喀爾喀王公内有
　能協同辦事之人伊即指名具奏毋庸𣲖兵但將親
　隨人役酌量足用仍加恩賞銀二千兩以備整裝之
　用十一月奏𣲖土謝圖汗部公品級扎薩克台吉三
　　都布多爾濟一等台吉齊旺扎布賽因諾顔部扎
　　薩克台吉達什一等台吉敦多卜四等台吉庫爾
　　奎等隨征聴調從之二十三年正月
詔授定邊右副將軍隨将軍兆恵由巴里坤進勦厄魯
　　特餘賊及逆回霍集占三月兵至伊犁時叛酋阿
　　睦爾撒納竄死逸賊阿巴噶斯哈丹舍稜布庫察
　　罕哈薩克錫喇等未就獲車布登扎布奏遣兵赴
　　哈什崆格斯搜逸賊
諭曰此等處所伊犁進兵時俱已經過何必重勞馬力
　現今阿巴噶斯哈丹及舍稜等俱未殱除殊屬不知
　緩急伊等當自知愧悟益加奮勉車布登扎布奏請
　　赴塔爾巴噶台偵緝舍稜
諭曰當舍稜初遁時伊等若即尾追又有和碩齊堵截
　必為擒獲今已逋逃兩月餘豈尚在塔爾巴噶台坐
　待追兵耶可速赴額爾齊斯與成衮扎布等協力㑹
　勦尋
諭赴博囉塔拉緝阿巴噶斯哈丹布庫察罕哈薩克錫
　喇毋庸復至額爾齊斯六月奏收服烏魯特得木齊
　　托羅和卓六十餘戸於哈什河
諭即䇿應兆惠會布庫察罕為哈薩克部人察哈瑪巴
　　圖爾所擒
諭曰前諭車布登扎布不必往追舍稜俟擒布庫察罕
　等即䇿應兆惠今聞布庫察罕見擒於哈薩克則哈
　薩克錫喇亦必竄伏其地車布登扎布速由塔爾巴
　噶台檄諭哈薩克阿布賚汗將哈薩克錫喇一體擒
　獻先是哈薩克錫喇及宰桑鄂哲特等潜遁和落霍
　　斯聞追急度不得脫悉衆據髙岡侍衛瑪琥等以
　　我兵少請待其走攻之車布登扎布持不可麾兵
　　擊擒鄂哲特哈薩克錫喇僅以身免斬獲甚衆捷
聞
詔以其父超勇號
賜之七月鄂哲特械至供稱副將軍車布登扎布身先
　　士卒所向無前
上愈嘉歎
賜金黄帯
諭曰車布登扎布奮勇勦賊以少克敵不愧超勇之目
　前者舍稜逃遁伊未及尾追諒因不能兼顧亦事勢
　使然此時布庫察罕料哈薩克自必縳獻惟聞哈薩
　克錫喇逃西哈薩克部之特栁克㕘贊大臣富徳兵
　少窮追似屬可虞昨諭車布登扎布策應自應前往
　但亦須酌量馬力倘有不足即撤兵與富徳暫回伊
　犁再圗進取朕於他人每降㫖督催伊天性勇往故
　降此㫖著𫝊諭知之是月車布登扎布由固爾班察
　　爾進屯阿布勒噶爾哈薩克縳獻布庫察罕車布
　　登扎布因請馳赴阿克蘇策應將軍兆惠
命還駐伊犁普親王品級九月
諭曰撫定回部已有兆惠納穆扎爾等自易竣事車布
　登扎布軍營効力已乆撤兵後即歸㳺牧休息二十
　　四年春偕車木楚克扎布率兵千越阿爾台捕嗎
　　哈沁
詔沿途偵緝阿巴噶斯哈丹及綽囉斯台吉烏勒木濟
　　夏
詔由塔爾巴噶台赴特穆爾圖諾爾協勦霍集占會將
　　軍兆惠已率兵進葉爾羌
諭車布登扎布由博羅呼濟爾還駐伊犁冬十月以追
　　嗎哈沁賊不力
訓飭之十二月入
覲
賜宴遣歸尋授所部副將軍二十五年
命圖形
　紫光閣
御製贊曰拍馬彎弓無敵所向不曽讀書如古名將和
　落霍斯少勝彼衆超勇親王額駙之子二十七年奉
　　使西藏三十三年入
覲
賜第京師三十六年授定邊左副將軍尋授盟長三十
　　八年以牟利為同部貝子品級齊旺多爾濟所訐
詔罷左副將軍職三十九年車布登扎布年七十
賜無量壽佛及珊瑚朝珠四團龍服四十四年授議政
　　大臣
上追念其擊賊和落霍斯功
命繒圖以
賜四十五年以擅請展牧界削親王品級四十六年
諭曰車布登扎布敡厯戎行戰功𢡟著由台吉洊封郡
　王兼授扎薩克著恩予世襲罔替四十七年卒子三
　　丕勒多爾濟襲
　　一次襲三丕勒多爾濟車布登扎布長子乾隆四
　　十七年襲扎薩克多羅郡王
命御前行走
　　扎薩克多羅郡王衮布列傳(今襲多/羅貝勒)
　　衮布喀爾喀部人姓博爾濟吉特扎薩克親王善
　　　巴叔祖為賽因諾顔圖䝉肯第十三子康熙元年
　　　右翼扎薩克圖汗旺舒克為羅卜蔵台吉額琳沁
　　　所戕衮布率左翼兵擊走額琳沁土謝圖汗察琿
　　　多爾濟嘉其勇授昆都倫博碩克圖號二十五年
　　　赴庫掄伯勒齊爾盟
詔授扎薩克二十七年為噶爾丹所掠集衆來歸二十九
　　　年三月尚書阿喇尼統大軍禦噶爾丹諜衮布居
　　　額爾古納河謀内徙遣郎中馬廸往迎渡克嚕倫
　　　河而南時噶爾丹居阿爾坦額黙爾在克嚕倫河
　　　北由烏爾順喀爾喀二河來追衮布敗走阿喇尼
　　　援之噶爾丹遁
諭衮布移牧内汛三十年迎
覲多倫諾爾
詔封多羅郡王仍兼扎薩克三十二年
上幸塞外
駐蹕齊老圖昂阿衮布來朝
優賜之
命遣偵噶爾丹三十五年隨撫逺大將軍費揚古敗噶爾
　　　丹於昭莫多復遣屬色爾濟等赴齊斯希特克木
　　　齊克迎和託輝特貝勒根敦凱旋獻俘獲厄魯特
　　　畜械
命賚之仍隨軍聴調是年十月遣屬烏勒木濟偕土謝圖
　　　汗部郡王固嚕什喜屬阿玉什等齎
敕諭厄魯特台吉阿喇布坦絶噶爾丹來降十二月以兵
　　　緝厄魯特逸賊三十六年噶爾丹竄斃朔漠平
遣歸㳺牧四十七年卒子二長額琳沁降襲多羅貝勒次
　　　都噶爾扎布孫額墨根授扎薩克台吉别有傳
　　　一次襲額琳沁衮布長子康熈三十五年隨撫逺
　　　大將軍費揚古敗噶爾丹於昭莫多四十七年襲
　　　扎薩克多羅貝勒四十九年
諭曰貝勒額琳沁於喀爾喀部為尊行人甚老成昭莫多
　之捷伊從征亦甚奮勉伊父本係郡王著加恩普襲原
爵出缺時仍襲貝勒是年卒子吹扎木三襲
　　二次襲吹扎木三額琳沁長子康熈五十年襲扎
　　薩克多羅貝勒五十六年隨大軍進勦策妄阿喇
　　布坦雍正元年卒子納木扎勒齊素嚨襲
　　三次襲納木扎勒齊素嚨吹扎木三長子雍正二
　　年襲扎薩克多羅貝勒九年凖噶爾賊由阿濟入
　　掠納木扎勒齊素嚨偕扎薩克圖汗部貝勒班第
　　台吉根敦等徙居色楞額河南北岸保䕶㳺牧十
　　年隨大軍擊賊克爾森齊老獻馬助軍得紀録乾
　　隆十八年杜爾伯特台吉車凌等降納木扎勒齊
　　素嚨率兵百餘馳會㕘贊大臣達青阿禦凖噶爾
　　追兵尋赴扎布堪塔本托羅海駐防十九年偕土
　　謝圖汗部郡王桑齋多爾濟等屯鄂爾海喀喇烏
　　蘇復遣長子一等台吉旺沁多爾濟從軍二十年
　　正月大軍勦達瓦齊獻馬助五月以兵三百緝杜
　　爾伯特逃賊巴朗復偕同部貝子車布登扎布等
　　追達瓦齊至沙喇雅雅嶺達瓦齊尋就擒軍旋赴
　　哈勒巴烏蘭駐防二十一年隨定邊左副將軍哈
　　達哈勦烏梁海賊郭勒卓輝博博等因進討哈薩
　　克敗其汗阿布賚兵
賜雙眼孔雀翎
命還軍營督牧駝馬二十五年卒子齊黙特多爾濟襲
　　四次襲齊黙特多爾濟納木扎勒齊素嚨第三子
　　乾隆二十五年襲扎薩克多羅貝勒二十七年扈
駕木蘭行圍
賜雙眼孔雀翎尋授所部副將軍㕘贊四十六年
諭曰齊黙特多爾濟之始祖衮布本喀爾喀舊扎薩克
　首先來歸封郡王爵嗣降襲貝勒已厯四世著加恩
　令其世襲罔替
　
　
欽定外藩䝉古回部王公表傳卷之七十一
　欽定四庫全書
　欽定外藩蒙古回部王公表傳卷之七十二
　　傳第五十六
　　　扎薩克鎮國公托多額爾徳尼列傳(今襲多/羅郡王)
　　　托多額爾徳尼喀爾喀部人姓博爾濟吉特扎薩
　　　克親王善巴再從弟祖卓特巴號車臣諾顔為賽
　　　因諾顔圗䝉肯長子有子三長齊滿生本塔爾子
　　　圗巴授扎薩克台吉别有傳次察斯希布子齊旺
　　　多爾濟次索諾木和碩齊子二長烏巴達次即托
　　　多額爾徳尼康熈二十七年托多額爾徳尼從烏
　　　巴達攜衆來歸
詔附烏喇特界㳺牧先是噶爾丹自杭愛山越圗拉河轉
　　　畧克嚕倫所部多潰走托多額爾徳尼獨拒戰殺
　　　傷畧相當賊衆稍衰有兩人共一騎及削木為仗
　　　者二十九年三月偵噶爾丹居巴顔烏蘭偕同族
　　　素泰伊勒登以兵三千隨侍郎温達赴圗拉遏凖
　　　噶爾歸路十月自軍營入
覲
優賚之三十年迎
覲多倫諾爾
詔封扎薩克鎮國公復以厄魯特巴圗爾額爾克濟農和
　　　囉理既降復叛
命備禦之尋和囉理乞降罷兵初托多額爾徳尼無嗣以
　　　從兄齊旺多爾濟子策旺諾爾布為巳子請備宿
　　　衛
許之三十一年托多額爾徳尼卒時策旺諾爾布在京
詔烏巴達襲鎮國公
　　　一次襲烏巴達托多額爾徳尼兄康熙三十二年
　　　襲扎薩克鎮國公三十五年大軍敗噶爾丹
詔烏巴達偕同族郡王衮布等沿邊偵緝三十六年叛賊
　　　伊拉古克三呼圗克圗竄伏黄河西岸謀刼汛馬
諭防緝之四十九年卒子巴穆襲
　　　二次襲巴穆烏巴達長子康熈五十年襲扎薩克
　　　鎮國公五十一年卒
詔以托多額爾徳尼嗣子策旺諾爾布襲鎮國公爵而改
　　　授巴穆子諾爾布扎布為扎薩克一等台吉自有
　　　傳
　　　三次襲策旺諾爾布托多額爾徳尼嗣子初授侍
　　　衛擢内大臣上駟院卿兼䝉古正黄旗佐領康熈
　　　五十一年襲扎薩克鎮國公五十五年閏三月以
　　　青海右翼台吉羅卜藏丹津察罕丹津達顔與左
　　　翼台吉額爾徳尼額爾克托克托鼐阿喇布坦俄
　　　木布搆釁
詔偕侍衛布達哩􁍤盟諭令和好五十六年策妄阿喇布
　　　坦遣大策凌敦多卜潜兵擾西藏
詔策旺諾爾布偕侍衛阿齊圖等駐噶斯偵禦之五十七
　　　年三月侍衛色楞奉
命援西藏廷臣議檄策旺諾爾布及四川總督額倫特都
　　　統瑚錫圖赴噶順固木䕶青海額倫特請令瑚錫
　　　圖以兵千駐噶順固木已與色楞分路進蔵策旺
　　　諾爾布復請令額倫特瑚錫圗同駐噶順固木
上以兩奏互異
訓飭之尋議瑚錫圗駐守色楞額倫特進勦策旺諾爾布
　　　繼援九月色楞額倫特擊賊於喀喇烏蘇齊諾郭
　　　勒乘勝深入以兵寡戰殁䇿旺諾爾布援弗至全
　　　軍還
詔優恤色楞額倫特他日
諭廷臣曰色楞額倫特固屬失機但䇿旺諾爾布係隨往
　接應之兵而遲延不進致前軍失援戰殁雖伊所統克
　全兵丁固屬感念於國事有何禆益五十八年四月撫
　　　逺大將軍固山貝子允禵奉
命駐西寧檄策旺諾爾布偕副都統寳色等防索羅木策
　　　旺諾爾布請檄青海兵六百守軍營尋由索羅木
　　　䕶自西蔵來歸之扎穆揚善木巴等至西寧時裏
　　　塘逹賴喇嘛瑚畢勒罕羅卜藏噶勒藏嘉穆錯居
　　　西寧唐古特人以其部拉藏汗爲大策凌敦多卜
　　　所戕願迎達賴喇嘛瑚畢勒罕歸置禪榻允禵以
聞
諭集青海王台吉等定議并
召䇿旺諾爾布等入奏五十九年正月羅卜藏噶勒藏嘉
　　　穆錯封第六世達賴喇嘛
詔策旺諾爾布㕘贊平逆将軍延信軍䕶往西藏八月由
　　　卜克河進屯齊諾郭勒綽瑪喇擊敗凖噶爾賊諜
　　　定西将軍噶爾弼率雲南四川兵由拉里扺藏馳
　　　進大策凌敦多卜遁西蔵平軍旋六十年三月䇿旺
　　　諾爾布復奉
命隨延信駐蔵尋延信病
召還噶爾弼代復病
詔策旺諾爾布佩定西將軍印代之雍正元年三月
命撤兵還先是策旺諾爾布赴青海􁍤盟時羅卜藏丹津
　　　偽從命既而背盟謀脅衆據西蔵與凖噶爾連和
　　　有諾顔哈什漢及台吉巴勒珠爾者䇿旺諾爾布
　　　同族居青海聞其謀先後密遣人告䇿旺諾爾布
　　　四月䇿旺諾爾布奏言臣聞羅卜蔵丹津負
恩倡逆自取滅亡以臣愚見青海台吉等彼此不睦骨肉
　　　離析各逞己見羅卜蔵丹津又甚糊塗酗酒失人
　　　心伊雖傳集㑹盟度衆人無不感戴
養育深恩未必與伊同逆但事有關係不可不預為防備
　　　臣現行文駐劄西寧侍郎常壽雲貴總督髙其倬
　　　等一體偵禦疏至
上命常壽馳赴青海宣
諭羅卜蔵丹津至則羅卜蔵丹津已叛十月大軍進討明
　　　年羅卜蔵丹津為大軍所敗竄凖噶爾青海平䇿
　　　旺諾爾布由西寧入
覲
詔奨進蔵功晉封固山貝子
賜三眼孔雀翎四年授副盟長十年因老乞休
許之子車木楚克扎布襲鎮國公
　　　四次襲車木楚克扎布策旺諾爾布長子雍正十
　　　年隨大軍擊凖噶爾於克爾森齊老及額爾徳尼
　　　昭有功
優賚之
命乾清門行走是年襲扎薩克鎮國公乾隆三年
　諭曰車木楚克扎布之父䇿旺諾爾布當
世宗憲皇帝時内廷行走宣力有年嗣駐藏奮勉由鎮國
　　公晉封貝子前因年老予告以車木楚克扎布降襲
　　鎮國公今觀車木楚克扎布効力軍營亦屬奮勉著
　　加恩令其晉襲貝子六年㕘贊大臣副都統慶泰奉
　命赴桑錦托羅海閱防秋兵以車木楚克扎布旗軍容
　　　整奨賚之十八年偕副都統達青阿駐防烏里雅
　　　蘇台偵凖噶爾宰桑禡木特以兵二百入汛追來
　　　降之杜爾伯特台吉車凌車凌烏巴什車凌䝉克馳由
　　巴顔珠爾克博托和尼溝往禡木特揚言其
　　部台吉噶爾藏多爾濟阿睦爾撒納將至因遣報
　　定邊左副將軍親王成衮扎布發兵援而自赴車
　　凌車凌烏巴什所諭速徙烏里雅蘇台車凌䝉克
　　後至復令由庫宻固爾河入西爾哈瀚海禡木特
　　蹙馳遁車木楚克扎布等追之不及
詔責其疎縱飭偕達青阿擒賊自效禡木特尋就擒復
　　釋還
諭偕同部貝子沙克都爾扎布等以兵二千赴卓克索
　　駐防
賜雙眼孔雀翎十九年購馬六千解軍隨㕘贊大臣薩
　　拉爾以兵千餘擊烏梁海宰桑察達克於察罕烏
　　蘇還至沙噶扎海迎㑹㕘贊大臣努三軍捕宰桑
　　通禡木特等獲之降其衆叙功
賜貝勒品級
優賚之
命隨㕘贊大臣烏爾登赴塔本托羅海駐防二十年隨
　　大軍勦達瓦齊由巴里坤至珠勒格圖偕杜爾伯
　　特公瑪什巴圖等以兵三百前行擒凖噶爾宰桑伊
　　勒巴爾屬復奉定邊右副將軍薩拉爾檄偕阿拉
　　善貝勒羅卜藏多爾濟杜爾伯特貝勒色布騰益
　　兵七百招降扎哈沁宰桑敦多布布魯古特台吉
　　諾海竒齊克輝特台吉敦博勒達克噶勒雜特宰
　　桑哈薩克錫喇等諜達瓦齊居格登阻伊犁河疾
　　引兵由博囉塔拉赴哈塔濟勒渡奪其舟大軍合
　　兵進擊達瓦齊遁車木楚克扎布以兵四百會諸
　　將分路追達瓦齊尋就擒偕扎薩克圗汗部輔國
　　公旺布多爾濟攜所部兵還㑹逆賊阿睦爾撒納
　　叛布庫努特宰桑敦多克曼集等附逆車木楚克
　　扎布偕台吉唐古特追擊之誅其衆復乘勝與旺
　　布多爾濟勦叛黨阿巴噶斯哈丹等游牧
詔嘉其功
賜三眼孔雀翎
諭隨定西將軍䇿楞由博囉塔拉復赴伊犁二十一年
　　四月師旋縳獻阿巴噶斯哈丹戚屬請駐巴里坤
　　勦逸賊
諭曰爾等自去嵗効力軍營往返勞頓今不過弋捕逸
　犯毋庸多人可歸游牧休息七月以車木楚克扎布
　　游牧距驛近
詔轄汛務會和託輝特逆賊青衮咱卜叛梗驛車木楚
　　克扎布督兵續之軍書乃達
詔晉封多羅貝勒閏九月
諭曰比者車木楚克扎布接續驛站朕已優封貝勒今
　復自伊㳺牧解送駝馬助軍著加恩於軍需項内将
　此項牲畜折價賞給十二月青衮咱卜就擒親王成
　　衮扎布表車木楚克扎布隨征功
詔晉郡王品級二十二年四月偕㕘贊大臣唐喀禄率
　　兵八百赴阿爾台緝逃賊哈薩克錫喇以察罕郭
　　勒為要隘馳往偵禦八月偕唐喀禄奏言杜爾伯
　　特貝勒巴圗博羅特公舍稜台吉阿喇善等通阿
　　逆走額爾齊斯不從其汗車凌徙牧臣等偵得狀
　　偕副都統瑚爾起馳赴輝巴朗山後擒巴圖博羅
　　特等并勦烏梁海賊五十戸乃旋兵赴塔爾巴噶
　　台緝哈薩克錫喇
諭嘉和𠂻且協機宜以
御用佩飾
賜之飭叙加級九月
諭偕郡王車布登扎布撫烏梁海以宰桑博和勒納木
　　扎勒等不即降烏梁海内大臣察達克率兵四百
　　往招車木楚克扎布檄布延圗兵百繼進盡降之
　　有特勒伯克扎爾納克者阿勒坦諾爾之烏梁海
　　宰桑也聞之亦擕屬至
詔車木楚克扎布定貢賞例宣示徳意十二月
諭曰車木楚克扎布數年宣力戎行勤勞懋著近復招
　降烏梁海善為撫納著晉封多羅郡王二十三年春
　　奏偕察達克勘烏梁海戸口其得秦有十餘戸二
　　十餘戸不等分置得木齊收楞額等員請併戸少
　　者約四十戸編得秦一
上知其悉烏梁海情
詔如所請夏
命䕶理盟長印偕親王成衮扎布勦詭降之土爾扈特
　　台吉舍稜偵遁俄羅斯乃還秋烏梁海總管阿喇
　　善恩克等叛竄車木楚克扎布偕扎薩克圗汗部
　　公品級多岳特分勦阿喇善及恩克屬就擒諜恩
　　克竄哈屯河疏請暫歸阿勒和碩屯駐冬雪後賊
　　必就擒
許之冬果擒恩克
優賚幣二十四年四月副將軍郡王車布登扎布赴塔
　　爾巴噶台捕嗎哈沁
命車木楚克扎布㕘贊其軍七月進伊犁緝逃賊十二
　　月
召覲京師
賜宴
奬賚二十五年隨車布登扎布擒掠烏梁海之哈薩克
　　賊巴圗克巴圗爾二十六年復勦嗎哈沁色布騰
　　逸走追不力
訓飭之會俄羅斯擒獻色布騰仍
賚幣十二月授副盟長三十六年授所部副將軍四十
　　三年卒子貢楚克扎布襲
　　五次襲貢楚克扎布車木楚克扎布長子乾隆二
　　十六年扈
駕木蘭行圍
賜孔雀翎三十七年
命乾清門行走四十四年襲扎薩克多羅郡王尋扈
駕行圍
賜三眼孔雀翎及黄馬褂四十六年
諭曰貢楚克扎布始祖托多額爾徳尼原封公爵嗣因
　　貢楚克扎布父車木楚克扎布敡歴戎行勲猷卓著
　　由鎮國公洊封郡王著加恩令其世襲罔替
　　　扎薩克鎮國公素泰伊勒登列傳(今襲多/羅貝勒)
　　素泰伊勒登喀爾喀部人姓博爾濟吉特扎薩克親王善巴族弟
　　　為賽因諾顔圖蒙肯弟巴賚之曾孫初𨽻土謝圖
　　　汗察琿多爾濟駐牧翁吉布爾哈台康熈二十七
　　　年來歸
牧四子部落界外察罕博托輝二十九年三月偕同族
　　　台吉託多額爾徳尼隨侍郎温達赴圖拉河偵禦
　　　噶爾丹十月自軍營入
覲
優賚之三十年迎
覲多倫諾爾
詔封扎薩克鎮國公以厄魯特巴圖爾額爾克濟農和囉
　　　理既降復叛
命備禦之尋和囉理乞降罷兵三十五年遣台吉車木朋
　　偵噶爾丹踪馳報大将軍費揚古督兵敗之獻所
　　獲
遣歸㳺牧四十二年卒子洪果爾降襲扎薩克一等台吉
　　一次襲洪果爾素泰伊勒登長子康熙四十二年
　　襲扎薩克一等台吉四十五年卒子阿努哩襲
　　二次襲阿努哩洪果爾長子康熙四十五年襲扎
　　薩克一等台吉五十年
諭嘉其嵗入覲竭力抒誠晉封輔國公雍正九年凖噶爾
　　賊衆由阿濟入掠驛㫁阿努哩疾自牧所聞之以
　　兵迎逹軍書且給驛糧
詔嘉之晉封固山貝子十一年署所部副将軍十二年疾
　　劇
遣歸㳺牧乾隆二年卒子多爾濟旺楚克襲
　　三次襲多爾濟旺楚克阿努哩長子乾隆二年襲
　　扎薩克固山貝子十五年卒子羅卜藏車璘襲
　　四次襲羅卜藏車璘多爾濟旺楚克長子乾隆十
　　五年襲扎薩克固山貝子二十年大軍勦逹瓦齊
　　羅卜藏車璘偕協理台吉固穆扎布得木齊逹什
　　扎布督理烏蘭烏蘇及烏嚕木齊驛務㑹阿睦爾
　　撒納叛逆黨阿巴噶斯哈巴等乗間刼驛羅卜藏
　　璘拒之戰死二十一年
諭曰貝子羅卜藏車璘為國捐軀甚屬可憫伊子台吉
　徳木楚克扎布現辦接續軍臺事務亦甚奮勉出力
　着加恩由貝子原爵晉封貝勒令徳木楚克扎布襲
　　五次襲徳木楚克扎布羅卜藏車璘長子乾隆二
　　十一年襲扎薩克多羅貝勒四十六年
諭曰朕因徳木楚克扎布之父羅卜藏車璘死於王事
　徳木楚克扎布又接續臺站有功施恩由貝子晉襲
　貝勒仍着加恩令其世襲罔替
　欽定四庫全書
　欽定外藩䝉古回部王公表傳卷之七十三
　　傳第五十七
　　　扎薩克輔國公旺舒克列傳
　　　旺舒克喀爾喀部人姓博爾濟吉特扎薩克親王
　　　善巴從子祖色爾濟穆生子德克德赫號墨爾根
　　　阿海即旺舒克父以隨扎薩克圖汗沙喇迎噶爾
　　　丹為土謝圖汗察琿多爾濟所殺見扎薩克圖汗
　　　部傳康熙三十一年旺舒克迎
覲多倫諾爾
諭曰旺舒克之先累世納貢因喀爾喀兩汗交惡其父德
　克德赫無辜被殺以致屬衆潰散窮困無依朕甚憫之
　已命察還所屬俾復舊業著加恩封扎薩克輔國公三
　　　十五年隨西路大將軍費揚古敗噶爾丹于昭莫
　　　多三十六年以叛賊伊拉古克三呼圖克圖竄伏
　　　黄河西㟁謀刧汛馬
詔旺舒克偕同族扎薩克台吉圖巴丹津額爾德尼等設
　　　汛防緝雍正元年卒子扎木禪襲
　　　一次襲扎木禪旺舒克長子雍正元年襲扎薩克
　　　輔國公十年
賜雙眼孔雀翎乾隆十年卒子巴圖䝉克襲
　　　二次襲巴圖蒙克扎木禪長子乾隆十年襲扎薩
　　　克輔國公十八年偕同部鎮國公貢格敦丹等率
　　　兵千赴烏里雅蘇台駐防二十年大軍𠞰達瓦齊
　　　巴圖䝉克偕車臣汗部郡王巴雅爾什第等率聲
　　　援兵三千繼進尋馳兵二百降穆哈賚得秦七十
　　　户
　賜幣及佩飾以疾卒於軍子丹巴旌準襲
　　　三次襲丹巴旌準巴圖䝉克長子乾隆二十一年
　　　襲扎薩克輔國公尋
　命乾清門行走四十六年
　詔世襲罔替
　　　扎薩克輔國公阿玉什列傳
　　　阿玉什喀爾喀部人姓博爾濟吉特扎薩克親王
　　　善巴再從弟父濟雅克為賽因諾顔圖蒙肯第五
　　　子號偉徵諾顔阿玉什繼之康熙二十七年來歸
　　　三十年迎
覲多倫諾爾
詔授扎薩克一等台吉三十四年偕土謝圖汗部扎薩克
　　　台吉車木楚克納木扎勒赴綏克洪果爾偵噶爾
　　　丹并備駝馬糗糧資弁兵同往者三十五年四月
上親征噶爾丹阿玉什遣屬齊旺齊呼蘭等赴克嚕倫河
　　　為大軍嚮導凱旋
諭奬誠心効力調遣得宜封輔國公七月復偕車木楚克
　　　納木扎勒隨安郡王瑪爾琿䕶厄魯特降衆赴張
　　　家口外十月瑪爾琿還
諭偕員外郎舍稜留駐十二月以私歸游牧被劾
上詢知舍稜實倡議宥勿問三十六年扈
駕幸寧夏還渡黄河
詔留阿玉什與車木楚克納木扎勒由氷驛扈
蹕他扎薩克皆登陸遄歸游牧三十九年卒子帕克巴扎
　　　布先卒孫旺扎勒襲
　　　一次襲旺扎勒阿玉什孫康熙三十九年襲扎薩
　　　克輔國公乾隆十二年卒子三都克車木伯勒襲
　　　二次襲三都克車木伯勒旺扎勒長子乾隆十二
　　　年襲扎薩克輔國公二十五年以病罷子車登扎
　　　布襲
　　　三次襲車登扎布三都克車木伯勒長子乾隆二
　　　十五年襲扎薩克輔國公二十九年卒
　詔三都克車木伯勒仍復原職
　　　四次襲三都克車木伯勒乾隆二十九年復襲扎
　　　薩克輔國公三十五年卒車登扎布子噶爾瑪襲
　　　五次襲噶爾瑪車登扎布長子乾隆三十五年襲
　　　扎薩克輔國公四十六年
　諭曰噶爾瑪所襲輔國公係伊始祖阿玉什在軍營効
　　力晉封之爵著加恩令其世襲罔替
　　　扎薩克輔國公車稜達什列傳
　　　車稜達什喀爾喀部人姓博爾濟吉特扎薩克親
　　　王善巴次子康熙四十六年析其兄親王達什敦
　　　多布屬别為一旗令轄之授扎薩克一等台吉尋
　　　以協濟軍需功
諭曰大軍出征以來扎薩克台吉車稜達什供應駝馬羊
　隻奮勉効力甚屬可嘉前者車臣汗烏黙客之叔父台
　吉三濟扎布曾以助辦軍需優封公爵車稜達什事同
　一例著加恩封輔國公仍兼扎薩克雍正二年卒子三
　　　長敦多布額琳沁次貢格次三都克扎布相繼襲
　　　一次襲敦多布額琳沁車稜達什長子雍正二年
　　　襲扎薩克輔國公八年卒子色訥依襲
　　　二次襲色訥依敦多布額琳沁長子雍正八年襲
　　　扎薩克輔國公乾隆八年卒無嗣
詔其叔父貢格襲
　　三次襲貢格車稜達什次子乾隆八年襲扎薩克
　　輔國公十四年卒子車登扎布㓜停襲輔國公
詔授貢格弟三都克扎布為扎薩克一等台吉
　　四次襲三都克扎布車稜達什第三子乾隆十四
　　年襲扎薩克一等台吉二十四年
諭曰車稜達什之扎薩克輔國公原係恩封承襲四次
　至車登扎布以年㓜停襲現在車登扎布已卒三都
　克扎布係車稜達什㓜子自補授扎薩克以來奮勉
　急公協濟軍需屢邀紀録著加恩仍承襲輔國公尋
命督理驛務二十六年卒子敏珠爾多爾濟襲
　　五次襲敏珠爾多爾濟三都克扎布長子乾隆二
　　十六年襲扎薩克輔國公四十三年以病罷子車
　　登扎布襲
　　六次襲車登扎布敏珠爾多爾濟長子與貢格子
　　車登扎布同名乾隆四十三年襲扎薩克輔國公
　　　四十六年
　詔世襲罔替
　　　扎薩克輔國公諾爾布扎布列傳
　　　諾爾布扎布喀爾喀部人姓博爾濟吉特扎薩克
　　　鎮國公巴穆長子康熙五十一年授扎薩克一等
　　　台吉先是諾爾布扎布叔祖托多額爾德尼封鎮
　　　國公卒嗣子策旺諾爾布
召居京師官内大臣托多額爾德尼兄烏巴達襲鎮國公
　　　即諾爾布扎布祖也烏巴達卒巴穆襲至是巴穆
　　　卒
命策旺諾爾布襲其父鎮國公爵而以諾爾布扎布為一
　　　等台吉别授扎薩克雍正九年隨大軍由蘇克阿
　　　勒達呼敗準噶爾賊衆十年復擊之於克爾森齊
　　　老及額爾德尼昭並
優賚之乾隆元年叙功
　詔封輔國公
賜孔雀翎五年卒子達木布多爾濟襲
　　一次襲達木布多爾濟諾爾布扎布長子乾隆五
　　年襲扎薩克輔國公六年㕘贊大臣副都統慶泰
　　奉
命赴桑錦托羅海閲防秋兵以達木布多爾濟旗軍容
　　整奬賚之九年卒子貢楚克襲
　　二次襲貢楚克達木布多爾濟長子乾隆九年襲
　　扎薩克輔國公扈
駕木蘭行圍
賜孔雀翎四十六年
諭曰貢楚克所襲輔國公係伊祖諾爾布扎布在軍營
　奮勉効力由扎薩克台吉晉封之爵著加恩令其世
　襲罔替
　　原封貝子品級扎薩克一等台吉齊旺多爾濟列
　　　傳(今襲公/品級)
　　齊旺多爾濟喀爾喀部人姓博爾濟吉特扎薩克
　　親王德沁扎布次子初授一等台吉乾隆十八年
　　獻駝馬助軍得紀錄尋扈
駕木蘭行圍
賜孔雀翎十九年復獻馬請從征達瓦齊
許之
賜公品級仍予紀錄二十年偕車臣汗部郡王巴雅爾
　　什第等率聲援兵從大軍進𠞰達瓦齊伊犁定軍
　　還
命乾清門行走
賜黄馬褂二十二年齊旺多爾濟以病不能赴軍請獻
　　馬五百免給值
上嘉其誠
賜貝子品級二十四年其父德沁扎布奏本旗丁户滋
　　衆請增編佐領授齊旺多爾濟轄别為一旗
詔從其請授扎薩克二十五年扈
駕木蘭行圍
賜雙眼孔雀翎先是齊旺多爾濟凌其兄親王諾爾布
　　扎布為定邊左副將軍車布登扎布所斥憾之三
　　十八年訐其牟利
詔大臣往勘罷車布登扎布左副將軍職尋
命鞫齊旺多爾濟凌兄事堅不服
詔削貝子品級及扎薩克交理藩院嚴加鈐束勿令歸
　　牧滋事仍
恩授其子三都布多爾濟為扎薩克一等台吉降襲
　　公品級
　　一次襲三都布多爾濟齊旺多爾濟長子乾隆三
　　十八年襲公品級扎薩克一等台吉四十六年理
　　藩院議三都布多爾濟所襲公品級例弗應世襲
　　請視扎薩克圖汗部公品級多岳特例俟出缺時
　　請
㫖
諭曰三都布多爾濟之父齊旺多爾濟獲罪削職原係
　私罪其貝子品級扎薩克台吉自應削除不准承襲
　朕復加恩令三都布多爾濟襲公品級扎薩克台吉
　今廷臣既以例弗予襲入奏著即照多岳特例一體
　辦理
　
　
　
　
　
　
　
　
　
　
　
欽定外藩䝉古回部王公表傳卷之七十三
　欽定四庫全書
　欽定外藩䝉古回部王公表傳卷之七十四
　　傳第五十八
　　　扎薩克一等台吉阿哩雅列傳(今襲鎮/國公)
　　　阿哩雅喀爾喀部人姓博爾濟吉特扎薩克親王
　　　善巴從子曾祖錫納喇克沙特為賽因諾顔圖蒙
　　　肯第十子號琿台吉居克嚕倫領所部扎薩克子
　　　二長齊巴克塔爾次薩木濟特齊巴克塔爾號車臣
　　　諾顔以附噶爾丹為和託輝特貝勒根敦所執子
　　　布尼早死遺子一即阿哩雅㓜為薩木濟特所虐
　　　有阿爾薩蘭衞宰桑者齊巴克塔爾舊屬也翼阿
　　　哩雅與薩木濟特異居康熙三十一年擕衆來歸
　　　時薩木濟特已嗣扎薩克阿哩雅屬不願隸之
詔授阿哩雅一等台吉兼扎薩克并
命阿爾薩蘭衞宰桑協理旗務先是阿爾薩蘭衞宰桑偵
　　　噶爾丹自烏蘭布通敗歸邀擊之擒台吉丹津哈
　　　什哈阿玉竒等至是以獻
諭奬之三十二年由克嚕倫移牧鄂爾坤及圖拉界三十
　　　四年噶爾丹掠克嚕倫遣人誘車臣汗烏黙客被
　　　擒阿哩雅亦自俄儂俘其黨津巴至三十五年夏
　　　大軍敗噶爾丹
詔阿哩雅追捕逸賊㑹朋素克格隆以諭降噶爾丹被留
　　　還遇阿哩雅軍與偕行至特勒爾濟諜厄魯特數
　　　百竄河畔烟起犬吠亟往捕盡俘之還秋遣兵駐
　　　防汗阿林尋
命徙屬赴達哩剛愛與土謝圖汗部扎薩克台吉車琳扎
　　　布同牧冬
上幸歸化城阿哩雅暨阿爾薩蘭衞宰桑來朝
命偕扎薩克圖汗部郡王色稜阿海等較射時車琳扎布
　　　亦至
上念二人飭屬執訊有功
諭奬之尋扈
駕還京
宴賚遣歸五十四年和託輝特公博貝奉
命𠞰烏梁海以阿哩雅及台吉濟納彌達根敦羅卜藏三
　　　扎薩克兵俱習戰請令隨𠞰
諭阿哩雅選兵赴調未幾卒子格木丕勒襲
　　　一次襲格木丕勒阿哩雅長子康熙五十四年襲
　　　扎薩克一等台吉雍正九年隨大軍擊準噶爾賊
　　　於蘇克阿勒達呼
奬賚之十年隨額駙郡王策凌擊賊克爾森齊老力戰被
　　　創歸察罕廋爾營療少愈仍請擊賊順承親王錫
　　　保壯其勇授兵三千由喀喇阿濟爾罕追餘賊越
　　　阿爾台至畢濟嶺斬獲甚衆順承親王以
聞
諭曰格木丕勒去嵗懋著勞績今復奮勇𠞰賊被創愈奮
　深可嘉予著封輔國公以示奬勵乾隆二年晉鎮國公
　　　三年偕扎薩克圖汗部公品級敏珠爾告所屬牧
　　産損生計艱請展游牧至諾克圖額駙策凌代奏
上因與準噶爾議界未定
諭弗允十四年卒子貢格敦丹襲
　　二次襲貢格敦丹格木丕勒長子乾隆十四年襲
　　扎薩克鎮國公十八年偕車臣汗部副將軍公格
　　埒克巴木丕勒等駐烏里雅蘇台防䕶杜爾伯特
　　降衆十九年正月隨㕘贊大臣薩拉爾擒擅入内
　　汛之烏梁海得木齊瑚圖克扎木禪等
賜孔雀翎六月㕘贊大臣烏爾登調赴察罕扎拉烏魯
　　格依諾爾駐防十月偕同部貝子車布登扎布由
　　科布多收烏梁海宰桑車根屬盡降之
上嘉其功
召覲定北將軍班第以貢格敦丹從㕘贊大臣努三駐
　　防齊齊克諾爾請緩入
覲期
允之
諭叙予紀錄仍
賚幣二十年偕副都統齊旺侍衞圖倫楚由齊齊克諾
　　爾追緝杜爾伯特逃賊巴朗㑹包沁宰桑阿克珠
　　勒棄牧遁貢格敦丹奉親王成衮扎布檄以兵四
　　百赴哈達青吉勒與協理台吉圖巴扎布察哈爾
　　㕘領碩博郭勒等追擊之尋由哈達青吉勒馳㑹
　　大軍渡伊犁進𠞰達瓦齊軍還貢格敦丹隨定北
　　將軍班第留駐伊犁阿睦爾撒納叛賊黨克什木
　　巴蘇泰都噶爾等擾伊犁班第遇害貢格敦丹偕
　　土謝圖汗部郡王車稜拜都布車臣汗部貝勒旺
　　沁扎布擊賊弗克車稜拜都布旺沁扎布皆陣殁
　　貢格敦丹突圍出迎㑹定邊右副將軍薩拉爾時
　　定西將軍策楞引大軍復赴伊犁貢格敦丹偕協
　　理台吉博爾綽對由珠勒都斯間道至
上念喀爾喀諸扎薩克隨班第留駐伊犁猝遇叛賊以
　　兵寡被困
詔策楞傳㫖慰諭令歸牧休示恤貢格敦丹跽言世受
　國恩無可圖報願擊賊自効策楞代奏
許之二十一年三月伊犁復定貢格敦丹隨大軍撫被
　　難軍民七月隨貝勒車布登扎布征哈薩克路遇
　　固爾班和卓遁擊其衆尋敗哈薩克汗阿布賚兵
　　十月師旋
賜雙眼孔雀翎貢格敦丹復請從𠞰和託輝特逆賊青
　　衮咱卜十二月青衮咱卜就擒
遣歸游牧三十五年卒子當蘇嚨襲
　　三次襲當蘇嚨貢格敦丹長子乾隆三十五年襲
　　扎薩克鎮國公四十六年
諭曰當蘇嚨始祖阿哩雅初封扎薩克台吉嗣因其子
　格木丕勒効力軍營懋著勞績晉封鎮國公至當蘇
　嚨又襲二世著加恩令其世襲罔替四十七年卒子
　　齊旺達什襲
　　四次襲齊旺達什當蘇嚨長子乾隆四十七年襲
　　扎薩克鎮國公
　　(附/)輔國公多爾濟列傳
　　多爾濟扎薩克鎮國公貢格敦丹近族初授協理
　　台吉乾隆二十年隨定北將軍班第𠞰達瓦齊平
　　伊犁會阿睦爾撒納叛賊黨克什木等擾伊犁多
　　爾濟奮擊之被執宰桑托克托博羅特留養其家
　　二十一年伊犁復定多爾濟還
詔封輔國公
諭歸游牧二十七年復赴軍營道卒子沙克都爾扎布
　　襲
　　一次襲沙克都爾扎布多爾濟長子乾隆二十七
　　年襲輔國公四十六年
諭曰沙克都爾扎布之父多爾濟効力軍營始終奮勉
　又因前往軍營中途病卒朕心深為憫惻是以令沙
　克都爾扎布仍襲公爵著加恩令其世襲罔替
　　扎薩克一等台吉圖巴列傳(今襲輔/國公)
　　　圖巴喀爾喀部人姓博爾濟吉特扎薩克鎮國公
　　　托多額爾德尼從子父本塔爾號岱青楚琥爾諾
　　　顔駐牧庫掄伯勒齊爾康熙二十七年來歸二十
　　　八年授扎薩克
詔居四子部落界外察罕博托輝三十年本塔爾卒
詔授圖巴為扎薩克一等台吉以厄魯特巴圖爾額爾克
　　　濟農和囉理既降復叛
命備禦之尋和囉理乞降罷兵三十六年
遣歸牧以叛賊伊拉古克三呼圖克圖竄伏黄河西㟁謀
　　　刧汛馬
諭防緝之是年卒子實第襲
　　　一次襲實第圖巴長子康熙三十六年襲扎薩克
　　　一等台吉五十八年卒子齊旺襲
　　　二次襲齊旺實第長子康熙五十八年襲扎薩克
　　　一等台吉雍正九年偕土謝圖汗部貝勒車布登
　　　等隨大軍擊準噶爾于蘇克阿勒達呼
諭優叙十年賊掠克爾森齊老喀爾喀衆扎薩克懼不敵
　　　或棄軍歸牧獨齊旺隨額駙策凌督兵至額爾德
　　　尼昭據險奮擊之斬獲甚衆
詔奬其功封輔國公
賜雙眼孔雀翎乾隆十九年偕土謝圖汗部郡王桑齋多
　　　爾濟等駐防鄂爾海喀喇烏蘇尋徙杜爾伯特降
　　　衆置其地䕶視之二十一年和託輝特逆賊青衮
　　　咱卜叛齊旺私歸游牧
　宥勿問
　命赴科布多督理驛務二十二年以病罷子達什襲
　　　三次襲達什齊旺長子乾隆二十二年襲扎薩克
　　　輔國公定邊左副將軍親王成衮扎布表其督驛
　　　稱職
　諭奬之
　賜孔雀翎三十一年成衮扎布復以哈什圖五站雪盛
　　　損畜達什酌撥各游牧餘馬供使無悞入奏
詔晉封鎮國公四十五年卒子喇嘛扎布襲
　　四次襲喇嘛扎布達什長子乾隆四十五年襲扎
　　薩克輔國公四十六年
諭曰喇嘛扎布所襲輔國公係因伊祖齊旺在軍營奮
　勉効力封鎮國公減等承襲之爵著加恩令其世襲
　罔替
　
　
　
　
　
　
　
　
　
欽定外藩䝉古回部王公表傳卷之七十四
　欽定四庫全書
　欽定外藩䝉古回部王公表傳卷之七十五
　　傳第五十九
　　　扎薩克一等台吉丹津額爾德尼列傳
　　　丹津額爾德尼喀爾喀部人姓博爾濟吉特扎薩
　　　克親王善巴再從弟祖畢瑪里吉哩諦為賽因諾
　　　顔圖蒙肯第九子號巴圖爾額爾德尼諾顔父弼
　　　齊噶岱號額爾克岱青世為所部扎薩克康熙十
　　　八年噶爾丹自稱博碩克圖汗虐附近諸部畢瑪
　　　里吉哩諦偵謀侵喀爾喀遣使告
上嘉之
優賚其使十九年噶爾丹屬額爾德尼和碩齊私掠内扎
　　　薩克烏喇特部界畢瑪里吉哩諦以所居哈嚕納
　　　山距烏喇特六日程慮還掠偵額爾德尼和碩齊
　　　竄處額濟内河以
聞
詔設汛防禦二十四年畢瑪里吉哩諦卒子弼齊噶岱嗣
　　　號額爾克岱青尋卒二十七年丹津額爾德尼隨
　　　其從兄善巴來歸
諭仍駐牧哈嚕納山二十八年
詔發殺虎口倉粟賑所屬貧戸尋請赴寧夏互市
許之三十年迎
覲多倫諾爾
詔授扎薩克一等台吉丹津額爾德尼以厄魯特巴圖爾
　　　額爾克濟農和囉理居阿拉善與已牧地毗連多
　　　被竊遣使訴于
　　朝
遣官詰責和囉理且令徙牧界内和囉理懼遁
詔即收其人畜畀丹津額爾德尼復
諭偕郡王善巴等備禦和囉理尋和囉理乞降罷兵三十
　　　六年叛賊伊拉古克三呼圖克圖竄伏黄河西㟁
　　　謀刧汛馬
諭防緝之五十一年卒子錫喇扎布襲
　　　一次襲錫喇扎布丹津額爾德尼長子康熙五十
　　　一年襲扎薩克一等台吉雍正六年卒子滿珠習
　　　禮襲
　　　二次襲滿珠習禮錫喇扎布長子雍正六年襲扎
　　　薩克一等台吉九年卒子吹木丕勒襲
　　　三次襲吹木丕勒滿珠習禮長子雍正九年襲扎
　　　薩克一等台吉乾隆二十年卒子敦多布納木扎
　　　勒襲
　　　四次襲敦多布納木扎勒吹木丕勒長子乾隆二
　　　十年襲扎薩克一等台吉三十年卒弟多爾濟齊
　　　巴克襲
　　　五次襲多爾濟齊巴克吹木丕勒次子乾隆三十
　　　年襲扎薩克一等台吉四十年卒子索諾木衮布
　　　襲
　　　六次襲索諾木衮布多爾濟齊巴克長子乾隆四
　　　十年襲扎薩克一等台吉四十六年
　詔世襲罔替
　　　扎薩克一等台吉薩木濟特列傳
　　　薩木濟特喀爾喀部人姓博爾濟吉特扎薩克台
　　　吉阿哩雅叔祖父錫納喇克沙特號琿台吉舊為
　　　所部扎薩克薩木濟特嗣號昆都倫墨爾根岱青
　　　康熙三十一年來歸
詔授一等台吉仍兼扎薩克五十一年卒子根敦襲
　　　一次襲根敦薩木濟特長子康熙五十一年襲扎
　　　薩克一等台吉雍正十三年以病罷子布達扎布
　　　襲
　　　二次襲布達扎布根敦長子雍正十三年襲扎薩
　　　克一等台吉乾隆十七年卒子車登扎布襲
　　　三次襲車登扎布布達扎布長子乾隆十七年襲
　　　扎薩克一等台吉四十六年
　詔世襲罔替四十七年以病罷子多爾濟扎布襲
　　　四次襲多爾濟扎布車登扎布長子乾隆四十七
　　　年襲扎薩克一等台吉
　　　扎薩克一等台吉伊達木列傳
　　　伊達木喀爾喀部人姓博爾濟吉特扎薩克親王
　　　善巴再從弟祖察斯喜布號昆都稜為賽因諾顔
　　　圖䝉肯第七子有子三長琿台吉扎木延即伊達
　　　木父次多爾濟孫衮布車稜授輔國公次圖巴子
　　　納木扎勒别授扎薩克台吉詳各傳伊達木號墨
　　　爾根台吉康熙二十七年來歸隸善巴旗三十五
　　　年隨西路大將軍費揚古敗噶爾丹於昭莫多
上以其父扎木延舊為扎薩克伊達木復有從軍功
詔授扎薩克一等台吉勿復隸善巴四十八年卒子達爾
　　　濟雅襲
　　　一次襲達爾濟雅伊達木長子康熙四十八年襲
　　　扎薩克一等台吉雍正六年卒子齊旺扎布襲
　　　二次襲齊旺扎布達爾濟雅長子雍正六年襲扎
　　薩克一等台吉十二年卒子額璘沁襲
　　三次襲額璘沁齊旺扎布長子雍正十二年襲扎
　　薩克一等台吉乾隆二十年大軍𠞰達瓦齊額璘
　　沁留軍營督牧駝馬二十一年和託輝特逆賊青
　　衮咱卜叛衆喀爾喀為所煽多棄汛歸額璘沁偕
　　同部扎薩克台吉賚充扎布等督牧如故
詔嘉其忠誠
賜孔雀翎
賚幣舊例牧夫不給口糧至是并
命給之二十九年額璘沁卒子巴勒桑敏珠爾襲
　　四次襲巴勒桑敏珠爾額璘沁長子乾隆二十九
　　年襲扎薩克一等台吉四十六年
詔世襲罔替
　　(附/)輔國公衮布車稜列傳
　　衮布車稜扎薩克台吉伊達木從子祖多爾濟為
　　伊達木父扎木延之弟有子一曰葉勒登衮布車
　　稜其子也初授協理台吉雍正十年隨額駙親王
　　策凌敗準噶爾于克爾森齊老及額爾德尼昭乾
　　隆元年叙功
詔封輔國公九年卒子丹忠襲
　　一次襲丹忠衮布車稜長子乾隆九年襲輔國公
　　二十年卒子達什朋楚克襲
　　二次襲達什朋楚克丹忠長子乾隆二十年襲輔
　　國公四十六年
諭曰達什朋楚克之祖衮布車稜因在軍營奮勉効力
　優封輔國公至今承襲業已三世著加恩令其世襲
　罔替
　　扎薩克一等台吉納木扎勒列傳
　　納木扎勒喀爾喀部人姓博爾濟吉特扎薩克台
　　吉伊達木從弟祖察斯喜布父圖巴見伊達木傳
　　康熙三十五年納木扎勒隨西路大軍𠞰噶爾丹
　　至額布爾谷阿達克奮擊賊衆大將軍費揚古表
　　　其功
詔授孔薩克一等台吉五十五年卒子巴朗襲
　　　一次襲巴朗納木扎勒長子康熙五十五年襲扎
　　　薩克一等台吉雍正十年隨額駙親王策凌擊準
　　　噶爾于克爾森齊老力戰被創
諭奬其勇
賜降衆四戸乾隆十三年以病罷子喇布坦襲
　　　二次襲喇布坦巴朗長子乾隆十三年襲扎薩克
　　　一等台吉二十年大軍𠞰達瓦齊喇布坦留駐塔
　　　密爾二十一年和託輝特逆賊青衮咱卜叛衆喀
　　　爾喀為所煽多棄汛歸喇布坦守䕶塔密爾軍庫
　賜孔雀翎二十四年卒子敦多布襲
　　　三次襲敦多布喇布坦長子乾隆二十四年襲扎
　　　薩克一等台吉三十一年以病罷子旺濟勒三丕
　　　勒襲
　　　四次襲旺濟勒三丕勒敦多布長子乾隆三十一
　　　年襲扎薩克一等台吉四十六年
　詔世襲罔替
　　　扎薩克一等台吉沙嚕伊勒都齊列傳
　　　沙嚕伊勒都齊喀爾喀部人姓博爾濟吉特扎薩
　　　克親王善巴再從弟祖桑噶爾扎號伊勒登和碩
　　　齊為賽因諾顔圖䝉肯第十一子生都噶爾隸善
　　　巴旗子即沙嚕伊勒都齊康熙三十五年隨西路
　　　大軍𠞰噶爾丹至道拉哈薩克奮擊被創叙功
詔授扎薩克一等台吉雍正二年以病罷子延達博第襲
　　　一次襲延達博第沙嚕伊勒都齊長子雍正二年
　　　襲扎薩克一等台吉乾隆二年卒子羅卜藏敦多
　　　布襲
　　　二次襲羅卜藏敦多布延達博第長子乾隆二年
　　　襲扎薩克一等台吉三十二年以病罷子衮布多
　　　爾濟襲
　　　三次襲衮布多爾濟羅卜藏敦多布長子乾隆三
　　十二年襲扎薩克一等台吉三十四年扈
駕木蘭行圍
賜孔雀翎四十六年
詔世襲罔替
　
　
　
　
　
　
　
　
　
　
　
欽定外藩蒙古回部王公表傳卷之七十五
　欽定四庫全書
　欽定外藩䝉古回部王公表傳卷之七十六
　　傳第六十
　　　扎薩克一等台吉素達尼列傳
　　　素達尼喀爾喀部人姓博爾濟吉特扎薩克親王
　　　善巴從弟祖丹津喇嘛父羅卜藏見善巴傳素達
　　　尼舊隸善巴旗任協理台吉康熙三十五年隨西
　　　路大軍擊噶爾丹黨固英必齊葉齊等于汗阿林
　　　降其衆三十六年善巴疏言素達尼父羅卜藏號
　　　額爾德尼伊拉古克三陀音為丹津喇嘛第三子
　　　舊掌所部扎薩克素達尼復從征有功請編所屬
　　　别為一旗令轄之
詔允其請授扎薩克一等台吉三十九年卒子薩喇旺扎
　　　勒襲
　　　一次襲薩喇旺扎勒素達尼長子康熙三十九年
　　　襲扎薩克一等台吉雍正元年卒子車布登襲
　　二次襲車布登薩喇旺扎勒長子雍正元年襲扎
　　薩克一等台吉十一年以從征準噶爾私棄軍歸
　　牧罪議削爵子賚充扎布襲
　　三次襲賚充扎布車布登長子雍正十一年襲扎
　　薩克一等台吉乾隆二十年大軍𠞰達瓦齊賚充
　　扎布捐馬助軍
命赴科布多督牧務二十一年和託輝特逆賊青衮咱
　　卜叛衆喀爾喀為所煽多棄汛歸賚充扎布偕同
　　部扎薩克台吉額琳沁協理台吉旺舒克多爾濟
　　等督牧如故
詔嘉之
賜孔雀翎
賚幣并
命給牧夫口糧示奬二十四年賚充扎布卒弟納旺車
　　稜襲
　　四次襲納旺車稜車布登次子乾隆二十四年襲
　　扎薩克一等台吉四十六年
詔世襲罔替
　　(附/)公品級三等台吉噶瓦列傳
　　噶瓦扎薩克台吉賚充扎布近族初授三等台吉
　　協理賚充扎布旗務乾隆二十一年和託輝特逆賊
　　賊青衮咱卜叛梗驛路噶瓦督牧馬續之乃得達
諭曰當驛路中斷時經過官員猝遇其變賴噶瓦供給
　牲畜為之䕶送且伊所捐接續驛馬甚多奮勉急公
　朕深嘉之著賜公品級三十四年卒理藩院議停襲
詔仍以其子桑濟襲
　　一次襲桑濟噶瓦長子乾隆三十四年襲公品級
　　三等台吉四十六年理藩院議桑濟所襲公品級
　　例弗應世襲請出缺後停襲
詔如議四十七年
諭曰前議于桑濟出缺後請㫖停襲朕因其照例辦理
　業已允行但念桑濟之父噶瓦于青衮咱卜作亂時
　　不肯隨衆株守能自備馬接遞驛務且于經過官員
　　供給牲畜伊不過一協理台吉誠心奮勉若此故特
　　賜公品級噶瓦卒後朕追念前功仍爵其子若終歸
　　削除朕心殊為不忍著恩予世襲罔替
　　　扎薩克一等台吉濟納彌達列傳
　　　濟納彌達喀爾喀部人姓博爾濟吉特扎薩克親
　　　王善巴再從弟祖扣肯號巴扎爾為賽因諾顔圖
　　　䝉肯第十二子父車登號綽克圖濟納彌達嗣之
　　　舊隸善巴旗康熙四十八年
詔授扎薩克一等台吉自為一旗五十四年和託輝特公
　　　博貝奉
命𠞰烏梁海以濟納彌達及台吉阿哩雅根敦羅卜藏三
　　　扎薩克兵皆習戰請令隨𠞰
諭選兵赴調雍正二年卒子特克什襲
　　　一次襲特克什濟納彌達長子雍正二年襲扎薩
　　　克一等台吉乾隆十五年卒子烏巴什襲
　　　二次襲烏巴什特克什長子乾隆十五年襲扎薩
　　　克一等台吉四十六年
　詔世襲罔替
　　　扎薩克一等台吉多爾濟列傳
　　　多爾濟喀爾喀部人姓博爾濟吉特扎薩克親王
　　　善巴從弟祖丹津喇嘛父瑪哈達瓦見善巴傳多
　　　爾濟號偉徵阿海初以噶爾丹掠所部避走青海
　　　噶爾丹既滅朔漠平喇嘛商南多爾濟奏請徙歸
　　　喀爾喀
許之授閒散台吉附善巴旗康熙五十一年編所屬丁户
　　　自為一旗
詔授扎薩克一等台吉雍正三年以病罷子呢瑪襲
　　　一次襲呢瑪多爾濟長子雍正三年襲扎薩克一
　　　等台吉十年卒子阿保襲
　　　二次襲阿保呢瑪長子雍正十年襲扎薩克一等
　　　台吉乾隆十八年卒無嗣
　命其叔父車琳巴勒襲
　　　三次襲車琳巴勒多爾濟次子乾隆十八年襲扎
　　　薩克一等台吉二十五年卒子成衮扎布襲
　　　四次襲成衮扎布車琳巴勒長子乾隆二十五年
　　　襲扎薩克一等台吉扈
　駕木蘭行圍
　賜孔雀翎四十六年
　詔世襲罔替
　　　扎薩克一等台吉額墨根列傳
　　　額墨根喀爾喀部人姓博爾濟吉特扎薩克郡王
　　　衮布曾孫祖都噶爾扎布號岱青阿海父喇布坦
　　　號氷圖台吉額墨根初授協理台吉隸貝勒吹扎
　　　木三旗康熙五十九年隨大軍由布拉罕進𠞰準
　　　噶爾雍正九年隨額駙郡王䇿凌擊賊于蘇克阿勒達
　　　呼敗之
優賚銀幣十年復隨策凌擊賊于克爾森齊老力戰被創
賜孔雀翎乾隆二年四月以定準噶爾牧界奉
　命往諭噶爾丹策凌十一月使還
　召隨策凌入
　覲三年正月授一等台吉
　命乾清門行走三月復齎
　敕諭噶爾丹策凌十二月還界定四年
　上念額墨根奉使勞
　詔授扎薩克十六年三月
　敕禁回人入界與喀爾喀互市九月回人復至額墨根
　　　牧乞市
　諭遣還二十二年額墨根卒子達什襲
　　　一次襲達什額墨根長子初授協理台吉扈
　駕木蘭行圍
　賜孔雀翎及黄馬褂
　命乾清門行走乾隆十八年杜爾伯特台台車凌等降
　　　達什迎禦準噶爾追兵十九年偕同部貝子車木
　　楚克扎布收烏梁海宰桑察達克等衆尋擒準噶
　　爾宰桑庫克辛禡木特及通禡木特二十年隨大
　　軍𠞰達瓦齊由察罕呼濟爾選騎十三前行至塔
　　本集賽降宰桑齊巴漢馳赴伊犁奪船渡偵達瓦
　　齊遁由阿勒班什巴爾追之達瓦齊就擒隨大軍
　　還二十一年三月隨郡王車布登扎布𠞰烏梁海
　　賊郭勒卓輝博博等七月進征哈薩克敗阿布賚
　　汗兵于漢塔喇斯軍旋復隨𠞰和託輝特逆賊青
　　衮咱卜二十二年襲扎薩克一等台吉二十三年
　　四月復隨車布登扎布至伊犁捕厄魯特逸賊六
　　月偕侍衞老格赴哈什河降厄魯特得木齊扎羅
　　和卓六十餘户時叛賊布庫察罕遁哈薩克達什
　　隨車布登扎布督兵索哈薩克縛以獻
詔嘉其功
賜公品級二十五年卒子班第襲扎薩克一等台吉
　　二次襲班第達什長子乾隆二十五年襲扎薩克
　　一等台吉四十六年
詔世襲罔替
　
　
　
　
　
　
　
　
　
　
　
　
　
欽定外藩蒙古回部王公表傳卷之七十六
欽定四庫全書
欽定外藩䝉古回部王公表傳卷之七十七
　傳第六十一
　　厄魯特扎薩克多羅郡王阿喇布坦列傳(今襲固/山貝子)
　　阿喇布坦厄魯特人準噶爾族姓綽囉斯準噶爾
　　稱北厄魯特系出額斯墨特達爾漢諾顔越六傳
　　有呼達該圖哈喇呼勒者號多克辛諾顔子三長
　　巴圖爾琿台吉裔詳青海厄魯特部傳次墨爾根
　　岱青為阿喇布坦祖次楚琥爾烏巴什有孫曰罕
　　篤既降復叛事見阿拉善厄魯部傳墨爾根岱
　　青子二長丹津號噶爾瑪岱青和碩齊次阿海三
　　傳至達什達瓦嗣絶丹津子二長衮布巴圖爾系
　　不著次都噶爾子五長車零次達都琥次罕都次
　　即阿喇布坦次達瑪璘阿喇布坦以所部台吉多
　　同名故從其祖父稱别之曰丹津阿喇布坦又曰
　　都噶爾阿喇布坦初巴圖爾琿台吉游牧阿爾台
　　　子噶爾丹嗣為厄魯特長諸台吉皆附之貢不得自
　　　奉表惟丹津得專使間嵗輙遣至康熙二十二年
　　　定厄魯特貢例使入關以二百人為額
諭噶爾丹及丹津知之丹津卒都噶爾嗣乞入市
　　京師
諭自四厄魯特大台吉外皆市張家口永為令都噶爾卒
　　　子車零及達都琥達瑪璘皆早死罕都阿喇布坦
　　　與噶爾丹聚牧阿爾台之科布多仍各領部衆阿
　　　喇布坦妻曰扎爾為喀爾喀右翼扎薩克圖汗成
　　　衮女成衮子沙喇與左翼土謝圖汗察琿多爾濟
　　　以爭屬産不相能噶爾丹誘沙喇往㑹阿喇布坦
　　　察琿多爾濟率兵戕之復侵殺噶爾丹弟多爾濟
　　　扎卜噶爾丹因與喀爾喀搆兵二十七年罕都阿
　　　喇布坦從噶爾丹侵喀爾喀由杭愛山隂至額爾
　　　德尼昭敗土謝圖汗兵以喀爾喀内附乃還二十
　　　九年噶爾丹復由烏達罕嶺侵喀爾喀罕都阿喇
　　　布坦自茂密喀喇色古爾山隂以兵㑹有策妄阿
　　　喇布坦丹津鄂木布者皆噶爾丹兄僧格子也策
　　　妄阿喇布坦怨噶爾丹徙博囉塔拉丹津鄂木布
　　　仍附噶爾丹牧阿喇布坦善丹津鄂木布與策妄
　　　阿喇布坦交惡策妄阿喇布坦偵噶爾丹侵喀爾
　　　喀潛兵至科布多掠噶爾丹妻阿努及牲畜去噶
　　　爾丹為大軍所敗挈罕都阿喇布坦等遁歸罕都
　　　隂語阿喇布坦曰我等當入告
　天朝及達賴喇嘛令噶爾丹與策妄阿喇布坦息争否
　　　則善自為計分處可也阿喇布坦以其謀告噶爾
　　　丹罕都懼奔策妄阿喇布坦所阿喇布坦留事噶
　　　爾丹尋異志噶爾丹游牧孔圭濟達琿所部屯耕
　　　鄂爾坤阿喇布坦游牧察罕色琿所部屯耕扎布
　　　堪哈薩克圖既而噶爾丹循克嚕倫河徙牧巴顔
　　　烏蘭强阿喇布坦往㑹三十五年
上親征噶爾丹
駐蹕什巴爾台
遣諭噶爾丹曰汝當親至與朕定議否則以阿喇布坦等
　為使時噶爾丹屯兵克嚕倫之克勒和碩聞
駕至懼夜遣人赴巴顔烏蘭召阿喇布坦與議我大將軍
　　　費揚古自西路迎擊兵逼礮聲不絶所部倉皇走
　　　阿喇布坦禁之不可馳語噶爾丹曰
　天朝兵威誰不之知是不可與戰噶爾丹益失所恃與
　　　俱遁至特勒爾濟口遇西路軍敗竄阿喇布坦集
　　　殘衆赴博囉河偵噶爾丹匿塔密爾之台庫勒復
　　　往就會丹津鄂木布以爭牧與噶爾丹隙違之約
　　　阿喇布坦偕行阿喇布坦亦棄噶爾丹去由吉齊
　　　根特轉徙扎布堪之濟思布隆珠爾庫珠等處與
　　　噶爾丹相避行噶爾丹復自伯格爾察罕額爾克
　　　遣宰桑車凌布木召之阿喇布坦不往徙牧布顔
　　　圖杲爾其屬羅卜藏班珠爾者以來歸久請說降
允之復以喀爾喀親王策旺扎布郡王衮布固嚕什喜皆
　　　阿喇布坦姻戚
詔遣屬往招之降時阿喇布坦及丹津鄂木布謀就策妄
　　　阿喇布坦以前憾不果往
敕曰朕統大軍敗噶爾丹兵丹巴哈什哈沙克珠木等接
　踵歸誠俱已授爵秩給衣食今朕復親統六師調各路
　兵𠞰噶爾丹倘不來降必窮之于其所往爾阿喇布坦
　及丹津鄂木布前雖附噶爾丹然非倡亂之人今來降
　者皆云爾等與噶爾丹分析各居朕嘉爾猶知天道能
　自振㧞憫爾牲畜被俘衣食已絶特遣使往諭其扎薩
　克圖汗之子策旺扎布先經離散朕已收歸封親王爵
　覔爾妻母令與完聚頻加撫恤頃又擇地賜牧使安生
　業爾其知之敕至爾即率衆來歸前附噶爾丹罪朕不
　之究必待爾以富貴顯榮爾之部衆亦令妻孥完聚各
　得生業爾若尚有疑懼前策妄阿喇布坦使至時請朕
　勿討爾罪令往與㑹朕以策妄阿喇布坦遣使納貢敬
　慎有加深加憐惜爾若往附策妄阿喇布坦朕不究詰
　倘不擇斯二者徼倖于額克阿喇勒洪郭爾齊斯希等
　峻險之處棲身茍免朕必往討爾其早作良圖三十六
　　　年使至授之
敕阿喇布坦及其妻告願遵
㫖内徙以噶爾丹介居請徙近策妄阿喇布坦牧時丹津
　　　鄂木布居吹地遣屬往告各使齎奏至不即降復
敕其使諭之㑹噶爾丹自哈薩克圖哈喇阿濟爾罕遣使
　　　土克齊色稜達什召阿喇布坦不赴且奪召者騎
　　　自布顔圖杲爾徙阿爾台之喀喇伊齊思呼里木
　　　圖等處噶爾丹欲踰阿爾台至額克阿喇勒捕魚
　　　食慮阿喇布坦襲已不果尋自殺丹津鄂木布奔
　　　策妄阿喇布坦所阿喇布坦仍分牧游行遣使奏
　　　請入貢
諭曰朕前聞爾與噶爾丹異處遣使諭爾來降或往依策
　妄阿喇布坦聴爾自為計但不得據險竄伏兩無所歸
　爾遣使諾顔格隆藏布額爾克鄂木布阿旺達什等奏
稱噶爾丹若至近地必擒執之以歸聖主朕又令爾使
齎敕往諭雖不能擒殺噶爾丹但束身來降亦必富貴
優養毋疑毋阻今爾稱䝉諭來降即欲親往入奏偕策
妄阿喇布坦同牧因臣妻疾甚是以不果往不論所居
何地自當請安進貢以此觀之爾無乞降誠意尚為首
鼠兩端計目今情事爾所灼知丹濟拉車稜等來降朕
悉加寵眷策妄阿喇布坦擒伊拉古克三呼圖克圖授
朕使令治罪爾欲他往勿復望加爾厚恩顯榮事今憐
爾無歸迫于生計欲使得所爾其熟籌之毋貽悔阿喇
　　布坦復不即降竄齋爾納木初罕都棄噶爾丹往
　　就策妄阿喇布坦達都琥子達爾扎從之策妄阿
　　喇布坦奪其屬禁罕都及達爾扎噶爾丹滅始釋
　　之罕都擕户百餘乘間脫將為内附計至齋爾納
　　木懼為阿喇布坦留棄其屬挈孥大雪中間道赴
　　巴里坤三子皆走死僅以妻女及從者七人行哈
　　密郭帕伯克擒之詰得狀遣使導至三十七年入
覲
諭曰爾來歸情殊可憫所挈屬衆雖少以爾父嘗納貢故
　仍授台吉職先是阿喇布坦屬降者
詔安置察哈爾牧曰四品官噶羅卜藏曰二等侍衞瑪穆
　　　曰三等侍衞達克巴藏布及壯丁百七十餘設佐
　　　領一隸鑲黄旗以噶羅卜藏領之至是
詔罕都與同牧後授三品散秩大臣子二長索諾木如罕
　　　都職次阿喇布珠爾授三等侍衞四十一年阿喇
　　　布坦來歸丹津鄂木布既奔依策妄阿喇布坦尋
　　　為所禁阿喇布坦懼不赴策妄阿喇布坦掠其牧
　　　乃徙額訥倫杲爾集諸宰桑言曰我今決内面矣
　　　遣使諾顔格隆藏布齎奏至
詔允降阿喇布坦挈屬徙策妄阿喇布坦遣族台吉大策
　　　凌敦多卜羅卜藏琳沁等以兵二千追之阿喇布
　　　坦列兵禦其宰桑洪科爾額爾竒木子車克擊斬
　　　羅卜藏琳沁及兵四百餘㑹我使往迎大策凌敦
　　　多卜等遁阿喇布坦率户七百餘屯茂岱察罕廋
　　　爾遣洪科爾額爾竒木馳奏
賜御用冠服未幾入
覲京師
召見保和殿
諭曰厄魯特歸降我朝未有率人如爾之衆者爾既傾心
　來歸甚屬可嘉朕所用避風石數珠最利風疾以賜爾
　　　阿喇布坦奏臣産絶域無知昔犯
　天朝每思及心膽俱裂
諭曰爾厄魯特為人多疑朕親率師至克嚕倫遣使諭噶
　爾丹來降彼不之從故至交戰失利其時若即歸欵朕
　亦即已前厄魯特來降者朕皆授大臣職爾等尚不之
　信今已優養數年各安生全雖未從征立功扈從巡哨
　亦常盡力今觀爾體貌健壯他日得力可知念爾逺涉
　勞乏且善自調攝暇日可更與爾語也
詔封多羅郡王
賜貂裘鞍馬銀幣其從者諾顔格隆藏布洪科爾額爾竒
　　　木皆
賜達爾漢號尋
諭游牧推河阿喇布坦将行奏曰臣為策妄阿喇布坦所
　　　掠無衣食窮困已極蒙
賜糧畜得更生今來入
覲又䝉
恩給食乘傳遣侍衞挈駝馬迎臣甫至輙
賜宴復賞
御用珍服及未經見物
天髙地厚之恩此生誠不能報但期臣身及臣子孫世世
　　　捐軀効力而已至臣屬衆志尚未寧俟數年後再
　　　請給賜官職編設旗隊
允之四十二年
詔授扎薩克尋卒子二長車稜旺布次色布騰旺布相繼
　　　襲
　　　一次襲車稜旺布阿喇布坦長子尚郡主授多羅
　　　額駙康熙四十二年襲扎薩克多羅郡王先是達
　　　瑪璘妻布尼塔爾從兄額璘沁哈什哈至乞降
詔優養之子茂海及車稜從阿喇布坦來歸
詔封茂海為輔國公五十四年準噶爾襲哈密
諭車稜旺布及茂海以兵備之六十一年車稜旺布來朝
　　　雍正元年
諭曰厄魯特公茂海從阿喇布坦來時
皇考深加養愛今在軍前輸誠効力有年著晉封固山貝
　子三年車稜旺布及弟貝勒色布騰旺布來朝四年理
　　　藩院奏游牧推河諸厄魯特請各設旗分佐領會
　　　準噶爾台吉噶爾丹策凌乞和
詔遣散秩大臣伯四格等往勘阿爾台界即赴推河議編
　　　厄魯特旗隊尋奏以車稜旺布及色布騰旺布茂
　　　海轄所屬定四佐領
詔各給扎薩克印厄魯特凡六旗曰扎薩克多羅郡王車
　　　稜旺布曰扎薩克多羅貝勒色布騰旺布曰扎薩
　　　克固山貝子茂海别有準噶爾扎薩克一曰固山
　　　貝子多爾濟色布騰阿拉善扎薩克一曰貝勒阿
　　　保輝特扎薩克一曰輔國公巴濟以車稜旺布領
　　　之授盟長復
諭理藩院曰厄魯特諸台吉歸順
聖祖仁皇帝特恩加授官職雖無世襲之
㫖但伊等各有効力之處悉著降一等承襲如承襲之人
　或能守分盡職仍將品級賞給其以此諭厄魯特知之
　　　有烏梁海者錯處唐努山及克木克木齊克近阿
　　　爾台汛
上以舊為喀爾喀及準噶爾屬
詔車稜旺布及喀爾喀貝勒博貝分轄之征其賦策妄阿
　　　喇布坦請
賜歸準噶爾
上不允
詔前鋒統領定夀等屯特斯防䕶烏梁海復
諭車稜旺布等往
諭德意
頒賚茶布六年卒弟色布騰旺布襲
　　　二次襲色布騰旺布阿喇布坦次子尚郡主授多
　　　羅額駙雍正元年封多羅貝勒四年授扎薩克七
　　　年襲扎薩克多羅郡王以貝勒爵乏嗣者
詔并兩扎薩克為一復授厄魯特盟長九年準噶爾煽内
　　　附諸厄魯特茂海車稜等為所惑誘色布騰旺布
　　　屬從叛復助掠諸部牧畜
詔撫逺大將軍馬爾賽馳赴扎克拜達哩克防禦叛賊色
　　　布騰旺布尋奏至稱臣父阿喇布坦歸誠後世受
　國恩頃準噶爾賊至方欲偕茂海車稜議徙内地不意
　　　二人率臣屬管旗章京班第佐領索騰等五百餘
　　　衆叛就噶爾丹策凌臣義不肯貳率宰桑等及兵
　　　百餘待
命
諭曰色布騰旺布素為朕所嘉與今感戴朕恩竭力保䕶
　所屬游牧人等不致妄動具奏請㫖可嘉可憫著理藩
　院遣人照視酌量嚴密之處速行徙牧明年色布騰旺
　　　布奏臣有宰桑十四屬戸四百二十以避痘不敢
　　　至内地若不徙又鄰準噶爾界乞
施恩令徙喀爾喀河附近地
允之復
諭曰宰桑等不隨逆賊誠心歸附其主甚屬可嘉色布騰
　旺布感念朕恩不為準噶爾賊所誘有逃竄者復能竭
　力追𠞰著加恩賞色布騰旺布銀千兩宰桑等銀各百
　兩屬人等每户銀十兩乾隆元年
　命御前行走
　賜紫轡先是車稜旺布時烏梁海隸其牧每丁納貂五
　　　尋以烏梁海乏生計議減二别給牧畜代之七年
　　　議政王大臣等奏色布騰旺布復征烏梁海貂五
　　請察議嗣逾額者罪從之十三年卒嗣子朋素克
　　襲
　　三次襲朋素克祖罕都父索諾木見阿喇布坦傳
　　色布騰旺布以無嗣育朋素克為子乾隆十三年
　　議襲扎薩克
詔降襲固山貝子尋
命乾清門行走
賜雙眼孔雀翎黄馬褂十七年
詔察所屬烏梁海之出入内汛者毋得私挈蒙古衆越
　　境二十年大軍征達瓦齊獻馬二百
詔納之軍抵伊犁茂海車稜俱前死子齊黙特多爾濟
　　密什克多爾濟烏巴什等迎降尋入
覲
諭挈戚屬附朋素克牧餘仍留伊犁二十一年和託輝
　　特青衮咱卜叛遣逆黨伯爾格赴朋素克及烏梁
　　海牧私調兵八百朋素克偕烏梁海達爾漢巴顔等
　　擒伯爾格及從者送軍
諭嘉其不附逆二十五年副都統伊柱視伊犁屯田至
　　海努克獲虎紐銅章一文曰管轄厄魯特後旗扎
　　薩克印驛封至蓋雍正四年頒給茂海物也茂海
　　叛挈往準噶爾獻噶爾丹策凌至是得之
詔貯内廷先是朋素克自喀爾喀河徙牧推河二十六
　　年定牧鄂爾坤之烏蘭烏蘇隸喀爾喀賽因諾顔
　　部以齊齊爾里克盟長轄之四十三年議朋素克
　　强取族台吉為己屬匿不報罪削扎薩克職
詔其子納木扎勒襲
　　四次襲納木扎勒朋素克長子乾隆三十八年扈
蹕木蘭行圍
命乾清門行走授二等侍衞三十九年
賞黄馬褂㑹山東夀張逆民王倫擾臨清
詔從大學士舒赫德喀爾喀親王固倫額駙拉旺多爾
　　濟往𠞰之四十三年襲扎薩克固山貝子
詔歸游牧四十六年
諭曰阿喇布坦以來降功封郡王爵其子車稜旺布色
　布騰旺布相繼承襲後因色布騰旺布無嗣以其養
　子朋素克降襲扎薩克固山貝子復因朋素克不稱
　扎薩克職以固山貝子原品休致令伊長子納木扎
　勒承襲其扎薩克固山貝子爵著加恩令世襲罔替
　
　
　
　
　
　
　
　
　
欽定外藩䝉古回部王公表傳卷之七十七
　欽定四庫全書
　欽定外藩䝉古回部王公表傳卷之七十八
　　傳第六十二
　　　厄魯特扎薩克輔國公丹濟拉列傳(今襲固/山貝子)
　　　丹濟拉厄魯特人準噶爾族姓綽囉斯祖巴圖爾
　　　琿台吉父温春台吉系詳青海厄魯特部傳初温
　　　春台吉與其兄噶爾丹同牧阿爾台康熙十七年
　　　附噶爾丹表入貢二十一年復遣使至尋卒子丹
　　　濟拉依噶爾丹二十三年偕弟達爾扎扎木揚附
　　　噶爾丹表入貢時噶爾丹自號博碩克圖汗厄魯
　　　特族皆隸之然性殘虐諸台吉宰桑惟善丹濟拉
　　　與阿喇布坦丹津鄂木布格類固英信丹濟拉尤
　　　篤有事必與謀嘗以兵從噶爾丹侵喀爾喀敗土
　　　謝圖汗察琿多爾濟
遣使諭噶爾丹罷兵不從丹濟拉及格類固英以覆奏獻
　　　復分兵侵喀爾喀為大軍所敗乞降遁
諭噶爾丹親來定盟否則以丹濟拉及丹津鄂木布為使
　　　噶爾丹詭稱道逺乏糧糗弗遣復偕丹濟拉循克
　　　嚕倫河掠喀爾喀因屯牧巴顔烏蘭三十五年
上親征噶爾丹
駐蹕拖陵
遣使以兵二百齎
敕諭降至克嚕倫河丹濟拉率千餘騎突至欲奪前鋒馬
　　　我使叱曰爾等何得無禮
上率師親至矣西路大將軍費揚古亦自鄂爾坤圖拉且
　　　來丹濟拉駭失聲馳語噶爾丹偕竄至特勒爾濟
　　　口為西路軍所敗噶爾丹挈數騎遁丹濟拉與相
　　　失偵匿塔密爾之台庫勒間道往㑹以阿喇布坦
　　　丹津鄂木布等異志從噶爾丹至庫掄伯勒齊爾
　　　復以兵千五百掠游牧瀚海之喀爾喀有津巴者
　　　丹濟拉屬為喀爾喀阿爾薩蘭衞宰桑擒獻
遣歸招噶爾丹降至阿濟爾布納遇丹濟拉語之故且
　　　曰
上遣兵分備邊汛矣丹濟拉遁詭遣察哈岱乞降聞我儲
　　　糧翁吉謀往奪㑹副都統祖良璧撤兵歸行未數
　　　里丹濟拉伺前軍過驟刧輜重祖良璧自後馳至
　　　前軍旋擊敗走先是丹濟拉以奪糧為非計從者
　　　曰與其餒而死不如盜而生丹濟拉强應之語曰
　　　勿殺人但掠食耳至是為䕶糧軍所敗失乘騎丹
　　　濟拉撫膺嘆曰欲向清水求魚水已濁魚終不可得
　　　奈何率衆竄歸噶爾丹懊語曰我恃汝為命汝今
　　　若此將何以存不得已當往哈密以馬易粟而食
　　　既而偵我軍設哨嘉峪關外弗敢往走格格特哈
　　　朗古特薩克薩特呼里克伯格爾察罕額爾克等
　　　處丹濟拉說噶爾丹遣格類固英來乞降時準噶
　　　爾諸台吉皆叛棄噶爾丹惟丹濟拉從
上不忍盡𠞰厄魯特衆既
遣使往招阿喇布坦及丹津鄂木布復以丹濟拉獨為噶
　　　爾丹所信
賜噶爾丹敕以丹濟拉名次之再使
諭降至是復
遣格類固英從我使往
敕曰爾噶爾丹及丹濟拉如果引罪來降朕無異視務令
　得所爾屬人等亦得各安生業朕斷不念舊惡試自計
　之有能收養爾等之人否今已無所歸矣其速率屬來
　降若仍悞聽匪言後悔難追毋疑毋懼三十六年春我
　　　使至噶爾丹所宣
諭之丹濟拉私告格類固英曰我說噶爾丹降不從反疑
　　　我爾復說之降則我為使往格類固英知噶爾丹
　　　無降志從我使歸丹濟拉密陳欲降狀尋以責噶
　　　爾丹僕反顔徙牧齊察蘭什爾哈戈壁等處相避
　　　行噶爾丹復自薩克薩特呼里克竄哈薩克圖哈
　　　喇阿濟爾罕數召丹濟拉不往
上聞之
詔察哈岱招降丹濟拉
敕曰朕為天下元后善善惡惡乃至理也前遣格類固英
　等歸敕内開載爾名復使格類固英傳諭爾降今格類
　固英等至爾之辭意皆已備陳爾今能致噶爾丹降必
　當封爾為多羅貝勒畀以殊榮如不能致爾但束身來
　歸亦不失爾富貴况爾屬人乞降者朕皆宥罪顯榮優
　養爾應悉聞往咎槩不介意爾曾密奏若宥臣罪臣即
　歸誠故特專賜爾敕盡宥爾罪朕為大君豈改成命㑹
　　　噶爾丹召丹濟拉以私恩不忍絶復往㑹於阿察
　　　阿木塔台噶爾丹尋自殺丹濟拉以噶爾丹骸及
　　　女鍾齊海至巴雅恩都爾遣齊竒爾宰桑詣大將
　　　軍伯費揚古營告降以前不速降故懼討復馳竄
　　　布隆吉爾為待
命計偵副都統阿南達設備奔巴里坤憊甚集從者議所
　　　向咸稱留處便先是噶爾丹兄子策妄阿喇布坦
　　　與噶爾丹修怨徙博囉塔拉達爾扎扎木揚等皆
　　　從之丹濟拉以附噶爾丹故與策妄阿喇布坦交
　　　惡至是謂從者曰爾等徒自謀耳若策妄阿喇布
　　　坦知而阻我則難為計矣因游行博克達額琳哈
　　　畢爾噶境至濟木薩遇策妄阿喇布坦之郭蠻喇
　　　嘛將以兵拒紿之曰噶爾丹已殁吾欲往投策妄
　　　阿喇布坦其遣爾屬偕我使往郭蠻喇嘛撤兵丹
　　　濟拉遣從者土克齊哈什哈偕郭蠻喇嘛使達爾
　　　漢宰桑往告策妄阿喇布坦而自偕郭蠻喇嘛駐
　　　待德伯色克
上以丹濟拉既乞降復竄徙
詔策妄阿喇布坦擒獻策妄阿喇布坦憾丹濟拉且慮討
　　　不聽
命罪遣族台吉大策凌敦多卜等兵擊之齊竒爾宰桑既
　　　乞降費揚古遣入
覲復令準噶爾降人丹巴哈什哈往諭丹濟拉曰爾來歸
　　　甚善所需糧騎若何當遣往何不輕身先至令屬
　　　衆自後徐行丹巴哈什哈至巴雅恩都爾則丹濟
　　　拉竄已久察哈岱竒齊爾宰桑後先抵軍費揚古
　　　令齎前
敕往諭不之遇復給糧騎遣往令必與丹濟拉相見始歸
　　　抵郭蠻喇嘛所授之
敕丹濟拉乃決降志挈裝徙就道大策凌敦多卜以兵至
　　　掠噶爾丹骸及鍾齊海去丹濟拉馳赴哈密子多
　　　爾濟色布騰為大策凌敦多卜兵所掩與相失越
　　　九日乃至達爾漢伯克額貝都拉迎諸境遣子郭
　　　帕伯克䕶至内汛時
上幸塞外
遣官往迎
駐蹕可汗特穆爾嶺丹濟拉至
召入
行幄屏左右
垂詢移時始
命出
詔以丹濟拉為内大臣多爾濟色布騰為一等侍衞其從
　　　衆置張家口外視可用者給軍糧丹濟拉出語曰
　　　我乃叛逆罪人窮始來歸
皇上略不致疑屏侍臣召入見且蒙
恩授顯爵
聖主至勇至仁如此令我誠心感戴永不敢異志矣三十
　　　七年
詔隸察哈爾正黄旗曰三品官楚魯克曰六品官都喇圖
　　　什賁唐古特及壯丁百有十僕役四十皆丹濟拉
　　　屬之來歸者也以多爾濟色布騰為佐領領之四
　　　十四年
詔封丹濟拉為扎薩克輔國公四十五年
諭赴牧推河偕郡王車稜旺布偵防準噶爾賊葢自是不
　　　復隸察哈爾旗四十七年卒子多爾濟色布騰襲
　　　一次襲多爾濟色布騰丹濟拉長子康熙四十七
　　　年襲扎薩克輔國公五十三年來朝扈
蹕避暑山莊
賜鞍馬銀幣五十四年準噶爾掠哈密境
詔兵備之㑹準噶爾敗於哈密遁走多爾濟色布騰駐防
　　　杭愛招降準噶爾屬貢楚克臧布等内附雍正元
　　　年
詔晉封固山貝子
賜三眼孔雀翎三年來朝八年晉多羅貝勒
詔從靖邊大將軍傅爾丹駐防科布多丹濟拉之來歸也
　　　為大策凌敦多卜所掠擕衆至僅百餘後
賜牧推河給來歸諸厄魯特衆九年大策凌敦多卜遣使
　　　擕書誘多爾濟色布騰往附諜者獲之以獻
諭廷臣曰此準噶爾反間計也多爾濟色布騰受朕恩甚
　重伊亦感激効力豈肯堕其術中但伊游牧人等原非
　伊之舊屬與伊不睦若仍在喀爾喀地游牧難以居住
　爾等其以準噶爾書示多爾濟色布騰觀之令伊父子
　向内徙牧朕自加恩給與産業時多爾濟色布騰諜準
　　　噶爾兵襲推河謀内徙有台吉索諾木吹濟者誘
　　　其屬户四十餘叛赴準噶爾多爾濟色布騰至靖
　　　邊大將軍順承親王錫保軍訴稱屬衆難信請徙
　　　歸化城錫保以
聞
詔游牧西喇穆稜未幾以疾請徙牧巴林及科爾沁界
諭曰爾屬衆俱係厄魯特若與内扎薩克等游牧錯處將
　來彼此不睦别生事端亦未可定已經居定之處不可
　頻頻移徙屬衆亦甚勞苦人之壽算俱有定數豈可因
　自疑故即欲徙牧乎爾今聆此諭㫖省悟之後亦應自
　笑其愚也乾隆二年卒子三都布降襲固山貝子
　　　二次襲三都布多爾濟色布騰長子乾隆二年襲
　　　扎薩克固山貝子十九年
　命乾清門行走
　賜雙眼孔雀翎黄馬褂二十年大軍征達瓦齊獻馬百
詔納之二十五年卒嗣子貢楚克邦襲
　　三次襲貢楚克邦三都布嗣子乾隆二十六年襲
　　扎薩克固山貝子先是三都布自西喇穆稜徙牧
　　喀爾喀河貢楚克邦復徙牧推河是年始定牧鄂
　　爾坤之烏蘭烏蘇隸喀爾喀賽因諾顔部以齊齊
　　爾里克盟長轄之四十六年
諭曰丹濟拉雖以窮蹙來降嗣因奮勉効力封扎薩克
　固山貝子其子孫相繼襲爵貢楚克邦雖為三都布
　嗣子朕既允其襲爵著加恩令世襲罔替
　
　
　
　
　
　
欽定外藩䝉古回部王公表傳卷之七十八
欽定四庫全書
欽定外藩䝉古回部王公表傳卷之七十九
　傳第六十三
　　阿拉善厄魯特部總傳
　　阿拉善厄魯特部至
　京師五千里東界寧夏西界甘州南界涼州北界瀚
　　海袤延七百餘里即賀蘭山地駐牧蒙古系出元
　　太祖弟哈布圖哈薩爾與和碩特同族和碩特舊
　　為四厄魯特之一故稱厄魯特部哈布圖哈薩爾
　　十九揚至圖魯拜琥號顧實汗有子巴延阿布該
　　阿玉什兄拜巴噶斯初育以為子後自生子二長
　　鄂齊爾圗次阿巴賴游牧河西套稱西套厄魯特
　　巴延阿布該阿玉什號達賴烏巴什子十六居西
　　套者曰和囉理曰墨爾根曰額爾克曰都喇勒曰
　　哈什哈曰陀音曰土謝圖羅卜藏曰博第曰多爾
　　濟扎布曰諾爾布扎木素曰愛博果特曰鄂木布
　　　和囉理號巴圖爾額爾克濟農以来歸授扎薩克
賜牧阿拉善諸昆弟子姓𨽻之其居青海者曰扎布曰阿
　　　南達曰伊特格勒曰巴特巴扎布授扎薩克領其
　　　族見青海厄魯特部𫝊鄂齊爾圖號車臣汗子三
　　　長額爾徳尼子噶爾亶多爾濟次噶爾第巴子羅
　　　卜藏衮布阿喇布坦次伊拉古克三班第達呼圖
　　　克圖後皆絶嗣阿巴賴裔為凖噶爾所掠故不著
　　　順治四年鄂齊爾圖遣使貢駝馬六年阿巴賴繼
　　　至七年鄂齊爾圖使至以喀爾喀煽蘇尼特部長
　　　騰機思叛奏稱力能鋤逆當相機為之否則亦必
　　　修貢如初不敢稍萌異志
諭絶喀爾喀勿私通好嗣是額爾徳尼噶爾第巴伊拉古
　　　克三班第達呼圖克圖及所部台吉宰桑等朝貢
　　　至者相接凖噶爾台吉噶爾丹游牧阿爾台號博
　　　碩克圖汗覬為厄魯特長鄂齊爾圖妻以孫女阿
　　　努尋與隙康熙十六年噶爾丹以兵襲西套戕鄂
　　　齊爾圖破其部鄂齊爾圖妻曰多爾濟喇布坦與
　　　喀爾喀墨爾根汗額列克妻皆土爾扈特汗阿玉
　　　竒女兄也額列克孫察琿多爾濟號土謝圗汗偵
　　　噶爾丹侵鄂齊爾圖兵援之不及多爾濟喇布坦
　　　奔土爾扈特噶爾丹遣使獻俘
諭曰鄂齊爾圖汗與噶爾丹向俱納貢今噶爾丹侵殺鄂
　齊爾圗獻所獲弓矢等物朕不忍納也其却之西套厄
　　　魯特既潰或奔依達賴喇嘛或被噶爾丹掠去和
　　　囉理率族屬避居大草灘廬幙萬餘守汛者遣之
　　　去仍逐水草徙戀處邉外有楚琥爾烏巴什者噶
　　　爾丹叔父也子五長巴哈班第次阿南達次羅卜
　　　藏呼圖克圖次犖章次羅卜藏額琳沁噶爾丹以
　　　私憾襲殺巴哈班第執楚琥爾烏巴什及羅卜藏
　　　額琳沁等禁之巴哈班第子罕都為和囉理甥時
　　　年十有三其属額爾徳尼和碩齊擕之逃以兵四
　　　百掠烏喇特户畜竄就和囉理居額濟内河喀爾
　　　喀台吉畢瑪里吉哩諦偵以告㑹青海墨爾根台
　　　吉等察獻額爾徳尼和碩齊所掠
遣使詰知為凖噶爾属
諭噶爾丹捕額爾徳尼和碩齊治罪并收和囉理歸牧或
　　　非所属當以告二十二年噶爾丹奏和囉理等歸
　　　達賴喇嘛已遣使召請以丑年四月為限是年盖
　　　嵗在亥二十三年罕都偕額爾徳尼和碩齊遣使
　　　貢請宥掠烏喇特罪而和囉理戚属嘗掠茂明安
　　　諸部牧産前以服罪故宥之至是
諭曰和囉理既免罪額爾徳尼和碩齊等著一體宥赦所
　貢准上納先是羅卜藏衮布阿喇布坦避噶爾丹走唐
　　　古特以達賴喇嘛言表請
賜居龍頭山轄西套遺衆
命兵部督捕理事官拉都琥往勘奏言龍頭山蒙古謂之
　　　阿拉克鄂拉乃甘州城北東大山脉綿延邉境山
　　　口即邊闗建夏口城距滍川堡五里山盡為寧逺
　　　堡距龍頭山里許有昌寧湖界之内地兵民耕牧
　　　乆似不宜令新附䝉古居
上可其奏羅卜藏衮布阿喇布坦尋徙牧布隆吉爾土謝
　　　圖汗察琿多爾濟以女妻之事
聞
諭廷臣曰前鄂齊爾圖汗為噶爾丹所戕其孫羅卜藏衮
　布阿喇布坦往求達賴喇嘛指授所居之地達賴喇嘛
　令駐牧阿拉克鄂拉因以為請鄂齊爾圖汗從子和囉
　理前沿邉駐牧曾檄噶爾丹收取之今羅卜藏衮布阿
　喇布坦與喀爾喀互相犄角噶爾丹欲以兵向和囉理
　等則恐喀爾喀躡之欲以兵向喀爾喀則恐和囉理等
　襲之此必非噶爾丹所能收取也二十四年和囉理請
賜敇印鈐部衆廷臣以游牧未定議不允
諭曰和囉理等以避亂故離其舊牧来至邉境刧掠茂明
　安烏喇特諸部本應即行殄滅朕俯念鄂齊爾圖汗世
　奉職貢恪恭奔走兼之彼亦迫於饑困是以宥其罪戾
　又羅卜藏衮布阿喇布坦係鄂齊爾圖汗孫為和囉理
　從子應令聚合一處其遣官往諭朕㫖度可居地歸併
　安置封授名號給賜金印璽書以示朕興滅繼絶至意
　　　理藩院尚書阿喇尼遵
㫖往諭和囉理奏
皇上令臣等聚處乃殊恩達賴喇嘛亦謂羅卜藏衮布阿
　　　喇布坦居布隆吉爾地隘草惡不若與臣同處臣
　　　等欲環居阿拉克山隂遏冦盗靖邉疆令部衆從
　　　此地而北當喀爾喀台吉畢瑪里吉哩諦牧地由
　　　噶爾拜瀚海額濟内河姑喇奈河雅布賴山巴顔
　　　努魯喀爾占布爾特洪果爾鄂隆以内東倚喀爾
　　　喀丹津喇嘛牧西極髙河居之奏至
遣使諭達賴喇嘛曰噶爾丹滅鄂齊爾圖汗時和囉理及
　羅卜藏衮布阿喇布坦等紛紜離散来至邉境又以生
　計窘迫妄行刧掠朕宥其罪不即發兵𠞰滅和囉理等
　亦戴朕恩屢請勅印依朕為命朕前諭噶爾丹收取彼
　約以丑年四月為期今逾期已數月矣伊等骨肉分離
　散處失所朕心殊為惻然鄂齊爾圖汗于爾喇嘛為䕶
　法乆矣何忍漠視其子孫宗族至於窮困今朕欲將伊
　等歸併安置爾喇嘛其遣使與朕使偕往定議二十五
　　　年達賴喇嘛奏已遣使
遣拉都琥往㑹勘
諭曰爾等召集和囉理羅卜藏衮布阿喇布坦等相視可
　以㳺牧地指給定所其額爾徳尼和碩齊等如欲與和
　囉理同牧亦許之前和囉理已自誓不復令属衆為非
　其羅卜藏衮布阿喇布坦亦須嚴禁所属和睦安居爾
　等可與和囉理等定沿邉為盗作亂之罰朕所以不憚
　諄切訓諭者亦以其先世恭順有年不欲令子孫失所
　也倘伊等復流亡他徙殊負朕歸併眷恤之意矣拉都
　　　琥偕達賴喇嘛使約和囉理至東大山北語之曰
　　　爾所請噶爾拜瀚海地聴爾游牧外自寧夏所属
　　　玉泉營西羅薩喀喇山嘴後至賀蘭山隂一帶布
　　　爾哈蘇台口又自寧夏所属倭波嶺塞口北努渾
　　　努魯山後甘州所属鎮畨塞口北沿陶蘭泰薩喇
　　　椿濟雷琿希理等地西向至額濟内河俱以距邉
　　　六十里為界畫地識之定議䝉古殺邉民論死盗
　　　牲畜奪食物者鞭之私入邉游牧者台吉宰桑各
　　　罰牲畜有差所属犯科一次罰濟農牲畜以五九
　　　時罕都及額爾徳尼和碩齊請與和囉理同牧羅
　　　卜藏衮布阿喇布坦偵其女兄阿努擕兵千赴藏
　　　道嘉峪闗外懼襲已備之以故未即徙拉都琥奏
　　　至
詔以所定地域及罰例檄甘肅守臣知之盖自是和囉理
　　　属始定牧阿拉善二十七年噶爾丹侵喀爾喀和
　　　囉理欲往援察琿多爾濟乞師於
　　朝時
諭噶爾丹罷兵使已就道
詔不允和囉理請而羅卜藏衮布阿喇布坦自率兵援喀
　　　爾喀遇我使於道宣
諭之亦撤歸布隆吉爾察琿多爾濟尋為噶爾丹所敗
上復遣使諭噶爾丹將行
命之曰噶爾丹若問和囉理事爾等宜述丑年之約并言
　達賴喇嘛向雖遣使定議令和囉理與羅卜藏衮布阿
　喇布坦歸併安置迄今尚未同居和囉理雖駐牧邉地
　亦未編設旗隊前喀爾喀與厄魯特交惡和囉理曾請
　兵討爾朕仍諭遣之曰朕欲使爾等安處游牧而已豈
　肯給爾兵耶其以是告之令罷兵噶爾丹不從二十八
　　　年以羅卜藏衮布阿喇布坦卒
賜賻祭其妻及宰桑等請召噶爾亶多爾濟轄部衆
允之時噶爾亶多爾濟游牧凖噶爾界
諭曰羅卜藏衮布阿喇布坦率属内附所遺部衆恐致流
　亡噶爾亶多爾濟尚幼召之恐未即至著和囉理前往
　布隆吉爾暫為約束人民俟噶爾亶多爾濟至仍歸本
　地務期共相扶掖勿侵據所部衆噶爾亶多爾濟以所
　　　部饑告不即徙
詔授諾顔號
遣侍讀學士達琥
諭恤所部貧民其母珠木蘇擕噶爾亶多爾濟至
詔轄羅卜藏衮布阿喇布坦衆附阿拉善牧有拜達者罕
　　　都屬也偕額爾徳尼和碩齊誘其主棄和囉理私
　　　以厄魯特兵千掠邉畨守汛者責之為所戕且抗
　　　官軍甘肅提督孫思克以兵屯邉將𠞰之罕都懼
　　　乃降
詔宥罪仍駐牧阿拉善其叔父羅卜藏額琳沁尋自凖噶
　　　爾至奏為噶爾丹所禁十餘年以凖噶爾與喀爾
　　　喀戰乗間脱挈孥属千餘至乞與兄子罕都同居
允之三十年和囉理以不遵
㫖徙牧歸化城懼大軍討叛遁噶爾亶多爾濟羅卜藏額
　　　琳沁罕都等從之分道竄將軍尼雅漢等招降噶
　　　爾亶多爾濟属納木喀班爾等五十餘户和囉理
　　　女弟之夫克竒及從者二十一人以
聞
詔安置歸化城時和囉理弟博第游牧中衛邉外距阿拉
　　　善三百餘里聞其兄叛遁欲往㑹偵副將陳祚昌
　　　等屯昌寧湖遣子索諾木至軍詭稱假道詣南山
　　　否則請牧馬昌寧湖祚昌知為緩軍計令挈属至
　　　歸化城不從擊之斬五百餘級博第僅以身免走
　　　伊巴賴遇和囉理屬台吉齊竒克假糧馬竄額濟
　　　内河三十一年和囉理悔罪降
命仍牧阿拉善羅卜藏額琳沁罕都齊竒克等從和囉理
　　　降尋復叛走提督孫思克以兵追至庫勒圖斬四
　　　十餘級齊竒克就擒
詔宥死附和囉理牧羅卜藏額琳沁罕都逸遇自青海來
　　　歸之喀爾喀台吉阿海岱青班第掠其貲復竄哈
　　　宻羅卜藏衮布阿喇布坦有女弟曰阿海始與䇿
　　　妄阿喇布坦議婚噶爾丹奪之策妄阿喇布坦怒
　　　棄噶爾丹徙額琳哈畢爾噶
上聞之
遣員外郎馬廸齎
勅諭絶噶爾丹道哈宻羅卜藏額琳沁罕都等偕噶爾丹
　　　屬圖克齊霍什哈哈爾海達顔額爾克以兵劫之
　　　由大草灘毁邉垣遁為青海台吉額爾徳尼納木
　　　扎勒所擊走死三十三年和囉理弟博第率属百
　　　餘降乞仍與兄同牧
許之
命輯所属潰散者未幾齊竒克復叛遁和囉理遣所部莽
　　　奈霍什哈等以兵追諸耨爾格山諭之降不從擊
　　　斬之三十五年所部兵隨西路大軍敗噶爾丹於
　　　昭莫多副都統阿南達奉
命設哨以和囉理属布爾噶齊達爾漢宰桑瑪賴額爾克
　　　霍什哈齊勞墨爾根薩里呼納沁齊倫琿塔漢占
　　　霍什哈布達哩杜喇勒和碩齊等分屯額布格特
　　　阿木格特昆都倫額濟内及布隆吉爾之博羅椿
　　　濟敖齊喀喇莽奈諸地時噶爾亶多爾濟竄徙嘉
　　　峪闗外有哨卒拜格者其属也阿南達召至遣歸
　　　説噶爾亶多爾濟曰
上待汝恩甚厚將撫育之顧叛逃可乎和囉理棄牧時汝
　　　不能戢属故從往
上灼知汝情念汝祖鄂齊爾圖汗將玉成汝汝其思之噶
　　　爾亶多爾濟遣告曰
上念臣祖臣兄令臣與和囉理接壤居臣無知從和囉理
　　　叛遁今悔罪欲死臣幼臣母一婦人未能達乞以
　　　情代奏阿南達欲堅内附志遣使歸約如期㑹肅
　　　州諭設哨援哈宻復檄哈宻伯克額貝都拉曰噶
　　　爾丹至汝地汝即召噶爾亶多爾濟往援勿復疑
　　　噶爾亶多爾濟遣宰桑阿約等齎降表至肅州㑹
上視師寧夏阿南達馳䟽至
詔優恤所部衆三十六年噶爾亶多爾濟詣阿南達告曰
　　　噶爾丹不共戴天讐也願効力從戎答
殊恩且復私讐軍事蕆乃入
覲阿南達以
聞
允之噶爾丹遣使説噶爾亶多爾濟曰爾姊阿努存日言
　　　必以我女鍾齊海妻爾今阿努殁爾娶我女與否
　　　其自為計策妄阿喇布坦貽之書曰我等向為姻
　　　戚噶爾丹行不義致棄前好今遣使招爾特為誑
　　　爾計爾勿妄從未幾唐古特部第巴煽青海諸台
　　　吉盟察罕托羅海繕軍械助噶爾丹檄噶爾亶多
　　　爾濟以兵往辭不赴遣使俄濟通問策妄阿喇布
　　　坦自携兵百㑹阿南達於布隆吉爾阿南達偵噶
　　　爾丹死其從子丹濟拉竄瀚海遣噶爾亶多爾濟
　　　屬輝特台吉羅卜藏等馳赴噶斯而自偕噶爾亶
　　　多爾濟以兵繼之至色爾滕值俄濟歸以丹濟拉
　　　将自郭蠻喇嘛所往附策妄阿喇布坦告因撤噶
　　　斯兵遣噶爾亶多爾濟仍赴布隆吉爾設哨其属
　　　阿勒達爾霍什哈恭格等煽之叛至西欣驛刧駝
　　　馬奉母珠木蘇由喀喇烏蘇遁阿南達遣兵四百
　　　追之不及招降其屬茂海烏訥恩巴圖爾阿喇木
　　　扎木巴阿喇木班及輝特台吉羅卜藏等遣歸阿
　　　拉善羅卜藏後徙牧喀爾喀即附扎薩克圖汗部
　　　之厄魯特扎薩克也是年和囉理以所部數叛請
　　　視四十九旗例編佐領廷臣議徙烏喇特界
諭曰若将和囉理移牧近地則沿邉别部蒙古甚多豈可
　盡徙且治䝉古貴得其道不係地之逺近著停徙仍游
　牧阿拉善地給扎薩克印復以噶爾亶多爾濟竄赴凖
　　　噶爾
勅䇿妄阿喇布坦曰噶爾亶多爾濟率衆来降安置耕種
　今忽留其属人棄禾私遁其中必有不得已之情務即
　察明具奏朕於噶爾亶多爾濟畧無責備之意且降㫖
　收集其遺衆倘往汝地汝可善為撫恤如欲内徙即行
　遣歸時噶爾亶多爾濟陽附䇿妄阿喇布坦隂貳之䇿
　　　妄阿喇布坦將侵哈薩克噶爾亶多爾濟詭以兵
　　　從中道遁庫車為回衆所殺母珠木蘇擕属九百
　　　餘奔青海部青海諸台吉以獻
詔安置什巴爾台𨽻察哈爾雍正二年大軍定青海王大
　　　臣等議阿拉善為寧夏邉外要地青海顧實汗諸
　　　子裔舊皆游牧山後今或徙山前請
勅阿拉善扎薩克郡王阿寳飭青海衆歸牧山後
允之阿寳奏臣祖顧實汗歸誠内附百年於兹受
天朝恩甚厚前青海昆弟阻兵搆亂上干
天討臣當束身受誅重荷
恩宥令安游牧感激莫報乞
賜青海曠地令臣鈐諸部不復萌異志
詔以青海貝子丹忠所遺博囉充克克牧地給之并
諭撫逺大將軍年羮堯遣員齎餉助徙牧博囉充克克者
　　　即漢書地理志所稱潢水也七年阿寳以博囉充
　　　克克牧地隘擅請徙烏蘭穆倫及額濟内河界議
　　　罪削爵尋
命復之
詔仍歸阿拉善牧不復居青海乾隆二十一年二等台吉
　　　達瓦車稜從大軍𠞰厄魯特竄黨遇伏於博囉齊
　　　奮擊之陣殁
　詔議䘏入祀昭忠祠先是阿寳属達瑪琳從靖邉大将
　　　軍傅爾丹擊凖噶爾於和通呼爾哈諾爾為所掠
　　　至是携孥及屬布庫勒等四十戸詣都統雅爾哈
　　　善軍請歸阿拉善舊牧
　詔如所請從衆仍置伊犂二十四年以台吉達瓦佐領
　　　布岱等𠞰嗎哈沁及逆回布拉呢敦霍集占功
　詔優賚之所部旗一爵三曰扎薩克和碩親王由貝勒
　　　晉襲附鎮國公二一由貝子降襲一由輔國公晉
　　　襲
　欽定外藩䝉古回部王公表傳卷之七十九
　欽定四庫全書
　欽定外藩蒙古回部王公表傳卷之八十
　　傳第六十四
　　　扎薩克多羅貝勒和囉理列傳(今襲和/碩親王)
　　　和囉理厄魯特人和碩特族姓博爾濟吉特號巴
　　　圖爾額爾克濟農初駐牧西套𨽻鄂齊爾圗汗嗣
　　　鄂齊爾圖汗被難和囉理徙牧大草灘遣使至靖
　　　逆将軍張勇所稱避難赴青海以邉外道逺乏水
　　　草請由内地行張勇遵
㫖諭由水泉過邉和囉理戀牧大草灘草盡北徙不果赴
　　　青海偵噶爾丹屯布隆吉爾慮襲已由雙井避入
　　　内地甘肅提督孫思克請率兵禦時張勇屯甘州
諭令親視出邉和囉理謝去徙牧額濟内河界遣宰桑博
　　　克等奉表至思克營服罪康熙十八年
詔兵部督捕理事官拉都琥赴和囉理所詰掠烏喇特諸
　　　部罪先是厄魯特衆避噶爾丹侵分牧邉外額爾
　　　徳尼和碩齊私掠烏喇特和囉理弟土謝圖羅卜
　　　藏等復掠寧夏及茂明安鄂爾多斯諸部和囉理
　　　未之知也拉都琥往勘遣召額爾徳尼和碩齊至
　　　詰責之察歸所掠之未售者十八人復獻馬百餘
　　　為弟請罪
諭曰和囉理既未行劫可勿罪二十年遣使入貢
詔納之二十一年補解馬至其母格楚爾哈屯弟土謝圖
　　　羅卜藏博第等各遣使從奏荷
帡幪居邉境屬衆妄行盗竊深悔罪又游牧邇寧夏乞
允赴市理藩院議償缺解馬仍照例治罪
諭曰和囉理等以敗竄来至邉境所部罔知法紀迫于饑
　困盗竊牲畜等物今既陳其苦情諄諄奏請著寛免前
　罪嗣後鈐束属衆勿得妄行滋事其寧夏地向無厄魯
　特喀爾喀市易例所請不允二十二年和囉理徙牧河
　　　岸逼鄂爾多斯貝勒松喇布以
聞
諭退歸二十四年冬和囉理率属七百餘来朝
詔以二百人入闗為額餘留歸化城給羊及宣府貯米贍
　　　之二十五年正月至京
賞宴視大台吉例
召覲以
御服貂裘賜之
諭曰爾祖顧實汗于
太宗文皇帝時偕達賴喇嘛輸誠通欵爾叔父鄂齊爾圖
　汗當
世祖章皇帝時每年遣使請安所貢土産白鷹朕猶及見
　之夫貢物何足珍賞特鑒其誠敬耳爾厄魯特内亂噶
　爾丹攻滅鄂齊爾圖汗遣使獻俘朕念鄂齊爾圖汗前
　此勉修誠悃倐爾敗亡不勝軫恤何忍受之因諭却所
　獻頃爾為噶爾丹擊敗奔至邉境劫掠沿邉居民牧産
　朕何難遣兵𠞰除明正爾罪念爾昔時頗竭誠悃復引
　罪自首以迫于饑困属衆妄行等情陳奏朕即宥爾罪
　今若徙爾于邉境内外不拘安置何地爾焉敢不凛遵
　特念爾祖顧實汗爾叔父鄂齊爾圖汗素致恭謹故俾
　爾絶者復繼散者復聚欲使鄂齊爾圖汗孫羅卜藏衮
　布阿喇布坦與爾聚處尚其共相輯睦善自安業爾等
　聚處與否在朕本無損益惟是朕為天下主凡在函盖
　咸欲使之共樂昇平朕兹諭㫖自爾身及爾子孫當世
　世念之勿替尋
遣歸
賜牧阿拉善地三十年以噶爾丹侵喀爾喀逼阿拉善境
諭内徙㑹其部衆掠喀爾喀丹津額爾徳尼牧畜有拒者
　　　輙格殺之事
聞
上以和囉理仍留阿拉善牧將不靖
詔遣官徙至歸化城將置察哈爾復
諭寧夏兵防䕶之将軍尼雅漢等聞
命旬餘始赴和囉理以駐牧阿拉善乆不願内徙聞大兵
　　　将至懼討率衆竄詭稱駐西喇布里圖待命尼雅
　　　漢遣諭曰大兵来非討汝以徙汝歸化城虞中道
　　　為喀爾喀擾故耳汝若此豈不悖哉和囉理不從
　　　尼雅漢追至庫克布里圖不及以所部牧畜歸
詔給丹津額爾徳尼復
諭曰朕思黄河冰凍時恐和囉理等以流兵掠我西界喀
　爾喀其令鄂爾多斯烏喇特喀爾喀各整兵備之和囉
　　　理既叛遁尋悔罪挈属二千餘棲牧額濟内河之
　　　明安雅瑪圖
上聞之
諭曰前和囉理来歸朕給地安置不思圖報反刧内附喀
　爾喀因令徙居察哈爾復違命逺竄朕以向加養育並
　無執殺之意彼欲游牧何地惟其所擇但不得擾害邉
　塞耳明年将軍瑪拉等遣侍衛阿南達往招之和囉理
　　　乞降且請遣子来朝
諭曰和囉理雖悔罪或因時序不宜馬匹羸瘠不得已乞
　降遣子至往返之際馬匹休息又復為逋逃計其共商
　徙入内地策瑪拉奏和囉理感
仁恩不忍悖棄前遣使陳情以道阻未達故招檄甫至不
　　　自疑臣親率和囉理及色目五十餘人至寧夏其
　　　属衆餒甚請
給糗糧令鄂爾多斯䝉古送至歸化城
允之
上知其内附誠
諭入覲和囉理偕次子玉木楚木馳至泣服罪
詔撤鄂爾多斯諸部備兵唐古特部第巴偽為達賴喇嘛
　　　奏請以和囉理徙牧青海
勅責之三十三年和囉理上書自理稱前鄂齊爾圖汗嵗
　　　納貢噶爾丹興兵襲臣不獲已挈衆内徙自
賜牧阿拉善後富且安臣前入
覲䝉
恩以鄂齊爾圖汗進貢往来時諸宻
㫖遣官傳諭臣至今銘不忘後使臣徙内地臣畏大兵威
　　　且属衆潰故未即至然臣雖奔遁不敢負
聖恩留處邉外望
綸音如重生臣以族属困餒不獲内徙請
賜牧舊地蒙
恩允許又察臣戚属令完聚臣願集游牧衆捐軀効力向
　　　以無知失信每念及懊欲死乞
賜鑒恤
上慰諭之三十五年大軍既敗噶爾丹所部卒分屯設哨
　　　和囉理復督兵千餘赴阿爾台之土魯圖防緝之
　　　三十六年遣達爾漢噶布楚車臣宰桑等赴青海
　　　收諸戚属抵鎮海堡私向我守臣乞糧騎不之給
　　　訴所属乏牲畜恐困斃不獲至游牧
詔如所請給是年
詔封和囉理為多羅貝勒授扎薩克印轄其衆四十二年
上幸西安和囉理迎
覲臨潼縣扈
蹕閲駐防兵
賜宴
優賚銀幣四十六年卒子六長巴圖先卒子恭格阿喇布
　　　坦由協理台吉晉輔國公後停襲故不立𫝊次玉
　　　木楚木封輔國公别有傳次阿寳襲扎薩克次齊
　　　木特次布木為閒散台吉次丹津索諾木為協理
　　　台吉
　　　一次襲阿寳和囉理第三子康熙四十三年尚郡
　　　主授和碩額駙
賜第京師
命御前行走四十八年襲扎薩克多羅貝勒
遣歸游牧五十四年凖噶爾掠哈宻
詔以阿寳為右衛將軍費揚固叅贊率所部兵五百赴推
　　　河㑹凖噶爾敗于哈宻遁走
詔仍以叅賛往㑹西安将軍席柱等駐巴里坤襲擊凖噶
　　　爾于伊勒布爾和碩阿克塔斯烏魯木齊諸地皆
　　　克捷五十九年自巴里坤赴青海叅賛平逆将軍
　　　延信軍敗凖噶爾賊于卜克河齊諾郭勒綽瑪喇
　　　等處䕶達賴喇嘛入藏六十年
詔統兵五百駐藏地為署理定西将軍公䇿旺諾爾布叅
　　　賛雍正元年議撤駐藏軍㑹青海羅卜藏丹津叛
詔諸路䝉古兵聴撫逺大将軍年羮堯檄調時阿寳自藏
　　　歸年羮堯忌其功復以身為大將軍蔑視之奏阿
　　　寳所率兵不堪用且身有疾應遣歸游牧未幾阿
　　　寳来朝
上憫其勞
慰諭之
詔封多羅郡王
賜銀萬兩二年以青海亂定
詔徙牧往轄其衆七年議擅請牧地罪削郡王爵仍留多
　　　羅貝勒八年
詔率所部兵㑹西路大軍于巴里坤進擊凖噶爾甫就道
　　　噶爾丹䇿凌遣使乞和
諭聴調勿遽進未㡬凖噶爾襲我西路軍
詔以内扎薩克赴調噶斯兵千聴阿寳轄力能𠞰凖噶爾
　　　即率往否則入邉偕緑旗兵防内汛既而其子衮
　　　布擊凖噶爾敗遁阿寳乃自軍所歸阿拉善牧九
　　　年
諭嘉之
詔復郡王爵乾隆四年卒子三長衮布封固山貝子先卒
　　　次羅卜藏多爾濟襲扎薩克次拉爾濟旺舒克襲
　　　固山貝子别有傳
　　　二次襲羅卜藏多爾濟阿寳次子乾隆四年襲扎
　　　薩克多羅貝勒十五年尚郡主授多羅額駙二十
　　　年以所部兵五百從西路軍征達瓦齊於伊犂達
　　　瓦齊就擒定北将軍班第遣歸牧阿睦爾撒納叛
　　　逆黨克什木等擾伊犁羅卜藏多爾濟請仍以兵
　　五百赴西路軍
諭駐牧聴調二十一年
詔羅卜藏多爾濟以兵千赴北路從定邉左副将軍親
　　王成衮扎布𠞰和託輝特逆賊青衮咱卜兵甫備
　　北路軍蕆功
詔仍選兵五百赴西路羅卜藏多爾濟聞
命自游牧備駝馬餱糧馳抵巴里坤軍
奨賜茶幣二十二年偵阿睦爾撒納由博囉塔拉走阿
　　卜克特偕副都統愛隆阿等分道馳擊抵塔爾巴
　　噶台諜輝特逆賊巴雅爾伏嶺險捕之賊遁尾六
　　日次愛登蘇哈薩克兵二百餘遮道羅卜藏多爾
　　濟等僅數騎鏖擊之哈薩克懼乞降巴雅爾尋就
　　擒
詔晉封多羅郡王授叅賛大臣二十三年從定邉右副
　　将軍郡王車布登扎布𠞰叛賊哈薩克錫喇及布
　　庫察罕等抵和洛霍斯賊據岡拒驟擊之獲布庫
　　察罕兄阿都齊進兵哈魯勒托羅海偵布庫察罕
　　由庫克烏蘇走哈薩克将往索定邉将軍兆恵檄
　　以兵屯阿勒坦額黙勒𠞰喀喇沁宰桑恩克圖等
　　於庫隴癸嶺恩克圗就擒哈薩克尋以布庫察罕
　　獻
命羅卜藏多爾濟歸牧暫休固請留軍已病足
上憫之
慰令歸牧
賞三眼孔雀翎二十四年以大軍𠞰逆回布拉呢敦霍
　　集占獻羊五千請助
詔給值
賜幣及佩飾大軍旋遵
㫖擕所部弁兵與飲至宴
詔圖形
　紫光閣
御製賛曰渭陽所出扎薩頴材命帥本部宣力龍堆及
　愛隆阿單騎見虜降哈薩克厥功甚鉅三十年
詔晉封和碩親王
賞元狐裘及黄轡三十八年獻野驘
御製詩紀之四十六年督兵五百赴蘭州隨大軍𠞰薩
　　拉爾逆回於華林寺四十七年
詔世襲罔替四十八年卒子旺沁班巴爾襲
　　三次襲旺沁班巴爾羅卜藏多爾濟長子尚郡君
　　授固山額駙郡君卒復尚縣主授多羅額駙乾隆
　　四十四年授公品級一等台吉
命御前行走
賞雙眼孔雀翎黄馬褂四十六年從大軍𠞰薩拉爾逆
　　回於華林寺四十八年襲扎薩克和碩親王四十
　　九年授寧夏副都統抵任聞石峯堡底店逆回驟
　　起選駐防滿兵及阿拉善兵馳赴大軍𠞰賊
諭嘉之敘績
詔自擇其弟以名
　聞授公品級一等台吉旺沁班巴爾遣弟瑪哈巴拉及
　　　雲丹策登入
　覲
　詔授瑪哈巴拉公品級一等台吉
　　　(附/)固山貝子衮布列傳(今襲鎮/國公)
　　　衮布扎薩克郡王阿寳長子初授二等台吉雍正
　　　八年以所部兵五百赴巴里坤防凖噶爾㑹寧逺
　　　大将軍岳鍾琪入
覲凖噶爾偵不備襲科舍圖汛謀盗我駝馬總兵樊廷等
　　　以兵二千驟擊之衮布偕鄂爾多斯台吉定咱喇
　　　什率兵往援凖噶爾賊敗遁
諭奨其黽勉効力九年封輔國公
詔撤兵歸牧岳鍾琪奏請留屯
允之
諭曰衮布率所部兵効力行間勤勞懋著從前已加恩賞
　著仍增給銀兩并諭其父阿寳知之十年晉封固山貝
　　　子
命御前行走
賜三眼孔雀翎十三年撤大軍衮布始率所部兵歸牧乾
　　　隆二年卒無嗣弟拉爾濟旺舒克襲
　　　一次襲拉爾濟旺舒克阿寳第三子乾隆二年襲
　　　固山貝子六年卒無嗣
　詔以其從父丹津索諾木之子索諾木多爾濟降襲鎮
　　　國公
　　　二次襲索諾木多爾濟拉爾濟旺舒克再從弟乾
　　　隆六年襲鎮國公三十年卒子烏爾圖納遜襲
　　　三次襲烏爾圖納遜索諾木多爾濟長子乾隆三
　　　十年襲鎮國公四十六年從大軍𠞰薩拉爾逆回
　　　于華林寺四十七年
　詔鎮國公爵世襲罔替以承貝子衮布祀四十九年從
　　　大軍𠞰石峯堡底店逆回有功
　賜孔雀翎尋入
　覲
　命乾清門行走
　　　(附/)輔國公玉木楚木列傳(今襲鎮/國公)
　　　玉木楚木扎薩克貝勒和囉理次子康熙三十一
　　　年從父来朝
優賚之三十五年
上親征噶爾丹西路大将軍費揚古以阿拉善兵為前驅
　　　玉木楚木偵噶爾丹自克嚕倫竄特勒爾濟偕副
　　　都統阿南達馳擊之費揚古統兵繼進噶爾丹敗
　　　遁軍還復以所部卒設哨布隆吉爾已而撤哨卒
　　　屯肅州
詔給糗糧芻茭三十六年復率哨卒赴哈宻追捕噶爾丹
　　　從子丹濟拉諜由瀚海竄達賴喇嘛所馳禦之噶
　　　斯口丹濟拉来歸始撤還三十七年叙功
詔封輔國公五十二年卒子二長沙畢多爾濟次羅卜藏
　　　達爾濟相繼襲
　　　一次襲羅卜藏達爾濟玉木楚木次子康熙五十
　　　三年襲輔國公尋晉鎮國公五十四年從西安将
　　　軍席柱等屯巴里坤防凖噶爾五十九年復自巴
　　　里坤赴青海将從平逆将軍延信等䕶達賴喇嘛
　　　入藏次博囉充克克疾卒無嗣兄沙畢多爾濟襲
　　　二次襲沙畢多爾濟玉木楚木長子康熙五十四
　　　年偕羅卜藏達爾濟駐防巴里坤五十九年從大
　　　軍入藏駐其地六十年襲鎮國公雍正元年撤還
詔併敘昆弟從征績晉封固山貝子乾隆二年卒無嗣
　詔以玉木楚木弟齊木特之子衮楚克降襲輔國公
　　　三次襲衮楚克沙畢多爾濟從弟乾隆二年襲輔
　　　國公二十年以所部兵五百從征達瓦齊𨽻西路
　　　副将軍薩拉爾隊二十三年復率兵百從𠞰庫車
　　　逆回圍其郛敗賊援阿卜都哈里克兵
　詔叙績逆酋霍集占尋携賊五千餘来援鏖擊之賊黨
　　　跳走追至鄂根河蘇巴什山陣斬三百餘級
諭嘉之
賜雙眼孔雀翎庫車城下復從大軍降阿克蘇及烏什
　　衆進抵葉爾羌分領右翼隊擊賊喀喇烏蘇明年
　　春還阿克蘇
詔晉封鎮國公夏復進兵喀什噶爾霍集占遁巴達克
　　山大軍分道進𠞰以衮楚克駐防喀什噶爾巴達
　　克山函霍集占首至乃遣歸明年敘功
奨賜銀幣三十二年卒子多爾濟色布騰襲
　　四次襲多爾濟色布騰衮楚克次子乾隆三十二
　　年襲鎮國公四十六年從大軍𠞰薩拉爾逆回于
　　華林寺四十七年
詔鎮國公爵世襲罔替以承輔國公玉木楚木祀四十
　　九年從大軍𠞰石峯堡底店逆回得功牌二
　
　
欽定外藩䝉古回部王公表傳卷之八十
欽定四庫全書
欽定外藩蒙古回部王公表𫝊卷之八十一
　𫝊第六十五
　　青海厄魯特部總𫝊
　　青海厄魯特部在西寧邉外至
　京師五千七十里東及北界甘肅西界西藏南界四
　　川袤延二千餘里即古西海郡地分左右二境左
　　境東自棟科爾廟西至洮賚河界八百餘里南自
　　博囉充克克河北岸北至西拉塔拉界四百餘里
　　東南自拉喇山西北至額濟内河界四百餘里東
　　北自永昌縣界西南至布隆吉爾河界三千餘里
　　右境東自棟科爾廟西至噶斯池界二千五百餘
　　里南自漳臘嶺北至博囉充克克河南岸千五百餘
　　里東南自達爾濟嶺西北至塞爾騰西爾噶拉金
　　界二千餘里東北自克騰庫特爾西南至穆嚕烏
　　蘇河界千五百餘里厄魯特舊分四部曰和碩特
　　姓博爾濟吉特曰凖噶爾曰杜爾伯特皆姓綽囉
　　斯曰土爾扈特姓不著部自為長號四衛拉特今
　　稱厄魯特即明時所謂阿魯台也有輝特者最微
　　初𨽻杜爾伯特後土爾扈特徙俄羅斯境輝特遂
　　為四衛拉特之一云青海䝉古分牧而處有和碩
　　特有土爾扈特有凖噶爾有輝特統以厄魯特稱
　　之和碩特設扎薩克二十有一其始祖為元太祖弟
　　哈布圖哈薩爾七𫝊至阿克薩噶勒泰子二長阿
　　魯克特穆爾今内扎薩克科爾沁扎賚特杜爾伯
　　特郭爾羅斯阿嚕科爾沁四子部落茂明安烏喇
　　特八部其裔也次烏嚕克特穆爾九𫝊至博貝宻
　　爾咱稱衛拉特汗子哈尼諾顔洪果爾繼之有子
　　六長哈納克土謝圖次拜巴噶斯次昆都倫烏巴
　　什次圖魯拜琥次色稜哈坦巴圖爾次布雅鄂特
　　歡哈納克土謝圖為公中扎薩克台吉車凌納木
　　扎勒一旗祖拜巴噶斯子鄂齊爾圖汗及阿巴頼
　　諾顔牧西套後凖噶爾滅其部詳阿拉善厄魯特
　　部總𫝊昆都倫烏巴什號都爾格齊諾顔今駐牧
　　珠勒都斯之和碩特部四旗其裔也圖魯拜琥號
　　顧實汗分青海部衆為二翼子十人領之居左翼
　　者曰達延曰鄂木布曰達蘭泰曰巴延阿布該阿
　　玉什居右翼者曰伊勒都齊曰多爾濟曰瑚嚕木
　　什曰桑噶爾扎曰衮布察琿曰達什巴圖爾達延
　　號鄂齊爾汗為扎薩克鎮國公噶爾丹達什輔國
　　公諾爾布朋素克車凌三旗祖别有附察哈爾之
　　和碩特亦其裔也鄂木布號車臣岱青為扎薩克
　　台吉羅卜藏察罕濟克濟扎布達瑪璘色布騰阿
　　喇布坦四旗祖達蘭泰為扎薩克郡王額爾徳尼
　　額爾克托克托鼐台吉車凌多爾濟二旗祖巴延
　　阿布該阿玉什號達頼烏巴什為扎薩克台吉扎
　　布一旗祖别有阿拉善厄魯特一旗亦其裔也伊
　　勒都齊為扎薩克親王察罕丹津輔國公阿喇布
　　坦扎木素台吉察罕喇布坦三旗祖多爾濟號達
　　頼巴圖爾為扎薩克貝勒朋素克旺扎勒達什車
　　凌台吉伊什多勒扎布三旗祖瑚嚕木什號額爾
　　徳尼岱青為扎薩克貝子丹巴台吉色布騰博碩
　　克圖二旗祖桑噶爾扎號伊勒登為扎薩克貝子
　　索諾木達什一旗祖衮布察琿無嗣達什巴圖爾
　　子羅卜藏丹津叛逃凖噶爾後就擒宥之𨽻内䝉
　　古正黄旗顧實汗弟色稜哈坦巴圖爾號扎薩克
　　陀音為扎薩克台吉哈爾噶斯一旗祖布雅鄂特
　　歡三𫝊至阿布子二長達瓦次鄂爾竒達遜𨽻凖
　　噶爾號扈魯瑪台吉後來歸達瓦封公品級尋卒
　　鄂爾竒達遜授伯爵𨽻内蒙古正黄旗土爾扈特
　　設扎薩克四其始祖曰翁罕七𫝊至貝果鄂爾勒
　　克為扎薩克台吉索諾木喇布坦多爾濟色特爾
　　布木二旗祖别有舊土爾扈特部十旗新土爾扈
　　特部二旗亦其裔也貝果鄂爾勒克弟翁貴為
　　扎薩克台吉達爾扎丹忠二旗祖凖噶爾設扎薩
　　克二其始祖曰孛罕六𫝊至額森子二長博羅納
　　哈勒為杜爾伯特所自始今駐牧烏蘭固木之杜
　　爾伯特部十六旗自輝特二旗外皆其裔也次額
　　斯墨特達爾漢諾顔為凖噶爾所自始七𫝊至和
　　多和沁號巴圖爾琿台吉駐牧阿爾台子十一曰
　　車臣為其弟噶爾丹所殺曰卓特巴巴圖爾徙牧
　　青海為扎薩克郡王色布騰扎勒再𫝊嗣絶曰班
　　達哩孫車木伯勒襲色布騰扎勒所遺扎薩克曰
　　卓哩克圖和碩齊為扎薩克輔國公阿喇布坦一
　　旗祖曰温春子丹濟拉以來歸封扎薩克輔國公
　　附喀爾喀賽因諾顔部曰僧格子䇿妄阿喇布坦
　　號琿台吉再𫝊為其族達瓦齊所簒嗣絶曰噶爾
　　丹以掠喀爾喀為大軍所敗竄死曰布木號額爾
　　徳尼台吉其曽孫即達瓦齊大軍平其部俘京師
　　尋釋之封親王不列藩部曰多爾濟扎布為喀爾
　　　喀土謝圖汗察琿多爾濟所戕曰朋素克達什孫
　　　噶爾藏多爾濟以來歸封綽囉斯汗尋叛為從子
　　　扎納噶爾布所殺曰達爾瑪三𫝊至三濟扎布以
　　　來歸授侍衛𨽻内䝉古正黄旗和多和沁弟曰墨
　　　爾根岱青子二長丹津號噶爾瑪岱青和碩齊孫
　　　阿喇布坦以來歸封扎薩克郡王附喀爾喀賽因
　　　諾顔部次阿海三𫝊至達什達瓦嗣絶妻車臣哈
　　　屯攜衆來歸編佐領置直𨽻承徳府境不設扎薩
　　　克輝特設扎薩克一其始祖曰納木占再𫝊至卓
　　　哩克圖和碩齊為扎薩克輔國公貢格一旗祖厄
　　　魯特諸扎薩克外設喀爾喀公中扎薩克一别有
　　　察罕諾捫汗授扎薩克喇嘛轄四佐領自為一旗
　　　不列諸扎薩克盟天聰初䝉古諸部内附厄魯特
　　　猶私與明市
上以逺弗之禁崇徳二年顧實汗遣使通貢閱嵗乃至七
　　　年偕達頼喇嘛等奉表貢八年
遣使存問達頼喇嘛以顧實汗擊敗唐古特藏巴汗
勅曰有敗道違法而行者聞爾已懲治之自古帝王致治
　法教未嘗斷絶今遣使敦禮高賢爾其知之并賜爾甲
　胄使未至顧實汗表請
發幣使延達頼喇嘛
允之順治二年顧實汗達頼巴圖爾貢馬至奏聞
天使召聖僧臣等自當遵奉三年以厄魯特台吉等入甘
　　　肅境要糧賞
詔所司議勦撫㑹顧實汗奉表貢
賜甲胄弓矢命轄諸厄魯特嗣間嵗輙遣使至厄魯特台
　　　吉等附名以達和碩特族曰都爾格齊諾顔曰色
　　　稜哈坦巴圖爾曰鄂齊爾汗曰鄂齊爾圖汗曰阿
　　　巴頼諾顔曰逹頼烏巴什諾顔曰伊拉古克三班
　　　第達呼圖克圖曰額爾徳尼琿台吉曰阿哩禄克
　　　三陀音曰噶爾第巴台吉曰瑪頼台吉曰諾木齊
　　　台吉曰綽克圖台吉土爾扈特族曰羅卜藏諾顔
　　　曰楚琥爾岱青曰博第蘇克凖噶爾族曰巴圖爾
　　　琿台吉曰墨爾根岱青曰杜喇勒和碩齊曰楚琥
　　　爾烏巴什曰羅卜藏呼圖克圖以顧實汗為之首
　　　五年甘肅廵撫王世功奏青海蒙古駐西寧需索
　　　供應請定貢使入関額餘駐關外給口糧
從之九年顧實汗導達頼喇嘛入
覲先奉表
聞并貢駝馬方物十年
詔封遵文行義敏慧顧實汗
賜金册印十三年顧實汗卒
上念其忠勤修貢
遣官致祭㑹青海屬復為邉患
諭顧實汗子車臣岱青及達頼巴圖爾等曰分疆别界向
　有定例邇來爾等率畨衆掠内地抗官兵守臣奏報二十
　餘次屢諭不悛今特遣官赴甘肅西寧等處勘狀或爾
　等親至或遣宰桑來質誣妄之罪各有攸歸畨衆等舊
　納貢䝉古者聽爾轄倘係前明所屬應仍歸中國至漢
　人䝉古定界與市易隘口務宜詳加察核分定耕牧毋
　得越境妄行十五年復
諭車臣岱青曰前因爾等頻犯内地遣官往勘據奏爾等
　入邉向畨取貢輙肆攘奪咎自難辭朕悉宥爾前愆但
　中外本無異視疆圍自有大防爾等向屬畨取貢酌定
　人數路由正口遣頭目禀告守臣方准入邉至市易定
　所應從西寜鎮海堡川北洪水等口出入毋得任意取
　道如或不悛國憲具在朕不爾貸也康熙四年甘肅提
　　　督張勇奏蒙古畨衆游牧莊浪諸境情形叵測
　　　請増甘肅西寧駐防兵先是青海䝉古戀西喇塔
　　　拉水草饒乞駐牧張勇以其地為甘肅隘不容逼
　　　處往責之謝罪去因設永固營聫築八寨至是䝉
　　　古等復相繼徙近邉
上以漸不可啟
詔如張勇請五年勇復奏青海雖通西藏不過荒徼絶塞
　　朝廷曲示招徠准開市自應鈐束部落各安邉境乃
　　　邇來蜂屯祁連山縱牧内地大草灘曽遣諭徙復
　　　抗拒定羌廟官軍敗之猶不悛聲言紏衆分入河
　　　州臨洮鞏昌西寧凉州諸地請設兵備
詔嚴防禦仍善撫以柔其心勇等乃自扁都口西水関至
　　　嘉峪關固築邉牆六年川陜總督盧崇峻奏青海
　　　諸頭目偵於八月將入冦因赴莊浪所備之遣總
　　　兵孫思克屯南山隘相形勢固守達頼喇嘛尋檄
　　　厄魯特諸台吉毋擾内地駐牧黄城兒大草灘蒙
　　　古悉徙去獻駝馬牛羊服罪請撤駐防兵
允之十四年西寧諸鎮兵屯河東勦叛賊王輔臣青海蒙
　　　古乗隙犯河西永固營副將陳達禦之陣歿孫思
　　　克屯凉州宣示
　　朝廷恩威各引罪出塞㑹達頼喇嘛使至
命𫝊諭達頼巴圖爾等戢部衆勿為邉患十六年凖噶爾
　　　台吉噶爾丹襲殺駐牧西套之鄂齊爾圖汗青海
　　　和碩特諸台吉懼挈廬幙数千避居大草灘撫逺
　　　大將軍圖海等飭歸故巢十七年西套諸台吉偵
　　　噶爾丹將侵青海遣使告和碩特台吉達頼巴圖
　　　爾等為防禦計
上聞之
諭張勇曰噶爾丹侵青海如逺從達布素圖瀚海而往則
　聽之若欲經大草灘則令堅立信約勿擾内地尋噶爾
　　　丹以從者異志且距青海逺行十一日撤兵歸遺
　　　書張勇詭稱其祖多克辛諾顔偕顧實汗取青
　　　海和碩特族獨據之欲往索以將軍所轄地故不
　　　果既而懼和碩特諸台吉襲已宻遣使議婚以
　　　女布木妻博碩克圖濟農子根特爾張勇諜得狀
　　　奏噶爾丹讐青海䝉古議婚後恐復往侵甘肅當
　　　往來衝請増防
報可有巴圖爾額爾克濟農和囉理者巴延阿布該阿玉
　　　什子也駐牧西套以避噶爾丹侵乞假内地赴青
　　　　海
許之㑹噶爾丹屬額爾徳尼和碩齊潜掠烏喇特户畜青
　　　　海墨爾根台吉聞之遣使詰歸所掠喀爾喀台吉
　　　　畢瑪里吉哩諦亦以厄魯特掠所部隂偵之告額
　　　　爾徳尼和碩齊和囉理及青海台吉茂濟喇克等
　　　　游牧額濟内河則未知其為何厄魯特也十八年
遣使
諭達頼巴圖爾等曰爾墨爾根台吉將被盗劫掠人察獲
　解送朕甚嘉之夫勸善懲惡者國之法也邇聞厄魯特
　衆棲處額濟内河爾達頼巴圖爾及墨爾根台吉其照
　汝例嚴加治罪使至稱茂濟喇克和囉理皆無掠烏喇
　　　特事額爾徳尼和碩齊為凖噶爾屬已徙牧去
詔檄噶爾丹収捕之不從二十九年大軍敗噶爾丹於烏
　　　蘭布通青海諸台吉附達頼喇嘛表上
尊號
詔不允三十年甘肅提督孫思克奏噶爾丹巢距邉月餘從
　　　子䇿妄阿喇布坦雖交惡恐復合有侵青海舉道
　　　必經嘉峪關外肅州宻邇青海請設兵三千為備
從之三十二年昭武將軍郎坦奏青海諸台吉私與噶爾
　　　丹通問請屯兵哈宻絶往來踪
上以噶爾丹自烏蘭布通敗遁後乏邉警且青海諸台吉
　　　素恭順
詔寢議噶爾丹尋屯牧巴顔烏蘭逼内汛
詔西寧設戍兵唐古特部第巴隂比噶爾丹詭為達頼喇
　　　嘛奏稱青海諸台吉無異志請撤戍
諭曰此為征勦噶爾丹計非防青海諸台吉也㑹議勦噶
　　　爾丹
詔檄青海衆勿驚懼三十五年
上親征噶爾丹敗之獲青海通噶爾丹使以博碩克圖濟
　　　農及薩楚墨爾根台吉為所部長
遣使齎
勅諭曰爾青海厄魯特尊崇達頼喇嘛法教敬事本朝聘
　問貢獻恭順有年朕亦頻加恩賚乃噶爾丹違達頼喇
　嘛法教不遵朕㫖朕統軍至圖拉勦而滅之博碩克圖
　濟農等遣往噶爾丹使為朕所擒俱言達頼喇嘛脱緇
　已久第巴匿之且噶爾丹詭言青海諸台吉謀與彼同
　犯中國今噶爾丹亡命西走青海諸台吉如欲仍前修
　睦其各防邉界遇噶爾丹即行擒觧若知而故縱此後
　永讐絶之我使至察罕托羅海宣
諭善巴陵堪布盖達頼喇嘛遣理青海䝉古務者也善巴
　　　陵堪布召青海諸台吉集盟壇言曰噶爾丹殺鄂
　　　齊爾圖汗我等與仇但素奉達頼喇嘛言應遣議
　　　時達賴喇嘛示寂久唐古特達賴汗尋約和碩特
　　　八台吉遣使慶捷達賴汗即鄂齊爾汗子也世長
　　　唐古特鄂齊爾汗弟自衮布察琿無嗣外餘八人
　　　皆居青海故其裔稱和碩特八台吉三十六年二月
上視師寧夏
詔額駙阿喇布坦都統都思噶爾巴林台吉徳木楚克西
　　　寧喇嘛啇南多爾濟等攜青海諸台吉使及賞物
　　　往招撫之復以哈宻達爾漢伯克額貝都拉内附
詔青海厄魯特勿擾哈宻境三月阿喇布坦等至察罕托
　　　羅海察罕諾捫汗迎告曰
皇上令青海衆得享安樂永受
恩澤何幸如之時顧實汗子惟達什巴圖爾存阿喇布坦
　　　等宣
諭之達什巴圖爾議遣博碩克圖濟農及額爾徳尼台吉
　　　代入
覲阿喇布坦等語曰
皇上駕臨寧夏爾當率衆往朝毋自誤達什巴圖爾偕察
　　　罕諾捫汗善巴陵堪布及唐古特達頼汗子拉藏
　　　等檄諸台吉議約四月啟行達爾寺垂藏呼圖克
　　　圖温都遜寺達頼綽爾濟喇嘛及囊素通事等咸
　　　請從私向使問獅象狀且相謂曰我等往朝殆必
　　　以所未見聞物相示閏三月阿喇布坦徳木楚克
　　　自青海歸議諸台吉至若露處未協朝典應令秋
　　　後入
覲京師
詔如議
命都思噶爾啇南多爾濟留駐鎮海堡俟之扈
蹕諸臣奏青海厄魯特與凖噶爾同部聞噶爾丹敗竄咸
　　　驚懼
皇上定䇿安集所部身至如歸誠非常舉請行慶賀禮
諭曰青海職貢有年來朝亦常事耳可勿賀諸臣固請因奉
　　　表賀曰青海向雖修貢未𨽻臣屬今舉部歸誠噶
　　　爾丹益無竄路
皇上安内攘外之心自此允愜矣四月
諭留糧騎及羊九千餘於達希圖海俟青海衆至給之十
　　　一月達什巴圖爾偕諸台吉入
覲
諭曰朕非威懾爾等前來不過欲令天下生靈各得其所
　朕何物不備朕之尊不在爾等來否所望爾等各遂安
　全副朕好生至意耳
詔所從諸宰桑咸列坐預宴以
御用冠服朝珠
賜達什巴圖爾
賞諸台吉鞍馬銀幣有差復𫝊
諭曰爾等自祖父來嵗修職貢故特優錫以寵爾歸十二
　　　月
上大閱玉泉山達什巴圖爾等扈
駕往觀戰慄失色奏
　天朝兵威若此何敵不克三十七年正月
詔封達什巴圖爾為和碩親王諸台吉授貝勒貝子公等
　　　爵有差先是噶爾丹詭與青海姻實謀往侵懼大
　　　軍討乃寢第巴以䇿妄阿喇布坦不附噶爾丹隂
　　　間之偽為達頼喇嘛疏奏䇿妄阿喇布坦將侵青
　　　海及唐古特
上斥其妄㑹噶爾丹使至
諭曰青海諸台吉奉貢久倘噶爾丹屬犯青海朕必往討
　之至是噶爾丹就滅䇿妄阿喇布坦憾達什巴圖爾等
　　　内附詭請大軍征青海討前助噶爾丹罪
諭曰青海諸台吉聞朕出師寧夏逺徙游牧嗣噶爾丹平
　定親來稱慶伊等並無過端豈肯遽為加兵朕統馭天
　下惟願宇内羣生咸獲安堵豈有使爾等搆釁之理二
　　　月
上幸五臺山
詔達什巴圖爾等從將
旋蹕
召覲行幄
温諭遣歸給駝馬三十九年䇿妄阿喇布坦聲言兵擊第
　　　巴遣使赴青海隂覘强弱
上以策妄阿喇布坦將不靖
詔廷臣留意漢趙充國所議五事為防禦計四十二年
上幸西安府達什巴圖爾等來朝扈
駕閱駐防兵奏禁卒精練天下無敵外省軍容復若是億
　　　萬年可永享昇平
賜宴遣歸五十四年䇿妄阿喇布坦遣兵掠哈宻
上以隣青海左翼牧
詔兵備之凖噶爾敗遁初達頼汗子拉藏偕青海諸台吉
　　　定議内附尋襲唐古特汗以第巴私立偽達頼喇
　　　嘛襲殺之而自立博克達之伊西扎穆蘇為達頼
　　　喇嘛瑚畢勒罕青海貝勒察罕丹津等訐其偽奏
　　　裏塘之噶爾藏嘉穆錯為真達頼喇嘛瑚畢勒罕
詔内閣學士拉都琥往騐尋
遣侍衛阿齊圖召青海兩翼議從裏塘達頼喇嘛瑚畢勒
　　　罕以弭争端貝勒色布騰扎勒阿喇布坦鄂木布
　　　朋素克旺扎勒台吉達顔索爾扎等僉請徙察罕
　　　丹津不從將偕達什巴圖爾子羅卜藏丹津盟率
　　　兵攻異已者阿齊圖疏至王大臣等奏察罕丹津
　　　若先攻諸部色布騰扎勒等來奔應置邉内察罕
　　　丹津牧距松潘僅四五日程請備兵待
詔西寧四川松潘諸路設兵備之五十五年察罕丹津畏
　　　罪徙裏塘達頼喇嘛瑚畢勒罕至西寧宗喀巴寺
　　　阿齊圖奏請集諸台吉定盟以羅卜藏丹津察罕
　　　丹津達顔等領右翼額爾徳尼額爾克托克托鼐
　　　阿喇布坦鄂木布等領左翼令永睦
允之㑹凖噶爾由沙拉襲青海掠台吉羅卜藏丹濟卜等
　　　牧畜復謀盗噶斯口官軍駝馬
諭曰凖噶爾偵噶斯口兵勢稍弱潜來侵擾青海不可不
　嚴備之著西安兵㑹青海左翼四川督標兵㑹青海右
　翼協力防禦五十六年
遣使赴青海測分野未㡬靖逆將軍富寕安諜䇿妄阿喇
　　　布坦遣兵赴唐古特馳疏
聞
上以裏塘達頼喇嘛瑚畢勒罕事初定拉藏汗或隂導凖
　　　噶爾侵青海
詔理藩院尚書赫壽諭拉藏汗勿得與察罕丹津羅卜藏
　　　丹津等搆兵復
諭遣侍衛色楞等赴青海曰凖噶爾若侵拉藏汗爾即與
　青海台吉等定議協勦務令絶無猜忌不至滋變方善
　或拉藏汗導凖噶爾侵青海爾即諭察罕丹津等曰䇿
　妄阿喇布坦屢抗大軍今拉藏汗與同謀是顯為讐敵
　也聖主始終仁愛保䕶顧實汗子孫爾等正當奮志報
　効而行尋察罕丹津等以凖噶爾侵拉藏汗告
諭内大臣䇿旺諾爾布西安將軍額倫特等分屯青海要
　　　地五十七年拉藏汗乞援疏至
詔色楞等㑹青海王台吉議進兵察罕丹津諜拉藏汗
　　　被戕謀誘凖噶爾至青海迎擊之凖噶爾懼不至
　　　先是哈宻伯克額貝都拉獻西吉木達里圖西喇
　　　郭勒地
詔設赤金靖逆二衛及柳溝所聽兵民耕牧五十八年
　　　以其地錯青海左翼牧
遣官偕貝子阿喇布坦台吉阿爾薩蘭等勘定界阿喇布
　　　坦等曰青海衆荷
恩厚何惜隙地可耕者聽給兵民留我等牧地足矣因集
　　　所屬宰桑等畫地標識議勿私越時撫逺大將軍
　　　固山貝子允禵統兵駐西寧請自索諾木至柴達
　　　木路設站五站置青海兵十别令左右翼兵各三
　　　百屯近軍地防凖噶爾賊從之允禵復遵
㫖集兩翼王台吉以
上意宣諭曰唐古特部達頼喇嘛班禪喇嘛法教原係爾
　　　祖顧實汗所設今凖噶爾戕拉藏汗離散畨衆爾
　　　等前稱裏塘羅卜藏噶勒藏嘉穆錯為真達頼喇嘛瑚畢
　　　勒罕願置禪榻廣施法教今唐古特民人及阿木
　　　島喇嘛如爾言
皇上為安藏計遣大兵送往唐古特爾等宜率所屬兵或
　　　萬或五六千從往其定議具奏兩翼王台吉等僉
　　　稱願聽
命五十九年所部兵從大軍敗凖噶爾於卜克河齊諾郭
　　　勒綽瑪喇等處因䕶達頼喇嘛入藏㨗
聞
詔留兵二千屯青海偵防凖噶爾雍正元年
諭曰自西陲用兵青海王以下台吉以上各著勞績
皇考曽降㫖俟凱旋曰計功今青海王台吉等厯年効績
　應各酌加封賞其率兵進藏及駐防噶斯柴達木等衆
　應令各處將軍分别加賞是年羅卜藏丹津叛
命大軍往討越嵗而定羅卜藏丹津初襲其父達什巴圖
　　　爾親王爵從大軍入藏歸覬為唐古特長隂約䇿
　　　妄阿喇布坦援已復誘青海台吉等盟察罕托羅
　　　海令如所部故號不得復稱王貝勒貝子公等爵
　　　而自稱達頼琿台吉以統之郡王額爾徳尼額爾
　　　克托克托鼐不從偕鎮國公噶爾丹達什來奔
上以和碩特族自相殘不忍遽加兵
詔撫逺大將軍貝子延信善慰額爾徳尼額爾克托克托
　　　鼐時兵部左侍郎常壽駐西寧理青海務
命𫝊諭羅卜藏丹津罷兵不從則懲治之羅卜藏丹津詭
　　　言親王察罕丹津郡王額爾徳尼額爾克托克托
　　　鼐謀據唐古特諸台吉不服將率兵與决勝負盖
　　　以察罕丹津額爾徳尼額爾克托克托鼐首不附
　　　已欲誣罪因脅諸台吉奉已如鄂齊爾汗駐唐古
　　　特以遥制青海也察罕丹津為羅卜藏丹津所逼
　　　繼額爾徳尼額爾克托克托鼐挈衆至
勅川陜總督年羮堯曰羅卜藏丹津自其祖顧實汗敬謹
　恭順達什巴圖爾慕化來歸晉封親王復令其子羅卜
　藏丹津襲封自宜仰體寵眷敬奉法紀乃妄逞强梁骨
　肉相仇欺凌親王察罕丹津郡王額爾徳尼額爾克托
　克托鼐等恣行倡亂朕甫聞其事遣使往諭令伊講和
　修睦式好無尤乃肆意稱兵侵襲察罕丹津額爾徳尼額
　爾克托克托鼐以致投入内境是其欲負朕恩悖逆天
　常擾害生靈誅戮不可少緩朕欲大張天威特命爾為
　撫逺大將軍統領大兵往聲羅卜藏丹津罪如敢抗拒
　即行勦滅其黨有懼羅卜藏丹津勢暫為脅從者果悔
　罪來歸即行寛宥有能擒斬羅卜藏丹津者分别具奏
　有情急來歸者加意撫恤其不抗拒者無加殺戮羅卜
　　　藏丹津詭罷兵誘常壽至察罕托羅海留之遣叛
　　　黨分掠西寧諸路煽賊畨等為應副將軍阿喇納
　　　自吐魯畨馳赴噶斯斷由穆嚕烏蘇往藏路副將
　　　王嵩叅將孫繼宗等擊賊黨於布隆吉爾及鎮海
　　　堡申中堡北川新城等處四川提督岳鍾琪以雜
　　　谷土司等兵勦歸徳堡外上寺東䇿卜下寺東䇿
　　　卜及南川口外郭宻諸畨復檄前鋒統領蘇丹等
　　　協勦所至告㨗羅卜藏丹津懼送常壽歸請罪
諭年羮堯曰伊乃深負國恩與大軍對敵之叛賊國法斷
　不可宥不得因伊曽封王爵稍存疑慮其與羅卜藏丹
　津同謀之王貝勒貝子公等既經背叛即宜削爵伊等
　或來歸順或被擒獲不必更論封爵但視行事輕重可
　寛宥者從寛應治罪者治罪二年
詔以岳鍾琪為奮威將軍叅賛軍務鍾琪奉
命進勦偵從賊之巴爾珠爾阿喇布坦自烏蘭博爾克遁
　　　尾擊之至伊克喀爾吉擒其黨阿喇布坦鄂木布
　　　遣西寧總兵黄喜林由西爾哈羅色赴柴達木斷
　　　噶斯路偵羅卜藏丹津走烏蘭穆和爾鍾琪復分
　　　兵馳擊擒其母阿爾泰俘户畜無算羅卜藏丹津
　　　偕賊黨分道竄侍衛達鼐等擒丹津琿台吉於華
　　　海子阿布濟車臣台吉於布哈色布蘇吹喇克諾
　　　木齊扎什敦多卜等於烏蘭克羅卜藏丹津走
　　　凖噶爾逆黨悉檻送
　　京師
詔行獻俘禮是役也以兵拒羅卜藏丹津者親王察罕丹
　　　津郡王額爾徳尼額爾克托克托鼐也不從羅卜
　　　藏丹津逆者郡王色布騰扎勒台吉阿喇布坦噶
　　　爾丹岱青諾爾布巴爾珠爾察罕喇布坦旺舒克
　　　喇布坦也為羅卜藏丹津脅從者貝勒朋素克旺
　　　扎勒輔國公車稜台吉諾爾布也始附羅卜藏丹
　　　津尋以悔宥罪者貝勒羅卜藏察罕車稜敦多布
　　　貝子濟克濟扎布拉察布台吉衮布色布騰納罕
　　　伊什也其附羅卜藏丹津者首惡曰吹喇克諾木
　　　齊阿喇布坦鄂木布藏巴扎木從黨曰巴爾珠爾
　　　阿喇布坦扎什敦多布格勒克阿喇布坦巴蘇泰
　　　及察罕丹津從子塔爾寺喇嘛堪布諾捫汗也有
　　　中甸者𨽻雲南麗江府羅卜藏丹津給偽劄令附
　　　已大軍至率户三千餘請降洮岷界外諸畨舊為
　　　青海属悉就撫其不順者勦誅之阿岡多卜藏瑪
　　　嘉鐡布納珠公寺朝天堂桌子山碁子山先宻寺
　　　興馬寺阿落西脱巴上篤爾素華藏上扎爾的諸
　　　畨衆以次底定青海患始靖
御製平定青海文立石太學
文曰我國家受
天眷命撫臨八極日月所照罔不臣順遐邇乂安兆人蒙
　福乃有羅卜藏丹津者其先世顧實汗自國初稽首歸
　命當時使臣建議畀以駐牧之地其居雜畨羌宻近甘
　凉我
皇考聖祖仁皇帝睿慮深逺每厪於懐既
親御六師平定朔漠威靈所加青海部落達什巴圖爾等
　震讋承命
聖祖仁皇帝因沛殊恩封為親王兄弟八人咸錫爵禄覊
　縻包容示以寛大而狼心梟性不可以徳義化三十年
　來包藏異心朕紹登寳位優之錫賚榮其封號尚冀革
　心輯寧部衆而羅卜藏丹津昏謬狂悖同黨吹喇克諾
　木齊阿喇布坦鄂木布藏巴札木等實為元惡謂國家
　方宏浩蕩之恩不設嚴宻之備誕敢首造逆謀廹脅畨
　羌侵犯邉城反狀彰露用不可釋於天誅遂命川陜總
　督太保公年羮堯為撫逺大將軍聲罪致討以雍正元
　年十月師始出塞自冬渉春屢破其衆凡同叛之部落
　戈鋋所指應時摧敗招降數十萬衆又降其貝勒貝子
　公台吉等二十餘人朕猶閔其愚蠢若悔禍思愆束手
　來歸尚可全宥而怙惡不悛負險抗拒乃决翦滅之計
　以方畧宻付大將軍年羮堯調度軍謀簡稽將士用四
　川提督岳鍾琪為奮威將軍於仲春初旬禡牙徂征分
　途深入搗其窟穴電掃風馳搜剔巖阻賊徒倉皇糜潰
　窮蹙失據羅卜藏丹津之母及謀逆渠魁悉就俘執擒
　獲賊衆累萬牲畜軍械不可數計賊首逃遁我師逾險窮
　追獲其輜重人口殆盡羅卜藏丹津孑身易服竄匿荒
　山殘喘待斃自二月八日至二十有二日僅旬有五日
　軍士無久役之勞内地無轉輸之費克奏膚功永清西
　徼三月之朔奏凱旋旅鐃歌喧轟士衆訢喜四月十有
　二日以倡逆之吹喇克諾木齊等三人獻俘
廟
社受俘之日臣民稱慶伏念
聖祖仁皇帝威靈震於遐方福慶流於奕葉用克張皇六
　師殄滅狂賊行間將士亦由感激
湛恩厚澤為朕踴躍用命斯役也芟夷凶悖綏靖畨羌俾
　烽燧永息中外人民胥享安阜實成
先志以懋有丕績廷臣上言稽古典禮出征而受成於學所
　以定兵謀也獻馘而釋奠於學所以告凱㨗也宜刋諸
　珉石掲於太學用昭示於無極遂為之銘曰天有雷霆
　聖作弧矢輔仁而行威逺寧邇維此青海種類實繁錫
　之茅土列在藩垣被我寵光位崇禄富負其阻遐禍心
　潜搆恭惟
聖祖慮逺智周睠念荒服綏撫懐柔朔野既清四陲攸震
　爵號洊加示之㤙信如何兇狡造謀逆天鼓動昏憝冦
　侵於邉惟彼有罪自干天罰桓桓虎貔用張九伐王師
　即路冬雪初零日耀組練雷響聲鉦蠢兹不順敢逆戎
　旅奮張螳臂以當齊斧止如山嶽疾如雨風我戰則克
　賊壘其空彼昏終迷曽不悔戾當翦而滅斯焉决計厲
　兵簡將往擣其巢踰厯嶔嶇坦若坰郊賊棄其家我縶
　而獲牛馬谷量器仗山積蹇兔失窟何所逋逃枯魚游
　釡假息煎熬師以順動神明所福旬日凱歸不疾而速
　殪彼逆謀懸首藁街獻俘成禮金鼓調諧西域所聸此
　惟雄特天討既申羣酋惕息櫜戈偃革告成辟雍聲教
　遐暨萬國來同惟我
聖祖親平大漠巍功煥文邁桓軼酌流光悠久視此銘辭
　繼志述事念兹在兹王大臣等遵
㫖議善後事冝奏青海王台吉等應論功罪定賞罰游牧
　　　地令各分界如内扎薩克例百户置佐領一不及
　　　百户者為半佐領以扎薩克領之設協理台吉及
　　　協領副協領叅領各一每㕘領設佐領驍騎校各
　　　一嵗㑹盟令奏選盟長勿私推貢期自明年始分
　　　三班九年一周自備馬駝由邉入京市易以四仲
　　　月集西寧四川邉外納喇薩喇地官兵督視有擅
　　　入邉牆者治又羅卜藏丹津之吹宰桑及察罕丹
　　津從子丹衷之宰桑色布騰達什等率衆降請各
　　授千百户等官又喀爾喀居青海者勿復𨽻和碩
　　特族令别設扎薩克土爾扈特及凖噶爾輝特如
　　之至西寧部衆凡陜西所屬甘州凉州莊浪西寧
　　河州四川所屬松潘打箭爐裏塘巴塘雲南所屬
　　中甸等處或為喇嘛耕地或納租青海但知有䝉
　　古不知有㕔衛營伍諸官今畨衆悉歸化應擇給
　　土司千百户廵檢等職令附近道㕔及衛所轄又
　　青海及巴爾喀木藏衛舊稱唐古特四大部顧
　　實汗侵據之以青海地廣可牧畜巴爾喀木糧富
　　令子孫游牧青海而巴爾喀木納其賦藏衛二地
　　舊給達頼喇嘛班禪喇嘛今以青海叛取其地應
　　令四川雲南諸官管理又達頼喇嘛遣人赴市打
　　箭爐駝裝經察木多乍雅裏塘巴塘向喇嘛等索
　　銀有差名曰鞍租至打箭爐納税請飭達頼喇嘛
　　勿収鞍租打箭爐免取税嵗給達頼喇嘛茶五千
　　觔班禪喇嘛半之又西寧各寺喇嘛多者數千少
　　者五六百易藏奸前羅卜藏丹津叛喇嘛率畨衆
　　抗大兵請於塔爾寺喇嘛選老成者三百給印照
　　嗣後嵗察二次廟舍不得過二百喇嘛多者三百
　　少者十餘畨民糧賦令地方官管理度各寺嵗用
　　給之又陜西邉外河州西寧蘭州中衛寧夏榆林
　　莊浪甘州等處水草豊美林麓茂宻䝉古諸部戀
　　牧大草灘及昌寧湖請於西寧北川邉外上下白
　　塔等處自巴爾托海至扁都口築城堡令䝉古等
　　勿妄據又肅州西洮賚河常瑪爾鄂敦塔拉等處
　　應募民墾膏腴地庻漸致富饒至寧夏險要無過
　　阿拉善顧實汗裔舊游牧山後今或徙至山前請
　　令阿拉善扎薩克郡王額駙阿寳飭所屬歸阿拉
　　善後其山前營盤水長流水等處悉為内地又甘
　　州西寧界各設營汛令蒙古等不敢覬覦又巴爾
　　喀木等部衆自羅隆宗東察木多乍雅外諸畨目
　　　悉給印照視内地土司例又青海屬左格諸畨請
　　　徙内地阿巴土司頭目墨丹住等從勦有功請給
　　　安撫司銜不𨽻青海轄又西寧邉内可耕地請發
　　　直𨽻山西山東河南陜西五省遣犯能種地者官
　　　給牛具籽種三年後起科如例又甘州諸黄畨應
　　　招撫為青海藩籬青海諸部令各守牧地不得强
　　　據妄掠啇賈察罕諾捫汗喇嘛廟毋得私聚議事
　　　遣官齎
敕往不論秩崇卑王公以下跪迎有背貳者必懲
上從其議三年
詔以博囉充克克地給阿拉善郡王阿寳居之鈐青海族
　　　屬越七載始撤歸詳阿拉善厄魯特部𫝊是年青
　　　海和碩特土爾扈特凖噶爾輝特喀爾喀及察罕
　　　諾捫汗各設扎薩克鑄總理青海䝉古畨子事務
　　　關防
遣大臣齎鎮其地轄所部扎薩克岳鍾琪復奏親王察罕
　　　丹津鎮國公拉察布等游牧河東地近河州松潘
　　　各路前議市納喇薩喇之地狹恐不給䝉古需請
　　　改市河州及松潘河州定於土門關附近雙城堡
　　　松潘定於黄勝關之西河口二地並有城屋水草
　　　美互市可久又郡王額爾徳尼額爾克托克托鼐
　　　色布騰扎勒等游牧河西地近西寧請改市西寧
　　　口外丹噶爾寺至蒙古嵗資牲畜請每年六月後
　　　聽不時貿易庶䝉古啇衆獲利益
允之六年
敕凖噶爾台吉噶爾丹䇿凌曰羅卜藏丹津無故弄兵殘
　虐骨肉朕遣大臣諭令息兵乃敢悖恩負徳侵犯内境
　被我守邉輕兵擊敗逺竄爾父䇿妄阿喇布坦應即擒
　獻乃反隐為匿留是何意耶羅卜藏丹津乃不忠不孝
　之人爾父年髙厯練尚能將伊酌處可以生之亦可以
　制之必不為所愚弄是以不曽勒令擒獻今爾年與彼
　相等羅卜藏丹津志氣乖戾不顧恩義斷不守分安居
　甘處爾下爾務將羅卜藏丹津送至朕念達什巴圖爾
　前績仍施恩豢養斷不將伊誅戮爾其祗遵朕命是年
　　　唐古特部噶卜倫阿爾布巴隆布鼐扎爾鼐等叛
　　　擾唐古特謀逋凖噶爾大軍誅之七年
上以凖噶爾不靖必擾青海及唐古特因
决䇿遣討王大臣等議噶斯為凖噶爾通青海及唐古特
　　　要隘請選青海扎薩克兵千五百分屯噶斯及柴
　　　達木得卜特爾察罕烏蘇諸路
允之㑹噶爾丹䇿凌遣使告將獻羅卜藏丹津聞大軍就
　　　道懼乃攜歸八年
詔暫緩進兵
諭噶爾丹䇿凌速獻羅卜藏丹津當宥罪復
命青海扎薩克備兵游牧聽調凖噶爾尋襲科舍圖汛
諭青海兵速赴噶斯凖噶爾遁九年
遣二等侍衛殷扎納𫝊
諭左右翼扎薩克選兵萬屯青海適中地官兵皆賞裝復
命所部採買牲畜勿滋擾扎薩克公諾爾布拉察布等尋
　　　徙牧叛
詔曰朕因凖噶爾賊乗西路軍不備盗駝馬因念青海
　各扎薩克人衆恐招逆賊侵害諭令𣲖兵防䕶其採
　買馬羊者原欲使伊等所有牧畜得變價值可獲利益
　並非需此區區助也朕曽諭殷扎納一切𣲖兵採買聽
　䝉古便不可絲毫勉强并慮王台吉等科𣲖所屬諭令
　嚴行禁約豈肯令遣往人逼廹蒙古從事乎今拉察布
　等無故他徙或殷扎納不能宣揚朕諭使衆心共曉而
　採買馬羊又不聽從其便以致拉察布等心懐疑畏暫
　避差徭特頒㫖諭拉察布等令其速歸本處凖噶爾賊
　或由喀喇沙爾前赴噶斯潜行騷擾或増人衆窺伺青
　海所部䝉古兵丁尚未齊集器械亦未周備難望捍禦
　賊鋒亦令官兵善為保䕶拉察布等不奉
命諸扎薩克擒獻復集兵七千為備軍械及馬不給
上憫之
諭廷臣曰朕所以聚此兵者特為保全伊等家口及游牧
　計非為征伐調遣用也今聞其生計情形朕心深為惻
　然俟從容料理必有加恩之處所聚兵七千著選𣲖三
　千照前所降㤙㫖官員賞給本年俸銀兵丁賞銀五兩
　至戍卒駐防日久資斧維艱著給茶幣等項及每月所
　食青稞遣歸兵四千名官員等著給三月俸銀兵丁等
　著給銀三兩令各回游牧凖噶爾賊或潜擾青海朕意
　欲將伊等預行從容遷徙令賊由逺路來一無所得不
　待戰而力盡我官兵與賊交戰時青海三千兵但追襲
　賊後量力驅賊馬匹所得即賞之仍計馬匹多寡加恩
　議叙復
諭青海扎薩克等曰爾等係顧實汗子孫自爾祖宗以來
　依附内地邉疆恪順供職
聖祖仁皇帝視爾等如子孫撫育六十餘年寵遇優渥且
　念爾等尊崇黄教是以於達頼喇嘛班禪喇嘛等備極
　恩眷前羅卜藏丹津聽信流言敢行背叛我朝發兵征
　勦逃竄凖噶爾困苦恥辱無不聞之今爾等若至彼處
　路途遥逺馬畜困斃彼豈能為爾等置立産業分給㳺
　牧地各令率屬保聚乎况凖噶爾終嵗争戰凡用兵必
　置爾等於前虐使任意豈若各守祖父基業永享太平
　之為得乎爾等若不熟計利害聽伊誑誘之詞依附賊
　人妄思蠢動將來興師問罪必先及之
諭内附諸畨衆曰爾等沿邉畨衆及青海䝉古同受國家
　撫綏之恩并無歧視今凖噶爾賊窺伺邉境或將來侵
　擾青海而䝉古之游牧黄河以南者畏避賊鋒投奔近
　邉爾畨族湏留心照視勿因向有嫌怨乗其危急加以
　戕害或蒙古恃衆劫掠爾等用力抵禦不可退縮俟事
　定後朕自論其曲直分别賞罰畨族䝉古皆朕赤子果
　能遵朕諭㫖彼此相安同受朝廷恩澤方為無窮之福
　　　未㡬凖噶爾為喀爾喀所敗布偽書煽内附諸䝉
　　　古復
諭青海扎薩克等曰青海王台吉等久荷隆恩册封位號
　褒寵顯榮迄今厯有年所至於編設旗分以便稽察賞
　賚惟恐扎薩克等恃强凌弱互啟争端譬厄魯特内有
　得秦者有鄂拓克者有扎薩克勒者有得木齊者皆為
　易於管轄人衆而已爾有飢饉朕必加之周給隨獵行兵
　朕必加之賞賚從無徴輸爾蒙古者朝廷恩典至優極
　渥若以封號旗分為賤亦可奏明酌改且爾阿巴頼諾
　顔裔現在凖噶爾所果為帥領乎抑為屬下乎凖噶爾
　係成吉斯汗臣僕爾等俱係成吉斯汗弟哈布圖哈薩
　爾子孫若以博爾濟吉特氏之先論之凖噶爾乃爾屬
　𨽻奈何甘心自屈爾等當知凖噶爾賊詭計勸諭屬人
　分别利害亦令如喀爾喀奮勇立功豈可甘自懦怯朕
　因凖噶爾反間諄諄降㫖爾等如能遵行則可保室家
　游牧矣十年以喀爾喀敗凖噶爾於克爾森齊老及額
　　　爾徳尼昭
諭青海扎薩克等曰喀爾喀奮勇勦賊爾等何獨不能各
　宜鼓舞振興踴躍効命賊衆侵擾青海止有噶斯一路
　爾等須防守隘口倘凖噶爾前來務期協力追殺悉行
　勦除十三年
詔撤駐防大軍所部仍選兵二千屯得卜特爾伊克柴達
　　　木等汛以台吉達瑪璘色布騰色特爾布木領之
　　　乾隆十一年辦理青海事務副都統衆佛保遵
　㫖宣
　諭諸扎薩克嵗防汛議以郡王額爾徳尼額爾克托克
　　　托鼐之長子索諾木丹津及扎薩克台吉衮布喇
　　　布坦色特爾布木多爾濟色布騰薩喇等防得卜
　　　特爾汛以郡王衮楚克達什車凌喇布坦貝子丹
　　　巴輔國公納木扎勒車凌扎薩克台吉達瑪璘色
　　　布騰等防伊克柴達木汛十人為五班三年一察
　　　軍械十二年以凖噶爾使赴藏煎茶道噶斯復議
　　　自伊克柴達木得卜特爾外設汛哈濟爾察罕烏
　　　蘇二十年大軍征達瓦齊抵伊犂羅卜藏丹津就
　　　擒
　諭曰羅卜藏丹津負恩背叛逃往凖噶爾偷生三十餘
　　載今兩路大軍至伊無路奔竄仍就擒獲實足以彰
　　國憲而快人心羅卜藏丹津俘至告祭
太廟
　社稷行獻俘禮
　上御午門樓受之以
世宗憲皇帝有羅卜藏丹津至仍宥罪之
㫖
　詔免死子巴朗及察罕額布根授藍翎侍衛餘戚屬處
　　　伊犁者
　諭勿内徙二十三年大軍勦嗎哈沁偵沙拉斯瑪呼斯
　　　賊竄呼爾塔克羅卜諾爾以地近噶斯通青海
　詔副都統濟福赴西寧宣
　諭所部集兵千為備復遣識噶斯道者偵賊踪既而所
　　　部兵集扎噶蘇台
　詔歸牧聽調勿遽就道濟福遵
㫖諭之請遣近牧者歸仍量留逺道兵屯烏圖備不虞
上鑒其誠
詔酌賞遣歸兵久之噶斯無賊踪乃撤烏圖兵還二十
　　四年陜甘總督楊應琚奏青海得卜特爾伊克柴
　　達木等處設汛屯兵為防凖噶爾計今凖噶爾及
　　回部悉底定請撤青海駐汛兵從之先是阿睦爾
　　撒納叛大軍分道進勦所部購馬二千駝四百送
　　巴里坤軍
詔予值斃者半至是復輸馬七百餘駝三百二十餘請
　　償斃數
詔仍如值給二十七年以所部諸扎薩克請給羅卜藏
　　丹津舊牧地楊應琚遵
㫖往勘奏洮賚河等處係西寧肅州鎮標馬厰及畨族
　　牧地不便撥給西喇郭勒及西爾噶拉金東西五
　　百餘里南北三十餘里地曠且距扎薩克等游牧
　　近請給其西爾噶拉金踰河即産礦山場久封禁
　　請飭扎薩克等就近守視
詔以西喇郭勒給之西爾噶拉金河東聽駐牧河西鉛
　　礦勿得越界私採所部扎薩克自察罕諾捫汗不
　　立𫝊外旗二十有九爵三十扎薩克多羅郡王三
　　一由親王降襲一由貝勒晉襲扎薩克多羅貝勒
　　二一由郡王降襲扎薩克固山貝子二一由輔國
　　公晉襲扎薩克輔國公四一由鎮國公降襲扎薩
　　克一等台吉十六一由貝勒降襲二由貝子降襲
　　一由輔國公降襲附固山貝子一公中扎薩克一
　　等台吉二
　
　
　
　
　
欽定外藩蒙古回部王公表𫝊卷之八十一
　欽定四庫全書
　欽定外藩蒙古回部王公表𫝊卷之八十二
　　𫝊第六十六
　　　扎薩克和碩親王察罕丹津列𫝊(今襲多/羅郡王)
　　　察罕丹津青海和碩特人姓博爾濟吉特號岱青
　　　和碩齊元太祖弟哈布圖哈薩爾之二十二世孫
　　　祖伊勒都齊為顧實汗第五子有子二長罕都再
　　　𫝊嗣絶次博碩克圖濟農子四長岱青巴圖爾次
　　　墨爾根諾顔次即察罕丹津次根特爾號車臣岱
　　　青伊勒都齊裔設扎薩克三詳各𫝊博碩克圖濟
　　　農初以噶爾丹女布木為子根特爾婦屢使通問
　　　噶爾丹康熙三十五年
上親征噶爾丹獲其使羅壘額木齊及善巴於軍
詔覊羅壘額木齊於宏仁寺以善巴從我使齎
敕諭博碩克圖濟農等擒獻噶爾丹逆黨及根特爾妻已
　　　而副都統阿南達設哨嘉峪關外擒其使之自噶
　　　爾丹所歸者於素爾河曰阿勒逹爾宰桑以
聞明年復
遣羅壘額木齊阿勒達爾宰桑等從我使往招博碩克圖
　　　濟農及諸台吉來歸㑹河州副將李鳯翔遣使博
　　　碩克圖濟農所以其私謂之曰爾為噶爾丹姻盍
　　　說之降羅壘額木齊等歸牧博碩克圖濟農喜謂其
　　　子根特爾曰我使被擒謂戮之矣不意蒙
恩釋歸真
仁聖主也遣阿勒達爾宰桑等至將軍孫思克所稱願往
　　　說噶爾丹降思克馳奏
諭曰此雖博碩克圖濟農欲圖報効但噶爾丹降與不降
　豈係此遣使往說為也况朕已發大兵分路進勦博碩
　克圖濟農使著遣歸尋青海諸台吉定盟内附達什巴
　　　圖爾等入
覲博碩克圖濟農以疾不至唐古特部第巴疏請免觧根
　　　特爾妻理藩院議噶爾丹罪甚重其女斷不可留
　　　青海若博碩克圖濟農攜至或可
賜生全今反令第巴代請仍當檄取
上從之博碩克圖濟農尋卒子察罕丹津嗣奏噶爾丹女為
　　　臣弟根特爾妻第巴疏請免觧未䝉
允許但
聖主優眷顧實汗子姓乞以噶爾丹女仍給臣弟令完
　　　聚
上鑒其情
諭免觧未㡬根特爾卒四十年察罕丹津來朝
詔封多羅貝勒五十六年偵凖噶爾侵拉藏汗馳疏
聞議政大臣等請檄松潘西寧兵備邉
詔遣侍衛拉什偕察罕丹津定議明年察罕丹津奏大兵
　　　將赴藏凖噶爾必不敢潜至青海請仍撤松潘等
　　　處兵入口牧馬休卒
上韙其言復
遣侍衛扎卜宻
諭察罕丹津諜誘凖噶爾兵時凖噶爾賊五百謀侵察木
　　　多察罕丹津詭遣宰桑迎赴裏塘都統法喇疑與
　　　賊應劾其罪
詔𫝊諭察罕丹津所遣宰桑俟凖噶爾賊至偕駐防裏塘
　　　兵禦之察罕丹津尋來朝
諭曰人心疑懼之際爾能委身効順甚屬可嘉著晉封多
　羅郡王歸牧請從大軍赴藏
詔撫逺大將軍固山貝子允禵善視察罕丹津且以兵䕶
　　　其牧五十九年從平逆將軍延信䕶達頼喇嘛入
　　　藏雍正元年叙功
詔晉封和碩親王復
命轄其從子丹𠂻屬衆丹𠂻者根特爾子也初授輔國公
　　　以大軍自青海討凖噶爾遣所部助獻糧餼復以
　　　兵從至藏
諭奬之晉封固山貝子尋卒無嗣
詔追封郡王遺奏獻部衆及牧地
上不忍納
諭曰丹𠂻實心効力身故嗣絶朕富有天下四海為家豈
　有利其所屬之理着四川提督岳鍾琪遣員㑹同扎薩
　克等察明户口數目歸察罕丹津轄務使各得其所勿
　稍擾累至丹𠂻屬宰桑等素著勤勞亦著分别加賞先
　　　是議由裏塘遷達頼喇嘛瑚畢勒罕羅卜藏丹津
　　　違
命且煽察罕丹津盟謀興兵襲諸台吉察罕丹津有惑志
　　　尋悔罪
詔察罕丹津及羅卜藏丹津領青海右翼察罕丹津牧河
　　　東近松潘羅卜藏丹津牧河西近布隆吉爾地以
　　　河為界是年羅卜藏丹津叛察罕丹津不之附將
　　　搆難
上聞之
詔西寧松潘兵馳往援有拉察布者察罕丹津兄墨爾根
　　　諾顔之子也附羅卜藏丹津以兵掠察罕丹津牧
　　　察罕丹津攜孥及屬百餘奔至河州老鴉關外總
　　　理青海事務侍郎常壽置之河州邉内羅卜藏丹
　　　津復以兵掠河州界因徙孥蘭州察罕丹津屬額
　　　爾克扎爾瑚齊阿勒達爾和碩齊拉木布等以户
　　　千餘丹𠂻宰桑噶隆色布騰達什等以户七百餘
　　　相繼來歸三年
詔授扎薩克仍領所部歸青海牧以撫逺大將軍年羮堯
　　　不善撫其衆
飭責之牧甫定察罕丹津請入
覲
詔給整裝銀千兩明年將歸以行期
聞
召見圓明園
温諭之復
賜銀千兩九年土爾扈特族諾爾布叛拉察布復為所
　　　煽將由索羅木河竄察罕丹津聞變収拉察布牧
　　　衆遣屬台吉等捕之或以察罕丹津偕拉察布徙
　　　牧告
上知其内附誠不之疑拉察布尋就擒
諭曰拉察布雖係察罕丹津兄子朕知其素不相睦察罕
　丹津効力有年今已老病仍奮志報効甚屬可嘉着賜
　幣二十銀千兩令酌給所部効力人衆十三年卒子敦多
　　　布旺扎勒先卒察罕丹津嗣絶
詔以拉察布子旺舒克襲
　　　一次襲旺舒克察罕丹津從孫父拉察布有子三
　　　長察罕喇布坦次旺舒克喇布坦皆别有𫝊旺舒
　　　克其季也雍正十三年
詔襲察罕丹津所遺扎薩克和碩親王乾隆十四年卒子
　　　旺丹多爾濟帕拉木襲
　　　二次襲旺丹多爾濟帕拉木旺舒克子乾隆十四
　　　年襲扎薩克和碩親王三十六年卒無嗣
　諭曰旺丹多爾濟帕拉木所襲扎薩克和碩親王爵前因察
　罕丹津無嗣以旺舒克襲之旺舒克故後朕復加恩
　以旺丹多爾濟帕拉木襲今復無嗣此和碩親王爵
　應即停襲但念察罕丹津誠心報効若竟絶祀朕心
　深為不忍着加恩令旺丹多爾濟帕拉木胞伯父旺
　舒克喇布坦之子納罕達爾濟降等襲授多羅郡王
　管理察罕丹津所遺屬衆
　　三次襲納罕達爾濟旺丹多爾濟帕拉木從弟初
　　襲其父旺舒克喇布坦扎薩克一等台吉互見彼
　　𫝊乾隆三十六年
詔襲旺丹多爾濟帕拉木所遺扎薩克授多羅郡王四
　　十年郭羅克畨掠青海牧戕扎薩克輔國公禮塔
　　爾納罕達爾濟追撃之俘賊畨歸
諭奬四十七年
詔世襲罔替以承察罕丹津祀
　　多羅郡王䇿旺喇布坦列傳(後授扎/薩克)
　　䇿旺喇布坦青海和碩特人姓博爾濟吉特號達
　　　頼岱青扎薩克親王察罕丹津從叔父其父多爾
　　　濟為顧實汗第六子有子三長畢嚕咱納次薩楚
　　　墨爾根台吉次即䇿旺喇布坦多爾濟裔設扎薩
　　　克三詳各傳崇徳七年多爾濟遣使哈喇扈濟等附
　　　達頼喇嘛表獻駝馬
賜幣及朝鮮貢物順治二年來朝三年復獻駝馬十四年
　　　表謝
賜其父顧實汗賻祭恩并奏稱西寧東向不設驛貢使往
　　　來道艱乞設驛西寧東
上不允康熙十六年逆藩吳三桂為大軍所廹謀結青海
　　　為援遣賊黨饋多爾濟金幣靖逆將軍張勇諜得
　　　狀奏松潘茂州道通西寧恐吳逆乗間侵茶馬利
詔張勇屯甘州防禦多爾濟卒不助吳逆十九年
遣官駐松潘偵厄魯特邉情
詔檄多爾濟知之勿疑懼噶爾丹尋與喀爾喀搆兵遣使乞
　　　援青海多爾濟遵達頼喇嘛諭不之許三十六年
遣使招撫青海時多爾濟前卒䇿旺喇布坦代已久和碩
　　　特八台吉集盟壇我使諭之曰達頼岱青當以身
　　　入朝否則遣子弟代葢以多爾濟子故重之䇿旺
　　　喇布坦尋入
覲
優賚遣歸四十二年
詔封多羅郡王四十四年卒子額爾克巴爾珠爾襲
　　　一次襲額爾克巴爾珠爾䇿旺喇布坦次子康熙
　　　四十四年襲多羅郡王四十五年為諸昆弟所廹
　　　自戕死子二長朋素克旺扎勒降襲多羅貝勒授
　　　扎薩克次伊什多勒扎布别授扎薩克台吉自有
　　　𫝊
　　　二次襲朋素克旺扎勒額爾克巴爾珠爾長子康
　　　熙四十六年襲多羅貝勒五十四年議由裏塘遷
　　　達頼喇嘛瑚畢勒罕
遣諭所部朋素克旺扎勒稱聽
命察罕丹津不從將搆釁久之事始定五十五年
詔選兵百屯噶斯路防凖噶爾賊未㡬凖噶爾掠青海敗
　　　遁復
詔大軍備西寧所部兵聽調六十一年
詔撤噶斯駐防軍仍備兵游牧雍正元年羅卜藏丹津叛
　　　脅朋素克旺扎勒以兵掠郡王額爾徳尼額爾克
　　　托克托鼐牧二年大軍至叛黨吹喇克諾木齊扎
　　　什敦多布等遁噶斯朋素克旺扎勒擒吹喇克諾
　　　木齊之宰桑都喇勒及扎什敦多布母乞降奮威
　　　將軍岳鍾琪令追勦吹喇克諾木齊果擒至
上以朋素克旺扎勒雖附賊尋悔罪
詔宥之仍留封爵三年
詔授扎薩克四年來朝
詔給整裝銀八百兩
諭曰朋素克旺扎勒之祖父皆封多羅郡王且於羅卜藏
　丹津叛逆時尚屬奮勉効力著仍晉封多羅郡王九年
詔偕額爾徳尼額爾克托克托鼐選兵萬䕶青海牧㑹其
　　　從弟貝勒達什車稜附土爾扈特族諾爾布叛徙牧
　　　圖古哩克朋素克旺扎勒以兵追歸檻獻
諭嘉之十三年卒其妻遣使告有子三長衮楚克達什次
　　　達木垂次根敦皆㓜且避痘不獲入
覲乞
恩令一子襲爵
詔以衮楚克達什襲
　　　三次襲衮楚克達什朋素克旺扎勒長子雍正十
　　　三年襲扎薩克多羅郡王乾隆四十二年以病罷
　　　子索諾木多爾濟襲
　　　四次襲索諾木多爾濟衮楚克達什次子乾隆四
　　　十二年襲扎薩克多羅郡王四十七年
　詔世襲罔替
　
　欽定外藩蒙古回部王公表𫝊卷之八十二
　欽定四庫全書
　欽定外藩蒙古回部王公表𫝊卷之八十三
　　𫝊第六十七
　　　扎薩克多羅郡王色布騰扎勒列𫝊(今襲多/羅貝勒)
　　　色布騰扎勒青海凖噶爾人姓綽囉斯號車臣岱
　　　青祖巴圖爾琿台吉父卓特巴巴圖爾凖噶爾族
　　　舊游牧阿爾台巴圖爾琿台吉死子僧格嗣為凖
　　　噶爾長卓特巴巴圖爾及其兄車臣以争屬産故
　　　與僧格隙刼殺之葢皆僧格異母兄也噶爾丹為
　　　僧格同母弟居唐古特習沙門法達頼喇嘛遣歸
　　　轄凖噶爾衆因執車臣戕之卓特巴巴圖爾自阿
　　　爾台奔赴青海康熙三十六年大軍定噶爾丹亂
遣使招撫青海時卓特巴巴圖爾卒色布騰扎勒㓜不獲
　　　從和碩特諸台吉至四十二年來朝
詔封多羅貝勒五十四年議由裏塘遷達頼喇嘛瑚畢勒
　　　罕
遣諭所部色布騰扎勒稱聽
命且以察罕丹津異志告察罕丹津尋悔事始定雍正元
　　　年羅卜藏丹津叛脅凖噶爾族附已色布騰扎勒
　　　將拒之懼不敵羅卜藏丹津强授兵令掠西寧色
　　　布騰扎勒不從隂遣使告二年聞大軍將至率户
　　　口二千餘迎降署撫逺大將軍貝子延信置之西
　　　川口外復以導從逆之貝勒羅卜藏察罕輔國公
　　　車稜台吉諾爾布等悔罪内附功
諭奬之晉封多羅郡王亂定歸牧王大臣等議青海之凖
　　　噶爾請勿令𨽻和碩特族
允之先是凖噶爾族設扎薩克一曰阿喇布坦三年
詔増設扎薩克以色布騰扎勒領之尋入
覲
詔給整裝銀千兩明年卒子二長車凌喇布坦襲扎薩克次
　　　車凌圖勒木為協理台吉
　　　一次襲車凌喇布坦色布騰扎勒長子雍正九年
　　襲扎薩克多羅郡王乾隆十三年卒子索諾木多
　　爾濟襲
　　二次襲索諾木多爾濟車凌喇布坦子乾隆十三
　　年襲扎薩克多羅郡王二十三年卒無嗣
詔以其叔父車凌圖勒木之子色布騰多爾濟襲
　　三次襲色布騰多爾濟索諾木多爾濟從弟乾隆
　　二十三年襲扎薩克多羅郡王三十年卒無嗣色
　　布騰扎勒裔自此絶
詔以其從祖車木伯勒襲
　　四次襲車木伯勒色布騰多爾濟從祖其祖班達
　　哩為巴圖爾琿台吉季子從兄卓特巴巴圖爾徙牧
　　青海子丹巴有子二長丹津早卒次即車木伯勒
　　乾隆三十年
詔襲色布騰多爾濟所遺扎薩克降授多羅貝勒三十
　　九年卒子垂忠扎布襲
　　五次襲垂忠扎布車木伯勒長子乾隆三十九年
　　　襲扎薩克多羅貝勒四十七年
　詔世襲罔替以承色布騰扎勒祀
　　　多羅貝勒衮布列𫝊(今襲扎薩克/多羅郡王)
　　　衮布青海和碩特人姓博爾濟吉特號阿齊巴圖
　　　爾扎薩克親王察罕丹津從叔父其父達蘭泰為
　　　顧實汗第三子達蘭泰裔設扎薩克二皆衮布嗣
　　　詳各𫝊衮布游牧嘉峪關外鄰哈宻凖噶爾及諸
　　　回使往來必經之順治十三年葉爾羌回長遣使
　　　克拜挈衆三百入貢抵肅州衮布以葉爾羌嘗奪
　　　其屬將襲之甘肅廵撫周文煜徙貢使至甘州衮
　　　布挈千餘騎分道入聞官軍嚴備遁歸卒不敢為
　　　邉患康熙三十五年杜爾伯特台吉綽克圖避噶
　　　爾丹亂奔依衮布邉吏往詰以情告
詔勿究三十六年
上視師寧夏衮布遣宰桑禡木特至先是
遣使諭䇿妄阿喇布坦絶噶爾丹道經嘉峪關外衮布助
　　　糧糗駝馬且為導令得達至是奏游牧邉外久不
　　　敢萌異志數年來青海諸台吉私盟皆未與請内
　　　附時額駙阿喇布坦等遵
㫖招降青海行有期
詔攜衮布使往復
賜諭奬之阿喇布坦遣禡木特馳語衮布㑹衮布以建達
　　　頼喇嘛塔故遣長子額爾徳尼額爾克托克托鼐
　　　赴察罕托羅海中道聞達頼汗子拉藏將以兵襲
　　　已懼歸衮布復遣次子朋素克往拉藏讓之曰爾父
　　　私遣使内附非欲貳青海乎將興兵與爾父搆難
　　　朋素克馳歸語故衮布備兵待復遣禡木特迎告
　　　我使曰若不先臨我地諸台吉疑自息阿喇布坦
　　　等恐諸台吉不利之從禡木特言拉藏尋遣語衮
　　　布曰爾獨希寵
天朝非所宜我將偕青海諸台吉内附因撤兵阿喇布坦
　　　至諸台吉定盟衮布遣子朋素克入
覲
賜御用冠服視諸台吉有加禮三十六年
詔封朋素克為固山貝子尋卒無嗣停襲故不立𫝊四十
　　　三年
上以衮布先諸台吉内附
詔封多羅貝勒四十四年卒子額爾徳尼額爾克托克托
　　　鼐襲
　　　一次襲額爾徳尼額爾克托克托鼐衮布長子康
　　　熙四十四年襲多羅貝勒五十五年以議遷達頼
　　　喇嘛瑚畢勒罕事定
詔分領青海左翼五十九年送達頼喇嘛入藏雍正元年
　　　叙功晉封多羅郡王未㡬羅卜藏丹津叛以兵四
　　　千掠其牧額爾徳尼額爾克托克托鼐拒之不敵
　　　所部多却走因攜妻間道至甘州乞援子阿喇布
　　　濟索諾木達什等集衆拒賊鏖戰七日賊始退率
　　　兵五百及戚屬千餘來歸署撫逺大將軍貝子延
　　　信置之蘇油口内馳疏
聞
諭額爾徳尼額爾克托克托鼐曰青海台吉皆顧實汗嫡
　孫自我朝
太宗文皇帝時顧實汗與達頼喇嘛恭順効力迄今百年
　蒙
皇考施以恩寵加封名號普加庇䕶後經䇿妄阿喇布坦
　敗壊黄教圍困西藏殺害拉藏且復謀侵爾等於是我
皇考遣發大兵偕爾等送達頼喇嘛至藏振興黄教今羅
　卜藏丹津無故稱兵以王等不入伊黨自相侵害朕仰
　體
皇考眷念顧實汗子孫之意其罪未明尚不忍即加征討
　已遣侍郎常壽往問羅卜藏丹津所行情事若能知罪
　悔過朕當定其是非和觧爾衆仍令爾兄弟照舊安居
　如果羅卜藏丹津不遵朕㫖侵犯邉塞豈可不遣兵征
　勦今王屬衆人等盡被刼掠窮困來自甘州朕聞之不
　勝惻然特遣郎中通智分給廪餼牲畜令從豐厚王等
　在彼安居不須憂慮朕斷不使爾等稍有拮据也常壽
　　　奏至得羅卜藏丹津叛狀大軍討之亂始定三年
詔授扎薩克偕避亂來歸之親王察罕丹津各攜所部衆
　　　歸牧撫逺大將軍年羮堯不優恤之
上責其罪曰朕聞郡王額爾徳尼額爾克托克托鼐部衆
　窮困流離資生窘乏親王察罕丹津所屬雖稍能存活
　亦屬貧窮爾身為撫逺大將軍理應酌量事勢緩急人
　口多寡盡心籌畫分理乃僅發銀萬兩為賑濟用額爾
　徳尼額爾克托克托鼐等遭叛賊掠奪投命來歸全頼
　安置得所俾其衣食有資咸登樂利此諸部落人衆流離
　失所豈萬金所能給耶額爾徳尼額爾克托克托鼐尋
　　　入
覲
詔給整裝銀千兩歸牧
賜如之九年
詔領左右翼扎薩克兵萬䕶青海牧㑹土爾扈特族諾爾
　　　布叛額爾徳尼額爾克托克托鼐遣子阿喇布濟
　　　偕輝特台吉恭格以兵擊諾爾布就擒時和碩特
　　　族拉察布及達什車凌皆以叛徙牧諾爾布詭稱
　　　青海諸台吉謀逆阿喇布濟隂約以青海軍援已
諭曰青海各台吉世受國恩斷無背逆之事親王察罕丹
　津聞拉察布叛即遣兵追捕郡王朋素克旺扎勒聞達
　什車凌叛即率兵攜歸額爾徳尼額爾克托克托鼐父
　子効力行間阿喇布濟現偕恭格追擒諾爾布果有異
　志寧肯如此奮勉効力耶諾爾布械至訊之果辭誣論
　　　誅額爾徳尼額爾克托克托鼐尋奏年邁乞以子
　　　代從戎
上憫其情
諭曰額爾徳尼額爾克托克托鼐効力有年著將伊子内
　可襲王爵者指出一人朕加特恩封為長子額爾徳尼
　　　額爾克托克托鼐以索諾木丹津名奏
詔如所請乾隆十四年卒子四長阿喇布濟封輔國公以
　　　非世爵不立𫝊次索諾木達什為協理台吉次即
　　　索諾木丹津襲扎薩克郡王次車凌多爾濟别授
　　　扎薩克台吉自有𫝊
　　　二次襲索諾木丹津額爾徳尼額爾克托克托鼐
　　　第三子雍正九年封長子乾隆十年扈
　蹕木蘭行圍
　命乾清門行走十四年襲扎薩克多羅郡王十五年
　詔増得卜特爾及伊克柴達木汛兵以索諾木丹津領
　　　之二十年大軍征達瓦齊索諾木丹津請備兵噶
　　　斯路
　允之達瓦齊就擒
　詔撤歸二十三年
　詔副都統濟福與議備兵偵防厄魯特逸賊三十六年
　　　卒子衮楚克扎布封長子先索諾木丹津卒孫衮
　　　楚克敦多布納木扎勒襲
　　三次襲衮楚克敦多布納木扎勒索諾木丹津孫
　　乾隆三十六年襲扎薩克多羅郡王四十年卒子
　　剛噶爾襲
　　四次襲剛噶爾衮楚克敦多布納木扎勒長子乾
　　隆四十年襲扎薩克多羅郡王四十七年
詔世襲罔替
　
　
　
　
　
　
　
　
　
欽定外藩䝉古回部王公表𫝊卷之八十三
　欽定四庫全書
　欽定外藩蒙古回部王公表𫝊卷之八十四
　　𫝊第六十八
　　　多羅貝勒達顔列𫝊(後授扎/薩克)
　　　達顔青海和碩特人姓博爾濟吉特郡王䇿旺喇
　　　布坦從子父薩楚墨爾根台吉有子三長額爾克
　　　諾顔早卒次即達顔次噶爾丹岱青諾爾布薩楚
　　　墨爾根台吉嗣父多爾濟為青海右翼長康熙二
　　　十九年我使赴䇿妄阿喇布坦所歸經嘉峪關為
　　　青海台吉阿竒羅卜藏所掠甘肅提督孫思克誘
　　　質其宰桑懼反我使遣兵擊之斬馘四百餘獲駝
　　　馬牛羊千計阿竒羅卜藏遁思克檄青海台吉等
　　　歸所掠薩楚墨爾根台吉遣宰桑詰阿竒羅卜藏
　　　罪察獲畜械罄以獻復代謝罪
上以薩楚墨爾根台吉等恭順
詔宥之先是喀爾喀為噶爾丹所敗有阿海岱青班第者
　　　奔青海依多爾濟久之孑身歸戚屬百餘仍留青
　　　海薩楚墨爾根台吉育之三十二年
遣官往取悉遵
諭送歸三十五年大軍征噶爾丹唐古特部第巴煽薩楚
　　　墨爾根台吉以兵萬餘屯雜谷桑湯對河諸畨地
　　　為觀望計諜噶爾丹敗遁歸尋卒子達顔嗣五十
　　　四年凖噶爾侵哈宻敗遁議撤噶斯駐防兵以達
　　　顔屬台吉等游牧柴達木通噶斯之察罕齊老圖
遣侍衛等駐其地偵凖噶爾踪五十五年三月
詔選所部兵百屯噶斯閏三月以議遷達頼喇嘛瑚畢勒
　　　罕事定
詔分領青海右翼先是親王達什巴圖爾為和碩特長以
　　　私憾誣訐達顔罪
詔禁京師以其叔父䇿旺喇布坦代轄所屬尋䇿旺喇布
　　　坦來朝乞宥達顔罪攜歸青海
允之有畨族曰瞻對在鴉籠江西境其祖為喇瑪什喇扎
　　　木禪明成化中入貢給之印再𫝊至多爾濟布木
　　　子二長革松撇次按撇不相能革松撇子琳沁布
　　　及孫側冷旺布屯牧瞻對按撇攜子側冷扎布徙
　　　奔霍爾附青海説多爾濟以兵侵瞻對掠屬畨二
　　　千餘户側冷旺布女弟之夫曰喇瑪布屯牧喇衮
　　　與定謀内附納其土及民數瞻對屬畨三千户喇
　　　衮屬畨千户且獻明所給印㑹䇿旺喇布坦遣宰
　　　桑扎爾瑚齊等取霍爾賦使以私至打箭爐詭稱
　　　多爾濟及子薩楚墨爾根孫達顔相繼征瞻對賦
　　　瞻對久為青海屬請勿納我守汛臣遺書詰之䇿
　　　旺喇布坦稱宰桑辭誣且謝罪
詔授側冷旺布及喇瑪布官為内屬即𨽻泰寧協阜和營
　　　之瞻對喇衮二安撫司也䇿旺喇布坦卒妻額琳
　　　沁旺布謀奪霍爾諸地達顔以䇿旺喇布坦恤育
　　　恩弗争也側冷扎布忌側冷旺布等内附攘附牧
　　　地
遣官往勘知霍爾為達顔屬
飭額琳沁旺布給之復
諭達顔遣使霍爾察歸所攘瞻對地以宰桑等監之令畨
　　　族勿滋擾達顔奉
命惟謹是年十二月來朝
諭曰達顔為達頼巴圖爾孫且素樸誠感戴朕恩實心効
　力辦理青海事務始終毫無舛誤朕甚嘉之著封多羅
　貝勒明年正月奏請増設噶斯兵防凖噶爾
上韙其言二月扈
蹕幸畿甸
優賚遣歸五十七年卒
諭悼之子旺舒克喇布坦襲
　　　一次襲旺舒克喇布坦達顔子康熙五十八年襲
　　　多羅貝勒六十一年卒無嗣貝勒朋素克旺扎勒
　　　為䇿旺喇布坦孫謀奪達顔屬
遣侍郎常壽勘狀達顔弟噶爾丹岱青諾爾布口吃達什
　　　車凌其子也年十有四達顔妻王木楚木察罕達
　　　喇請以達什車凌襲旺舒克喇布坦爵
允之降襲固山貝子
詔善視達顔妻復
諭朋素克旺扎勒勿得私攘其屬
　　　二次襲達什車凌旺舒克喇布坦從弟康熙六十
　　　一年襲固山貝子其父噶爾丹岱青諾爾布初為
　　　閑散台吉雍正二年羅卜藏丹津叛脅之附不從
　　　偕貝勒朋素克旺扎勒迎降大軍復以兵擊賊黨
　　　吹喇克諾木齊等叙功
詔封固山貝子世襲罔替葢青海世爵自此始噶爾丹岱
　　　青諾爾布尋卒其妻請以達什車凌兼襲之理藩
　　　院議蒙古無襲兩世爵例
諭曰噶爾丹岱青諾爾布於青海羅卜藏丹津事著
　有勞績因議叙封為貝子今既病歿伊兄弟兩家止有
　貝子達什車凌一人著從優加恩并兩貝子爵為貝勒
　仍世襲罔替三年
詔授扎薩克九年土爾扈特族諾爾布叛達什車凌為所
　　　惑亦徙牧朋素克旺扎勒以兵追歸達什車凌奏
　　　臣㓜且多疾有墨爾根阿里克鄂木布者臣屬也
　　　附諾爾布叛掠臺馬臣從臣母徙牧圖古哩克避
　　　之告臣從兄朋素克旺扎勒擒墨爾根等歸乞
宥臣無知罪
諭曰達什車凌年㓜以聽信䜛言畏罪遷移並非有意逃
　遁且值朋素克旺扎勒徃追即迎前陳訴又將伊屬衆
　私掠汛馬者擒獻贖罪著從寛免黜多羅貝勒爵乾隆
　　　二十二年卒子丹巴車凌襲
　　　三次襲丹巴車凌達什車凌長子乾隆二十二年
　　　襲扎薩克多羅貝勒三十九年卒子濟克黙特伊
　　　什襲
　　　四次襲濟克黙特伊什丹巴車凌長子乾隆三十
　　　九年襲扎薩克多羅貝勒
　　　多羅貝勒納木扎勒列𫝊(今襲扎薩克/一等台吉)
　　　納木扎勒青海和碩特人姓博爾濟吉特親王察
　　　罕丹津從弟祖鄂木布為顧實汗次子有子二長
　　　墨爾根台吉次卓哩克圖岱青墨爾根台吉子七
　　　長即納木扎勒次墨爾根岱青次車凌次特頼次
　　　拉爾濟次額琳沁達什次阿拉布坦鄂木布裔設
　　　扎薩克四詳各𫝊鄂木布號車臣岱青順治六年
　　　以河西白㡌回族米喇印丁國棟等謀逆助大軍
　　　討之復招降西寧城
詔賜土謝圖巴圖爾岱青號鄂木布卒墨爾根台吉嗣
詔襲土謝圖岱青號其巴圖爾號弗之給也康熙十三年
　　　以逆藩吳三桂叛
遣使徃諭達頼喇嘛道西寧墨爾根台吉將尼之為我使
　　　所叱懼謝罪嗣聞吳三桂煽王輔臣叛梗秦蜀以
　　　所部兵屯大草灘外令軍書得達内地有凖噶爾
　　　台吉罕都及拜達者既降尋叛攜賊千餘掠畨民
　　　由大草灘毁邉垣遁墨爾根台吉聞之擊其衆以
　　　大草灘饒水草來徙牧為守汛者所禦復乞屯牧
　　　黄草灘
上不允
遣尚書科爾廓代往定界尋引去墨爾根台吉卒納木扎
　　　勒自號額爾徳尼三十五年奏請襲祖父號并求
　　　黄草灘地
諭曰納木扎勒乞推祖父恩著仍以土謝圖岱青號賜之
　至黄草灘既定為内地所請不允三十六年春
遣官招降青海納木扎勒從其叔祖達什巴圖爾入
覲
賜宴保和殿
召升陛飲以
御用冠服及銀幣
賜之三十七年
詔封多羅貝勒仍稱土謝圖岱青號四十一年以牧地乏
　　　水草且多疾請徙牧大草灘
諭曰雖四十九旗䝉古未有令游牧内地者所請仍不
　允四十九年納木扎勒卒子羅卜藏察罕襲
　　　一次襲羅卜藏察罕納木扎勒次子康熙五十年
　　　襲多羅貝勒雍正元年羅卜藏丹津叛羅卜藏察
　　　罕附之偕逆黨阿喇布坦巴爾珠爾阿喇布坦等
　　　擾青海牧二年聞大軍至悔罪率屬台吉衮布色
　　　布騰納罕伊什等降其母復攜諸台吉妻請内徙
詔置西寧口外給茶麥諸物養之事定議附叛罪削多羅
　　　貝勒三年
詔仍領游牧衆授扎薩克一等台吉六年來朝
上以能悔罪且奮勉稱職
詔晉封輔國公乾隆七年卒子多爾濟色布騰降襲一等
　　　台吉
　　　二次襲多爾濟色布騰羅卜藏察罕長子乾隆七年
　　　襲扎薩克一等台吉二十六年卒子恭桑車凌襲
　　三次襲恭桑車凌多爾濟色布騰長子乾隆二十
　　六年襲扎薩克一等台吉四十七年
詔世襲罔替
　
　
　
　
　
　
　
　
　
　
　
　
欽定外藩蒙古回部王公表𫝊卷之八十四
　欽定四庫全書
　欽定外藩蒙古回部王公表𫝊卷之八十五
　　𫝊第六十九
　　　固山貝子車凌敦多布列𫝊(後授扎/薩克)
　　　車凌敦多布青海和碩特人姓博爾濟吉特扎薩
　　　克親王察罕丹津從弟曽祖瑚嚕木什為顧實汗
　　　第七子有子四長根扎次哈坦巴圖爾皆再𫝊無
　　　嗣次達爾巴生噶爾車木伯勒子一即車凌敦多
　　　布次秉圖子二各授扎薩克詳後𫝊瑚嚕木什號
　　　額爾徳尼岱青順治六年助大軍討河西逆回米
　　　喇印丁國棟等復招降西寧城
詔賜巴圖爾額爾徳尼岱青號康熙二十三年遣使貢方
　　　物二十四年來朝㑹
上大閱於王家嶺奏請扈
駕徃觀
允之歸牧諜噶爾丹侵喀爾喀以所部兵屯邉謀助大軍
　　　討逆噶爾丹敗遁乃率兵還三十六年大軍定噶
　　　爾丹亂
遣使招撫青海瑚嚕木什前卒子哈坦巴圖爾以疾不獲
　　　從諸台吉入
覲四十四年卒遺疏授親王達什巴圖爾稱子達什敦多
　　　布㓜乞
賜恤葢和碩特族八台吉以内附功授王貝勒貝子公等
　　　爵有差惟瑚嚕木什及桑噶爾扎裔未
賜爵達什巴圖爾以
聞且獻哈坦巴圖爾疏
詔封達什敦多布為輔國公尋卒無嗣停襲故不立𫝊五
　　　十七年以凖噶爾襲藏
詔青海諸台吉徃援時車凌敦多布㓜而孤母楚克賚納
　　　木扎爾以所屬唐古特兵萬請從軍五十九年大
　　　軍分道入藏復助獻糧餼六十一年冬攜車凌敦
　　　多布來朝
慰諭之雍正元年青海王貝勒貝子公台吉等皆以入藏
　　　功議加封賞獨車凌敦多布
㫖賜多羅貝勒爵盖異數也羅卜藏丹津叛車凌敦多布
　　　附之二年大軍將至其女兄從貝勒羅卜藏察罕母奔
　　　赴西寧楚克賚納木扎爾尋攜車凌敦多布及屬
　　　户千餘請降
詔置伊克烏蘭和碩給茶麥諸物養之車凌敦多布從大
　　　軍勦羅卜藏丹津擒逆黨丹津以獻事定議附叛
　　　罪削多羅貝勒爵降固山貝子乾隆二年卒無嗣
　詔以其從祖秉圖之子丹巴襲
　　　一次襲丹巴車凌敦多布再從叔父其父秉圖有
　　　子二長色布騰博碩克圖授扎薩克台吉别有𫝊
　　　次即丹巴乾隆三年
　詔襲車凌敦多布所遺固山貝子尋授扎薩克十年扈
　蹕木蘭行圍
　命乾清門行走十七年卒子沙克都爾扎布襲
　　　二次襲沙克都爾扎布丹巴長子乾隆十七年襲
　　　扎薩克固山貝子四十七年
　詔世襲罔替四十八年卒子綽爾濟多爾濟襲
　　　三次襲綽爾濟多爾濟沙克都爾扎布次子乾隆
　　　四十八年襲扎薩克固山貝子
　　　扎薩克固山貝子索諾木達什列𫝊(今襲一/等台吉)
　　　索諾木達什青海和碩特人姓博爾濟吉特扎薩
　　　克親王察罕丹津從弟祖桑噶爾扎為顧實汗第
　　　八子生子塔薩博羅特號和碩齊子二長敦多布
　　　達什次即索諾木達什崇徳七年桑噶爾扎遣使
　　　額爾伯赫等附達頼喇嘛表貢駝馬
賜幣及朝鮮貢物康熙三十六年青海諸台吉内附敦多
　　　布達什及索諾木達什㓜且避痘不獲入
覲四十四年親王達什巴圖爾奏諸昆弟子姓惟瑚嚕木
　　　什及桑噶爾扎裔未
賜爵
詔封敦多布達什為輔國公五十九年以凖噶爾潜兵據
　　　藏索諾木達什率所部駐柴達木敦多布達什復
　　　以兵䕶達頼喇嘛入藏雍正元年叙功敦多布達
　　　什晉封鎮國公未㡬卒羅卜藏丹津叛以索諾木
　　　達什鄰牧誘擒之尋脱歸
諭曰索諾木達什竭誠報國盡忠効力今聞脫身來歸良
　慰朕懐特沛殊恩著封固山貝子給上等産業明年青
　　　海定
遣歸牧三年
詔授扎薩克入
覲
詔給整裝銀六百兩乾隆十四年卒子三長噶勒丹敦多克
　　　先卒次噶勒丹旺扎勒次莽鼐相繼襲
　　　一次襲噶勒丹旺扎勒索諾木達什次子乾隆十
　　　四年襲扎薩克固山貝子十五年卒弟莽鼐襲
　　　二次襲莽鼐索諾木達什第三子乾隆十五年襲
　　扎薩克固山貝子十八年卒子羅卜藏色布騰襲
　　三次襲羅卜藏色布騰莽鼐長子乾隆十八年襲
　　扎薩克固山貝子三十一年以郭羅克畨掠所部
　　牧畜逸走議不嚴防汛罪
詔削扎薩克以其弟巴勒濟特襲羅卜藏色布騰改授
　　閑散貝子爵互見彼𫝊
　　四次襲巴勒濟特莽鼐第四子乾隆三十一年襲
　　扎薩克降授一等台吉四十七年
詔世襲罔替
　　(附/)固山貝子羅卜藏色布騰列𫝊
　　羅卜藏色布騰初襲其父貝子莽鼐所遺扎薩克互
　　見彼𫝊乾隆三十一年議防汛不嚴罪
詔授其弟巴勒濟特為一等台吉代掌扎薩克而改授
　　羅卜藏色布騰間散貝子爵附巴勒濟特旗四十
　　七年
詔世襲罔替
　　　固山貝子羅卜藏達爾扎列𫝊(今襲扎薩克/一等台吉)
　　　羅卜藏達爾扎青海和碩特人姓博爾濟吉特號車臣
　　　岱青貝勒納木扎勒從弟父卓哩克圖岱青為鄂
　　　木布次子康熙二十三年遣使達延宰桑貢駝馬
　　　尋卒三十六年和碩特諸台吉入
覲羅卜藏達爾扎㓜不獲至母阿勒達爾以
聞
上憫其情
詔封輔國公五十年來朝晉封固山貝子
優賚遣歸尋授盟長六十一年率兵䕶達頼喇嘛入藏道
　　　疾留郭莽廟尋卒子濟克濟扎布降襲輔國公
　　　一次襲濟克濟扎布羅卜藏達爾扎長子康熙六
　　　十一年襲輔國公雍正元年羅卜藏丹津叛兵脅
　　　之因從擾青海諸台吉牧二年聞大軍至懼降事
　　　定議附叛罪削爵三年
上以濟克濟扎布雖脅從尋悔罪
詔仍領游牧衆授扎薩克一等台吉乾隆二十年卒子車
　　　凌多爾濟襲
　　　二次襲車凌多爾濟濟克濟扎布長子乾隆二十
　　　年襲扎薩克一等台吉二十八年卒子達克巴納
　　　木扎勒襲
　　　三次襲達克巴納木扎勒車凌多爾濟長子乾隆
　　　二十九年襲扎薩克一等台吉四十四年卒子諾
　　　爾布璘沁襲
　　　四次襲諾爾布璘沁達克巴納木扎勒長子乾隆
　　　四十四年襲扎薩克一等台吉四十七年
　詔世襲罔替
　
　
　
　
　欽定外藩䝉古回部王公表𫝊卷之八十五
　欽定四庫全書
　欽定外藩蒙古回部王公表𫝊卷之八十六
　　𫝊第七十
　　　扎薩克鎮國公噶爾丹達什列𫝊(今襲輔/國公)
　　　噶爾丹達什青海和碩特人姓博爾濟吉特親王
　　　察罕丹津從弟其髙祖曰達延為顧實汗長子號
　　　鄂齊爾汗子六長衮楚克號達頼汗子拉藏嗣為
　　　凖噶爾所戕次多爾濟子垂庫爾生噶爾丹達什
　　　次索諾木衮布次朋素克次索諾木達什次墨爾
　　　根諾顔鄂齊爾汗裔設扎薩克三詳各𫝊康熙三
　　　十六年噶爾丹達什從達什巴圖爾内附五十年
詔封輔國公時索諾木達什及墨爾根諾顔子車凌并
賜輔國公爵葢鄂齊爾汗為顧實汗長嗣世領青海左翼
　　　及唐古特衆故其子姓并
賜爵五十九年噶爾丹達什從大軍送達頼喇嘛入藏雍
　　　正元年叙功晉鎮國公羅卜藏丹津叛脅之附噶
　　　爾丹達什不從攜屬台吉阿旺達什巴等避至甘
　　　州境署撫逺大將軍貝子延信置之蘇油口内先
　　　是額駙阿喇布坦等遵
㫖招降青海諸台吉至盟壇諭之曰爾八家台吉外達頼
　　　汗當遣子弟入
覲尋定議以弟朋素克至
優賚之嗣是朝貢不絶
詔封多羅貝勒朋素克卒子阿喇布坦鄂木布襲其爵至
　　　是以從羅卜藏丹津叛誅之青海定噶爾丹達什
　　　歸牧三年
詔授扎薩克乾隆四年卒子三長扎木三端多布先卒次
　　　丹津納木扎勒次索諾木巴勒濟相繼襲卒皆無
　　　子噶爾丹達什嗣絶
　　　一次襲丹津納木扎勒噶爾丹達什次子乾隆四
　　　年襲扎薩克鎮國公十三年卒弟索諾木巴勒濟
　　　襲
　　二次襲索諾木巴勒濟噶爾丹達什第三子乾隆
　　十三年襲扎薩克鎮國公尋卒從子索諾木多布
　　濟襲
　　三次襲索諾木多布濟索諾木巴勒濟從子祖索
　　諾木衮布為鄂齊爾汗第三子有子二長車凌别
　　襲扎薩克輔國公自有𫝊次垂濟扎木素為協理
　　台吉索諾木多布濟其子也乾隆十三年
詔襲索諾木巴勒濟所遺扎薩克降授輔國公四十七
　　年
詔世襲罔替以承噶爾丹達什祀
　　扎薩克輔國公阿喇布坦列𫝊(今襲固/山貝子)
　　阿喇布坦青海凖噶爾人姓綽囉斯扎薩克郡王
　　色布騰扎勒從子祖卓哩克圖和碩齊為巴圖爾
　　琿台吉子游牧阿爾台以避噶爾丹亂徙牧青海
　　依和碩特族有子四長班第達次巴哈次曼濟次都
　　勒達爾裔不著次納木竒扎木禪子一即阿喇布
　　　坦凖噶爾族與和碩特族世婚察罕丹津弟根特
　　　爾既以噶爾丹女為妻阿喇布坦為噶爾丹從子
　　　察罕丹津復以女妻之噶爾丹亂既平凖噶爾族
　　　不附逆者
詔仍游牧青海聽和碩特族與姻好如故康熙五十五年
　　　阿喇布坦來朝
詔授公品級一等台吉時游牧青海之和碩特土爾扈特
　　　輝特喀爾喀諸台吉皆未編設旗隊獨以阿喇布
　　　坦領其族
賜扎薩克職給銀幣如公例雍正元年羅卜藏丹津叛
　　　察罕丹津率孥内徙阿喇布坦與相失尋偕察罕
　　　丹津宰桑巴圖等攜户千四百餘來歸三年
詔晉封輔國公仍兼扎薩克九年
命偕和碩特族扎薩克郡王額爾徳尼額爾克托克托鼐
　　　選兵萬䕶青海牧乾隆四年卒子納木扎勒車凌
　　　襲
　　　一次襲納木扎勒車凌阿喇布坦長子乾隆四年
　　　襲扎薩克輔國公十五年自青海赴唐古特次喀
　　　喇烏蘇聞珠爾黙特納木扎勒叛馳至布達拉城
　　　䕶視達頼喇嘛尋大軍定唐古特亂
　諭嘉之晉封固山貝子二十三年
　詔副都統濟福與議備兵偵防厄魯特逸賊三十五年
　　　卒子齊黙特丹巴襲
　　　二次襲齊黙特丹巴納木扎勒車凌長子乾隆三
　　　十五年襲扎薩克固山貝子四十七年
　詔世襲罔替
　　　輔國公索諾木達什列𫝊(後授扎/薩克)
　　　索諾木達什青海和碩特人姓博爾濟吉特
　　　為鄂齊爾汗第五子康熈五十
　　　年
詔封輔國公五十一年卒其妻達什扎穆素遣使告鄂齊
　　　爾汗嗣世領左翼和碩特族無長索諾木達什者
　　　有子四長納罕遜都布習沙門法次諾爾布朋素
　　　克索諾木達什令習諸務次納木喀次諾爾布僧
　　　格㓜請以諾爾布朋素克襲爵
允之
　　　一次襲諾爾布朋素克索諾木達什次子康熙五
　　　十二年襲輔國公五十九年以兵送達頼喇嘛入
　　　藏雍正元年叙功増俸三年
詔授扎薩克四年卒其妻察罕伊什請以嗣子達什巴爾
　　　珠爾襲爵
允之
　　　二次襲達什巴爾珠爾諾爾布朋素克嗣子雍正
　　　五年襲扎薩克輔國公七年入
覲次鄂爾多斯之巴顔布喇克疾卒無嗣索諾木達什裔
　　　自此絶
詔以其從祖索諾木衮布之子車凌襲
　　　三次襲車凌達什巴爾珠爾再從叔父雍正八年
　　　襲扎薩克輔國公乾隆九年卒子達什扎布襲
　　　四次襲達什扎布車凌第三子乾隆九年襲扎薩
　　　克輔國公三十一年卒子根敦端多布襲
　　　五次襲根敦端多布達什扎布長子乾隆三十一
　　　年襲扎薩克輔國公四十七年
　詔世襲罔替以承索諾木達什祀
　　　扎薩克輔國公車凌列𫝊
　　　車凌青海和碩特人姓博爾濟吉特鎮國公噶爾
　　　丹達什從叔父其父墨爾根諾顔為鄂齊爾汗季子
　　　有子二長即車凌次班珠爾康熙五十年
詔封車凌為輔國公雍正元年羅卜藏丹津叛脅車凌
　　　及班珠爾附之㑹凖噶爾族貝勒色布騰扎勒避
　　　亂内徙班珠爾從至署撫逺大將軍貝子延信置之
　　　西川口外二年大軍抵青海
上以車凌迎降雖脅從未助逆
詔宥罪仍留輔國公爵三年
詔授扎薩克六年卒子二長色布騰達什次衮楚克扎布
　　　相繼襲
　　　一次襲色布騰達什車凌長子雍正七年襲扎薩
　　　克輔國公乾隆四年卒無嗣弟衮楚克扎布襲
　　　二次襲衮楚克扎布車凌次子乾隆四年襲扎薩
　　　克輔國公十二年來朝扈
　蹕木蘭行圍
　命乾清門行走
　賞孔雀翎十八年卒子垂忠扎布襲
　　　三次襲垂忠扎布衮楚克扎布長子乾隆十八
　　　年襲扎薩克輔國公四十七年
　詔世襲罔替
　　　扎薩克輔國公貢格列𫝊
　　　貢格青海輝特人姓伊克明安祖卓哩克圖和碩
　　　齊生子第巴號青諾顔第巴子五長哷里特噶次
　　　唐古特次巴勒達爾次即貢格次巴勒珠爾初和
　　　碩特族為青海厄魯特長輝特台吉𨽻之雍正元
　　　年羅卜藏丹津叛貢格不之附率昆弟子姓等隆
　　　大軍復助勦賊黨於哈瑪爾嶺二年亂定王大臣
　　　等議青海之輝特請别設旗分佐領令勿𨽻和碩
　　　特族
允之有濟克濟扎布者與附喀爾喀之輝特輔國公巴濟
　　　同祖以羅卜藏丹津擾其牧徙屬就之餘仍留處
　　　青海三年
詔以貢格領其族授扎薩克一等台吉九年土爾扈特族
　　　諾爾布叛貢格馳兵徃擊自喀喇郭勒追至蒙固
　　　爾托羅海獲之檻送大軍
諭曰貢格効力有年前羅卜藏丹津叛時奮勇勦賊今諾
　爾布叛逆復傾心無惑竭力追勦著加恩封輔國公乾
　　　隆二十年卒子納罕塔爾巴襲
　　　一次襲納罕塔爾巴貢格長子乾隆二十年襲扎
　　　薩克輔國公三十五年卒子旺扎勒敦多布襲
　　二次襲旺扎勒敦多布納罕塔爾巴長子乾隆三
　　十五年襲扎薩克輔國公四十七年
詔世襲罔替
　
　
　
　
　
　
　
　
　
　
　
　
欽定外藩蒙古回部王公表𫝊卷之八十六
　欽定四庫全書
　欽定外藩䝉古回部王公表𫝊卷之八十七
　　𫝊第七十一
　　　扎薩克輔國公阿喇布坦扎木素列𫝊(今襲一/等台吉)
　　　阿喇布坦扎木素青海和碩特人姓博爾濟吉特
　　　扎薩克親王察罕丹津從子父岱青巴圖爾為博
　　　碩克圖濟農長子有子三長即阿喇布坦扎木素
　　　次敦多布鄂木布次車臣圖達頼喀木布葢自博
　　　碩克圖濟農至阿喇布坦扎木素凡三𫝊皆長
　　　嗣康熙五十九年
詔封輔國公雍正三年授扎薩克九年
命偕扎薩克郡王額爾徳尼額爾克托克托鼐選兵萬䕶
　　　青海牧乾隆五年卒無嗣
　詔以其弟敦多布鄂木布之子達什納木扎勒襲
　　　一次襲達什納木扎勒阿喇布坦扎木素從子乾
　　　隆五年襲扎薩克輔國公三十年卒嗣子禮塔爾
　　襲
　　二次襲禮塔爾達什納木扎勒嗣子乾隆三十年
　　襲扎薩克輔國公時達什納木扎勒有子隆賁㓜
　　禮塔爾母都噶爾匿不告四十年郭羅克畨掠青
　　海牧禮塔爾以兵拒不敵為所戕四十一年駐劄
　　西寕副都統恵齡疏奏禮塔爾母匿隆賁狀
詔以隆賁降襲扎薩克一等台吉
　　三次襲隆賁達什納木扎勒子乾隆四十一年襲
　　扎薩克一等台吉四十七年
詔世襲罔替
　　扎薩克一等台吉達瑪璘色布騰列𫝊
　　達瑪璘色布騰青海和碩特人姓博爾濟吉特貝
　　勒納木扎勒從子父額璘沁達什為墨爾根台吉
　　第六子有子三長巴特瑪色布騰早卒次即達瑪
　　璘色布騰次博貝額璘沁達什初封固山貝子嗣
　　晋多羅貝勒以附羅卜藏丹津叛論罪削爵故不
　　　立傳雍正三年
詔授達瑪璘色布騰為扎薩克一等台吉轄其衆十三年
　　　議撤駐防凖噶爾軍
詔所部仍備兵二千䕶游牧以達瑪璘色布騰及土爾扈
　　　特台吉色特爾布木領之乾隆十四年卒無嗣弟
　　　博貝襲
　　　一次襲博貝達瑪璘色布騰弟乾隆十五年襲
　　　扎薩克一等台吉二十年卒無嗣
　詔以其伯兄巴特瑪色布騰之子旺扎勒襲
　　　二次襲旺扎勒博貝從子乾隆二十年襲扎薩克
　　　一等台吉三十年卒子根敦扎布襲
　　　三次襲根敦扎布旺扎勒長子乾隆三十年襲扎
　　　薩克一等台吉四十七年
　詔世襲罔替
　　　扎薩克一等台吉阿喇布坦列𫝊
　　　阿喇布坦青海和碩特人姓博爾濟吉特貝勒納
　　　木扎勒弟康熙三十六年納木扎勒等内附阿喇
　　　布坦㓜不獲從入
覲雍正元年羅卜藏丹津叛脅誘青海諸台吉阿喇布坦
　　　不之附三年
詔授扎薩克一等台吉乾隆四年卒子衮布喇布坦襲
　　　一次襲衮布喇布坦阿喇布坦長子乾隆四年襲
　　　扎薩克一等台吉四十一年卒子班第襲
　　　二次襲班第衮布喇布坦長子乾隆四十一年襲
　　　扎薩克一等台吉四十七年
　詔世襲罔替
　　　扎薩克一等台吉哈爾噶斯列𫝊
　　　哈爾噶斯青海和碩特人姓博爾濟吉特祖色稜
　　　哈坦巴圖爾為顧實汗弟有子十一長特爾衮號
　　　額爾徳尼琿台吉次阿哩禄克山陀音次額爾徳
　　　尼陀音次達爾瑪次多扎烏巴什次瑪頼次茂濟
　　　喇克再𫝊至哈爾噶斯次庫什庫次畢喇納達什
　　　次烏善次伊思丹津崇徳八年色稜哈坦巴圖爾
　　　來朝貢駝馬雕翎元狐等物
優賚之順治十二年阿哩禄克山陀音貢駝馬十三年瑪
　　　頼遣使入貢十七年復偕茂濟喇克至康熙六年
　　　伊思丹津為諸昆弟所廹孑身來歸
詔封多羅貝勒尚縣主授多羅額駙
賜田産僕屬𨽻内蒙古正白旗後以罪削爵降三等公不
　　　列藩部雍正元年羅卜藏丹津叛脅哈爾噶斯等
　　　附已不之從三年
詔以哈爾噶斯為扎薩克一等台吉葢和碩特族之游牧
　　　青海者自顧實汗裔十九扎薩克外别設扎薩克
　　　二一為顧實汗兄哈納克土謝圖裔以車凌納木
　　　扎勒領之别有𫝊一為顧實汗弟色稜哈坦巴圖
　　　爾裔以哈爾噶斯領之乾隆十九年卒子恭格車
　　　凌襲
　　　一次襲恭格車凌哈爾噶斯長子乾隆十九年襲
　　　扎薩克一等台吉三十一年郭羅克畨掠青海恭
　　　格車凌不速調游牧兵復懼罪匿奏
詔削扎薩克仍留一等台吉以其弟垂忠扎布襲扎薩克
　　　二次襲垂忠扎布哈爾噶斯次子乾隆三十一年
　　　襲扎薩克一等台吉四十七年
　詔世襲罔替
　　　扎薩克一等台吉扎布列𫝊
　　　扎布青海和碩特人姓博爾濟吉特扎薩克親王
　　　察罕丹津從叔父其父巴延阿布該阿玉什為顧
　　　實汗第四子有子十六名詳阿拉善厄魯特部𫝊
　　　扎布其季也巴延阿布該阿玉什諸子分牧青海
　　　及西套有巴圖爾額爾克濟農和囉理者游牧西
　　　套以避噶爾丹亂先青海和碩特族内附
賜牧阿拉善授扎薩克諸昆弟子姓𨽻之其留處青海者
　　　四曰扎布曰阿南達曰伊特格勒曰巴特巴康熙
　　　三十六年從達什巴圖爾内附雍正三年
詔授扎布為扎薩克一等台吉轄其族乾隆三年卒子達
　　　竒襲
　　　一次襲達竒扎布長子乾隆三年襲扎薩克一等
　　　台吉三十二年卒子桑濟達什襲
　　　二次襲桑濟達什達竒長子乾隆三十二年襲扎
　　　薩克一等台吉四十七年
　詔世襲罔替四十九年卒子車凌多爾濟襲
　　　三次襲車凌多爾濟桑濟達什長子乾隆四十九
　　　年襲扎薩克一等台吉
　
　
　
　
　
　
　欽定外藩䝉古回部王公表𫝊卷之八十七
　欽定四庫全書
　欽定外藩䝉古回部王公表𫝊卷之八十八
　　𫝊第七十二
　　　扎薩克一等台吉察罕喇布坦列𫝊
　　　察罕喇布坦青海和碩特人姓博爾濟吉特祖墨
　　　爾根諾顔為博碩克圖濟農次子父拉察布號墨
　　　爾根岱青以罪削扎薩克不立𫝊拉察布子三長
　　　即察罕喇布坦次旺舒克喇布坦見後𫝊次旺舒
　　　克别襲察罕丹津所遺扎薩克親王爵自有𫝊康
　　　熙五十年拉察布封輔國公五十五年晉固山貝
　　　子五十九年以兵䕶達頼喇嘛入藏雍正元年叙
　　　功晉多羅貝勒未㡬羅卜藏丹津叛煽拉察布附
　　　已令以兵掠察罕丹津牧二年大軍討羅卜藏丹
　　　津拉察布懼奔巴爾喀木子察罕喇布坦旺舒克
　　　喇布坦迎降招其父拉察布至獻駝馬千餘
詔削貝勒爵降鎮國公三年
詔宥拉察布罪授扎薩克仍領游牧衆九年土爾扈特族
　　　諾爾布叛拉察布復附之攜察罕喇布坦由索羅
　　　木河遁察罕喇布坦諌不從
上聞拉察布徙牧
諭悔罪歸不至副都統達鼐率兵追察罕丹津遣諸台吉
　　　助捕察罕喇布坦迎降達鼐復進撃拉察布拉察
　　　布乃悔罪自索羅木河歸青海牧
諭曰拉察布子察罕喇布坦能知其父之非不得已而從
　之情甚可憫朕尚欲令察罕喇布坦襲其父拉察布公
　爵達鼐等遵
㫖議奏拉察布舊封貝勒以羅卜藏丹津叛不從青海衆
　　　赴西寧獨奔徙巴爾喀木降公爵今復無故遁應論
　　　罪如律但情因畏懼且追兵至輙降請令圈禁西
　　　寧以其子察罕喇布坦轄屬衆
諭曰拉察布係察罕丹津兄子著將拉察布寛免交察罕
　丹津嚴行管轄拉察布子察罕喇布坦著授扎薩克一
等台吉乾隆二年卒子多爾濟色布騰襲
　　　一次襲多爾濟色布騰察罕喇布坦長子乾隆二
　　年襲扎薩克一等台吉四年卒無嗣
詔以拉察布次子旺舒克喇布坦襲
　　二次襲旺舒克喇布坦察罕喇布坦弟乾隆四年
　　襲扎薩克一等台吉三十三年卒子納罕達爾濟
　　襲
　　三次襲納罕達爾濟旺舒克喇布坦長子乾隆三
　　十三年襲扎薩克一等台吉三十六年
詔襲其從兄旺丹多爾濟帕拉木所遺扎薩克授多羅
　　郡王爵互見彼𫝊弟羅卜藏丹旌襲所遺扎薩克
　　一等台吉
　　四次襲羅卜藏丹旌旺舒克喇布坦次子乾隆三
　　十六年襲扎薩克一等台吉四十七年
詔世襲罔替
　　扎薩克一等台吉伊什多勒扎布列𫝊
　　　伊什多勒扎布青海和碩特人姓博爾濟吉特扎
　　　薩克郡王額爾克巴爾珠爾次子兄朋素克旺扎
　　　勒襲扎薩克郡王爵别有𫝊雍正元年羅卜藏丹
　　　津叛伊什多勒扎布不之附三年
詔授扎薩克一等台吉七年卒子畢齊罕車凌襲
　　　一次襲畢齊罕車凌伊什多勒扎布子雍正七年
　　　襲扎薩克一等台吉乾隆三十九年以病罷嗣子
　　　巴爾珠爾襲
　　　二次襲巴爾珠爾畢齊罕車凌嗣子乾隆三十九
　　　年襲扎薩克一等台吉四十七年
　詔世襲罔替
　　　扎薩克一等台吉色布騰博碩克圖列𫝊
　　　色布騰博碩克圖青海和碩特人姓博爾濟吉特
　　　父秉圖為瑚□木什第四子秉圖子二長即色布
　　　騰博碩克圖次丹巴襲車凌敦多布扎薩克貝子
　　　爵别有𫝊色布騰博碩克圖初為閑散台吉雍正
　　　元年羅卜藏丹津叛脅之附不從三年
詔授扎薩克一等台吉乾隆三年卒子車凌多爾濟襲
　　　一次襲車凌多爾濟色布騰博碩克圖長子乾隆
　　　三年襲扎薩克一等台吉二十六年卒子羅卜藏
　　　車凌先卒孫巴爾珠爾襲
　　　二次襲巴爾珠爾車凌多爾濟孫乾隆二十六年
　　　襲扎薩克一等台吉四十二年卒子噶爾丹丹忠
　　　襲
　　　三次襲噶爾丹丹忠巴爾珠爾長子乾隆四十二
　　　年襲扎薩克一等台吉四十三年郭羅克畨掠其
　　　牧
　上以噶爾丹丹忠甫襲爵不更事
　詔宥罪免削爵四十七年
　詔世襲罔替
　　　扎薩克一等台吉車凌多爾濟列𫝊
　　　車凌多爾濟青海和碩特人姓博爾濟吉特扎薩
　　　克郡王額爾徳尼額爾克托克托鼐第四子雍正
　　　三年額爾徳尼額爾克托克托鼐始授扎薩克
詔以其長子阿喇布濟為協理台吉九年土爾扈特族諾
　　　爾布叛阿喇布濟有擒勦功晉授一等台吉未㡬
　　　以額爾徳尼額爾克托克托鼐奏
詔封其第三子索諾木丹津為長子復
諭曰朕令額爾徳尼額爾克托克托鼐於諸子内中選擇
　可襲王爵者奏請授為長子額爾徳尼額爾克托克托
　鼐以索諾木丹津名入奏想伊意必以阿喇布濟効力
　軍前將來自能受朕恩也著將阿喇布濟晉封輔國公
　　　已而卒額爾徳尼額爾克托克托鼐次子索諾木
　　　達什嗣協理台吉阿喇布濟子多爾濟襲輔國公
　　　乾隆十一年額爾徳尼額爾克托克托鼐奏請以
　　　所屬十佐領給索諾木丹津十之六給車凌多爾
　　　濟十之四以索諾木達什𨽻索諾木丹津以多爾
　　　濟𨽻車凌多爾濟别設一扎薩克
允之
詔授車凌多爾濟為扎薩克一等台吉多爾濟以輔國
　　公𨽻之未㡬多爾濟卒子納罕扎木素降授一等
　　台吉輔國公爵停襲故不立𫝊二十五年車凌多
　　爾濟卒子恭格色布騰襲
　　一次襲恭格色布騰車凌多爾濟長子乾隆二十
　　五年襲扎薩克一等台吉四十三年郭羅克畨襲
　　青海牧掠扎薩克台吉噶勒丹丹忠畜産逸走恭
　　格色布騰追擊之不及輙返議罪削扎薩克子沙
　　克都爾襲
　　二次襲沙克都爾恭格色布騰長子乾隆四十三
　　年襲扎薩克一等台吉四十七年
詔世襲罔替
　
　
欽定外藩䝉古回部王公表𫝊卷之八十八
　欽定四庫全書
　欽定外藩䝉古回部王公表𫝊卷之八十九
　　𫝊第七十三
　　　扎薩克一等台吉索諾木喇布坦多爾濟列𫝊
　　　索諾木喇布坦多爾濟青海土爾扈特人其曽祖
　　　保蘭阿噶勒琥為貝果鄂爾勒克次子偕弟莽海
　　　游牧青海與和碩特族錯居保蘭阿噶勒琥子車
　　　臣諾顔生拉瑪達什號圖爾根台吉索諾木喇布
　　　坦多爾濟其子也初青海土爾扈特族𨽻和碩特
　　　雍正元年羅卜藏丹津叛有諾顔格隆者附之二
　　　年聞大軍至乞降復從四川提督岳鍾琪勦賊事
　　　定以習沙門法
詔宥附逆罪王大臣等議青海之土爾扈特應别設旗分
　　　佐領令勿𨽻和碩特族
允之三年土爾扈特族設扎薩克四以索諾木喇布坦多
　　　爾濟領其一
詔授扎薩克一等台吉七年卒無嗣保蘭阿噶勒琥裔自
　　　此絶以族曽孫棟襲
　　　一次襲棟其六世祖曰莽海為索諾木喇布坦多
　　　爾濟從曽祖莽海子阿畢岱保齊有子二長格爾
　　　埒圖其裔别授扎薩克見台吉色特爾布木𫝊次
　　　博第蘇克為棟曽祖順治八年貢駝馬自稱青海
　　　土爾扈特台吉十五年復遣使瑪齊克布達哩多
　　　爾濟朋素克扎布和碩齊等入貢博第蘇克子垂
　　　多爾濟和碩齊有子二長塔爾巴無嗣次巴坦生
　　　子棟雍正七年襲扎薩克一等台吉乾隆五年卒
　　　子薩喇襲
　　　二次襲薩喇棟長子乾隆五年襲扎薩克一等
　　　台吉三十七年卒子達什喇布坦襲
　　　三次襲達什喇布坦薩喇長子乾隆三十七年襲
　　　扎薩克一等台吉四十五年卒無嗣弟薩木都布
　　　扎木素襲
　　　四次襲薩木都布扎木素薩喇次子乾隆四十五
　　　年襲扎薩克一等台吉四十七年
　詔世襲罔替
　　　扎薩克一等台吉色特爾布木列𫝊
　　　色特爾布木青海土爾扈特人扎薩克台吉棟從
　　　弟其曽祖格爾埒圖為莽海孫詳見棟𫝊格爾
　　　埓圖子色稜吉斯扎布有子三長臧布次伊斯
　　　拉裔不著次鄂爾齊子四長諾爾布授扎薩克
　　　以叛誅故不立𫝊次即色特爾布木次衮布扎布
　　　次拉蘇嚨扎布雍正元年羅卜藏丹津叛諾爾布
　　　附之尋悔罪從凖噶爾族貝勒色布騰扎勒來歸
　　　亂定
詔宥罪三年
詔授諾爾布扎薩克一等台吉九年諾爾布以防凖噶
　　　爾設汛騰格里乗間叛率佐領里塔爾等盗掠
　　　汛馬奔徙衮額爾吉庫克蘇時和碩特族拉察
　　　布附諾爾布叛色特爾布木不從其兄徙牧且以
　　　兵勦拉察布於索羅木河副都統格黙爾偕輝特
　　　公恭格和碩特台吉阿喇布濟等分道擊諾爾布
　　　至喀喇郭勒將就擒復逸走窮追至蒙固爾托羅
　　　海獲之
詔以色特爾布木不從逆
賜銀八百兩授扎薩克一等台吉諾爾布之就擒也詭稱
　　　青海諸部合謀令率騰格里兵為逆且誣阿喇布
　　　濟以青海全軍援尋械至廷臣鞫上其罪稱諾爾
　　　布為土爾扈特族微台吉妄行叛逆里塔爾身為
　　　佐領附逆作亂皆應斬諾爾布叛時妻孥皆在游
　　　牧請免奴給色特爾布木轄
上從其議十三年撤防凖噶爾軍
詔所部備兵二千䕶游牧以色特爾布木及和碩特台吉
　　　達瑪璘色布騰領之乾隆二十一年卒子烏爾占
　　　襲
　　一次襲烏爾占色特爾布木長子乾隆二十一年
　　襲扎薩克一等台吉四十七年
詔世襲罔替四十九年卒無嗣
詔以其叔父衮布扎布之子伊達木襲
　　二次襲伊達木烏爾占從弟乾隆四十九年襲扎
　　薩克一等台吉
　　扎薩克一等台吉達爾扎列𫝊
　　達爾扎青海土爾扈特人扎薩克台吉索諾木
　　喇布坦多爾濟族子其髙祖翁貴為貝果鄂爾勒
　　克弟子額濟内有子四長瑪哈斯次特穆納次青
　　巴圖爾次庫徳特皆游牧青海瑪哈斯及青巴圖爾
　　裔不著庫徳特裔詳扎薩克台吉丹忠𫝊特穆納
　　子三曰墨爾根濟農額墨根無嗣曰阿玉什其孫
　　即丹忠别授扎薩克曰阿勒達爾子二長察罕喇
　　布坦次達爾扎察罕喇布坦以罪削扎薩克故不
　　立𫝊雍正元年羅卜藏丹津叛察罕喇布坦偕和
　　　碩特親王察罕丹津來歸復從大軍勦逆黨
諭嘉之三年
詔授察罕喇布坦扎薩克一等台吉時達爾扎授協理二
　　　等台吉九年土爾扈特族諾爾布叛和碩特族拉
　　　察布亦徙牧遁察罕喇布坦從之達爾扎留牧從
　　　副都統達鼐等以兵勦逆黨拉察布尋悔罪歸察
　　　罕喇布坦不即降為達鼐等所擒以狀
聞疏稱察罕喇布坦舊為土爾扈特族微台吉以不從羅
　　　卜藏丹津叛
賜爵秩乃無故潜逃軍至又不即降應論罪如律但未
　　　乗亂滋事請免死圈禁西寧以其弟達爾扎襲扎
　　　薩克令佐領等不𨽻他族
諭曰察罕喇布坦前從勦羅卜藏丹津尚屬効力著從寛
　免死其弟達爾扎著授扎薩克一等台吉以察罕喇布
　坦給之令其嚴加管轄乾隆十九年達爾扎卒子色布
　　　騰多爾濟襲
　　　一次襲色布騰多爾濟達爾扎長子乾隆十九年
　　　襲扎薩克一等台吉三十四年卒無嗣
　詔以其伯父察罕喇布坦之子衮楚克襲
　　　二次襲衮楚克色布騰多爾濟從子乾隆三十四
　　　年襲扎薩克一等台吉四十七年
　詔世襲罔替
　　　扎薩克一等台吉丹忠列𫝊
　　　丹忠青海土爾扈特人扎薩克台吉達爾扎從子
　　　祖阿玉什為特穆納次子見達爾扎𫝊阿玉什子拜
　　　博號額爾克濟農丹忠其子也號額爾徳尼濟農
　　　雍正元年羅卜藏丹津叛不之附三年
詔授扎薩克一等台吉乾隆十年卒子納木錫哩䇿旺襲
　　　一次襲納木錫哩䇿旺丹忠子乾隆十年襲扎薩
　　　克一等台吉十四年卒無嗣阿玉什裔自此絶以
　　　族弟都勒瑪扎布襲
　　　二次襲都勒瑪扎布其髙祖曰庫徳特為丹忠從
　　曽祖三𫝊至丹津子三長拉扎布次垂扎布皆早
　　卒都勒瑪扎布其季也乾隆十四年
詔襲納木錫哩䇿旺所遺扎薩克一等台吉四十七年
詔世襲罔替
　
　
　
　
　
　
　
　
　
　
　
欽定外藩蒙古回部王公表𫝊卷之八十九
欽定四庫全書
欽定外藩䝉古回部王公表𫝊卷之九十
　𫝊第七十四
　　公中扎薩克一等台吉車凌納木扎勒列𫝊
　　車凌納木扎勒青海和碩特人姓博爾濟吉特其
　　髙祖哈納克土謝圖為顧實汗伯兄有子二長秉
　　圖達頼烏巴什次洪果爾秉圖達頼烏巴什子二
　　長圖瑚爾綽克圖次墨爾根瑪拉葢自哈納克土
　　謝圖祖博貝宻爾咱始稱衛拉特汗越四𫝊至圖
　　瑚爾綽克圖皆世為長嗣圖瑚爾綽克圖子四長
　　塔爾巴額爾克次達木巴達爾濟次僧格子即車
　　凌納木扎勒次扎木揚康熙三十六年哈納克土
　　謝圖裔從達什巴圖爾内附雍正元年羅卜藏丹
　　津叛脅車凌納木扎勒等附之不從賊黨掠其牧
　　以兵拒弗敵集昆弟子姓來歸自編屬丁為佐領
　　二年青海定
遣歸牧三年設公中扎薩克二猶滿洲蒙古八旗之公中
　　　佐領也其一為喀爾喀族别有𫝊其一即和碩特
　　　族凡三十三台吉
詔以車凌納木扎勒領之授一等台吉八年凖噶爾掠其
　　　牧
上憫之
詔攜戚屬居京師十年卒無嗣
詔以其伯父達木巴達爾濟之子巴勒丹襲
　　　一次襲巴勒丹車凌納木扎勒從弟初授二等台
　　　吉以凖噶爾侵牧失其孥孑身赴
　　京師
詔優養之雍正十一年襲公中扎薩克一等台吉
遣歸青海牧乾隆二十九年卒子達什車木伯勒襲
　　　二次襲達什車木伯勒巴勒丹長子乾隆二十九
　　　年襲公中扎薩克一等台吉四十七年
　詔青海諸扎薩克咸世襲罔替惟車凌納木扎勒及喀
　　　爾喀達什敦多布所遺扎薩克仍以公中議襲
　　　公中扎薩克一等台吉達什敦多布列𫝊
　　　達什敦多布青海喀爾喀人姓博爾濟吉特喀爾
　　　喀祖格埒森扎扎賚爾琿台吉有子七名詳喀爾
　　　喀部𫝊鄂特歡諾顔其季也子青達瑪尼黙濟克
　　　號車臣諾顔有子二長唐古特墨爾根岱青三𫝊
　　　至通謨克授扎薩克輔國公𨽻喀爾喀扎薩克圖
　　　汗部别有𫝊次多爾濟阿喇布坦伊勒登徙牧青
　　　海子訥克額爾徳尼阿海生達什敦多布不復歸
　　　喀爾喀部喀爾喀與和碩特同祖故喀爾喀族之
　　　徙牧青海者皆𨽻和碩特族雍正元年和碩特羅
　　　卜藏丹津叛脅青海喀爾喀諸台吉附已有根敦
　　　者訥克額爾徳尼阿海從子也二年聞大軍至迎
　　　降王大臣等議青海之喀爾喀請别設旗分佐領
　　　令勿𨽻和碩特族
允之三年
詔喀爾喀族設公中扎薩克一以根敦領之授一等台吉
　　　青海厄魯特凡五族設公中扎薩克二一為和碩
　　　特族自車凌納木扎勒始别有𫝊一為喀爾喀族
　　　自根敦始未㡬以根敦嗜酒且與喀爾喀諸台吉
　　　隙不任扎薩克職罷之故不立𫝊先是噶爾丹侵
　　　喀爾喀根敦從多爾濟阿喇布坦伊勒登攜孥奔
　　　青海唐古特墨爾根岱青及子本塔爾岱青巴圖
　　　爾前卒孫墨徳卓哩克圖亦以避難從至後噶爾
　　　丹就滅乞由青海還喀爾喀因
賜牧阿爾台額爾齊斯烏隴貴界餘仍留處青海墨徳卓
　　　哩克圖卒子通謨克嗣至是
詔根敦自青海徃附之乾隆三年
　上以喀爾喀族聚青海不忍令析處
　詔簡台吉領之以達什敦多布任公中扎薩克一等台
　　　吉四十年卒子羅卜藏車木丕勒先卒孫車徳爾
　　　襲
　　　一次襲車徳爾達什敦多布孫乾隆四十二年襲
　　　公中扎薩克一等台吉四十七年
詔仍世以公中議襲
　
　
　
　
　
　
　
　
　
　
　
　
欽定外藩䝉古回部王公表𫝊卷之九十
欽定四庫全書
欽定外藩蒙古回部王公表𫝊卷之九十一
　𫝊第七十五
　　西藏總𫝊
　　西藏即唐古特别稱土伯特至
　京師萬四千餘里東界四川西界大沙海南界雲南
　　北界青海東西距六千四百餘里南北距六千五
　　百餘里凡四部曰衛曰藏曰喀木曰阿里轄城六
　　十餘衛在四川打箭爐西北諺稱前藏其首城曰
　　拉薩藏在衛西南諺稱後藏其首城曰日喀紫喀
　　木在衛東南其首城曰巴塘阿里居藏極西有城
　　曰達克喇距岡底斯山三百餘里西南徼地漸髙
　　至岡底斯山而極其西北有僧格喀木布諸山亘
　　阿里北二千餘里入喀齊部諸境東北有諾穆汗烏
　　巴什諸山環衛地達西寧凡六千餘里西南有們
　　那克尼爾諸山亘阿里南二千餘里入額訥特珂
　　克境額訥特珂克即古天竺國也東南有達木楚
　　克喀木布諸山亘藏衛達喀木凡七千餘里禹貢
　　曰導黒水至于三危衛藏喀木統為三危喀拉
　　烏蘇經其地入海蒙古謂黒曰喀拉謂水曰烏蘇
　　在唐宋為吐蕃元明即烏斯藏地俗喜浮屠法設
　　紅黄二教以冠别尤重黄教達頼喇嘛班禪喇嘛
　　掌之代理藏務者曰噶卜倫次曰代奔次曰西爾
　　奔次曰尚卓特巴分理兵刑財賦其治民者曰宗
　　奔户五出兵一賦納達頼喇嘛市打箭爐地貢道
　　由西寧入達頼喇嘛班禪喇嘛使稱堪布噶卜倫
　　使稱囊素喀拉烏蘇設堪布喇嘛一穆嚕烏蘇設
　　蒙古宰桑一司郵務唐古特西南布嚕克巴拉達
　　克巴勒布諸國道逺不自至因達頼喇嘛納貢達
　　頼喇嘛居拉薩曰布達拉布達拉與普陀音近普
　　陀山有三一在浙江定海縣一在額訥特珂克之
　　南海一在唐古特即達頼喇嘛居别有伊克昭巴
　　　罕昭相𫝊布達拉為吐蕃賛普建牙所伊克昭為
　　　唐文成公主建巴罕昭為吐蕃妻他國女建今猶
　　　存唐長慶中與吐蕃定盟碑及文成公主所事佛
　　　像班禪喇嘛居日喀紫曰扎什倫布唐古特謂如
　　　來相曰昭大曰伊克小曰巴罕福壽曰扎什須彌
　　　曰倫布以示慶也達頼喇嘛班禪喇嘛明宗喀巴
　　　二大弟子宗喀巴興黄教弟子數千人達頼喇嘛
　　　位居首其名曰羅倫嘉穆錯説者謂羅倫嘉穆錯
　　而前行教額訥特珂克巴勒布唐古特諸境凡五
　　十一世率荒邈難稽自羅倫嘉穆錯而後世以化身
　　掌黄教一世曰根敦珠巴二世曰根敦嘉穆錯始
　　立第巴代理所部事三世曰索諾木嘉穆錯即明
　　時所稱活佛鎻南堅錯也明懲唐吐蕃亂思制御
　　之永樂中封畨僧為犬寳法王大乗法王大慈法王闡教王
　　顯教王化教王賛善王䕶教王凡八王並給敕印
　　成化中大寳法王來朝遣内監以鹵簿送之不
　　　達而返索諾木嘉穆錯時諸畨僧莫不俯首稱弟
　　　子四世曰雲丹嘉穆錯五世曰阿旺羅卜藏嘉穆
　　　錯即所稱第五輩達頼喇嘛也喀爾喀及厄魯特
　　　部長敬禮之有藏巴者為唐古特汗居日喀紫第
　　　巴奉達頼喇嘛居拉薩不相能
　　本朝崇徳二年喀爾喀三汗奏請
發幣使延達頼喇嘛四年厄魯特繼至因
賜書達頼喇嘛五年
遣使往以喀爾喀有違言不果七年達頼喇嘛班禪喇嘛
　　　偕藏巴及厄魯特顧實汗遣使貢方物達
　　盛京表稱
曼珠師利大皇帝義取文殊佛號且切音與滿洲近也今
　　　嵗獻丹書表如之使至
賜宴
命諸王貝勒宴如次留八閲月八年
遣使存問達頼喇嘛稱金剛大士復
賜書班禪喇嘛給銀幣器物有差㑹第巴乞兵厄魯特稱
　　　藏巴虐部衆蔑釋教顧實汗自青海撃之事
聞
賜敕顧實汗復
諭藏巴曰爾稱佛法䕶國遣使上書邇聞為厄魯特所
　敗特賜函緘嗣當修好勿絶藏巴尋為顧實汗所狀初
　　　藏衛及青海巴爾喀木皆𨽻唐古特顧實汗襲青
　　　海據之令巴爾喀木納賦復侵藏衛陽崇釋教隂
　　　自强給地達頼喇嘛班禪喇嘛遣長子達延轄其
　　　衆號鄂齊爾汗第六子多爾濟佐之號達頼巴圖
　　　爾台吉順治三年達頼喇嘛顧實汗各遣使貢金
　　　佛念珠
賚甲胄弓矢皮幣四年達頼喇嘛班禪喇嘛表頌
功徳獻方物五年烏斯藏闡化王遣僧索諾穆拉什來貢
賜妙勝慧智灌頂國師號是年
遣使召達頼喇嘛明年嵗在寅達頼喇嘛奏俟辰年入
覲九年壬辰正月達頼喇嘛以行期
聞鄂齊爾汗使從
遣官迎
詔定正副貢使賞例十二月達頼喇嘛入
覲獻方物
賜宴南苑
詔建黄寺居之是年明烏斯藏暨長河西魚通寧逺董卜
　　　韓胡諸指揮宣慰司獻敕印請内附十年正月
賜宴達頼喇嘛於
　　太和殿
賚金幣鞍馬二月
詔和碩親王碩塞率八旗兵送至岱汗四月
遣官齎金册印封為西天大善自在佛領天下釋教普通
　　　鄂齊頼達喇達頼喇嘛十三年闡化王遣僧嘉穆
　　　錯諾爾布等貢方物先是索諾穆拉什至
詔闡化王納明所給敕印比年凡四遣使至是獻舊玉印
　　　一及敕書稱闡化王舊為土伯特國主藏巴襲之
　　　顧實汗戕藏巴以闡化王歸達頼喇嘛轉給第巴
　　　第巴因有闡化王敕印詭遣邉内安島人稱闡化
　　　王貢使
詔改授闡化王敕印復
賜書達頼喇嘛詰第巴罪十七年達頼喇嘛班禪喇嘛鄂
　　　齊爾汗表貢方物
遣官存問
賚雕鞍玉壺等物十八年達頼喇嘛請市茶北勝州
允之康熙九年鄂齊爾汗卒
賜賻祭子朋素克嗣號達頼汗十四年達頼喇嘛遣使代
　　　逆藩吳三桂乞降
敕曰呉三桂初叛時朕遣使往諭喇嘛大兵分路進𠞰若吳三
　桂竄赴唐古特當即擒獻喇嘛奏稱吳三桂曽取延打
　木結達木二城乃三噶爾瑪地今既發兵攻取防守沿
　邉若欲徴兵深入惟候詔㫖達頼巴圖爾台吉已自唐
古特遣赴青海令其有事相援無事則鈐束部衆朕思
喇嘛崇尚信義必如所奏而行因以青海蒙古進兵故
𫝊諭滇蜀二省達頼巴圖爾台吉辭松潘路險未即赴
喇嘛又奏稱蒙古兵雖强得城池恐貪據且西南地熱
風土不宜若吳三桂勢窮悔罪乞免死允降吳三桂背
恩謀逆罪不容誅朕豈容伊為裂土罷兵請又靖逆將
軍張勇等奏稱青海蒙古入邉侵擾葢以叛鎮王輔臣
倡亂寧羌故也今西陲已晏然無事喇嘛宜恪守前言
令達頼巴圖爾台吉等統轄部衆毋得滋事擾民二十
　　二年達頼喇嘛示寂第巴匿不奏嗣是殘喀爾喀
　　及噶爾丹就滅皆第巴為之噶爾丹㓜棄家依達
　　頼喇嘛後歸凖噶爾詭言達頼喇嘛授已博碩克
　　圖汗號以所居阿爾台鄰喀爾喀牧謀侵之未㡬
　　喀爾喀右翼扎薩克圖汗成衮與左翼土謝圖汗
　　察琿多爾濟搆釁達頼喇嘛遣扎爾布奈定盟
　　察琿多爾濟不從成衮子沙喇愬於
　　朝
敕達頼喇嘛擇使善輯喀爾喀達頼喇嘛奏唐古特以噶
　　　爾丹西勒圖為尊遣之往䝉古謂喇嘛坐牀者為
　　　西勒圖葢喇嘛大弟子也而喀爾喀哲卜尊丹巴
　　　呼圖克圖亦奉
詔赴盟壇與議哲卜尊丹巴呼圖克圖者土謝圖汗弟也
　　　偕噶爾丹西勒圖集喀爾喀兩翼汗濟農諾顔台
　　　吉宣
諭定盟噶爾丹偵哲卜尊丹巴呼圖克圖與噶爾丹西勒
　　　圖並坐詰責之因搆兵土謝圖汗不敵偕哲卜尊
　　　丹巴呼圖克圖挈部内附
上以喀爾喀厄魯特奉達頼喇嘛教
申命遣使罷兵第巴煽噶爾丹侵喀爾喀索哲卜尊丹巴
　　　呼圖克圖二十九年詭為達頼喇嘛表偕唐古特
　　　厄魯特汗台吉請上
尊號
諭曰朕聞喀爾喀部兄弟不睦遣使達頼喇嘛諭令兩翼
　歸好達頼喇嘛遣噶爾丹西勒圖徃不能仰體朕心及
　達頼喇嘛意雖已和喀爾喀而喀爾喀與厄魯特相仇
　之故實從此起後聞交惡興戎即遣使達頼喇嘛所達
　頼喇嘛遣齊緝克塔頼堪布等徃卒不能諭止之聽其
　縱戰喀爾喀為所敗朕復遣使達頼喇嘛所諭令定盟
　息兵達頼喇嘛遣濟隆呼圖克圖朕遣伊拉古克三呼
　圖克圖徃說之詎意伊等不行諭止反令䦨入邉汛朕
　出兵問罪伊等立視其戰我軍不得已而擊之致厄魯
　特敗遁朕與達頼喇嘛期於撫育衆生而使臣故違意
　㫖至於如此如能令厄魯特與喀爾喀修好朕尚欲加
　達頼喇嘛嘉號此皆任事行人不能仰副朕心及達頼
　喇嘛意致喀爾喀殘破厄魯特喪敗朕心實為隐痛復
　何尊號之可受乎其以是諭達頼喇嘛及諸汗台吉等
　來使貢物著並發還三十年以収撫喀爾喀全部
諭達頼喇嘛知之三十二年達頼喇嘛使至有巴圖爾額
　　　爾克濟農和囉理者青海和碩特族也游牧西套
　　　避噶爾丹侵來歸
賜居阿拉善尋叛復悔罪至䇿妄阿喇布坦為噶爾丹從
　　　子修怨噶爾丹第巴忌之奏和囉理安置青海保
　　　無盗賊虞厄魯特衆半附䇿妄阿喇布坦若生亂
　　　端何以禦之唐古特舊市打箭爐請勿禁聽内地
　　　民與蒙古互市
敇曰和囉理以困窮來歸朕優恤之使居阿拉善乃忘朕
　豢飬恩妄生猜疑奔竄他所今窮而復歸朕復宥罪安
　置并無欲得其利欲用其力之心也今爾欲和囉理游
　牧青海何不即遣人遷往爾又言䇿妄阿喇布坦恐生
　亂端目前並無妄為之事茍有此等事端其時自當從
　公裁度爾又奏打箭爐交市之事殆欲屯戍意也爾與
　朕一道同風厯年已久如爾設立駐防朕必量増戍卒
　况我内地兵丁約束甚嚴未嘗私出邉境爾但嚴禁屬
　衆戍兵之設可無用也達頼喇嘛尋奏年邁事皆决第
　　　巴請給之爵
詔封第巴為土伯特國王以達頼喇嘛辭異前奏
遣使徃察不得狀三十四年
諭召班禪喇嘛來朝第巴與噶爾丹隂阻之明年班禪喇
　　　嘛使至稱避痘達頼汗奏貽書勸赴
召不之從㑹
上親征噶爾丹俘降衆得第巴奸狀
諭達頼喇嘛班禪喇嘛知之復
敕奬達頼汗曰爾自顧實汗以來與本朝和協同心専尚
　宗喀巴道至汗身益誠信不渝頃噶爾丹陽䕶宗喀巴
　法隂為悖逆邪行朕親統大兵勦滅之第巴乃達頼喇
　嘛下司事之人反不遵達頼喇嘛教惟爾汗敬待朕使
　預以噶爾丹事奏聞朕知爾不忘舊好甚堅且専凡悖
　壊教法煽誘噶爾丹者爾汗殆知之特遣使往以示褒
　善貶惡之意
敕責第巴曰爾陽奉宗喀巴教隂與噶爾丹比以久故之
　達頼喇嘛詐為尚存遣濟隆呼圖克圖至噶爾丹所烏
　蘭布通之役為擇戰日朕遣人往召班禪喇嘛爾又謂
　噶爾丹將要殺之不遣行青海博碩克圖濟農與噶爾
　丹結姻又不舉發爾果能改過仍思遵宗喀巴道奏明
　達頼喇嘛已故始末尊奉班禪喇嘛使赴朕召執獻濟
　隆呼圖克圖及博碩克圖濟農子所娶噶爾丹女朕仍
　待汝以尊崇禮不然朕必問爾欺達頼喇嘛助噶爾丹
　罪爾向對朕使言四厄魯特為爾䕶法主爾其召四厄
　魯特助汝朕將觀何如也三十六年第巴疏詭稱達頼
　　　喇嘛存令其使尼麻唐呼圖克圖宻奏達頼喇嘛
　　　示寂恐唐古特生變故隐期今第六世静體已十
　　　五年乞
念唐古特衆勿遽宣
遣理藩院主事保住等齎
敕諭曰朕數年來久知達頼喇嘛已故今爾輸誠宻奏朕
　不欲摘發隐私傾人家國嗣當益加恭順勿違朕㫖保
　　　住等行我使自䇿妄阿喇布坦所歸言西北諸厄
　　　魯特知達頼喇嘛示寂久第巴阻䇿妄阿喇布坦
　　　兵令勿勦噶爾丹復煽青海諸台吉私盟
詔保住等視新達頼喇嘛嚴訐第巴罪第巴奏䇿妄阿喇
　　　布坦自撤兵非臣阻青海諸台吉懼噶爾丹侵備
　　　兵盟第六世達頼喇嘛尚坐禪濟隆呼圖克圖請
　　　勿壊身命班禪喇嘛將赴召噶爾丹女乞仍給博
　　　碩克圖濟農子
賜敕詰責濟隆呼圖克圖尋械至禁之班禪喇嘛奏學淺
　　　不敢赴召博碩克圖濟農子察罕丹津奏請免獻
　　　噶爾丹女乃
允之是年達頼汗遣使慶征噶爾丹㨗子拉藏以建達頼
　　　喇嘛塔故赴青海聞
上招撫使至偕諸台吉内附達頼汗卒拉藏嗣第巴惡
　　　之初第巴與䇿妄阿喇布坦讐噶爾丹既滅第巴
　　　䇿妄阿喇布坦畏
天朝威各卑詞乞命然皆貌恭順懐不靖志䇿妄阿喇布
　　　坦詭遣使赴青海聲言兵擊第巴奏第巴壊宗門
　　　教禁班禪喇嘛偽立達頼喇嘛名羅卜藏琳沁䇿
　　　旺嘉穆錯者惑諸䝉古恐將滋變
上燭其奸
諭廷臣曰䇿妄阿喇布坦由博囉塔拉至土伯特必經喀
　拉烏蘇等處路徑險惡斷不能往欲悉衆大舉則附近
　哈薩克布魯特諸部相仇殺無留䕶妻孥者若兵單力
　弱斷難成事惟有奮激而行妻孥與俱幸濟則已否則
　有歸附土伯特之謀耳其意特張虚聲欲觀青海動静
　未必果欲争戰也䇿妄阿喇布坦果寢兵第巴計毒拉
　　　藏不死以兵逐拉藏因集唐古特衆執殺第巴奏
　　　至
敕封輔教恭順汗
諭獻第巴所立達頼喇嘛使至䇿妄阿喇布坦遣人往迎
　　　拉藏不予復不以獻
諭曰達頼喇嘛存日六十年來塞外不生一事及身故後
　第巴誘噶爾丹妄行不靖朕觀奏詞非復昔日語氣遣
　使細訪乃盡得欺詐狀蒙古素崇佛教有達頼喇嘛名
　皆皈嚮之倘為䇿妄阿喇布坦所迎歸則西藏蒙古皆
　向䇿妄阿喇布坦矣拉藏今雖不從朕命後必執之來
　獻四十六年拉藏汗獻第巴所立達頼喇嘛羅卜藏琳
　　　沁䇿旺嘉穆錯道死復立博克達之阿旺伊什嘉
　　　穆錯為達頼喇嘛青海諸台吉以不辨真偽争
詔遣官往視拉藏汗奏以班禪喇嘛言置禪榻王大臣等
　　　議拉藏汗與青海諸台吉隙請遣官理藏務
詔侍郎赫壽往四十九年班禪喇嘛拉藏汗奏阿旺伊什
　　　嘉穆錯諳經典青海諸台吉信之請給册印
詔封第六世達頼喇嘛撤赫壽歸青海諸台吉訐拉藏汗
　　　辭誣以裏塘之羅卜藏噶勒藏嘉穆錯為真達頼
　　　喇嘛瑚畢勒罕
詔詢班禪喇嘛如拉藏汗言青海諸台吉復固争
上以不輯之將搆難
遣官檄集盟壇示班禪喇嘛印文
諭徙羅卜藏噶勒藏嘉穆錯置内地青海貝勒察罕丹
　　　津台吉羅卜藏丹津等稱避痘不宜逺行初議
　　　送紅山寺繼請送西寧宗喀巴寺卒不遣且以兵
　　　脅異已者
詔大軍備之乃懼送羅卜藏噶勒藏嘉穆錯至宗喀巴寺
　　　五十六年偵凖噶爾潛兵赴藏
詔赫壽遺書拉藏汗曰將軍富寧安等擒凖噶爾哨卒言
　　　拉藏汗子娶䇿妄阿喇布坦女已三年且生子䇿
　　　妄阿喇布坦遣其將䇿凌敦多卜及托卜齊都噶
　　　爾三都克等率兵往阿里克或䇿妄阿喇布坦侵
　　　藏地或爾欲侵青海導䇿妄阿喇布坦兵至俱未
　　　可定爾既受我
主封食我
主禄而侵我邉部我川兵三萬餘豈有聽爾臨諾穆汗烏
　　　巴什穆嚕烏蘇境侵青海之理乎彼時助察罕丹
　　　津等與爾戰悔無及矣葢拉藏汗咱仇殺第巴後
　　　使貢不絶䇿妄阿喇布坦忌之語哲卜尊丹巴呼
　　　圖克圖使拉藏汗嗜酒無謀詭議姻拉藏汗子三
　　　長噶爾丹丹忠次索爾扎次色布騰䇿妄阿喇布
　　　坦以女博托洛克為噶爾丹丹忠婦來娶留不遣
上聞之
諭歸拉藏汗子不從西域謂善巫蠱者曰鮓答噶爾丹丹
　　　忠習其術䇿妄阿喇布坦誘縳之夾兩釜間烙死
　　　遣兵六千襲藏詭稱送噶爾丹丹忠及博托洛克
　　　歸拉藏汗前以争達頼喇嘛與青海諸台吉違言
　　　事甫定凖噶爾兵赴藏
上疑之或拉藏汗煽䇿妄阿喇布坦搆兵也青海尋以凖
　　　噶爾侵拉藏汗告
詔荆州太原駐防兵赴成都西安以署西安將軍額倫特
　　　屯西寧都統和禮屯雲南䕶軍統領温布屯打箭
　　　爐侍衛色楞宣
諭青海諸台吉備兵時䇿凌敦多卜率凖噶爾衆由特㡬
　　　斯踰净科爾庭山拉藏汗不之備賊至達木始覺
　　　偕子索爾扎拒不敵奔守布達拉遣使齎疏乞援
　　　賊誘噶卜倫沙克都爾扎卜唐古特台古納木扎
　　　勒等開布達拉門入戕拉藏汗拘色布騰及宰桑
　　　等禁阿旺伊什嘉穆錯於扎克布里廟索爾扎率
　　　兵三十餘潰走為所擒其妻間道來奔
詔安置博囉充克克優養之明年拉藏汗疏始至
詔額倫特色楞往援失利從兵或為凖噶爾所掠䇿凌敦
　　　多卜復誘裏塘營官喇嘛等赴藏裏塘外曰巴塘
　　　而察木多而乍雅而巴爾喀木皆距近五十八年
　　　都統法喇奉
詔屯打箭爐以裏塘第巴色布騰阿住達瓦喇木扎木巴
　　　等抗不就撫誅之𫝊檄巴塘察木多乍雅各籍其
　　　土及民數復
詔自打箭爐進屯巴塘䇿凌敦多卜懼送所掠兵自巴
　　　爾喀木歸言唐古特時有瘴凖噶爾難久處羅卜
　　　藏噶勒藏嘉穆錯唐古特衆僉稱為真達頼喇嘛若
　　　置禪榻善甚
命撫逺大將軍固山貝子允禵宣
諭青海台吉等從大軍入藏羅卜藏噶勒藏嘉穆錯奏
　　　隨地可置禪榻興大兵恐擾衆王大臣等以藏地
　　　逺且險不决進兵議五十九年
諭曰䇿凌敦多卜聞我師至自必望風逺遁俟定立法教
　後或暫留兵守視或久鎮其地唐古特衆皆如我兵凖
　噶爾至以逸待勞何難勦滅西寧至四川雲南境外土
　畨錯處西藏皆土畨族若䇿凌敦多卜侵據藏地唐古
　特衆即為凖噶爾兵邉疆土畨復安能保全耶喀爾喀
　及青海俱服朕風化凖噶爾乃侵據藏地青海台吉理
　應棄命忘身乃口稱維持黄教乏實心効力人朕思䇿
　凌敦多卜兵逺道衝雪尚能至藏我兵獨不能赴乎此
　時若不安藏賊益無所忌憚安藏大兵决宜前進
詔封羅卜藏噶勒藏嘉穆錯為宏法覺衆第六世達頼喇
　　　嘛
賜金册印以䕶軍統領噶爾弼為定西將軍都統延信為
　　　平逆將軍率青海及内扎薩克喀爾喀阿拉善兵
　　　䕶達頼喇嘛行噶爾弼自拉里進擊凖噶爾宰桑
　　　春丕勒於章來爾戎抵墨朱工喀第巴達克咱喇
　　　嘛鍾科爾等迎降集皮船渡宣
諭大小第巴及各寺喇嘛封達頼喇嘛倉庫斷賊糧道誅
　　　所置喇嘛總管等延信自青海進敗凖噶爾於卜
　　　克河齊諾郭勒綽瑪喇賊由克勒底雅遁軍抵藏
　　　出阿旺伊什嘉穆錯於禁所廢之葢自第五世達
　　　頼喇嘛示寂後㡬四十年第六世達頼喇嘛始定
　　　先是凖噶爾賊未至藏
遣理藩院主事勝住喇嘛楚爾沁藏布喇木占巴等往圖
　　　地域至是大兵入諸畨内附
上以山川名號畨漢異稱
命大學士九卿等詳考西南徼外輿地六十年
御製平定西藏文碑建伊克昭
文曰昔者
太宗文皇帝崇徳七年班禪額爾徳尼達頼喇嘛顧實汗
　謂東土有
聖人出特遣使自人跡不至之區經仇敵之國閱數年始
　達盛京至今八十載同行善事俱為施主頗極安寧後
　達頼喇嘛之歿第巴隐匿不奏者十有六年任意妄行
　拉藏滅之復興其法因而允從拉藏青海羣衆公同之
　請中間䇿妄阿喇布坦妄生事端動凖噶爾之衆肆行
　奸詐滅壊達頼喇嘛并廢第五輩達頼喇嘛之塔辱衊
　班禪毁壊寺廟殺戮喇嘛名為興法而實滅之且欲竊
　據土伯特國朕以其所為非法爰命皇子允禵為大將
　軍又遣朕子孫等調發滿洲蒙古緑旗兵各數萬厯烟
　瘴之地士馬安然而至賊衆三次乗夜盗營我兵奮力
　擊殺賊皆喪膽逺遁一矢不發平定西藏振興法教賜
　今瑚畢勒罕册印封為第六輩達頼喇嘛安置禪榻撫
　綏土伯特僧俗人衆各復生業於是文武臣工咸謂王
　師西討厯瘴癘險逺之區曽未半載輙建殊勲實從古
　所未有而諸蒙古部落及土伯特酋長亦合詞奏曰皇
　帝勇畧神武超越往代天兵所臨邪魔掃蕩復興蒙古
　向所尊奉法教喀木藏衛等部人衆咸得㧞離湯火樂
　土安居如此盛徳大業非臣下頌揚所能宣罄請賜御
　製碑文䥴勒昭地以垂永久朕何功焉而羣衆勤請不
　已爰紀斯文立石西藏俾中外知達頼喇嘛等三朝恭
　順之誠諸部落累世崇奉法教之意朕之此舉所以除逆撫
　順綏衆興教云爾雍正元年
詔給第六世達頼喇嘛册印文視第五世達頼
　　　喇嘛别
賜敕司噶卜倫務二年大軍討青海叛賊羅卜藏丹津誅
　　　助逆喇嘛等
諭曰喇嘛助羅卜藏丹津為逆糾數千餘衆抗拒官軍以
　致追勦覆滅玷辱法教甚矣前凖噶爾據唐古特戮僧
　徒燬寺廟大軍往討之恢復昭地法教振興如此隆恩
　不知感激反助悖逆尚可謂遵奉法教者乎其以此諭
　喇嘛等知之三年川陜總督岳鍾琪奏打箭爐外裏塘
　　　巴塘乍雅察木多中甸請𨽻内地給頭目等土司
　　　職察木多外魯隆宗雜哇坐爾剛桑噶吹宗衮卓
　　　諸部距打箭爐逺内地遥制不便請𨽻唐古特以
　　　噶卜倫康濟鼐阿爾布巴理之
遣副都統鄂齊往
諭達頼喇嘛葢自大軍定藏亂以第巴康濟鼐阿爾布巴
　　　隆布鼐頗羅鼐等迎降功
詔封康濟鼐阿爾布巴固山貝子隆布鼐輔國公理前藏
　　　務頗羅鼐扎薩克一等台吉理後藏務各授噶卜
　　　倫四年鄂齊奏達頼喇嘛㓜康濟鼐恃績蔑視諸
　　　噶卜倫阿爾布巴隆布鼐等隂險黨扎爾鼐附之
　　　恐搆達頼喇嘛與康濟鼐不睦請罷隆布鼐扎爾
　　　鼐翦阿爾布巴翼
諭達頼喇嘛偕康濟鼐阿爾布巴和衷復
詔設駐藏大臣以副都統瑪拉内閣學士僧格往五年瑪
　　　拉等至藏阿爾布巴隆布鼐扎爾鼐殺康濟鼐叛
　　　遣賊黨侵阿里頗羅鼐集後藏兵拒賊却走將往
　　　擊之馳奏乞援
詔左都御史查郎阿率兵萬五千餘赴藏六年頗羅鼐諜
　　　大軍將至集後藏及阿里兵九千自潘玉口馳赴
　　　前藏聞瑪拉等駐拉薩䕶達頼喇嘛遣兵助召諸
　　　寺喇嘛擒阿爾布巴隆布鼐扎爾鼐等送瑪拉所
　　　查郎阿至誅阿爾布巴等及其孥請留兵二千駐
　　　藏徙達頼喇嘛居裏塘
允之以頗羅鼐領後藏務轄阿里岡底斯境
諭給銀三萬賞從兵查郎阿將撤大軍還奏舊設噶卜倫
　　　理前藏務今藏地初定頗羅鼐為衆服請令兼領
　　　前藏從之
諭曰前用兵西藏時頗羅鼐甚為効力其後噶卜倫等嫉
　妬争權阿爾布巴隆布鼐等潜結匪類公然肆惡擅殺
　朝廷敕封貝子總理事務之康濟鼐並欲害及頗羅鼐
　頗羅鼐奏聞逆黨罪狀朕遣大臣領兵前往察詢情由
　分别治罪頗羅鼐聞大軍將至率衆奮勇前馳直抵藏
　地阿爾布巴等力屈勢窮被各寺喇嘛擒獻大臣至彼
　盡得悖逆妄亂之情已將阿爾布巴及叛逆等盡行殱
　誅自此黄教可興畨衆可輯頗羅鼐深知大義討逆鋤
　奸俾無辜受害者得雪沈寃背惡肆行者早正刑辟甚
　屬可嘉著封為固山貝子以奬義勇以昭國憲明年達
　　　頼喇嘛至裏塘
詔建噶達寺居之岳鍾琪奏移化林兵五百往䕶復以兵
　　　四百屯噶達西吹音堡及鴉籠江上中下三渡尋
　　　徙泰寧四川總督黄廷桂奏泰寧距打箭爐道險
　　　舊屯兵五百不給防禦請増兵如數令與西藏裏
　　　塘巴塘互犄角從之大軍之討阿爾布巴也噶爾丹
　　　䇿凌使至奏請赴藏煎茶
上不允以凖噶爾覬唐古特將不靖七年
遣兵討凖噶爾
諭曰䇿妄阿喇布坦假黄教為名潛兵入藏無故殺拉藏
　汗遣使往討復敢阻兵抗命其後䇿妄阿喇布坦身故
　子噶爾丹䇿凌遣使至奏稱欲使衆生樂業黄教振興
　噶爾丹䇿凌不過一微末台吉此豈伊應出語耶且西
　藏阿爾布巴隆布鼐扎爾鼐等濟惡同謀皆以凖噶爾
　隣伊地青海叛賊羅卜藏丹津係伊等姻戚彼此相依
　窘廹時必往投之頗羅鼐勇往直前截賊去路阿爾布
　巴等未得前進輙被擒凖噶爾若仍留游牧將來青海
　及西藏地必受其害此朕所熟思而審處者也明年僧
　　　格偕頗羅鼐以兵千五百屯騰格里諾爾防凖噶
　　　爾九年布嚕克巴部諾顔琳臣齊壘喇布濟喇嘛
　　　扎爾西里布魯克顧濟噶碧棟嚕布等納貢
諭曰朕為天下主一視同仁無分中外乃者附近帕爾城
　之布嚕克巴人等起釁搆兵互相讐殺朕聞之甚不忍
　頗羅鼐仰體朕意與班禪喇嘛遣使往諭朝廷恩徳布
　嚕克巴人等感悟息争敬順無違且請施恩訓誨朕甚
　嘉恱嗣此恪守疆界共相和睦永遵釋教祇奉恩綸朕
　自益加優眷復以頗羅鼐招撫功
詔晉封多羅貝勒總理衛藏噶卜倫務
賜敕印班禪喇嘛尋偕頗羅鼐助駐藏軍糧瑪拉却之復
　　　固請
詔給如值以軍餉足不煩獻助宣
諭先是凖噶爾掠索爾扎色布騰禁之哲卜尊丹巴呼圖
　　　克圖說䇿妄阿喇布坦獻謝罪不從子噶爾丹䇿
　　　凌嗣給索爾扎户十詭稱將遣歸唐古特頗羅鼐
　　　聞之以告
諭曰凖噶爾戕拉藏汗掠其子索爾扎等歸今稱遣還西
　藏不可不嚴為防備前䇿妄阿喇布坦遣䇿凌敦多卜
　襲西藏時誑稱噶爾丹丹忠偕其女歸乗拉藏汗不備
　襲唐古特地今遣歸索爾扎之言正噶爾丹䇿凌奸計
　若唐古特少為玩忽即蹈前䇿凌敦多卜故轍矣凖噶
　爾既殺拉藏汗豈肯令其子索爾扎歸藏襲爵唐古特
　現有訓練蒙古兵爾其與駐藏大臣等定議設汛阿里
　哲斯肯圖魯克勒底雅等處協力防禦凖噶爾若以兵
　隨索爾扎至可即迎擊之索爾扎父兄被人殺害焉有
　不忿恨之理若果思報仇感戴朕恩率屬來歸爾等自
　可悉心安頓至若立汗之事當令達頼喇嘛班禪喇嘛
　奏聞於朕方可建之豈可令噶爾丹䇿凌任意妄行久
　　　之索爾扎不至後大軍定凖噶爾色布騰及索爾
　　　扎子納噶察始來歸附牧察哈爾旗十年拉達克
　　　汗徳忠納木扎勒奏臣理國事尊釋教偵凖噶爾
　　　情輙以告乞
賜恩綸
敕曰爾父尼瑪納木扎勒偕貝子康濟鼐同心報効前已
　大沛恩膏今爾亦效爾父與貝勒頗羅鼐一體効力甚
　屬勤勞嗣當益加黽勉以紹前徽僧格復奏巴勒布部
　　　雅木布車稜庫庫木三汗慕
聖徳遣貢請
覲
上憫其道逺
敕曰爾汗慕朕仁化萬里輸誠朕甚嘉恱納所進方物第
　念道路遥逺往返維艱爾使即由西藏遣歸爾汗但與
　貝勒頗羅鼐協力和衷維持黄教以副朕普育羣生至
　意十一年
諭曰西藏駐劄弁兵本為保䕶唐古特衆防範凖噶爾設
　比來賊衆敗竄不能復渉藏地頗羅鼐抒誠効力唐古
　特兵皆訓練壯勇目今藏地無事兵丁多集米榖錢糧雖
　給自内地唐古特不無觧送勞著量留守藏兵五百餘
　盡撤還前令達頼喇嘛移駐泰寧因唐古特有阿爾布
　巴等事恐凖噶爾乗間來犯其從至弟子久違鄉土各
懐歸志班禪喇嘛現復年邁有疾著仍遣達頼喇嘛歸
藏乾隆元年布嚕克巴部諾顔琳臣齊壘喇布濟等奉
　　表貢三年拉達克汗遣獻方物各
賜敇奬四年駐藏副都統杭奕禄奏巴勒布三汗邇搆兵
　　臣遣頗羅鼐諭輯之咸聽命獻所部民數
詔優賚復以頗羅鼐績晉封多羅郡王噶爾丹䇿凌尋
　　請赴藏煎茶
諭曰朕為天下大君不阻奉教之人爾凖噶爾前曽潜
　往藏地擾害土伯特衆今若徑赴彼地土伯特或懐
　憤滋事爾果誠心布施朕當遣兵䕶往既而凖噶爾
　　煎茶使道棟科爾以争市值不果往
詔責違信罪噶爾丹䇿凌遣謝固申前請
允之八年凖噶爾使至藏謂頗羅鼐曰聞拉達克言土
　　伯特黄教盛今信然噶勒招穆倫河濵舊設温都
　　遜喇嘛禪榻噶爾丹䇿凌乞代葺凖噶爾乏諳經
　　典喇嘛乞給我攜歸聞唐古特不善騎且乏軍械
　　今觀之武備稍勝頗羅鼐語之曰
大皇帝闡黄教輯衆生以故土伯特富庶甚爾等至藏
　　煎茶賞焉駝路費令極裕此皆恭順
天朝所致土伯特以凖噶爾襲始嚴武備我䝉
恩統藏務簡兵繕械有侵圉者足禦之矣所謂修廟延
　　僧事非奉
㫖安敢擅行凖噶爾使唯而退
諭奬頗羅鼐應使得體
賚幣噶爾丹䇿凌忌之訐頗羅鼐不善理煎茶務
諭曰頗羅鼐奏凖噶爾衆有侵害土伯特讐喇嘛等不
　願前往故不之給爾奏頗羅鼐念拉藏汗仇辦給爾
　使諸物俱未協朕為大君不分内外頗羅鼐與爾等
　皆僻處逺地彼此互有違言朕豈肯偏聽爾遽罪頗
　羅鼐乎復
詔駐藏副都統傅清等偕頗羅鼐議防凖噶爾十年
詔駐藏大臣三年一代十一年
諭頗羅鼐曰爾素効忠誠勤勞𢡟著自朕御極以來悉
　心靖共凡事竭力奮勉辦理妥協甚屬可嘉著加特
　恩於爾子内封一長子日後承襲王爵總理藏務所
　係甚要其善擇才堪嗣爾恱服衆心禆益公務者以
　聞頗羅鼐子二長珠爾黙特䇿布登次珠爾黙特納
　　木扎勒珠爾黙特䇿布登病足以長子讓弟珠爾
　　黙特納木扎勒詭讓兄頗羅鼐愛少子請以珠爾
　　黙特納木扎勒為長子
允之頗羅鼐善服衆為諸噶卜倫所敬事有綏奔喇嘛
　　扎克巴達顔者書其名瘞詛之事覺頗羅鼐欲弭
　　變輕議綏奔喇嘛扎克巴達顔罪
上嘉之
諭鎮壓左道不足患其偕達頼喇嘛協輯唐古特衆十
　　二年頗羅鼐卒
遣官賻祭以珠爾黙特納木扎勒襲郡王爵兼理衛藏
　　噶卜倫務
諭傅清曰珠爾黙特納木扎勒不更事或未服唐古特
　衆且頗羅鼐以暴疾亡珠爾黙特納木扎勒或以綏
　奔喇嘛扎克巴達顔故與達頼喇嘛搆隙不肖衆起
　而間之不無滋事虞爾其留意體察導珠爾黙特納
　木扎勒任用舊人復以協理藏務當如頗羅鼐存日
　宣諭衆噶卜倫知之㑹凖噶爾台吉䇿妄多爾濟納
　　木扎勒復遣使赴藏煎茶入寺詭避痘以已卒守
　　門不令官兵從
上以凖噶爾狡甚
飭嚴防雖歸巢勿稍忽珠爾黙特納木扎勒奏藏地謐
　　無事請撤官兵歸
上念頗羅鼐有安藏功且䝉恩厚珠爾黙特納木扎勒
　　必無異志不從撤兵請適滋疑不如示之信
詔可復
諭達頼喇嘛嗣勿令凖噶爾使入藏雖固請弗允珠爾
　　黙特納木扎勒詭稱凖噶爾衆襲唐古特至碩翁
　　圖庫爾遣兵備喀拉烏蘇徙達木畨衆不數旬揚
　　言凖噶爾至阿哈雅克自率兵往備
上聞之
詔撤喀拉烏蘇兵及達木畨歸牧勿惑衆十五年駐藏
　　都統傅清左都御史拉布敦以珠爾黙特納木扎
　　勒攜兵離藏告葢是時珠爾黙特納木扎勒忌其
　　兄珠爾黙特䇿布登襲殺之私攜礟至後藏誣籍
　　噶卜倫輔國公班第達及第巴布隆賛等旋達木
　　距前藏三百餘里擁衆二千餘不歸奏至
上不忍即誅之
諭曰此或珠爾黙特納木扎勒以部衆不皆順擁兵自
　䕶且或因弟兄啟釁懼朕問罪妄意離巢穴可茍免
　此時惟應静以鎮之待其自起自止在我原無治罪
　之心則彼亦不生猜疑之念也嗣傅清等宻疏叛狀
詔俟副都統班第自青海赴藏討罪復
諭四川總督䇿楞提督岳鍾琪等馳兵往㑹而是時賊
　　猖甚梗驛道軍書不達者旬日傅清偕拉布敦計
　　不急誅賊必據唐古特為變召珠爾黙特納木扎
　　勒至待諸樓甫登起責其罪曰爾違
天子命且忘爾父無君無父罪不可赦傅清趨前扼其
　　臂拉布敦㧞佩刀刺之諭脅從罔治有羅卜藏扎
　　什者趨下呼賊千餘突至聚圍樓集藁焚達頼喇
　　嘛遣畨僧往䕶不得入傅清拉布敦死之羅卜藏
　　扎什攫帑二萬餘挺走翌日達頼喇嘛擒禁之遣畨
　　衆屯要汛諭勿傷漢民抗官軍偕班第達馳疏至
　　時䇿楞班第等赴藏就道
諭曰此措置唐古特一大機㑹也若經理得宜自可永
　逺寧謐否則久復别生事端珠爾黙特納木扎勒敢
　懐逆萌由於地廣兵强事權専一嗣此唐古特應多
　立頭目以分其勢爾等其詳議善後事宜為一勞永
　逸計䇿楞等至藏磔珠爾黙特納木扎勒子達爾扎䇿
　　楞及羅卜藏扎什奏傅清拉布敦誅逆被害狀
　上召諭廷臣曰從前頗羅鼐實心恭順料理藏中事務
　　一切安帖
皇考世宗憲皇帝屢次加恩由台吉封為貝勒伊感激我
　　朝厚恩彌益恪誠朕即位以後封為郡王後因頗羅
　　鼐年力就衰朕詢伊二子之中孰堪為嗣伊奏稱長
　　子人輭弱又已出家二子珠爾黙特納木扎勒人尚
　　强幹能勝彈壓因令其承襲迨伊奏事一二次以後
　　朕於其辭意之間即知其非伊父居心可比日後必
　　生事端諭駐藏大臣留心體察傅清前經駐藏為伊
　　等所信服遂令前往且慮其勢孤益以拉布敦協同
　　駐藏乃珠爾黙特納木扎勒心益狡悖將長兄珠爾
　　黙特䇿布登圖害又與達頼喇嘛素有仇釁既戕其
　　兄遂欲計害藏中不順伊之班第達等其勢將延及
　　達頼喇嘛獨居其地雄長一方近遂將塘汛文書禁
　　絶不通悖逆情形漸益昭著傅清拉布敦稔知其奸
　　摺請便宜從事以絶後患於今年十月初八日奏到
　朕以僅二大臣孤懸絶域未可輕舉批令俟班第更
　換拉布敦到藏日㑹同達頼喇嘛及藏中大噶卜倫
　等明正其罪以申國法乃傅清等未及接到諭㫖即
　於十月十三日傳珠爾黙特納木扎勒到通司岡加
　以誅戮而傅清拉布敦旋為伊屬下羅卜藏扎什所
　害總督䇿楞奏到朕深為憫惻不覺涕零因思傅清
　拉布敦若静候諭㫖遵行或不至是但珠爾黙特納
　木扎勒反形已露倘不先加誅戮𫝊清等亦必遭其
　荼毒則傅清拉布敦之先㡬籌畫殱厥渠魁實屬可
　嘉非如霍光之誘致樓蘭而斬之也夫臨陣捐軀雖
　奮不顧身然尚廹以勢所不得不然如傅清拉布敦
　揆㡬審勢决計定謀其心較苦而其功為尤大以如
　此實心為國之大臣不保其令終安能不倍加軫悼
　耶傅清拉布敦著加恩追贈為一等伯入祀賢良昭
　忠祠春秋致祭傅清並入伊家祠從祀伊等子孫給
　與一等子爵世襲罔替以示朕褒忠録庸之至意並
　將伊二人為國捐軀之大節明白宣示使天下共知
　其不得已之苦心否則好事喜功者借此二人為口
　實而事外無知之人又議其擅開邉釁而仍邀國家
　如此厚恩者朕豈肯令其是非倒置若此哉十六年
　　䇿楞等以珠爾黙特納木扎勒通凖噶爾逆書
聞
諭曰前駐藏都統傅清左都御史拉布敦因珠爾黙特
　納木扎勒逆謀顯著先事翦除奮不顧身忠誠卓越
　俱已加恩贈卹入祀賢良祠昭忠祠傅清並入伊家
　祠從祀不知者或訾二人冐險邀功且議朕為酬庸
　過厚也今據䇿楞班第等奏珠爾黙特納木扎勒自
　立名號潜遣其心腹通欵凖噶爾稱䇿妄多爾濟納
　木扎勒為汗且求其發兵至拉達克地方以為聲援
　幸值凖夷内潰所遣使人回藏被獲得其逆書并餽
　獻諸物是其隂蓄異志勾結凖夷罪不容誅設非二
　臣協力同心决計先發則其遺害藏地將不可言是
　二臣之心甚苦而其有功於國家甚大應特建雙忠
　祠合祀二人春秋致祭丕昭勸忠之典復
御製雙忠詩紀之有雙忠蹟烈𫝊斯篇他年以待信史
　編之句是年䇿楞等議設駐藏兵五百防汛兵千自
　　咱拉山至拉卜賽那木自阿哈雅克至碩翁圖庫
　　爾各設汛哨以達木畨歸駐藏大臣轄視内地例
　　置佐領驍騎校各職每年一察視設噶卜倫四以
　　輔國公班第達扎薩克台吉車稜旺扎勒色玉特
　　色卜騰喇嘛尼瑪嘉穆錯任之别設代奔五第巴
　　三堪布一分理藏務𨽻駐藏大臣及達頼喇嘛轄
　　唐古特正副二使均歸達頼喇嘛四噶卜倫附以
　　達勿私遣
允之
敕四噶卜倫曰西藏廣興黄教為清净善地達頼喇嘛
　掌管西方釋教廣演經法從前供養喇嘛一切事務
　原設噶卜倫四人至珠爾黙特納木扎勒諸事擅専
　不與諸噶卜倫啇議負恩任性潜懐異圖因此駐藏
　大臣將伊正法噶卜倫事務不可一人専辦特令䇿
　楞等簡選賢能仍照舊例分設噶卜倫四員公同辦
　事爾等當感戴朕恩尊敬達頼喇嘛和衷協力黽勉
　供職勿存私意致生猜疑勿分彼此互相瞻顧遇有
　重務禀知達頼喇嘛與駐藏大臣等遵奉指示而行
　爾等其感恩宣力副朕興黄教安羣生至意凖噶爾
　　台吉喇嘛達爾扎尋請赴藏煎茶延唐古特喇嘛
上不允喇嘛達爾扎復因拉達克汗致書唐古特達頼
　　喇嘛責勿擅請明年喇嘛達爾扎遣申前請
上仍不允
詔議防藏地班第等奏凖噶爾通藏隘有阿里那克桑
　　騰格里諾爾阿哈雅克四路那克桑路稍近已設汛
　　拉達克距阿里近雖與凖噶爾互市必不令兵入
　　境葉爾羌亦可通阿里中有大山隔之且阿里距
　　藏兩月餘聞賊至易備惟騰格里諾爾阿哈雅克
　　路較濶亦俱嚴設汛唐古特有馬兵萬餘歩兵萬
　　五千餘若凖噶爾自騰格里諾爾阿哈雅克至則
　　令車稜旺扎勒以蒙古唐古特兵禦之檄衮布達
　　克布等畨兵援由阿里那克桑至則令色玉特色
　　布騰以近牧兵禦之檄阿里兵援班第達及尼瑪
　　嘉穆錯留藏䕶視達頼喇嘛至班禪喇嘛駐扎什
　　倫布距前藏七百餘里值用兵令移居前藏若凖
　　噶爾傾衆至則移達頼喇嘛班禪喇嘛至泰寧以
　　駐藏官軍及唐古特兵屯要汛待大兵援
允之凖噶爾使久不至
諭達頼喇嘛嚴備復定議西自阿里東至喀拉烏蘇増
　　雜拉沙木等十三汛二十年大軍討凖噶爾擒台
　　吉達瓦齊
諭唐古特部知之達頼喇嘛獻銅佛三慶㨗
詔納會阿睦爾撒納叛擾伊犁
詔唐古特復設汛二十二年第七世達頼喇嘛示寂
上軫悼之二十三年阿睦爾撒納走死逆回布拉呢敦
　　霍集占等復叛據葉爾羌喀什噶爾
詔勿撤唐古特汛二十四年拉達克汗諜定邉將軍兆
　　恵取烏什阿克蘇等城將抵葉爾羌奏請助勦回
　　逆
諭曰爾逺處邉地感戴恩澤朕鑒爾忱深為慰恱大軍
　進勦回逆凡所克城俱設兵駐防今布拉呢敦霍集
　占力窮勢蹙必將棄巢逺遁朕不以出兵擒勦事責
　爾倘逆回竄入爾境爾當擒獻藏所朕必優加恩賚
　若不遵奉諭㫖異日朕必知之非爾益也是年大軍
　　定葉爾羌喀什噶爾霍集占等竄巴達克山
詔拉達克汗勿復遣偵巴達克山尋函獻霍集占首
詔撤唐古特汛西陲盖自此永定二十九年
欽定西域同文志
御製烏斯藏即衛藏說曰藏地處蜀與滇之徼曰藏云
　者非華言實畨言也番又或謂之唐古特今班禪額
　爾徳尼所居實稱藏達頼喇嘛所居實稱衛元明時
　有烏斯藏朶甘衛指揮諸司之名或以為異於衛藏
　而不知實同也葢嘗以唐古特文字詳覈互証乃知
　烏斯藏即衛藏其音其義無不一以貫之也且以音
　言斯葢薩之餘音滿字為薩音半字為斯音唐古特
　収音之斯字即與國書之伊字収音通則烏斯之切
　為衛如烏伊之切為衛也亦猶阿伊之為愛噶伊之
　為該喀伊之為開也國書斯字伊字雖各為収音然
　唐古特収音字無伊字而有斯字由烏斯推之而愛
　亦阿斯該亦噶斯開亦喀斯何不可通之有若夫衛
　藏之為義則衛葢彼言中也非華言置衛之謂也以
　烏合斯為衛音而中義藏則切匝阿為藏音而其義
　則净之謂也唐古特若老若㓜無不知之今以不識
　唐古特文字之人而與一二譯出華言中辨其是非
　豈非嚼蠟哉或又曰衛既以中為義則今之所謂前
　藏之說何居曰此更非唐古特之本有而興於今之
　華言也然以今日疆域言之自打箭爐取道由東南
　迤及西南先經喀木次衛次藏是全藏形勢固宜前
　喀木而後藏而衛適其中處之地喀木之木為半字
　音應從上喀字而其義則邉界之謂也今稱前後藏
　者則因二地有達頼喇嘛班禪額爾徳尼居之而達
　頼喇嘛位居長遂並以藏屬之更易中為前而今自
　京都目之且統以為西藏云耳然則烏斯藏之即為
　衛藏不愈信哉夫藏之内屬肇自元代音譯展轉沿
　薩為斯原無歧舛惟文士墨守蠧簡既不克兼諳西
　竺之書而彼中服習梵文者又豈能筆授心通取腹
　地史乗𫝊譌一一悉為釐訂毋惑乎此攷文之難也
　予因輯同文志𩔖次西藏所𨽻為系三合切音者特掲
　是說以發其凡三十六年
詔建布達拉於
　避暑山莊右肖衛式初厄魯特崇黄教噶爾丹䇿凌
　　建都綱於伊犂河濵北曰固爾扎南曰海弩克設
　　西勒圖四集喇嘛千餘以塔本集賽輪值贍之䝉
　　古謂五為塔本謂輪值為集賽每嵗首及盛夏台
　　吉宰桑等以瞻禮至後固爾扎為阿睦爾撒納所
　　燬大軍定噶爾丹亂
詔如固爾扎式建安逺寺於
　避暑山莊北隅以凖噶爾台吉達什達瓦屬來歸者
　　居其側青海厄魯特及喀爾喀杜爾伯特諸台吉
　　值班秋
覲輙
命瞻禮至是布達拉落成土爾扈特汗渥巴錫和碩特
　　台吉恭格等挈數萬衆來歸
詔瞻禮之葢以綏靖荒服非惟闡揚黄教為也四十四
　　年班禪喇嘛奏請入
覲祝
釐
詔建扎什倫布於布達拉左肖藏式四十五年五月
駕南廵旋班禪喇嘛使伊什巴爾珠布等迎
覲於趙北口
命觀龍舟水嬉六月
幸承徳府
駐蹕避暑山莊班禪喇嘛使穆占巴等齎輜重至
詔居扎什倫布旁舍時盛暑仍服氊毳
詔賜紗葛并
給銀及藥物七月班禪喇嘛至舊例以達頼喇嘛班禪
　　喇嘛有高行
諭㫖至始下牀入
覲惟令跽不拜至是班禪喇嘛固請拜
上嘉其誠敬聽之
賜宴萬樹園
詔瞻禮布達拉八月行
萬壽慶典班禪喇嘛稽首頌無疆九月扈
蹕旋
賜宴南苑以香山昭廟蕆工
詔慶讃之班禪喇嘛自崇徳時通貢至是凡三世初封
　　曰羅卜藏吹吉嘉穆錯次曰羅卜藏伊什皆
敕賜班禪額爾徳尼號次曰羅卜藏巴爾丹伊什如之
　　是役也以不召至䟦渉二萬餘里入
覲蒙古内扎薩克四十九旗及喀爾喀厄魯特諸部汗
　　王公台吉聞之莫不歡忭舞蹈執役觀
慶典十一月班禪喇嘛示寂
敕於所居建清净化城明年送舍利歸藏復
遣官齎金册印封羅卜藏丹巴旺舒克扎木巴勒嘉穆
　　錯為達頼喇嘛時其父第巴阿木布木前卒
諭曰第六世達頼喇嘛羅卜藏噶勒藏嘉穆錯之父索
　諾木達爾扎曽封輔國公今新達頼喇嘛已賜册命
　其父已故未及受封其兄索諾木達什為哲卜尊丹
　巴呼圖克圖父著授輔國公爵如索諾木達爾扎例
　　索諾木達什尋卒
詔以哲卜尊丹巴呼圖克圖弟喇布丹納木扎勒襲四
　　十八年理藩院議奏索諾木達什以達頼喇嘛故封
　　輔國公爵子喇布丹納木扎勒繼襲嗣若仍予世襲
　　則與來歸有功之蒙古王公等無别請俟喇布丹納
　　木扎勒出缺後停襲嗣有似此者皆令承襲一次
詔如議以非世爵故不立𫝊四十九年
遣官齎玉册印
賜達頼喇嘛復
敕封班禪喇嘛之瑚畢勒罕為班禪額爾徳尼以㓜未
賜名西藏自達頼喇嘛班禪喇嘛外爵五輔國公三一
　　由貝子降襲一由鎮國公降襲一定世襲一等
　　台吉扎薩克一等台吉二一現奉
㫖停襲詳各𫝊
　
　
欽定外藩䝉古回部王公表𫝊卷之九十一
　欽定四庫全書
　欽定外藩蒙古回部王公表𫝊卷之九十二
　　𫝊第七十六
　　　扎薩克鎮國公珠爾黙特䇿布登列𫝊(今襲輔/國公)
　　　珠爾黙特䇿布登唐古特人父頗羅鼐以功封郡
　　　王爵珠爾墨特䇿布登弟珠爾黙特納木扎勒嗣
　　　後叛誅故不立𫝊雍正八年以珠爾黙特䇿布登統
　　　阿里諸路兵防凖噶爾賊保唐古特
詔授扎薩克一等台吉九年
諭嘉其奮勇効力晉封輔國公乾隆八年凖噶爾煎茶使赴
　　　藏珠爾黙特䇿布登以兵五千駐防阿里克明年
　　　凖噶爾使自藏歸
　賜幣奬之會病足自阿里歸藏十一年頗羅鼐遵
　㫖擇子襲爵珠爾黙特䇿布登以疾讓弟
　上聞而嘉之
　諭曰珠爾黙特䇿布登雖有疾前曽出兵効力著加恩
　封鎮國公十二年疾痊駐藏副都統傅清等請遣屯
　　阿里克汛
允之是年頗羅鼐卒珠爾黙特納木扎勒襲郡王爵十
　　四年駐藏副都統紀山劾珠爾黙特納木扎勒志
　　戾請檄珠爾黙特䇿布登至協理藏務
上不允
諭紀山善導之勿露防範迹已而珠爾黙特納木扎勒
　　以珠爾黙特䇿布登發阿里兵將擾藏告葢計䧟
　　之也
敕諭珠爾黙特䇿布登曰爾父子昆弟受朕恩深重爾
　所素知爾今無故發兵是既負朕恩又玷辱爾父矣
　爾於兄弟之間素敦和好爾父爵尚讓爾弟襲今乃
　轉欲搆兵取罪果爾兄弟不睦宜親身至藏以實情
　告辦事大臣及達頼喇嘛俟奏至朕議爾兄弟事務
　令永逺和睦如爾有欲奏言亦即具奏朕自有措置
　也復
諭傅清曰珠爾黙特納木扎勒年㓜躁急性好滋事若
　果無他故其兄欲進兵至藏是特兄弟間互相侵犯
　耳若其兄並無此事而伊造言誣搆則宜相機辦理
　　十五年珠爾黙特䇿布登為珠爾黙特納木扎勒
　　所戕子朋素克旺布及珠爾黙特旺扎勒皆居後
　　藏珠爾黙特納木扎勒詭以兄暴疾
聞請収葬并育兄子
上允之珠爾黙特納木扎勒以兵至後藏戕朋素克旺
　　布陽稱逃亡珠爾黙特旺扎勒奔扎什倫布依班
　　禪額爾徳尼為喇嘛乃免珠爾黙特納木扎勒誅
上念珠爾黙特䇿布登功不忍絶其爵
詔珠爾黙特旺扎勒襲輔國公
　　一次襲珠爾黙特旺扎勒珠爾黙特䇿布登次子
　　乾隆十六年襲扎薩克輔國公四十二年卒嗣子
　　諾爾布朋素克襲
　　二次襲諾爾布朋素克珠爾黙特旺扎勒嗣子乾
　　　隆四十三年襲扎薩克輔國公四十八年
　　詔世襲罔替
　　　輔國公索諾木達爾扎列𫝊(今定世襲/一等台吉)
　　　索諾木達爾扎唐古特人初居裏塘其妻曰羅卜
　　　臧吹木索有子二長羅卜藏噶勒藏嘉穆錯次恭
　　　格丹津羅卜藏噶勒藏嘉穆錯即第六世達頼喇
　　　嘛也㓜慧甚唐古特衆及青海諸台吉敬事之時
　　　别有博克達之阿旺伊什嘉穆錯者拉藏汗立為
　　　達頼喇嘛聞羅卜藏噶勒藏嘉穆錯名忌之將以
　　　兵戕索諾木達爾扎襁負走乃免青海諸台吉訐
　　　拉藏汗與爭達頼喇嘛真偽
遣官往徙羅卜藏噶勒藏嘉穆錯以索諾木達爾扎䕶居
　　　西寧宗喀巴寺未㡬凖噶爾襲唐古特戕拉藏汗
　　　大軍將討其罪都統法喇奏裏塘至唐古特咸敬
　　　瑚畢勒罕請移打箭爐兵屯裏塘相機勦凖噶爾
　　　復令索諾木達爾扎諭營官喇嘛等使知駐兵裏
　　　塘乃
聖主保䕶瑚畢勒罕鄉衆至意裏塘外諸境可𫝊檄定
詔可五十九年封羅卜藏噶勒藏嘉穆錯為達頼喇嘛以
　　　大軍䕶往索諾木達爾扎從至藏
詔偕噶卜倫康濟鼐阿爾布巴隆布鼐等䕶視達頼喇嘛
　　　已而索諾木達爾扎娶隆布鼐女二隆布鼐恃達
　　　頼喇嘛姻隂比阿爾布巴忌康濟鼐雍正四年
遣官諭達頼喇嘛輯諸噶卜倫有衮都阿喇木巴者羅卜
　　　臧吹木索弟也善翼視達頼喇嘛
賜達爾漢號五年阿爾布巴隆布鼐以兵戕康濟鼐大軍
　　　至誅之
詔徙達頼喇嘛居裏塘七年索諾木達爾扎代達頼喇嘛
　　　來朝奉表貢物
賜珊瑚頂雙眼孔雀翎復
諭曰索諾木達爾扎訓示達頼喇嘛學習經典保䕶多方
　西藏諸務毫不干預甚屬可嘉著封為輔國公十三年
　　　從達頼喇嘛歸藏乾隆九年卒
　諭曰索諾木達爾扎係達頼喇嘛父
皇考加恩達頼喇嘛
特予封爵伊亦深感
皇考恩行走謹慎厯有餘年著加恩令伊子恭格丹津仍
　　襲輔國公以示優眷
　　　一次襲恭格丹津索諾木達爾扎次子乾隆九年
　　　襲輔國公二十八年授噶卜倫三十八年卒子扎
　　　什納木扎勒襲
　　　二次襲扎什納木扎勒恭格丹津子乾隆三十八
　　　年襲輔國公四十八年理藩院議俟出缺後停襲
　諭曰索諾木達爾扎以生達頼喇嘛故封輔國公爵伊
　　子孫承襲二次今達頼喇嘛示寂若其父所遺世爵
　　竟爾裁汰朕心實為不忍如仍世襲公爵於例又屬
　　難行朕念達頼喇嘛俟扎什納木扎勒出缺後著加
　　恩賞給一等台吉世襲罔替並著為例永逺遵行
　
　
　
　
　
　
　
　
　
　
　
　
　
　
　
欽定外藩䝉古回部王公表傳卷之九十二
　欽定四庫全書
　欽定外藩蒙古回部王公表𫝊卷之九十三
　　𫝊第七十七
　　　追授一等台吉喀錫鼐色布登喇什列𫝊(今襲輔/國公)
　　　喀錫鼐色布登喇什唐古特人其弟曰康濟鼐初
　　　為達頼喇嘛第巴任阿里總管康熙五十九年凖
　　　噶爾擾藏大軍往討康濟鼐集唐古特兵絶賊糧
　　　道偵賊走多特追擊之俘斬甚衆六十年叙功
詔封固山貝子授噶卜倫理前藏務時第巴阿爾布巴頗
　　　羅鼐等以迎降功各
賜爵有差雍正三年撤大軍還以康濟鼐總藏務阿爾布
　　　巴副之王大臣等奏阿里形勝地康濟鼐既駐藏
　　　請令擇代理阿里務者康濟鼐遵
㫖議以其兄喀錫鼐色布登喇什為阿里總管撫逺大將
　　　軍年羮堯請令康濟鼐専居藏地
上察阿爾布巴等與康濟鼐異志
諭曰若令康濟鼐孤身在藏阿爾布巴等不之服康濟鼐
　雖欲効忠勢必不能仍令兩處往來行走兼理藏及阿
　里務為善五年阿爾布巴等隂以兵戕康濟鼐遣賊黨
　　　侵阿里喀錫鼐色布登喇什以義不反兵驟擊之
　　　戰歿其長子噶錫巴納木扎勒色布騰從台吉頗
　　　羅鼐以兵至藏阿爾布巴等就擒六年大軍至藏
　　　亂定
上憫康濟鼐無嗣
詔追授喀錫鼐色布登喇什為一等台吉子二長噶錫巴
　　　納木扎勒色布騰次班第達相繼襲
　　　一次襲噶錫巴納木扎勒色布騰喀錫鼐色布登
　　　喇什長子雍正六年襲一等台吉
賞孔雀翎九年表謝
恩獻方物
諭曰前以喀錫鼐色布登喇什陣亡阿里經頗羅鼐奏請
　特贈一等台台其子噶錫巴納木扎勒色布騰襲之邇
聞為國効力辦理事務亦善且為康濟鼐兄子康濟鼐
宣力有年抒誠報効始終不懈并無子嗣著將噶錫巴
納木扎勒色布騰格外施恩封授輔國公世襲罔替尋
　　授噶卜倫乾隆四年卒弟班第達襲
　　二次襲班第達噶錫巴納木扎勒色布騰弟乾隆
　　五年襲輔國公九年十二年凖噶爾使再入藏煎
　　茶班第達襄頗羅鼐理諸務
賜幣奬之十三年
詔授其兄噶錫巴納木扎勒色布騰子巴桑車凌一等
　　台吉
諭昆弟子姓世受國恩嗣益勉無怠初郡王頗羅鼐以
　　女妻班第達頗羅鼐卒班第達察珠爾黙特納木
　　扎勒有逆志不之附珠爾黙特納木扎勒惡之奪
　　其孥十五年駐藏都統傅清等將除逆宻與謀珠
　　爾黙特納木扎勒就誅羅卜藏扎什等復為變班
　　第達奔告達頼喇嘛集兵捕逆獲所掠帑銀二萬
　　餘撫輯唐古特兵民達頼喇嘛善之奏令暫理藏
　　務時四川總督䇿楞等奉
詔赴藏定亂
諭曰班第達不能救䕶駐藏大臣念其勢孤力弱尚屬
　無過然亦無功可録但不附逆黨猶知尊向天朝著
　以輔國公爵管理噶卜倫務應俟徐加恩賜有清特
　　古斯者屯兵阿里助珠爾黙特納木扎勒為逆班
　　第達誅之遣台吉集都鼐理阿里務給卓哩克圖
　　號事
聞
諭䇿楞等曰班第達擅給台吉號儼以藏王自居今令
　管理噶卜倫務復命多立數人班第達或大失所望
　雖朱必顯有違抗但其心稍恐不足務湏明切導之
　以珠爾黙特納木扎勒恃有王爵擁勢太重釀成嫌
　隙今多立噶卜倫正可保全終始令彼渙然疑釋庶
　可永寧䇿楞抵藏奏達頼喇嘛以鎮阿里要地必重
　　　名號故權給之班第達恭順可信臣遵
　㫖宣諭感且泣矢竭誠報効明年議西藏設噶卜倫四
　　　以班第達領其一
　賜敕訓諭
　　　扎薩克一等台吉車稜旺扎勒列𫝊
　　　車稜旺扎勒唐古特人雍正六年噶卜倫阿爾布
　　　巴等亂定扎薩克貝子頗羅鼐請以車稜旺扎勒
　　　協理藏務
詔授扎薩克一等台吉兼噶卜倫乾隆九年協頗羅鼐理
　　　凖噶爾煎茶務
　賜幣奬之十二年凖噶爾復入藏煎茶駐藏副都統傅清
　　　等遣車稜旺扎勒以喀拉烏蘇兵三百監之十三
　　　年凖噶爾使自藏歸復
　奬賜十六年珠爾黙特納木扎勒亂定議設噶卜倫四
　詔仍以車稜旺扎勒領其一
　賜敕訓諭十七年駐藏都統班第等遵
㫖籌防凖噶爾議車稜旺扎勒以厄魯特及唐古特兵
　　屯阿哈雅克騰格里諾爾汛從之二十八年卒孫
　　索諾木旺扎勒襲
　　一次襲索諾木旺扎勒車稜旺扎勒孫乾隆二十
　　九年襲扎薩克一等台吉三十八年授噶卜倫四
　　十四年班禪額爾徳尼入
覲索諾木旺扎勒由穆嚕烏蘇助途次所需物
賜幣奬四十八年
詔世襲罔替五十三年巴勒布賊侵西藏界侍郎巴忠
　　奉
命赴藏查辦奏索諾木旺扎勒素向巴勒布商賈勒索
　　狀
諭曰索諾木旺扎勒平素既向巴勒布商賈勒索巴勒
　布賊人侵藏之事即係伊激成伊身若在必當從重
　治罪今伊業已病故雖不加深究但不當仍令其子
　承襲扎薩克台吉索諾木旺扎勒之扎薩克一等台
　　吉著停其承襲以示懲儆
　　　扎薩克一等台吉諾顔和碩齊列傳
　　　諾顔和碩齊唐古特人郡王頗羅鼐弟雍正六年
　　　頗羅鼐定阿爾布巴等亂以諾顔和碩齊轄喀拉
　　　烏蘇兵䕶唐古特衆奏請
賜爵
詔授扎薩克一等台吉乾隆元年卒駐藏副都統瑪拉等
　　　奏偕頗羅鼐議代領喀拉烏蘇兵者頗羅鼐子珠
　　　爾黙特納木扎勒嵗領塔木騰格里諾爾兵防汛
　　　塔木距喀拉烏蘇邇可令兼轄諾顔和碩齊所遺
　　　扎薩克一等台吉其弟車臣哈什哈現理古木布
　　　木務請令襲爵
　　詔允之
　　　一次襲車臣哈什哈諾顔和碩齊弟乾隆元年襲
　　　扎薩克一等台吉五年卒弟齊旺多爾濟襲
　　　二次襲齊旺多爾濟車臣哈什哈弟乾隆五年襲
　　扎薩克一等台吉九年以協頗羅鼐理凖噶爾煎
　　茶務
賜幣奬十年卒駐藏副都統傅清等奏頗羅鼐請以諾
　　顔和碩齊子旺對襲
諭曰伊係舉家受思之人令其辦理諸務自為有益諾
　顔和碩齊受國厚恩授為扎薩克一等台吉伊弟相
　繼承襲亦各奮勉効力今齊旺多爾濟病故著照所
　請以其兄諾顔和碩齊子旺對承襲扎薩克一等台
　吉
　　三次襲旺對諾顔和碩齊子乾隆十年襲扎薩克
　　一等台吉十二年凖噶爾使入藏煎茶駐藏副都
　　統傅清等議設汛阿哈雅克阿里克路以旺對領
　　之十三年凖噶爾使自藏歸
賜幣奬未㡬珠爾黙特納木扎勒詭稱凖噶爾兵至碩
　　翁圖庫爾將襲唐古特駐藏提督索拜遣旺對赴
　　喀拉烏蘇備之比至無跡撤歸三十年授噶卜倫
　　三十一年卒子索諾木喇什襲
　　四次襲索諾木喇什旺對子乾隆三十一年襲扎
　　薩克一等台吉四十八年
詔世襲罔替
　
　
　
　
　
　
　
　
　
　
　
欽定外藩䝉古回部王公表傳卷之九十三
欽定四庫全書
欽定外藩䝉古回部王公表傳卷之九十四
　傳第七十八
　　杜爾伯特部總傳
　　杜爾伯特部厄魯特為綽囉斯種與内扎薩克
　　之𨽻科爾沁右翼一旗同名異族厄魯特舊設
　　四衛拉特杜爾伯特其一也輝特𨽻之後並稱
　　衛拉特詳青海厄魯特部傳和碩特土爾扈特
　　或㳺牧青海或徙牧俄羅斯惟杜爾伯特與凖
　　噶爾聚牧阿爾台乏析處者準噶爾台吉噶爾
　　丹虐諸昆弟子姓兄子䇿妄阿喇布坦棄徙博
　　囉塔拉杜爾伯特諸台吉從往分牧額爾齊斯
　　迄凖噶爾族亂杜爾伯特内附設扎薩克十有
　　四附輝特扎薩克二統稱賽因濟雅哈圖杜爾
　　伯特部杜爾伯特祖曰博羅納哈勒與準噶爾
　　祖額斯墨特達爾漢諾顔為昆弟博羅納哈勒
　　子額什格泰什三傳至達頼泰什子七長敏珠
　　裔不著次垂因次陀音其裔皆𨽻察哈爾次鄂
　　木布岱青和碩齊為扎薩克汗車凌親王車凌
　　烏巴什貝勒剛多爾濟三旗祖次衮布次達延
　　泰什次塔爾琿泰什其裔𨽻各扎薩克達頼泰
　　什弟曰保伊爾登子四長鄂爾囉斯為扎薩克
　　台吉㳟錫喇達什敦多克二旗祖次巴特瑪多
　　爾濟為扎薩克貝勒色布騰貝子班珠爾輔國
　　公剛巴圖䝉克台吉額布根五旗祖次額璘沁
　　巴圖爾為扎薩克貝子根敦瑪什巴圖台吉巴
　　爾三旗祖次伯布什為扎薩克郡王車凌蒙克
　　一旗祖初和碩特台吉鄂齊爾圖為衛拉特首
　　汗綽囉斯諸台吉𨽻之順治十四年杜爾伯特
　　台吉陀音遣使霍什哈等自鄂齊爾圖所以貢
　　馬至十五年鄂木布岱青和碩齊子伊斯扎布
　　復遣使額爾克貢馬康熈十四年台吉額勒敦
　　　噶木布從鄂齊爾圖使入貢自稱為阿勒達爾
　　　泰什族阿勒達爾泰什者垂因子也時盖為所
　　　部長十六年噶爾丹戕鄂齊爾圖遣使告自稱
　　　博碩克圖汗因脅諸衛拉特奉已令
諭給諸貢使符騐不從詭稱杜爾伯特及和碩特土爾
　　　扈特雖𨽻準噶爾以牧地逺不及給二十四年
　　　定四衛拉特貢例噶爾丹使入闗額二百人餘
　　　市張家口及歸化城其綽囉斯自貢之噶爾瑪
　　　岱青和碩齊杜爾伯特台吉阿勒達爾泰什及
　　　和碩特土爾扈特長如之三十三年台吉巴拜
　　　來歸巴拜者陀音子也噶爾丹以附牧强取其
　　　戚屬巴拜索之不獲畏弗敢争嗣從噶爾丹侵
　　　喀爾喀至烏蘭布通欲棄之降為伊拉古克三
　　　呼圖克圖所隂阻至是偕從子齊克宗至
上以其習邉外不便駐内地
詔𨽻喀喇沁牧三十六年台吉車稜復來歸車稜為阿
　　　勒達爾泰什孫其父烏爾衮從噶爾丹侵喀爾
　　　喀為大軍所敗携屬三百餘竄圖拉河境
上聞之
諭遣䕶軍統領瑪喇曰爾等馳赴圖拉遣人問故伊等
　或欲内附懼為喀爾喀阻或力不能至而在彼可收
　之至如欲往阿爾台則聴之既不内附又不前往則
　當相機行事瑪喇至偵不獲踪噶爾丹再侵喀爾喀
　　　烏爾衮復從至和託輝特台吉根敦陣斬之車
　　　稜從噶爾丹竄牧巴顔烏蘭根敦以告
詔使諭車稜降不至噶爾丹尋敗遁車稜将乞降我師
　　　不知而擊之乃逸其屬綽克圖巴圖爾宰桑莽
　　　奈霍什哈都喇圖巴圖爾班丹霍什哈宰桑扎
　　　爾瑚齊什賁達爾漢宰桑蘇穆齊扎爾瑚齊阿
　　　哈雅扎爾瑚齊畢哩克扎爾瑚齊等率衆百餘
　　　内附時巴拜屬從至
詔置張家口外巴拜遣宰桑博克請
賜所屬
遣官察給之巴拜尋來朝請効力
禁廷
詔曰爾先衆來降朕自有加恩之處其仍率所屬
　駐喀喇沁牧車稜敗知噶爾丹不足恃遣使奏
　　杜爾伯特部自始貢中國至阿勒達爾㤗什往
　　來
朝請已五世前䝉
恩遣巴扎爾傳
諭臣屬功格額爾克令臣歸誠許恩待臣遵
㫖降反為将軍所擊臣復懼逃乞
賜恩綸
諭曰車稜來歸時我緑旗䝉古兵不知而撃之今復遣
　使奏請理藩院其檄令速降朕将優恤之會
遣使招噶爾丹
詔以其使從至則車稜他徙其使齎檄往
諭車稜遣功格額爾克奉表降自詣大将軍費揚古所
　　　告曰烏蘭布通戰後臣父烏爾衮降志誠不獲
　　　達臣前為大軍擊心甚懼率殘卒十餘奔達瑪
　　　爾遇噶爾丹偕赴薩克薩特呼哩克未浹旬棄
　　　之走額克阿喇勒臣知噶爾丹罪與彼伍徒就
　　　死聞
上撫厄魯特降人咸得所集臣屬二百五十餘户内徙
　　　道踰汗阿林翁吉閲四月始至乞以此情代奏費
　　　揚古馳䟽
聞留其孥屬於張家口外遣車稜
覲行營
詔授散秩大臣巴拜如之明年
詔以巴拜車稜屬𨽻察哈爾正白旗編佐領二車稜屬
　　　六品官班丹畢哩克及壯丁百餘以功格額爾
　　　克為驍騎校領之巴拜屬五品官戴和碩齊納
　　　木喀琳沁額爾徳尼達木巴六品官達爾扎巴
　　　圖䝉克色稜泰墨爾根伊什徳克及壮丁百餘
　　　以達木巴領之後巴拜卒無嗣車稜卒子䇿旺
　　　達爾濟嗣五十四年
詔招降台吉丹津于阿爾台丹津者鄂木布岱青和碩
　　　齊孫也與車稜為從昆弟㳺牧阿爾台户千餘
　　　和託輝特台吉博貝請赴阿爾台招丹津降抗
　　　即以兵取之
諭車稜遣使齎書從比至丹津徙䇿妄阿喇布坦牧五
　　　十九年靖夷将軍富寧安擒台吉垂木拍爾于
　　　伊勒布爾和碩盖是時䇿妄阿喇布坦假兵力
　　　據四衛拉特令諸台吉環牧烏嚕木齊額爾齊
　　　斯為負嵎計我大兵因屯巴里坤阿爾台兩路
　　　遏之偵凖噶爾襲唐古特
詔大軍往討罪復以兵分擊準噶爾境垂木拍爾者丹
　　　津族台吉也率屬駐烏嚕木齊設哨伊勒布爾
　　　和碩阿克塔斯路富寧安以兵至阿克塔斯設
　　哨賊遁尾至伊勒布爾和碩擊之擒垂木拍爾
　　歸烏嚕木齊衆聞之咸竄乾隆十八年冬台吉
　　三車凌來歸三車凌者曰車凌曰車凌烏巴什
　　曰車凌䝉克統稱杜爾伯特台吉巴約特其屬
　　部也杜爾伯特以車凌為長車凌烏巴什次之
　　巴約特以車凌䝉克為長聚族額爾齊斯凖噶
　　爾台吉舊有䇿凌敦多卜二大䇿凌敦多卜善
　　謀小䇿凌敦多卜以勇聞䇿妄阿喇布坦及子
　　噶爾丹䇿凌倚任之大䇿凌敦多卜孫達瓦齊
　　襲殺噶爾丹䇿凌嗣而自立小䇿凌敦多卜孫
　　訥黙庫濟爾噶爾與搆兵各令杜爾伯特族助
　　車凌等欲拒之不敵欲事之莫知所從集族言
　　曰依凖噶爾非計也不如歸
天朝為永聚計有喀爾喀卒額璘沁達什者為凖噶
　　爾所掠聞其謀脱歸以告
詔定邉左副将軍喀爾喀親王成衮扎布俟車凌等
　　至察其誠可納之既而三車凌棄額爾齊斯牧
　　由準噶爾東烏蘭嶺烏英齊而行越旬有九日
　　至博東齊遣使巴顔克什克都圖爾噶等馳赴
　　巴顔珠爾克以降故告而留其衆于額克阿喇
　　勒以待成衮扎布遣守汛者視慮詐檄喀爾喀
　　兵備之以
聞
諭曰車凌等降非叵測也達瓦齊與訥黙庫濟爾噶
　爾搆兵車凌等助之勝負難預定幸而從者勝卒
　為人役不若歸降之為得計也既遣使以情告若
　仍令處汛外恐追兵至或有失可即徙入内汛暫
　給牧畜徐議安置事宜先以車凌車凌烏巴什及
　從至者酌遣數人令其瞻仰朕躬朕自優加恩賚
遣侍郎玉保齎賞物往
諭甫就道
上念所部習邉外以未出痘者為生身若即令至内
　　地雖傷一僕從不忍
詔俟明嵗受朝塞外勿遽來
　京師負矜恤意而三車凌懼凖噶爾兵襲請急徙
　　入汛且獻馬為贄成衮扎布納之令暫駐烏里
　　雅蘇台達瓦齊遣宰桑禡木特以兵襲不及乃
　　逸玉保至三車凌忭迎十里外宣
諭之跪奏噶爾丹䇿凌時思内附以衆志未變且法
　　嚴故不獲間今避亂歸思覲
天顔蒙
恩軫念避痘令緩入
覲期請先以宰桑等朝
　京師車凌使曰和通巴顔克什克車凌烏巴什使
　　曰哈錫塔車凌䝉克使曰巴圖明年正月使至
詔與朝正諸藩臣宴
上以所部間道至駝馬疲甚且乏畜産不忍遽逺徙
詔視推河扎克拜達里克庫爾竒勒可耕地置之榖
　　種取諸歸化城復
賜車凌車凌烏巴什羊各五千車凌䝉克羊三千贍
　　之尋定牧扎克拜達里克車凌烏巴什屬巴啟
　　齊倫等叛逸喀爾喀卒盗車凌屬伊爾都齊馬
　　索不給且射殺之
詔喀爾喀扎薩克以鄂爾坤防秋兵百視牧復檄諸
　　扎薩克隣汛者弋叛賊務獲後巴啟等就擒論
　　罪夏四月
諭曰内扎薩克及喀爾喀咸設正副盟長董理牧務
　今新降台吉車凌等擕至户口悉編旗分佐領其
　設正副盟長如内扎薩克及喀爾喀例
賜賽因濟雅哈圖盟名五月
駕幸熱河
駐蹕避暑山荘三車凌率諸台吉至
賜宴萬樹園
命觀火戯
諭曰杜爾伯特台吉車凌等皆準噶爾渠酋向慕仁
　化率萬餘衆傾心來歸宜敷渥澤錫予封爵以示
　懐柔至意其各鈐所屬令安分謀業勿負朕恩時
　　所部設扎薩克十有三自三車凌外曰色布騰
　　曰蒙克特穆爾曰根敦曰班珠爾曰剛曰巴圖
　　䝉克曰瑪什巴圖曰達什敦多克曰㳟錫喇曰
　　巴爾封親郡王貝勒貝子公一等台吉有差後
　　䝉克特穆爾以從車凌蒙克子巴朗叛逃别授
　　其弟額布根為扎薩克餘仍爵詳列傳秋七月
　　将軍䇿楞請徙三車凌牧于歸化城青山東時
　　議偹兵征達瓦齊
諭曰巴朗等甫叛竄若徙之将滋新降疑懼且非辦
　理凖噶爾本意其令安處舊牧勿他徙三車凌之
　　至也告族台吉訥黙庫留凖噶爾户千餘剛多
　　爾濟額爾徳尼巴圖博羅特如之将乘間内徙
　　至是果偕輝特台吉阿睦爾撒納和碩特台吉
　　班珠爾至
詔賜牧畜置塔楚隣三車凌牧十月
駕由
　盛京
旋蹕避暑山荘訥黙庫等入
覲復
賜宴錫之爵曰訥黙庫封郡王曰剛多爾濟曰巴圖
　　博羅特封貝勒曰布圖克森曰額爾徳尼曰羅
　　壘永端封貝子曰布顔特古斯曰䝉克博羅特
　　封輔國公曰烏巴什曰伯勒克封一等台吉凡
　　設扎薩克十
詔編旗分佐領如三車凌例分左右翼設正副盟長
　　各一訥黙庫者車凌烏巴什兄子也剛多爾濟
　　布圖克森額爾徳尼羅壘永端烏巴什伯勒克
　　皆車凌烏巴什曽祖察衮裔布顔特古斯巴圖
　　博羅特蒙克博羅特亦戚族也後訥黙庫晋親
　　王子喇嘛扎卜授貝勒以叛除爵布圖克森羅
　　壘永端烏巴什皆無嗣停襲伯勒克卒子多第
　　巴襲多第巴卒子呢爾瓦齊襲呢爾瓦齊卒無
　　嗣以多第巴弟布雅徳勒格爾襲布雅徳勒格
　　爾卒無嗣停襲布顔特古斯卒子舍稜襲以叛
　　除剛多爾濟無嗣額爾徳尼子襲之額爾徳尼
　　卒無嗣亦停襲巴圖博羅特䝉克博羅特皆以叛
　　除故自剛多爾濟外皆不立傳二十年烏梁海
　　降臣察達克招服包沁察獲杜爾伯特屬以獻
詔給所部尋從大軍征達瓦齊三車凌既入
覲歸
詔選兵二千以車凌領其一𨽻北路車凌䝉克色布
　　騰從之以車凌烏巴什領其一𨽻西路各授叅
　　贊大臣訥黙庫等繼至請從軍
詔𨽻西路以車凌烏巴什訥黙庫皆㓜不更事
詔調車凌䝉克赴西路軍從車凌烏巴什訥黙庫等
　　行而是時阿睦爾撒納為北路副将軍訥黙庫
　　其妻弟也固請𨽻北路軍
允之以故偕三車凌至者𨽻西路副将軍薩拉爾隊
　　偕訥黙庫至者𨽻北路副将軍阿睦爾撒納隊
賜車凌整裝銀二千車凌烏巴什訥黙庫各减十之二
　　給從軍者羊及餱糧有差復
詔車凌及車凌蒙克遣宰桑以善耕卒百赴額爾齊
　　斯盖杜爾伯特衆兼耕牧業視喀爾喀專以牧
　　為産者異将
遣緑旗及喀爾喀兵屯耕額爾齊斯以所部識水泉
　　道且善耕
命簡卒往導俟大功成遣牧衆歸額爾齊斯會北路
　　軍奏至以訥黙庫恭贊列名
詔西路軍奏如之列三車凌及色布騰名次恭贊大
　　臣鄂容安後復
諭定北將軍班第俟伊犁定遣車凌車凌烏巴什等
　　率新降諸台吉入
覲初議征達瓦齊
上以衛拉特諸台吉後先附凡數萬衆錯處内牧非
　　得地衆建之不可
詔俟準噶爾定将復設四衛拉特以車凌為杜爾伯
　　特汗别以班珠爾為和碩特汗以阿睦爾撒納
　　為輝特汗以噶爾丹䇿凌子姓為綽囉斯汗車
　　凌等赴軍時輒聞
命大兵抵伊犁達瓦齊就擒班第以車凌車凌烏巴
　　什訥黙庫及新降之綽囉斯台吉噶爾蔵多爾
　　濟和碩特台吉沙克都爾曼濟輝特台吉巴雅
　　爾等列入
覲初班
駕幸木蘭車凌等至
召覲行幄
慰諭之
旋蹕避暑山荘
御淡泊敬誠殿受朝
詔以車凌為杜爾伯特汗諸扎薩克𨽻之扎薩克而
　　下設管旗章京副管旗章京叅佐領驍騎校等
　　職時阿睦爾撒納覬轄四衛拉特知不可得叛
　　竄班珠爾以附逆械至噶爾蔵多爾濟沙克都
　　爾曼濟巴雅爾仍各
賜汗爵統所部衆
諭曰凖噶爾互相殘殺羣遭塗炭不獲安生朕統一
　寰區不忍坐視特發兩路大兵進討諸台吉宰桑
　等畏威懐徳率屬來歸從軍自効今已平定伊犁
　擒獲達瓦齊是用廣沛仁恩酬庸効績凖噶爾舊
　有四衛拉特汗令即仍其部落樹之君長其各董
　率所屬務勤養教共圖生聚受朕無疆之福其後
　　綽囉斯汗噶爾蔵多爾濟叛從子扎納噶爾布
　　戮之所部就滅輝特汗巴雅爾以叛為大軍所
　　擒誅和碩特汗沙克都爾曼濟懐貳志副都統
　　雅爾哈善殱其衆于巴里坤惟杜爾伯特部恪
　　守臣節世受封爵罔替是年十二月車凌等以
　　乏牧産請徙額克阿喇勒
諭曰前議平定伊犁後遣歸舊牧額爾齊斯若額克
　阿喇勒距額爾齊斯較扎克拜達里克路更邇且
　附内汛外調所部兵亦易俟擒獲阿逆後仍當遣
　歸舊牧所部生計既艱其給籽糧六百石務令及
　時耕種毋誤農期至從軍所給駝馬自應交納但
　念往返道逺牲畜不無疲瘠可姑緩期二載訥黙
　　庫之將從征達瓦齊也請徙牧拜達里克北扎
　　布堪河源博囉喀卜齊爾至鄂爾海喀喇烏蘇
　　界
允之
諭努力成功勿念㳺牧衆至是以車凌等将徙牧
詔往會而訥黙庫隐有叛志謀竄就阿睦爾撒納剛
　　多爾濟巴圖博羅特布顔特古斯等阻之卒不
　　戢從衆復乘間刼驛騎戕守汛弁奪運糧商民
　　駝物及貲二十一年春駐防烏里雅蘇台辦事
　　大臣阿蘭泰偕車凌車凌烏巴什等以兵擒訥
　　黙庫及其孥械至論如律
詔不附逆諸扎薩克各安㳺牧勿疑懼復
諭曰剛多爾濟等屬妄行刼掠應交部議扎薩克罪
　但念伊等新降未諳内地禁例姑從寛免夏以所
　　部鄰扎哈沁盗不戢
諭曰伊等生計全頼牧畜若復盗竊相仍不獲蕃孳
　生計焉能充裕其各鈐束部衆務期守分安生副
　朕休養羣生至意有伯什阿噶什者伊斯扎布之
　　曾孫也祖扎勒父車凌多爾濟伯什阿噶什兄
　　曰布達扎卜曰達瓦克什克弟曰達瓦濟特曰
　　格咱巴克聚牧伊犁河西沙拉伯勒境鄰哈薩
　　克牧達瓦齊虐其衆伯什阿噶什将棄之懼襲
　　而寝大軍征達瓦齊抵伊犁班第遣使招因獻
　　籍三千餘户降将遣從車凌等入
覲告哈薩克數掠所部請歸視比抵牧偵哈薩克集
　　兵遣告且請大軍援
諭嘉其恭順會阿睦爾撒納叛逆黨擾伊犁
詔遣和碩特輔國公納噶察賫
敕往諭曰準噶爾内亂頻仍各部人衆咸失生業朕
　為統一天下之君懐保羣生無分中外特發大軍
　往定伊犁方欲施恩立制永安反側乃逆賊潜懐
　叛志妄思并吞諸部肆其荼虐罪状已著畏誅潜
　遁朕已命将窮追務期弋獲逆賊一日不獲諸部
　一日不安爾台吉輸誠歸命果能仰體朕㫖去逆
　效順或以兵恊𠞰阿逆或俟至爾牧擒獻之朕必
　大沛殊恩爾其奮勉自効達瓦齊復奏伯什阿噶
　　什及庫本諾音台吉諾爾布必無異志
命遺之書未達而伯什阿噶什徙牧初傳偕諾爾布
　　内附乆之不至或以居博囉塔拉告
詔将軍䇿楞等偵之無其跡時阿睦爾撒納敗竄
諭叅贊大臣侍郎玉保等偵阿逆赴伯什阿噶什牧
　　即諭擒獻或故縱以兵𠞰之伯什阿噶什養子
　　博東齊尋偕宰桑諾斯海挈衆至以哈薩克侵
　　牧告宰桑賽音伯勒克得木齊恩克濟爾哈爾
　　等踵至告哈薩克道掠間走乃免
詔博東齊以兵迎其父暫置從衆于額爾齊斯諾斯
　　海䕶視之賽音伯勒克或從博東齊往或留牧
　　額爾齊斯惟其便博東齊将行伯什阿噶什擕
　　户八百餘抵額爾齊斯請内附烏巴什其族台
　　吉也從至
詔封伯什阿噶什為扎薩克和碩親王烏巴什為扎
　　薩克固山貝子
賜諭曰爾誠心感戴率衆投誠前大軍抵伊犁即謁
　將軍大臣甫欲加㤙封賞旋遇阿逆背叛未獲舉
　行爾為哈薩克所掠輾轉遷徙始克内附爾衆甫
　至不必簡兵往從大軍亦無湏徙内地即㳺牧額
　爾齊斯所爾族台吉車凌等将歸舊牧爾等聚族
　而處實為允協不必逺離故土徒勞往返也
命甫下伯什阿噶什等擕衆抵哈達青吉勒
詔暫留俟明嵗歸額爾齊斯牧七月車凌車凌烏巴
　　什剛多爾濟等以徙牧額爾齊斯請定入
覲年班
諭嘉其誠悃
詔自來年始定三班前給從軍駝馬姑緩期納示恤
　　九月伯什阿噶什來朝弟達瓦濟特及兄子丹
　　巴都噶爾布魯特扣肯以視牧故各遣宰桑代
　　至
賜宴
賚馬七百牛百五十羊三千
詔編旗分佐領如三車凌及剛多爾濟等來歸例别
　　為一盟以伯什阿噶什為盟長烏巴什副之丹
　　巴都噶爾授恊理台吉伯什阿噶什甫歸牧其
　　妻卒
遣侍衛佛保往醊伯什阿噶什尋卒無子
詔副都統唐喀禄賻祭宣
諭以丹巴都噶爾為扎薩克固山貝子以達瓦濟特
　　為扎薩克公轄伯什阿噶什衆聴歸車凌牧及
　　内徙而丹巴都噶爾與佐領色布騰互攘畜産
　　佛保将至牧駝馬為所掠
詔撤恩命還復
諭烏巴什勿驚懼俟事定歸車凌牧後烏巴什卒停
　　襲故不立傳二十二年車凌以哈薩克不擒獻
　　阿逆諸厄魯特叛擾邉請由額爾齊斯徙牧烏
　　蘭固木避之時喀爾喀貝子車布登扎布遵
㫖遣兵𠞰掠佛保賊收伯什阿噶什屬户給喀爾喀
　　将遣博東齊歸車凌牧族台吉布圖庫班珠爾
　　布林等挈屬至稱與車凌等析處乆請異牧
允之布圖庫等抵汛聞佛保自哈達青吉勒歸和碩
　　特台吉桑濟復掠諸道遣從卒馳馬迎
上聞之
諭曰車凌等自歸誠以來感激朕恩約束屬衆甚為
　寧謐邇因叛賊紛起亟請内徙㳺牧其歸附之心
　益堅可允所請并給榖種令為謀生資博東齊雖
　與杜爾伯特同族若往歸之反仰賴車凌等養贍
　著遣往烏里雅蘇台交車布登扎布酌徙呼倫貝
　爾通肯呼裕爾等處布圖庫班珠爾等接迎侍衛
　佛保俟至烏里雅蘇台軍所各給幣賞之後博東
　　齊及布圖庫等咸置呼倫貝爾布圖庫班珠爾
　　以内附誠各授二等台吉而貝勒巴圖博羅特
　　輔國公舍稜不從車凌等徙牧叛應阿睦爾撒
　　納副都統瑚爾起以兵擒諸輝巴朗山妻孥悉
　　論誅先是杜爾伯特及烏梁海未内屬錯牧額
　　爾齊斯後杜爾伯特諸台吉至㳺牧扎克拜達
　　里克初徙牧額克阿喇勒再徙額爾齊斯烏梁
　　海就撫以烏蘭固木地給之車凌等復請由額
　　爾齊斯往徙
遣都統納穆扎爾勘杜爾伯特及烏梁海牧界車凌
　　復請以烏蘭固木為屯耕地而㳺牧于科布多
　　額克阿喇勒
允之
詔嚴禁所屬勿攘竊尋以錯牧不便定烏蘭固木為
　　杜爾伯特牧别以科布多為烏梁海牧二十四
　　年烏梁海以科布多産貂不給捕請徙就阿爾
　　台陽額爾齊斯
諭車凌烏巴什等曰額爾齊斯為爾舊牧今爾移處
　烏蘭固木烏梁海察達克請㳺牧額爾齊斯地向
　曾降㫖爾等若願歸舊牧聴爾便今哈薩克已全
　部内附伊犁厄魯特賊衆復殱無孑遺若爾果願
　歸舊牧可即徙往額爾齊斯所遺烏蘭固木自可
　給烏梁海處之但哈薩克新附非爾等乆為内屬
　者比務宜嚴飭所屬安静無事若爾部衆既遵鈐
　束而哈薩克反來肆擾可即擒誅之爾等或安土
　重遷則額爾齊斯地與其為哈薩克俄羅斯所竊
　據不若令烏梁海往徙之也車凌烏巴什等奏察
　　達克所請地係烏梁海舊牧距臣等牧逺且烏
　　蘭固木地肥不磽臣等㳺牧乆請勿徙以額爾
　　齊斯地給烏梁海
詔如所請是年十月以大軍定回部蕆功
諭車凌烏巴什等知之十二月偵哈薩克襲烏梁海
　　以兵三百餘撃走得
㫖奨賚二十五年四月以所部有温圖呼爾者貧不
　　給聞其弟居察哈爾牧告諸扎薩克往就之
諭曰杜爾伯特自歸誠以來編設旗分佐領原欲伊
　等各安生業若不善恤之漸至析處殊為可憫其
　各加意撫綏令守分謀生勿至流離失所副朕痌
　瘝一體之懐七月車凌烏巴什等扈
蹕行圍奏所部䝉
恩安置牧産漸饒嗣請自備駝馬
上嘉其誠悃不忍驟勞之
詔仍官給駝馬二十七年
詔左右翼各設副将軍一右翼用正黄旗纛左翼用
　　正白旗纛以
敕印軍符給之所部旗十有六爵如之扎薩克特古
　　斯庫魯克達賴汗一扎薩克和碩親王一扎薩
　　克多羅郡王一扎薩克多羅貝勒二扎薩克固
　　山貝子二扎薩克鎮國公一由貝子降襲扎薩
　　克輔國公二扎薩克一等台吉四輝特扎薩克
　　一等台吉二
　
欽定外藩䝉古回部王公表傳卷之九十四
欽定四庫全書
欽定外藩蒙古回部王公表傳卷之九十五
　傳第七十九
　　扎薩克特古斯庫魯克達賴汗車凌列傳
　　車淩杜爾伯特部人姓綽囉斯系出博羅諾哈
　　勒詳總傳曾祖鄂木布岱青和碩齊有子三長
　　伊斯扎布三傳至伯什阿噶什以來歸封親王
　　後停襲故不立傳次察衮其裔别為兩扎薩克
　　詳親王車凌烏巴什傳次車臣台吉子二長固
　　哩什達子即車凌次徳濟特無嗣鄂木布岱青
　　和碩齊裔設扎薩克三車凌其一也且以汗爵
　　統所部初㳺牧額爾齊斯為準噶爾屬乾隆十
　　八年以達瓦齊不足事率所部衆來歸從者三
　　千百七十餘户口以萬計
上鑒其誠
遣官齎
御用冠服頒
賜十九年二月
詔選所部兵二百以台吉色布騰領之赴内大臣薩
　　拉爾軍招烏梁海衆四月授盟長五月入
覲
詔封扎薩克和碩親王歸牧復以所部兵五百從薩
　　拉爾𠞰烏梁海二十年
詔授叅贊大臣從西路軍征達瓦齊車凌等聞
命自牧所馳抵軍
賞三眼孔雀翎
諭常服之軍行抵察罕烏蘇遣佐領䝉克從侍衛塔
　　齊圖檄達瓦齊速降大軍抵伊犁
詔賜親王雙俸増䕶衛員倍之尋率新降台吉入
覲飲至
詔封杜爾伯特汗
賜特古斯庫魯克達賴號授左翼盟長
賞銀三千遣歸牧二十一年族台吉納黙庫叛誅
詔籍其屬分給之尋徙牧從衆或刼驛騎叅贊大臣
　　舒赫徳巡軍汛至努克木倫聞之往詰罪車凌
　　察刼者以獻請論罪
諭嘉其恭順
賜佩飾奨之既而汗哈屯烏梁海衆附和託輝特逆
　　賊青衮咱卜叛
詔車凌率兵𠞰烏梁海尋為大軍所定
命勿赴二十二年以噶勒雜特宰桑哈薩克錫喇附
　　阿睦爾撒納叛大軍将由西路進𠞰
詔副都統唐喀禄宣
諭之曰哈薩克錫喇等或勢窮力蹙逃赴哈薩克境
　爾等其簡兵防守㳺牧并堵禦通哈薩克隘口遇
　賊竄即擒獻此特為保䕶所部㳺牧計非令其出
　兵恊𠞰也會和碩特台吉桑濟叛擾邉車凌遣親
　　王車凌烏巴什貝子瑪什巴圖等兵撃之復以
　　哈薩克錫喇遣得木齊巴圖濟爾噶爾來誘叛
　　械赴科布多軍而自擕其衆徙牧和通呼爾哈
　　諾爾唐喀禄遵
㫖諭所部遣卒七十從往䟽至
諭嘉其誠順且明大義
賜幣及佩飾尋諜明噶特烏梁海衆叛竄哈喇哈爾
　　榜復遣兵𠞰
詔酌賞從軍弁兵免追從征達瓦齊所給駝馬有察
　　衮者其壻也附阿睦爾撒納叛聞追軍至竄和
　　洛霍斯河為厄魯特達什所擒獻
詔論罪誅宥其妻給車凌二十三年車凌卒
上以準噶爾擾亂初車凌識時慕義率屬歸誠及凖
　　噶爾蕩平始終抒誠効力鈐牧衆謐無事
軫悼之
賜賻祭子索羅木衮布襲
　　一次襲索羅木衮布車凌長子乾隆二十三年
　　三月襲扎薩克特古斯庫魯克達賴汗尋授盟
　　長
詔勤習牧務六月索羅木衮布以疾故請往禮哲卜
　　尊丹巴呼圖克圖喀爾喀親王成衮扎布以
聞
詔聴之九月
諭曰盟長分理全部所係甚要聞索羅木衮布襲封
　後時有疾今已授巴桑為副盟長巴桑亦係少年
　恐不更事親王車凌烏巴什貝子瑪什巴圖等誼
　闗同族自應視如一體務宜悉心恊助加意辦理
　不可稍存彼我之見二十五年定所部管旗章京
　　䇿塔爾罪盖索羅木衮布少而懦其哈屯布呢
　　達喇喀爾喀女也鈐所部衆嚴䇿塔爾等忌之
　　計衊歸喀爾喀副管旗章京巴顔克什克訐之
　　成衮扎布所遣員往訊僉稱哈屯直成衮扎布
　　將重議䇿塔爾罪以庇族女嫌䟽請罷䇿塔爾
　　職别以和通代之偕副管旗章京巴顔克什克
　　助汗哈屯理牧務
諭曰為人臣僕而威脅其汗且謀逐哈屯不法已極
　宜重罪之或以新附尚未悉禮法故姑從寛免然
　亦不可仍留舊地致起釁端其詳勘欺主滋事不
　受哈屯約因計䧟之者觧送京師成衮扎布遵
㫖察獲䇿塔爾黨十四人械至
詔遣戍福建廣東牧産給索羅木衮布勿歸公既而
　　布尼達喇請以巴顔克什克代管旗章京職
諭曰䇿塔爾以巴顔克什克訐因而獲罪若令代之
　則無知者妄生希兾反以互訐為能且管旗章京
　既有和通理之巴顔克什克令其恊助足矣三十
　　四年索羅木衮布卒子瑪克蘇爾扎布襲
　　二次襲瑪克蘇爾扎布索羅木衮布子乾隆三
　　十四年襲扎薩克特古斯庫魯克達賴汗四十
　　七年
詔世襲㒺替
　　扎薩克和碩親王車凌烏巴什列傳
　　車凌烏巴什杜爾伯特人姓綽囉斯扎薩克特
　　古斯庫魯克達賴汗車凌從子其曾祖察衮為
　　鄂木布岱青和碩齊次子見車凌傳察衮子二
　　長丹津次達爾扎丹津子三曰阿喇布坦曰達
　　克巴曰巴圖鄂齊爾阿喇布坦子二長達什次
　　即車凌烏巴什達什子訥黙庫以叛誅達克巴
　　嗣詳貝勒剛多爾濟傳巴圖鄂齊爾無嗣達爾
　　扎子二長車凌達什次伯勒克車凌達什子烏
　　巴什及伯勒克皆以來歸授扎薩克台吉後停
　　襲故不立傳乾隆十八年車凌烏巴什從車凌
　　來歸先是喇嘛達爾扎簒襲準噶爾台吉達瓦
　　齊約達什及車凌烏巴什挈衆内附達什等将
　　從之已而懼以其謀告喇嘛達爾扎撃達瓦齊
　　擒其衆之半達瓦齊簒襲達什卒車凌烏巴什
　　擕母妻子女至從者千二百餘户
上以所部諸台吉車凌長車凌烏巴什次之
詔頒賜
御用冠服如車凌十九年四月授副盟長五月入
覲
詔封扎薩克多羅郡王遣歸牧二十年
詔授叅贊大臣從西路軍征達瓦齊
賞三眼孔雀翎
諭常服之大軍抵伊犁
詔晋封和碩親王時達瓦齊不即降由格登挈千餘
　　騎竄踰庫魯克嶺諸軍分道躡皆以馬疲返車
　　凌烏巴什偕輔國公瑪什巴圖率輕騎八百尾
　　之達瓦齊尋為烏什伯克霍集斯所擒獻車凌
　　烏巴什入
覲飲至
詔授右翼盟長二十一年從子訥黙庫叛誅
詔籍其屬分給之二十二年以和碩特台吉桑濟叛
　　擾邉偕貝子瑪什巴圖馳𠞰之
奨賜
御用佩飾會車凌以其衆徙牧和通呼爾哈諾爾
詔車凌烏巴什或從車凌往或㳺牧科布多惟其便
　　車凌烏巴什徙就車凌道遇副都統唐喀禄迎
　　謁之唐喀禄語曰厄魯特哈薩克錫喇叛擾額
　　爾齊斯我将赴西路軍協𠞰且奉
㫖令徴爾部兵車凌烏巴什遣䕶衛巴顔及卒三十
　　從之且稱額爾齊斯及烏隆古地值盛夏多蚊
　　虵道不可行額琳哈畢爾噶哈布塔克拜達克
　　皆以察罕郭勒為要汛請往禦賊於其地唐喀
　　禄以
聞
奨賜幣二十三年諜嗎哈沁賊呼里木由索倫叛遁
　　呼倫貝爾馳兵往𠞰二十五年或告車凌烏巴
　　什将叛欲隂䧟之定邉左副將軍成衮扎布以
聞
上鑒其誣
詔勿問尋入
覲扈
蹕木蘭行圍
温諭之二十七年
詔授右翼副將軍
命御前行走
賜岱青卓哩克圖號二十八年烏梁海叛賊庫克卒
　　走俄羅斯道掠哈薩克馬車凌烏巴什率兵緝
　　之偵匿和羅圖郭爾馳往撃賊潰竄尾至林際
　　獲之斬庫克卒及從黨五十八人俘其孥及户
　　七十餘歸
詔賜幣弁兵酌賞示勵有台吉巴朗者其甥也㓜被
　　哈薩克掠二十八年脱歸伊犁請𨽻車凌烏巴
　　什
詔給之四十一年朝正車凌烏巴什先避痘歸誠二
　　十餘載不敢至内地至是已出痘入
覲京師
賜宴紫光閣
命進酒
御前上元夕
詔觀燈火
御製詩紀之有厄魯近多出痘者也教元夕賞皇州
　　之句四十七年
諭曰車凌烏巴什初封郡王繼而平定伊犁晋封扎
　薩克和碩親王自歸誠以來鈐束所屬恪慎供職
　且在御前行走有年著加恩令扎薩克和碩親王
　爵世襲㒺替
　
欽定外藩䝉古回部王公表傳卷之九十五
欽定四庫全書
欽定外藩蒙古回部王公表傳卷之九十六
　傳第八十
　　扎薩克多羅郡王車凌䝉克列傳
　　車凌䝉克杜爾伯特人姓綽囉斯扎薩克特古
　　斯庫魯克達賴汗車凌從叔父其父伯布什為
　　保伊爾登第四子有子一即車凌蒙克乾隆十
　　八年偕車凌車凌烏巴什來歸所部以三車凌
　　稱之杜爾伯特諸台吉車凌䝉克行獨尊且兼
　　領巴約特務以故從車凌䝉克至者凡七百餘
　　户戚屬僅百有十四餘皆巴約特屬𨽻之者十
　　九年入
覲
詔封扎薩克多羅貝勒車凌蒙克子四長齊黙克早
　　死次巴朗次巴雅勒當次博斯和勒巴朗從父
　　内附中道謀竄歸凖噶爾以告巴雅勒當及宰
　　桑濟爾哈朗達瓦達爾扎納木凱賛卜尼瑪齊
　　崕等未敢發車凌䝉克入
覲將以子巴朗及巴雅勒當行巴朗詭稱疾不之從
　　巴雅勒當復固辭弗許携就道巴朗煽齊黙克
　　子巴布勒及屬衆二百餘遁族台吉䝉克特穆
　　爾從之
詔將軍䇿楞等緝巴朗及䝉克特穆爾務獲其從逃
　　衆悉宥車凌䝉克歸牧巴朗遣從者伯克増啟
　　誘巴雅勒當往會遇汛兵就擒訊得狀
詔誅伯克増啟嚴防間諜及㳺牧衆竄巴朗偕䝉克
　　特穆爾由北路間道行經烏克嶺哈布塔克拜
　　達克竒蘭阿拉克台布哈和洛諸境聞追軍至
　　輒逸其從逃之沙拜塔爾納瑪琳曼集巴顔恩
　　克等後先脱歸
詔宥罪給車凌䝉克轄之二十年
詔授叅贊大臣從西路軍征達瓦齊
諭西路副将軍薩拉爾曰巴朗負恩叛逃即窮􁕟乞
　降非投誠可比或聞其父車凌䝉克進兵西路潜
　由北路奔走額琳哈畢爾噶迎降乞宥爾聞之即
　遣兵往擒巴朗令車凌䝉克自不得以招撫為辭
　　既而巴朗及䝉克特穆爾竄塔本集賽副都統達
　　什敦多布馳緝之巴朗棄孥遁巴布勒偕䝉克特
　　穆爾留噶勒雜特宰桑都噶爾所大軍至都噶
　　爾以獻不旬日額伯津宰桑等檻巴朗至北路
　　軍
諭車凌䝉克曰爾父子前來歸誠兾受朕恩甫入覲
　爾子巴朗乘間遁不獨負朕恩且悖爾志情罪甚
　重國法難貸念爾誠心感戴効力從軍爾孫巴布
　勒或為巴朗所逼或與巴朗同謀皆可置之不問
　以加恩爾故特宥之俟至烏里雅蘇台仍遣赴爾
　㳺牧爾其知之大軍抵伊犁
詔晋爵多羅郡王定北将軍班第以達瓦齊不即降
　　　令車凌䝉克督所部兵駐防伊犁達瓦齊就擒
　　　乃遣歸
　詔授右翼副盟長巴朗及䝉克特穆爾械至告祭
太廟
　社稷
　上御午門樓行受俘禮誅之二十二年車凌䝉克卒
　諭嘉其輸誠内附奮力報効
　賜賻祭子巴雅勒當襲
　　　一次襲巴雅勒當車凌䝉克次子乾隆二十二
　　　年襲扎薩克多羅郡王二十三年卒無嗣弟博
　　　斯和勒襲
　　　二次襲博斯和勒車凌䝉克第四子乾隆二十
　　　四年襲扎薩克多羅郡王四十六年卒子納旺
　　　索諾木襲
　　　三次襲納旺索諾木博斯和勒長子乾隆四十
　　　六年襲扎薩克多羅郡王四十七年
詔世襲㒺替
　　郡王品級扎薩克多羅貝勒色布騰列傳
　　色布騰杜爾伯特人姓綽囉斯扎薩克特古斯
　　庫魯克達賴汗車凌族祖其祖巴特瑪多爾濟
　　有子三長䝉和岱次扎勒次丹達爾䝉和岱裔
　　别設扎薩克四詳貝子班珠爾𫝊扎勒子三長
　　琿托和爾車凌子即色布騰次邁雅次三扎卜
　　其裔皆授閑散台吉丹達爾無嗣巴特瑪多爾
　　濟裔設扎薩克五色布騰其一也乾隆十八年
　　從三車凌來歸甫屯牧内汛三車凌以色布騰
　　善約衆且内附誠告我視牧臣
上知其才将任之十九年
詔叅贊軍務偕内大臣薩拉爾議招烏梁海及扎哈
　　沁復以所部諸台吉避痘
諭色布騰馳至張家口外
命大學士公傅恒迎勞之傳
㫖封多羅貝勒歸牧恊理所部盟長務既而三車凌
　　率諸台吉來朝
行在
賜爵有差
詔各授扎薩克色布騰如之時色布騰歸牧以議烏
　　梁海務赴薩拉爾軍族台吉巴朗䝉克特穆爾
　　等蓄叛志乆至是乘間挈衆逃
上聞之
諭嘉色布騰善轄衆
詔速以兵擒叛黨色布騰馳追之巴朗入準噶爾境
　　不及而返是年冬
詔偕新降輝特台吉阿睦爾撒納入
覲二十年
詔授叅贊大臣從西路軍征達瓦齊大軍抵伊犁達
　　瓦齊不即降定北将軍班第令色布騰轄烏嚕
　　木齊至博囉塔拉郵務達瓦齊就擒色布騰入
覲飲至
詔授左翼副盟長時阿睦爾撒納叛請率兵往𠞰
上以甫從軍還不欲數勞之
慰歸牧未㡬以色布騰與阿睦爾撒納夙怨且悉厄
　　魯特情
詔赴烏里雅蘇台偕駐防大臣等籌軍務仍授叅贊
　　大臣以所部兵從數惟便悉給俸餉口糧
命甫下色布騰馳就道
諭曰色布騰自歸誠以來奮勉効力征準噶爾頗著
　勤勞且聞朕㫖即以兵馳赴烏里雅蘇台軍急公
　任事誠可嘉予著賞郡王品級若能更立殊勲朕
　當加以重賞今由西路進兵擒厄魯特叛賊北路
　尚無所事惟新收汗哈屯烏梁海及續降輝特衆
　應加防範著色布騰留心體察既抵軍營妻孥悉
　令從往所有陳奏軍務著列名于喀爾喀親王成
　衮扎布桑齋多爾濟之次都統雅爾哈善之前色
　　布騰尋以疾道卒
賜賻祭子巴桑襲
　　一次襲巴桑色布騰長子乾隆二十一年襲扎
　　薩克多羅貝勒二十三年扈
蹕木蘭行圍
詔授副盟長二十六年從喀爾喀郡王車木楚克扎
　　布等𠞰嗎哈沁宰桑色布騰偵走俄羅斯以兵
　　屯鏗格爾圖喇遣使索俄羅斯擒色布騰及逆
　　黨百餘以獻
賜巴桑幣從兵悉酌賞二十七年授左翼副将軍四
　　十七年
詔世襲㒺替
　　扎薩克多羅貝勒剛多爾濟列𫝊
　　剛多爾濟杜爾伯特人姓綽囉斯扎薩克特古
　　斯庫魯克達賴汗車凌從子父達克巴為鄂木
　　布岱青和碩齊曽孫見親王車凌烏巴什𫝊達
　　克巴子四長塔爾巴濟早死子布圖克森次羅
　　壘永端次即剛多爾濟次額爾徳尼皆以來歸
　　授扎薩克後惟留剛多爾濟所遺爵餘皆絶嗣
　　停襲乾隆十九年剛多爾濟自準噶爾挈户千餘
　　來歸時所部台吉至者以訥黙庫為長剛多爾
　　濟次之尋入
覲
詔封剛多爾濟為扎薩克多羅貝勒訥黙庫及羅壘
　　永端額爾徳尼布圖克森等各
賜郡王貝勒貝子爵有差詳總𫝊二十年從北路軍
　　征達瓦齊抵伊犁達瓦齊不即降走格登剛多
　　爾濟偕訥黙庫額爾徳尼等躡之逹瓦齊尋為
　　烏什伯克霍集斯所擒阿睦爾撒納詭稱葉爾
　　羌喀什噶爾諸回衆将襲伊犁請勿遣剛多爾
　　濟歸令䕶視特穆爾圖諾爾降衆盖欲隂煽之
　　為己助也班第察其奸不之從遣剛多爾濟歸
　　有鄂勒錐者其屬也偕訥黙庫屬諾斯海自哈
　　薩克使還道遇阿睦爾撒納強令從行阿睦爾
　　撒納叛以鄂勒錐等非其黨麾從者撃之鄂勒
　　錐偕諾斯海奮摶逾時乃脱遇㳺騎載賊装至
　　迎奪之事
聞
詔優賚二十一年訥黙庫将叛竄剛多爾濟尾之尋
　　擒訥黙庫論罪
詔剛多爾濟等安處如故大軍之自伊犁旋也杜爾
　　伯特設正副盟長各三從車凌至者分左右翼
　　曰車凌曰車凌烏巴什為盟長曰色布騰曰車
　　凌䝉克副之從訥黙庫至者别自為部以訥黙
　　庫為盟長剛多爾濟副之至是
諭曰訥黙庫盟長員缺剛多爾濟自授副盟長以來
　鈐束所衆尚為寧謐著即授為盟長二十二年貝
　　子羅壘永端布圖克森相繼卒皆無嗣
詔以其屬給剛多爾濟及貝子額爾徳尼轄之二十
　　三年偕貝勒巴桑貝子竒塔等扈
蹕木蘭行圍
優賚有差三十二年卒無嗣以額爾徳尼子達瓦丕
　　勒襲
　　一次襲達瓦丕勒剛多爾濟從子乾隆三十二
　　年襲扎薩克多羅貝勒四十七年
詔世襲㒺替
　
　
　
　
　
　
　
欽定外藩䝉古回部王公表傳卷之九十六
欽定四庫全書
欽定外藩䝉古回部王公表傳卷之九十七
　傳第八十一
　　扎薩克固山貝子瑪什巴圖列傳
　　瑪什巴圖杜爾伯特人姓綽羅斯扎薩克特古
　　斯庫魯克達賴汗車凌族弟祖額璘沁巴圖爾
　　生䝉克第子二長巴圖䝉克其裔别為二扎薩
　　克詳貝子根敦𫝊次即瑪什巴圖乾隆十八年
　　從三車凌來歸十九年入
覲
詔封扎薩克輔國公二十年從西路軍征達瓦齊抵
　　伊犁達瓦齊不即降走格登馳撃之達瓦齊復
　　逸諸軍分道躡皆以馬疲返瑪什巴圖從親王
　　車凌烏巴什輕騎尾其後達瓦齊尋為烏什伯
　　克霍集斯所擒乃還
諭嘉其奮志効力晉封固山貝子二十二年以和碩
　　特台吉桑濟叛擾邉偕車凌烏巴什馳𠞰之
奨賜
御用佩飾二十三年
詔恊理所部盟長務
賜幣二十九年卒子布延濟爾噶勒襲
　　一次襲布延濟爾噶勒瑪什巴圖長子乾隆三
　　十年襲扎薩克固山貝子四十四年卒子和託
　　羅襲
　　二次襲和託羅布延濟爾噶勒長子乾隆四十
　　四年襲扎薩克固山貝子四十六年卒子諤勒
　　哲布圖庫襲
　　三次襲諤勒哲布圖庫和託羅長子乾隆四十
　　六年襲扎薩克固山貝子四十七年
詔世襲㒺替
　　扎薩克固山貝子班珠爾列𫝊
　　班珠爾杜爾伯特人姓綽囉斯扎薩克特古斯
　　庫魯克達賴汗車凌族子祖䝉和岱為巴特瑪
　　多爾濟長子見貝勒色布騰𫝊䝉和岱子三長
　　達賴次巴圖䝉克次烏勒木濟達賴子二長恩
　　克子五詳扎薩克台吉額布根𫝊次根扎布子
　　一即班珠爾巴圖䝉克及烏勒木濟子各授扎
　　薩克輔國公别有傳乾隆十八年班珠爾從三
　　車凌來歸十九年
詔封扎薩克固山貝子既而所部諸台吉咸從大軍
　　征達瓦齊或𨽻薩拉爾隊稱西路哨探軍或𨽻
　　阿睦爾撒納隊稱北路哨探軍班珠爾以疾不
　　獲從尋卒無嗣其妻有娠将議襲爵
詔待之未㡬班珠爾妻卒其母請以恩克子竒塔襲
　　爵轄所部衆
允之
　　一次襲竒塔班珠爾從子乾隆二十年襲扎薩
　　克固山貝子二十三年扈
蹕木蘭行圍
優賚之四十四年卒子羅卜蔵薩木坦襲
　　二次襲羅卜蔵薩木坦竒塔長子乾隆四十四
　　年襲扎薩克固山貝子四十七年
詔世襲㒺替
　　扎薩克固山貝子根敦列傳(今襲鎮/國公)
　　根敦杜爾伯特人姓綽囉斯扎薩克特古斯庫
　　魯克達賴汗車凌族弟父巴圖䝉克為額璘沁
　　巴圖爾孫見貝子瑪什巴圖𫝊巴圖䝉克子五
　　長即根敦次多布沁為閒散台吉次車夲子巴
　　爾别授扎薩克台吉自有𫝊次洪和爾以根敦
　　再𫝊嗣絶襲其爵次巴桑為閒散台吉乾隆十
　　八年根敦擕諸弟及屬衆從三車凌來歸十九
　　年
詔封扎薩克固山貝子二十年從西路軍征達瓦齊
　　三十一年卒子扣肯襲
　　一次襲扣肯根敦子乾隆三十二年襲扎薩克
　　固山貝子三十三年卒無嗣
詔以其叔父洪和爾降襲鎮國公
　　二次襲洪和爾根敦弟乾隆三十三年襲扎薩
　　克鎮國公四十五年卒子諤勒哲鄂囉什瑚襲
　　三次襲諤勒哲鄂囉什瑚洪和爾長子乾隆四
　　十五年襲扎薩克鎮國公四十七年
詔世襲㒺替
　　扎薩克輔國公巴圖䝉克列𫝊
　　巴圖䝉克杜爾伯特人姓綽囉斯扎薩克特古
　　斯庫魯克達賴汗車凌從叔父祖巴特瑪多爾
　　濟父䝉和岱見貝子班珠爾傳乾隆十八年巴
　　圖䝉克從三車凌來歸十九年
詔封扎薩克輔國公二十年從西路軍征達瓦齊二
　　十三年𠞰明噶特竄黨明噶特者烏梁海種也
　　舊為厄魯特屬以大軍定伊犁乞降
詔置黒龍江之呼倫貝爾既而由納林喀喇泥叛遁
　　巴圖䝉克遵定邉左副将軍成衮扎布檄追撃
　　之遇諸烏蘭固木河環以兵不即降中夜圍稍
　　懈賊乘間逸成衮扎布劾撃賊不謹罪
上以所部新附且聞檄輒以兵往
詔免飭責仍量加賞賚三十九年卒子烏哷斯襲
　　一次襲烏哷斯巴圖䝉克次子乾隆四十年襲
　　扎薩克輔國公四十七年
詔世襲㒺替
　
　
　
　
　
　
欽定外藩蒙古回部王公表傳卷之九十七
欽定四庫全書
欽定外藩蒙古回部王公表傳卷之九十八
　傳第八十二
　　扎薩克輔國公剛列傳
　　剛杜爾伯特人姓綽囉斯扎薩克特古斯庫魯
　　克達賴汗車凌族弟父烏勒木濟為巴特瑪多
　　爾濟孫見貝子班珠爾𫝊烏勒木濟子二長即
　　剛次烏邁乾隆十八年剛從三車凌來歸十九
　　年
詔封扎薩克輔國公二十年從西路軍征達瓦齊先
　　是所部扎薩克授輔國公爵三曰剛曰瑪什巴
　　圖曰巴圖䝉克達瓦齊就擒軍旋瑪什巴圖以
　　功晋貝子剛及巴圖䝉克仍輔國公爵各
優賚之三十年剛卒子扎納巴克襲
　　一次襲扎納巴克剛長子乾隆三十年襲扎薩
　　克輔國公四十七年
詔世襲㒺替
　　扎薩克一等台吉達什敦多克列傳
　　達什敦多克杜爾伯特人姓綽囉斯扎薩克特
　　古斯庫魯克達賴汗車凌族叔父祖鄂爾囉斯
　　為保伊爾登長子生扎布子二長唐古特子㳟
　　錫喇授扎薩克台吉别有𫝊次即達什敦多克
　　乾隆十八年從三車凌來歸十九年
詔授扎薩克一等台吉二十年從西路軍征達瓦齊
　　先是達什敦多克挈戚族内附其從子卓倫齊
　　賔塔克圖及屬垂羅克等㳺牧額琳哈畢爾噶
　　及伊犁河濵不獲從至是大軍臨境後先乞降
詔給之二十三年卒子寳貝襲
　　一次襲寳貝達什敦多克長子乾隆二十三年
　　襲扎薩克一等台吉二十七年以烏梁海宰桑
　　庫克辛叛竄俄羅斯從親王車凌烏巴什馳兵
　　𠞰之四十七年
詔世襲㒺替
　　扎薩克一等台吉㳟錫喇列傳
　　㳟錫喇杜爾伯特人姓綽囉斯扎薩克特古斯
　　庫魯克達賴汗車凌族弟祖鄂爾囉斯父扎布
　　見扎薩克台吉達什敦多克𫝊乾隆十八年㳟
　　錫喇從三車凌來歸十九年
詔授扎薩克一等台吉二十年從西路軍征達瓦齊
　　二十一年卒子車登襲
　　一次襲車登㳟錫喇長子乾隆二十一年襲扎
　　薩克一等台吉四十五年卒子二長諤勒哲鄂
　　囉什瑚次烏巴什相繼襲
　　二次襲諤勒哲鄂囉什瑚車登長子乾隆四十
　　五年襲扎薩克一等台吉四十六年卒弟烏巴
　　什襲
　　三次襲烏巴什車登次子乾隆四十六年襲扎
　　薩克一等台吉四十七年
詔世襲㒺替
　　扎薩克一等台吉額布根列傳
　　額布根杜爾伯特人姓綽囉斯扎薩克特古斯
　　庫魯克達賴汗車凌族子父恩克為巴特瑪多
　　爾濟曾孫見貝子班珠爾𫝊恩克子五長䝉克
　　特穆爾以叛誅故不立𫝊次即額布根次齊巴
　　克以額布根嗣絶襲其爵次竒塔襲班珠爾所
　　遺扎薩克貝子别有𫝊次哈里特為閑散台吉
　　乾隆十八年額布根昆弟從三車凌來歸十九
　　年額布根入
覲䝉克特穆爾留視牧
上以䝉克特穆爾為其昆弟長
詔封扎薩克固山貝子額布根將歸牧䝉克特穆
　　爾從車凌䝉克子巴朗叛遁
詔撤額布根還勿赴牧以車根代轄其衆盖防為竄
　　黨所煽也額布根聞䝉克特穆爾叛自慚忿請
　　從大軍征達瓦齊且擒叛黨以贖乞車凌代入
　　告
上奨其知大義授扎薩克一等台吉有翁郭爾者䝉
　　克特穆爾屬也聞其主有叛志以不可阻䝉克
　　特穆爾刃傷之脅偕行翁郭爾卒不從裹創往
　　追竄黨縳宻什爾以歸
詔授三等侍衛職二十年額布根從西路軍征達瓦
　　齊䝉克特穆爾為北路軍所擒䝉克特穆爾之
　　叛也偕巴朗分道竄聞追軍至輒逸有哈薩克
　　錫喇及都噶爾者皆噶勒雜特宰桑也䝉克特
　　穆爾以窮無所歸往依都噶爾未㡬哈薩克錫
　　喇自噶勒雜特走額琳哈畢爾噶乞降西路軍
　　䝉克特穆爾㳺行塔本集賽其族台吉巴顔恩
　　克始從叛尋與之失脱歸不知䝉克特穆爾踪
　　以從都噶爾赴額琳哈畢爾噶告
詔西路軍偵擒之會北路軍次塔本集賽牧都噶爾
　　乞降以䝉克特穆爾獻訊罪詭稱巴朗逼逃行
　　次竒蘭輒悔罪謀擒巴朗以告扎哈沁宰桑禡
　　木特不之助故中止乞宥罪免死巴朗尋就擒
　　偕䝉克特穆爾械至
上惡其首附叛且詞譎
詔論死如巴朗罪二十二年額布根卒無嗣弟齊巴
　　克襲
　　一次襲齊巴克額布根弟乾隆二十二年襲扎
　　薩克一等台吉四十七年
詔世襲㒺替
　　扎薩克一等台吉巴爾列傳
　　巴爾杜爾伯特人姓綽囉斯扎薩克特古斯庫
　　魯克達賴汗車凌族子父車本為額璘沁巴圖
　　爾曾孫見貝子根敦傳乾隆十八年巴爾從三
　　車凌來歸十九年
詔授扎薩克一等台吉二十年從西路軍征達瓦齊
　　先是巴爾戚族哈薩克巴蘇泰巴朗尼禡等㳺
　　牧額琳哈畢爾噶不獲從巴爾内附至是聞大
　　軍臨境迎降凡五十六户
詔給之三十三年卒子布達什哩襲
　　一次襲布達什哩巴爾子乾隆三十三年襲扎
　　薩克一等台吉四十七年
詔世襲㒺替
　
　
　
　
　
　
　
　
欽定外藩䝉古回部王公表傳巻之九十八
欽定四庫全書
欽定外藩䝉古回部王公表傳巻之九十九
　傳第八十三
　　輝特扎薩克一等台吉達瑪璘列傳
　　達瑪璘輝特人姓伊克明安其始祖曰扎巴甘
　　墨爾根有子烏達納諾顔十𫝊至鄂羅哩克和
　　碩齊子三長達什次濟木巴次鄂木布達什子
　　色布騰色布騰子班珠爾班珠爾子二長即達
　　瑪璘次曼濟早死其子以達瑪璘嗣絶襲所遺
　　扎薩克濟木巴裔别授扎薩克台吉自有𫝊鄂
　　木布裔授閒散台吉不設扎薩克初輝特為杜
　　爾伯特屬杜爾伯特㳺牧額爾齊斯輝特㳺牧
　　塔爾巴哈台地相鄰且互姻杜爾伯特長車凌
　　以女妻達瑪璘準噶爾亂達瑪璘擕孥逺徙踈屬
　　奔赴額琳哈畢爾噶附綽囉斯台吉噶爾蔵多
　　爾濟以故杜爾伯特族内徙達瑪璘不獲從車
　　凌至乾隆二十年大軍征達瓦齊車凌以所部
　　從次額琳哈畢爾噶達瑪璘屬户四十餘從噶
　　爾蔵多爾濟乞降定邉右副將軍薩拉爾諭俟
　　定準噶爾徐議安置既而達瓦齊就擒
賜杜爾伯特諸台吉㳺牧地達瑪璘聞之間道至烏
　　里雅蘇台携户六十餘請内徙𨽻車凌牧
詔授扎薩克一等台吉
賜幣其從衆編佐領如杜爾伯特諸台吉例附車凌
　　牧復
諭給糧贍其衆令無失生計四十一年達瑪璘來朝
　　扈
蹕木蘭行圍
優賚遣歸中道疾卒無嗣從子布爾布達爾濟襲
　　一次襲布爾布達爾濟達瑪璘弟曼濟之子㓜
　　為哈薩克所掠留處者十餘載聞達瑪璘内附
　　乘間自哈薩克遁歸伊犁
上聞之
詔給達瑪璘乾隆四十一年襲扎薩克一等台吉四
　　十七年
詔世襲罔替
　　輝特扎薩克一等台吉羅卜藏列𫝊
　　羅卜藏輝特人姓伊克明安扎薩克台吉達瑪
　　璘從祖其祖濟木巴為鄂羅哩克和碩齊次子
　　見達瑪璘𫝊濟木巴子卓齊巴有子一即羅卜
　　藏乾隆二十年大軍定準噶爾羅卜蔵率屬請
　　内附
詔𨽻杜爾伯特汗車凌牧授扎薩克一等台吉二十
　　一年羅卜蔵將入
覲道卒子衮布襲
　　一次襲衮布羅卜蔵子乾隆二十年從父來歸
　　二十一年襲扎薩克一等台吉二十二年大軍
　　𠞰準噶爾竄黨有額爾克騰者準噶爾二十四
　　鄂拓克之一也既降尋叛謀竄俄羅斯有不從者
　　二人中道脱歸至車凌所以告車凌以其一械
　　送科布多軍以一給衮布為𨗳令率兵六十往
　　𠞰衮布馳踰阿爾台遇賊于杭愛海圖擒斬其
　　男俘妻女歸無脱者
奨賜茶幣四十七年
詔世襲罔替
　
　
　
　
　
　
　
　
欽定外藩䝉古回部王公表傳巻之九十九
欽定四庫全書
欽定外藩䝉古回部王公表傳卷之一百
　傳第八十四
　　土爾扈特部總傳
　　土爾扈特部分牧而處以新舊别稱舊土爾扈特
　　為烏訥恩蘇珠克圖盟設扎薩克十新土爾扈特
　　為青色特啟勒圖盟設扎薩克二别有游牧額濟
　　内河扎薩克一亦稱舊土爾扈特以先來歸故自
　　為盟然實本同族其始祖曰翁罕翁罕子阿爾薩
　　蘭阿爾薩蘭子阿穆瑚朗阿穆瑚朗子克依邦克
　　依邦子素賽素賽子巴雅爾巴雅爾子瑪哈齊蒙
　　克瑪哈齊䝉克子二長貝果鄂爾勒克次翁貴貝
　　果鄂爾勒克子四曰珠勒扎幹鄂爾勒克曰衛衮
　　察布察齊曰保蘭阿噶勒琥曰莽海珠勒扎幹鄂
　　爾勒克子一曰和鄂爾勒克為舊土爾扈特部祖
　　衛衮察布察齊子一曰額濟内泰什為新土爾扈
　　特部祖翁貴及保蘭阿噶勒琥莽海裔皆游牧青
　　海别設扎薩克四詳青海厄魯特部傳和鄂爾勒
　　克六傳至渥巴錫偕額濟内泰什五世孫舍稜等
　　自額濟勒河來歸稱其祖自和鄂爾勒克而上凡
　　再世皆單傳葢以地與世絶逺莫能自詳其族初
　　土爾扈特部為四衛拉特之一衛拉特諸酋以伊
　　犂為㑹宗地然各統所部不相屬凖噶爾稍强有
　　巴圖爾琿台吉者游牧阿爾台侮諸衛拉特土爾
　　扈特酋和鄂爾勒克惡之挈族走俄羅斯屯牧額
　　濟勒河倚騰吉思巨澤所居地曰瑪努托海北界
　　俄羅斯南界哈薩克東界哈喇哈爾榜西界圖里
　　雅斯科以鄰牧互市皮馬俄羅斯嘗與雪西洋及
　　西費雅斯科戰土爾扈特以兵助之厥後稍就弱
　　俄羅斯因稱為己屬土爾扈特習䝉古俗務畜牧
　　逐水草徙分置諸鄂拓克以台吉宰桑等轄之不
　　𩔖俄羅斯城郭處而繒罽衣冠與諸衛拉特復絶
　　　殊和鄂爾勒克子六長書庫爾岱青次伊勒登諾
　　　顔次羅卜藏諾顔其他皆無嗣故不著順治十二
　　　年書庫爾岱青遣使錫喇布鄂木布奉表貢十三
　　　年伊勒登諾顔遣使錫喇尼和碩齊繼至十四年
　　　羅卜藏諾顔及子多爾濟遣使沙克錫布特達爾
　　　漢烏巴什阿巴賴等貢駝馬二百餘復携馬千乞
　　　市歸化城
允之書庫爾岱青子朋楚克朋楚克子阿玉竒世為土爾
　　　扈特長阿玉竒始自稱汗康熙二十四年定四衛
　　　拉特貢例使入闗以二百人為額
諭阿玉竒知之詳杜爾伯特部傳先是書庫爾岱青以
　　　巴圖爾琿台吉女為子朋楚克婦生阿玉竒育巴
　　　圖爾琿台吉所和鄂爾勒克徙牧不獲携時土爾
　　　扈特與凖噶爾隙然未絶後書庫爾岱青赴唐古
　　　特還道假凖噶爾索阿玉竒以歸阿玉竒有女兄
　　　弟二長適喀爾喀之墨爾根汗額列克次適和碩
　　　特之車臣汗鄂齊爾圖鄂齊爾圖復以其女為阿
　　　玉竒長子沙克都爾扎布婦額列克孫察琿多爾
　　　濟亦以其女妻鄂齊爾圖孫羅卜藏衮布阿喇布
　　　坦察琿多爾濟即喀爾喀之土謝圖汗也噶爾丹
　　　為阿玉竒舅氏始以鄂齊爾圖孫女阿努為妻既
　　　而惡鄂齊爾圖襲殺之復以兵侵喀爾喀察琿多
　　　爾濟不敵挈部内附有偉宰桑恭格鄂欽車布登
　　　三都布者其祖母族也從至請視喀爾喀諸台吉
　　　例貢
覲
允之鄂齊爾圖既滅其妻奔土爾扈特依弟阿玉竒而處
　　　阿努有女弟曰阿海噶爾丹兄子䇿妄阿喇布坦
　　　將以為妻噶爾丹奪取之䇿妄阿喇布坦怨徙博
　　　囉塔拉乞婚阿玉竒阿玉竒以女妻之其第三子
　　　散扎布率屬户萬五千餘從往有哈薩克頭克汗
　　　者要諸道散扎布奮擊之乃達博囉塔拉葢凡阿
　　　玉竒婚戚皆噶爾丹讐噶爾丹嘗遣人至青海語
　　　和碩特台吉達什巴圖爾等收所部回人流徙者
　　　勿令奔土爾扈特及䇿妄阿喇布坦牧三十五年
　　　噶爾丹為大軍所敗遁走阿玉竒聞之遣宰桑多
　　　爾濟扎布以所部兵千防諸阿爾台之土魯圖䇿
　　　妄阿喇布坦復遣散扎布携兵二萬往會唐古特
　　　部第巴比噶爾丹隂阻之還三十六年噶爾丹竄
　　　死阿玉竒屬諾顔和碩齊色布騰蒙克等從䇿妄
　　　阿喇布坦使入貢慶捷
優賚遣歸三十八年阿玉竒復遣使額里克遜等奉表貢
　　　歸經凖噶爾為所戕葢自噶爾丹既滅䇿妄阿喇
　　　布坦謀并諸衛拉特族留散扎布不遣阿玉竒索
　　　其子乃逐散扎布歸額濟勒仍留從户不之給分
　　　隸凖噶爾鄂拓克阿玉竒固索不獲因搆難從子
　　　阿喇布珠爾嘗假道赴唐古特久之乃還值凖噶
　　　爾道梗乞内屬
允之即游牧額濟内河一旗也五十一年阿玉竒使薩木
　　　坦等假俄羅斯道達
　　京師表貢方物
上嘉其誠且欲悉所部疆域
遣侍讀圖麗琛等齎
敕往是年夏啟行秋達俄羅斯地俄羅斯故導我使紆道
　　　行五十三年始至薩喇托付葢土爾扈特與俄羅
　　　斯界也所部使逺道迎將抵瑪努托海阿玉竒復
　　　遣台吉宰桑等導至拂廬我使授
敕宣
諭訖語之曰阿喇布珠爾已
賜爵優養欲遣歸爾牧以䇿妄阿喇布坦惡爾恐戕之而
　　　詭以哈薩克哈喇哈爾榜為辭也爾若欲令阿喇
　　　布珠爾歸當自俄羅斯來迎阿玉竒曰我雖外夷
　　　然冠服與中國同俄羅斯乃嗜欲不通言語不同
　　　之區也若以往來數故不假道則我無由入貢中
　　　國矣阿喇布珠爾荷
厚恩與歸土爾扈特等復何疑慮鄂齊爾圖妻聞我使至
　　　泣告所部未破時嘗往來納貢狀阿玉竒妻達爾
　　　瑪巴拉子沙克都爾扎布及阿喇布珠爾父納扎
　　　爾瑪穆特等各贈馬及方物我使以越境無私交
　　　辭阿玉竒待之有隆禮留旬餘筵宴不絶復附表
　　　奏謝五十四年春圖麗琛等復
命退而著異域錄詳述其風土情狀焉是年䇿妄阿喇布
　　　坦掠哈宻我使敗之有曼濟者被擒訴土爾扈特
　　　屬留處凖噶爾為宰桑等虐思附
天朝或歸故土但不獲間耳
上憫之
諭䇿妄阿喇布坦遣土爾扈特屬歸牧不從雍正七年
上以凖噶爾匿青海叛賊羅卜藏丹津將討罪
遣諭土爾扈特甫就道凖噶爾使至請獻羅卜藏丹津
詔大軍暫緩進復
諭土爾扈特知之九年台吉多爾濟遣使阿爾巴圖沙喇
　　　布丹津等至奏請往謁達賴喇嘛時唐古特阿爾
　　　布巴等亂初定達賴喇嘛徙噶達
詔守汛者勿遣赴唐古特以其使至噶達優給糧糗比歸
頒賜茶幣等物多爾濟者納扎爾瑪穆特長子也乾隆二
　　　十一年所部使吹扎布等入
　覲稱奉其汗敦囉布喇什令道假俄羅斯三載乃至請
　　　赴唐古特謁達賴喇嘛
　賜宴萬樹園
　遣官䕶往唐古特敦囉布喇什為沙克都爾扎布子即
　　　始封扎薩克汗渥巴錫父也二十二年使自唐古
　　　特還
　㫖詢所部牧域及棄凖噶爾附俄羅斯故使者言曰聞
　　　土爾扈特部舊偕四衛拉特聚伊犂迄䇿妄阿喇
　　　布坦時阿玉竒與交惡挈族由哈薩克取明噶特
　　　衆屯牧額濟勒河俄羅斯謂為其屬然附之非降
　　之也非
大皇帝有命安肯自為人臣僕時哈薩克汗阿布賚内
　　附子登努勒蘇爾統鄰牧土爾扈特吹扎布聞其
　　表使將至言曰哈薩克為
天朝臣僕若
諭令由所部納貢無紆道慮幸甚因述所居疆域繪獻
詔遣歸
頒賜敦囉布喇什幣物而是時族台吉巴圖爾烏巴什
　　及舍稜等以附牧凖噶爾乗阿睦爾撒納叛擾伊
　　犂境巴圖爾烏巴什為大軍所逼走死舍稜詭乞
　　降竄俄羅斯尋歸土爾扈特牧三十六年汗渥巴
　　錫挈全部歸順舍稜從之抵伊犂將軍伊勒圖以
聞
上察其内附誠
詔渥巴錫舍稜等入
覲先是土爾扈特與凖噶爾絶凖噶爾别以輝特為四
　　衛拉特之一大軍定凖噶爾四衛拉特自杜爾伯
　　特外悉以叛就滅土爾扈特道逺雖修貢未内屬
上不欲勤逺略索舍稜不獲仍聴之乃全部以不召至
　　葢自
　國初綏服䝉古以來至是乃盡其族而臣之
御製土爾扈特全部歸順詩以誌事
序曰伊犂將軍伊勒圖等奏土爾扈特汗渥巴錫及其
　台吉䇿伯克多爾濟並舍稜等率其部衆三萬餘户
　來歸先期遣使至伊犂具書通欵自言為阿玉竒汗正
　系向居俄羅斯地久願為大皇帝臣僕而無機可乗
　乃於去冬謀棄舊游牧挈屬内附因自彼逸出行程
　萬千有餘里閲半年餘始抵卡倫乞准令入覲以伸
　積誠渥巴錫等亦先後來至伊犂察其詞意懇切郵
　函以聞先是安泰奏偵知土爾扈特部内附信即遣
　額駙色布騰巴爾珠爾往迎之令即諭其偕渥巴錫
　等至山莊朝謁而舒赫徳亦先所命由烏什馳往莅
　其事者因令代伊勒圖為將軍駐伊犂安輯新附之
　衆給以餼贍振其乏也授之牧地資其生也其汗及
　台吉宰桑至者將賜宴賚封爵秩而其部衆則量地
　分編以居聨其情亦渙其勢也葢土爾扈特自入俄
　羅斯逺阻聲教越今幾六七十年乾隆丙子秋其汗
　敦囉布喇什雖曽使人入貢第宴而遣之兹乃不藉
　招致全部内屬誠有不期然而然者且凖噶爾自底
　定以來築城安屯無異中國郡縣今土爾扈特復隸
　我藩屬于是四衛拉特之衆盡撫而有之可謂盛矣
　然余履泰持盈之念彌以是為兢兢序而系之以詩
　紀實也
詩曰土爾扈特部昔汗阿玉竒今來渥巴錫明背俄羅
　斯向化非招致頒恩應博施舍稜逃復返彼亦合無
　辭衛拉特相忌携孥往海濱終焉懐故土遂爾棄殊
　倫弗受將為盗俾安皆我民從今蒙古𩔖無一不王
　臣
駕幸木蘭次伊綿峪渥巴錫等至
召覲行幄
親以䝉古語垂詢俾伸悃狀
賜章服易所被繒罽伊綿峪舊名布祜圖昻阿前以受
　　綽羅斯台吉噶爾藏多爾濟等朝
詔賜名義取會歸也已而哈薩克布魯特使皆迎謁其
　　地至是復受渥巴錫等朝
御製詩紀之有𩔖已全歸衆䝉古峪徴嘉兆信伊綿之
　　句
旋蹕避暑山莊
賜宴萬樹園及溥仁寺
命設燈宴觀火戲
優賚白金文綺諸珍器有差
諭曰土爾扈特台吉等以俄羅斯風氣逈殊且奔走疆
　場不遑休息因慕我國家尊崇黄教及撫御降番仁
　化誠心歸順跋涉逺道甚屬可嘉自當錫予封爵以
　示渥澤
詔分新舊二部各設扎薩克曰烏訥恩蘇珠克圖舊土
　　爾扈特以渥巴錫領之稱汗如故諸台吉授親王
　　郡王貝勒貝子公一等台吉有差曰青色特啟勒
　　圖新土爾扈特以舍稜領之封郡王别授貝子一
　　復
命工圖其形藏
　武成殿時布達拉廟落成
上以所部素崇黄教
詔往瞻禮與法會
御製土爾扈特全部歸順記曰始逆命而終徠服謂之
　歸降弗加征而自臣屬謂之歸順若今之土爾扈特
　携全部捨異域投誠嚮化䟦涉萬里而來是歸順非
　歸降也西域既定興屯種于伊犂薄賦税于回部若
　哈薩克若布魯特俾為外圉而羈縻之若安集延若
　巴達克山益稱逺徼而槩置之知足不辱知止不殆
　　朕意亦如是而已矣豈其盡
天所覆至于海隅必欲悉主悉臣為我僕屬哉而兹土爾
　　扈特之歸順則實
天與人歸有不期然而然者故不可以不記土爾扈特者
　　凖噶爾四衛拉特之一其詳已見于凖噶爾全部紀
　　略之文溯厥始率亦荒略弗可考後因其汗阿玉竒
　　與䇿妄不睦竄歸俄羅斯俄羅斯居之額濟勒之地
　　康熙年間我
皇祖聖祖仁皇帝嘗欲悉其領要令侍讀圖麗琛等假道
　　俄羅斯以往而俄羅斯故為紆繞其程凡行三年又
　　數月始返命今之汗渥巴錫者即阿玉竒之曽孫也
　　以俄羅斯征調師旅不息近且徴其子入質而俄羅
　　斯又屬别教非黄教故與合族台吉宻謀挈全部投
　　中國興黄教之地以息肩焉自去嵗十一月啟行由
　　額濟勒厯哈薩克繞巴勒喀什諾爾戈壁于今嵗六
　　月杪始至伊犂之沙拉伯勒界凡八月厯萬有餘里
　　先是朕聞有土爾扈特來歸之信慮伊犂將軍伊勒
　　圖一人不能經理得宜時舒赫徳以㕘贊居烏什辦
　　回部事因命就近前往而畏事者乃以新來中有舍
　　稜其人曽以計誘害我副都統唐喀禄因以竄投俄
　　羅斯者恐其有詭計議論沸起古云受降如受敵朕
　　亦不能不為之少惑而略為備焉然熟計舍稜一人
　　豈能聳動渥巴錫等全部且俄羅斯亦大國也彼既
　　背棄而來又擾我大國邊界進退無據彼將焉往是
　　則歸順之事十之九詭計之伏什之一耳既而果然
　　而舒赫徳至伊犂一切安汛設偵籌儲宻備之事無
　　不悉妥故新投之人一至如歸且掄其應入覲者由
　　驛而來朕即命隨圍觀獵且于山莊燕賚如杜爾伯
　　特車凌等之例焉夫此山莊乃我
皇祖所建以柔逺人之地而宴賚車凌等之後遂平定西
　　域兹不數年間又于無意中不因招致而有土爾扈
　　特全部歸順之事自斯凡屬蒙古之族無不為我大
　　清國之臣
神御咫尺有不以操先劵閲後成愜
志而愉快者乎予小子所以仰答
祖恩益凜
天寵惴惴焉孜孜焉惟恐意或滿而力或弛念兹在兹遑
　　敢自詡為誠所感與徳所致哉或又以為不宜受俄
　　羅斯叛臣虞啟邊釁葢舍稜即我之叛臣歸俄羅斯
　　者何嘗不一再索取而俄羅斯訖未與我也今既來
　　歸即以此語折俄羅斯彼亦將無辭以對且數萬乏
　　食之人既至近界驅之使去彼不刦掠畜牧將何以
　　生雖有堅壁清野之説不知伊犂甫築新城而諸色
　　人皆賴耕牧為活是壁亦不易堅而野亦不可清也
　　夫明知人以嚮化而來而我以畏事而止且反致冦
　　甚無謂也其衆涉逺厯久力甚疲矣視其之死而惜
　　費勿救仁人君子所不忍為况體
天御世之大君乎發帑出畜力為優恤則已命司事之臣
　兹不贅記記事之縁起如右舊傳土爾扈特部自阿
　　玉竒汗始徙牧俄羅斯雖所部使亦以是為辭至
　　是渥巴錫等來朝
上詢所部顛末奏阿玉竒曽祖曰和鄂爾勒克與巴圖
　　爾琿台吉修怨徙牧俄羅斯之額濟勒河迄阿玉
　　竒已越四傳
上以傳聞異辭
御製土爾扈特部紀略記其始祖所自出並
証前之失精覈而未實者尋
遣渥巴錫等歸伊犂
御製優恤土爾扈特部衆記曰歸降歸順之不同既明
　則歸順歸降之甲乙可定葢戰而勝人不如不戰而
　勝人之為盡美也降而來歸不如順而來歸之為盡
　善也然則歸順者較歸降者之宜優恤不亦宜乎土
　爾扈特歸順源委已見前記兹記所以優恤之者方
　其渡額濟勒而來也户凡三萬三千有竒口十六萬
　九千有竒其至伊犂者僅以半計夫以逺人嚮化携
　孥挈屬而來其意甚誠而其阽危求息狀亦甚􁁄既
　撫而納之茍弗為之贍其生猶弗納也贍之而弗為
　之計長久猶弗贍也故自聞其來及其始至以迨于
　今惟此七萬餘衆凍餒尫瘠之形時懸于目而惻于
　心凡宵旰所究圖郵函所諮訪無暇無輟乃得悉其
　大要于是為之口給以食人授之衣分地安居使就
　米穀而資耕牧則以屬之伊犂將軍舒赫徳出我牧
　羣之孳息驅往供饋則以屬之張家口都統常青發
　帑運茶市羊及裘則以屬之陜甘總督吳達善而嘉
　峪闗外董視經理則以屬之西安巡撫文綬惟時諸
　臣以次馳牘入告于伊犂塔爾巴哈台之察哈爾厄
　魯特凡市得馬牛羊九萬五千五百其自達哩剛愛
　商都達布遜牧羣運往者又十有四萬而哈宻闢展
　所市之三萬不與焉撥官茶二萬餘封出屯庾米麥
　四萬一千餘石而初至伊犂賑贍之茶米不與焉甘
　　肅邊内外暨回部諸城購羊裘五萬一千餘襲布六
　　萬一千餘疋棉五萬九千餘斤氊廬四百餘具而給
　　庫貯之氊棉衣什布幅不與焉計費儲用帑銀二十
　　萬兩而賞貸路貲及宴次賚予不與焉其台吉渥巴
　　錫等之入覲者乘𫝊給餼而來至則錫封爵備恩禮
　　其往也復慮其身之生不宜内地氣候則命由邊外
　　各臺厯巴里坤以行而迎及送並遣大臣侍衛等䕶
　　視之用以柔懐逺人俾毋致失所或有以為優恤太
　　甚者葢意出于鄙吝未習聞國家
成憲毋惑乎其見之隘也昔我
皇祖聖祖仁皇帝時喀爾喀土謝圖汗等為厄魯特所殘
　　破率全部十萬衆來歸
皇祖矜其窮阨
命尚書阿喇尼等往撫之發歸化城張家獨石口倉儲以
　　賑其乏且足其食又
敕内大臣費揚古明珠等齎白金茶布以給其用採買生
　　畜以資其生遂皆安居得所循法度樂休養迄今八
　　十餘年畜牧日以蕃生殖日以盛樂樂利利殷阜十
　　倍于初其汗王台吉等世延爵禄恪守藩衛一如内
　　扎薩克之效臣僕長子孫莫不感戴
聖祖徳澤及人之深得以長享昇平之福也朕惟體
皇祖之心為心法
皇祖之事為事惟兹土爾扈特之來其窮阨殆無異曩時
　　之喀爾喀故所以為之籌畫無弗詳賙惠無少靳優
　　而恤之且計長久庸距知謀之勞而費之鉅乎冀兹
　　土爾扈特之衆亦能如喀爾喀之安居循法勤畜牧
　　務生殖勿替厥志則其世延爵禄長享昇平之福又
　　何以異于今之喀爾喀哉用是臚舉大凡勒石熱河
　　及伊犂俾土爾扈特汗全部衆咸識朕意且以詔自
　　今以往我諸臣之董其事者三十七年
　賜諸扎薩克牧地曰齋爾曰和博克薩哩以塔爾巴哈
　　　台大臣轄之曰濟爾哈朗以庫爾喀喇烏蘇大臣
　　轄之曰晶河以伊犂將軍兼轄之曰布勒罕河以
　　喀喇沙爾大臣轄之統聴伊犂將軍節制四十八
　　年
詔設舊土爾扈特盟長四副盟長三新土爾扈特正副
　　盟長各一所部旗十有三爵如之游牧額濟内河
　　舊土爾扈特扎薩克多羅貝勒一由貝子晉襲烏
　　諾恩蘇珠克圖舊土爾扈特分四路曰南北東西
　　南路扎薩克卓哩克圖汗一扎薩克巴雅爾圖貝
　　子一扎薩克輔國公一扎薩克一等台吉一北路
　　扎薩克布延圖親王一公品級扎薩克一等台吉
　　一扎薩克一等台吉一東路扎薩克畢錫哷勒圖
　　郡王一扎薩克伊特格勒貝子一西路扎薩克濟
　　爾哈朗貝勒一青色特啟勒圖新土爾扈特分二
　　翼左翼扎薩克弼哩克圖郡王一右翼扎薩克烏
　　察喇勒圖貝子一
欽定外藩䝉古回部王公表傳卷之一百
欽定四庫全書
欽定外藩䝉古回部王公表傳卷之一百一
　傳第八十五
　　固山貝子阿喇布珠爾列傳(今襲扎薩克/多羅貝勒)
　　阿喇布珠爾土爾扈特人其五世祖曰書庫爾岱
　　青子四長固嚕次達什次朋楚克固嚕達什皆嗣
　　絶次納木策稜生納扎爾瑪穆特子四長多爾濟
　　次即阿喇布珠爾餘皆無嗣多爾濟裔别設扎薩
　　克二朋楚克裔别設扎薩克七統𨽻烏訥恩蘇珠
　　克圖舊土爾扈特部自有傳初納扎爾瑪穆特從
　　其汗阿玉竒游牧額濟勒河地逼俄羅斯及凖噶
　　爾阿喇布珠爾嘗假道凖噶爾赴唐古特謁達頼
　　喇嘛已而阿玉竒與策妄阿喇布坦修怨康熙四
　　十三年阿喇布珠爾自唐古特還以凖噶爾道梗
　　留嘉峪闗外遣使至
　京師請内屬
上憫其窮無所歸
賜牧色爾騰
詔封固山貝子轄從衆五十二年
遣使齎
敕往諭阿玉竒令迎阿喇布珠爾歸使至阿玉竒及納扎
　　　爾瑪穆特以阿喇布珠爾幸為
　天朝臣僕且俄羅斯假道不易請勿遣歸五十四年凖
　　　噶爾掠哈宻境
詔阿喇布珠爾備兵聴調會凖噶爾敗于哈宻遁走議撤
　　　噶斯防禦兵以色爾騰牧通噶斯之察罕齊老圖
遣侍衛往偵凖噶爾蹤五十五年阿喇布珠爾奏請從軍
　　　効力
詔率兵五百駐噶斯防凖噶爾諜尋卒子丹忠襲
　　　一次襲丹忠阿喇布珠爾長子初襲固山貝子雍
　　　正七年來朝
詔晉封多羅貝勒九年凖噶爾遣諜煽喀爾喀及内附之
　　　厄魯特復以兵分掠諸牧有墨爾根綽爾濟者丹
　　　忠屬也叛附之丹忠懼凖噶爾掠乞内徙署陜西
　　　總督查郎阿令携戚屬游牧阿拉克山阿勒坦特
　　　卜什等處凖噶爾尋叛遁丹忠徙牧額濟内河十
　　　年以鄂爾多斯諸扎薩克私易赴調兵論罪
詔檄丹忠知之令偕諸扎薩克協力備賊乾隆五年卒子
　　　羅卜藏達爾扎襲
　　　二次襲羅卜藏達爾扎丹忠長子乾隆五年襲多
　　　羅貝勒以㓜
　遣理藩院官代理牧務十七年撤還十八年
　詔授扎薩克領其衆未幾以羅卜藏達爾扎不更事仍
　遣官代理二十四年理藩院奏羅卜藏達爾扎漸習牧
　　　務屬衆咸守法請撤還代理官
　允之三十二年卒子旺扎勒車稜襲
　　　三次襲旺扎勒車稜羅卜藏達爾扎長子乾隆三
　　　十二年襲扎薩克多羅貝勒四十八年
詔世襲罔替
　
　
　
　
　
　
　
　
　
　
　
　
　
　
欽定外藩䝉古回部王公表傳卷之一百一
欽定四庫全書
欽定外藩蒙古回部王公表傳卷之一百二
　傳第八十六
　　扎薩克卓哩克圖汗渥巴錫列傳
　　渥巴錫土爾扈特人阿玉竒汗曽孫阿玉竒汗父
　　曰朋楚克見總傳朋楚克子三長即阿玉竒子八
　　次伊克扎木素次諾爾布扎木素皆無嗣阿玉竒
　　子自沙克都爾扎布衮扎布外餘皆無嗣沙克都
　　爾扎布子十三曰敦囉布喇什為渥巴錫父曰巴
　　圖其裔别為二扎薩克詳貝子額黙根烏巴什傳
　　曰多爾濟喇什其裔别為一扎薩克見台吉伯爾
　　哈什哈傳曰布蘇爾們子阿喇克巴為閑散台吉
　　餘無嗣或留牧額濟勒河故不著衮扎布裔别為
　　三扎薩克詳親王䇿伯克多爾濟傳敦囉布喇什
　　子四長巴克克庫次薩賴次扣庫皆早死無嗣渥
　　巴錫其季也土爾扈特自阿玉竒始稱汗三傳至
　　渥巴錫號勿絶乾隆三十六年挈所部自額濟勒
　　河至請内附昆弟子姓皆從之入
覲
詔仍稱汗
賜號卓哩克圖授扎薩克
賞三眼孔雀翎黄馬褂及
御厩馬黄轡尋
遣歸三十七年
賜牧齋爾
遣三等侍衛阿思哈往䕶視三十九年阿思哈受代還
　　先是土爾扈特内附渥巴錫獻七寳刀及金錯刀
　　稱其曽祖阿玉竒自洪豁爾得之洪豁爾界鄰俄
　　羅斯在哈薩克西北自昔未通中國故不隸職方
　　産精鐵及良馬阿玉竒游牧額濟勒河嘗往來洪
　　豁爾因得其刀以為佩令子孫世守之渥巴錫獻
　　且告世為
天朝臣僕繼自今無甲兵患也至是復函匙乂及匕首
　　各一乞阿思哈齎貢
上嘉其誠後先所獻物各
製詩紀之是年渥巴錫卒
諭曰渥巴錫自歸誠以來感激朕恩諸事俱極恭順辦
　理游牧事宜頗為盡心邇聞患病朕意不過偶疾可
　冀速痊今遽溘逝深為軫惜所有渥巴錫汗爵號著
　令其長子䇿琳納木扎勒承襲
　　一次襲䇿琳納木扎勒渥巴錫長子乾隆三十九
　　年襲扎薩克卓哩克圖汗四十年定齋爾牧為舊
　　土爾扈特部南路以䇿琳納木扎勒領之
詔授盟長
賜扎薩克及盟長印四十八年
詔世襲罔替
　　扎薩克固山巴雅爾圖貝子額黙根烏巴什列傳
　　額黙根烏巴什土爾扈特人扎薩克卓哩克圖汗
　　渥巴錫從弟父巴圖子二長唐阿特子一即額黙
　　根烏巴什次喀木齊克子拜濟呼授扎薩克輔國
　　公别有傳乾隆三十六年額黙根烏巴什從渥巴
　　錫來歸
詔封固山貝子
賜號巴雅爾圖授扎薩克尋卒子恭坦襲
　　一次襲恭坦額黙根烏巴什長子乾隆三十七年
　　襲扎薩克固山巴雅爾圖貝子
賜牧齋爾四十年
詔授副盟長轄南路中翼旗務
賜扎薩克印四十八年
詔世襲罔替
　　扎薩克輔國公拜濟瑚列傳
　　拜濟瑚土爾扈特人扎薩克卓哩克圖汗渥巴錫
　　從子父喀木齊克子一即拜濟瑚乾隆三十六年
　　從渥巴錫來歸
詔封輔國公授扎薩克三十七年
賜牧齋爾
詔轄南路右翼旗務
賜扎薩克印四十八年
詔世襲罔替
　　扎薩克一等台吉伯爾哈什哈列傳
　　伯爾哈什哈土爾扈特人扎薩克卓哩克圖汗渥
　　巴錫從弟父多爾濟喇什子三長即伯爾哈什哈
　　次博羅授閑散一等台吉次濟布濟特早死無嗣
　　乾隆三十六年伯爾哈什哈從渥巴錫來歸
詔授扎薩克一等台吉三十七年
賜牧齋爾四十年
詔轄南路左翼旗務
賜扎薩克印四十七年卒初伯爾哈什哈無嗣以從弟
　　阿喇克之子鄂齊爾為子後自生子二長納木扎
　　勒喇什次扎勒阿至是議襲爵
詔以納木扎勒喇什襲
　　一次襲納木扎勒喇什伯爾哈什哈長子乾隆四
　　十七年襲扎薩克一等台吉四十八年
詔世襲罔替
　　扎薩克和碩布延圖親王䇿伯克多爾濟列傳
　　䇿伯克多爾濟土爾扈特人扎薩克卓哩克圖汗
　　渥巴錫族子曽祖衮扎布為阿玉竒汗子生敦囉
　　卜旺佈子五長噶勒丹諾爾布餘無嗣或留牧額
　　濟勒河故不著噶勒丹諾爾布子三長即䇿伯克
　　多爾濟次竒哩布襲䇿伯克多爾濟所遺扎薩克
　　次阿克薩哈勒别授扎薩克台吉自有傳乾隆三
　　十六年䇿伯克多爾濟從渥巴錫來歸入
覲
詔封和碩親王
賜號布延圖授扎薩克
賞三眼孔雀翎黄馬褂及
御厩馬黄轡尋
遣歸三十七年
賜牧和博克薩哩四十年以年班入
覲先是䇿伯克多爾濟獻金削刀及色爾克斯所産馬
　　色爾克斯者洪豁爾屬部也䇿伯克多爾濟得其
　　馬以獻
詔育上駟院
駕幸木蘭行圍
御之果良驥
賜名曰寳吉騮列
御厩八駿之一至是復獻祖阿玉竒所服剛甲葢世守
　　物也
上嘉其誠後先所獻物各
製詩紀之是年定和博克薩哩牧為舊土爾扈特部北
　　路以䇿伯克多爾濟領之
詔授盟長
賜扎薩克及盟長印四十三年卒弟竒哩布襲扎薩克
　　親王其子恭格車凌别授公品級扎薩克台吉自
　　有傳
　　一次襲竒哩布䇿伯克多爾濟弟乾隆三十六年
　　來歸授一等台吉四十年
詔授扎薩克轄北路右翼旗務兼副盟長四十四年襲
　　扎薩克和碩布延圖親王
詔授盟長其右翼扎薩克停襲四十六年冬哈薩克牧
　　雪甚馬羣逸入土爾扈特境者二百餘竒哩布屬
　　羅卜藏占巴等獲之匿不報哈薩克居伊犂北境
　　先是以所部地寒乞冬時牧馬南近伊犂
允之
詔司事者徴牧馬百取一至是竒哩布察所屬獲馬狀
　　治匿者罪遣使告守汛侍衛以逸馬歸哈薩克斃
　　者償之四十七年駐塔爾巴哈台大臣惠齡疏
聞
諭嘉其守法奉公
賜幣奬之四十八年
詔世襲罔替四十九年卒子車凌烏巴什襲
　　二次襲車凌烏巴什竒哩布長子乾隆四十九年
　　襲扎薩克和碩布延圖親王
　　公品級扎薩克一等台吉恭格車凌列傳
　　恭格車凌土爾扈特人扎薩克和碩布延圖親王
　　䇿伯克多爾濟子初授公品級一等台吉乾隆五
　　十年
詔授扎薩克先是舊土爾扈特部北路設扎薩克三以
　　䇿伯克多爾濟弟竒哩布領其一
賜轄右翼扎薩克印後䇿伯克多爾濟卒子恭格車凌
　　㓜
詔竒哩布襲扎薩克親王爵納右翼扎薩克印毁之至
　　是
詔恭格車凌轄䇿伯克多爾濟屬别鑄舊土爾扈特北
　　路右翼扎薩克印
賜之北路復為三扎薩克
　　扎薩克一等台吉阿克薩哈勒列傳
　　阿克薩哈勒土爾扈特人扎薩克卓哩克圖汗渥
　　巴錫族子親王䇿伯克多爾濟及竒哩布弟乾隆
　　三十六年從渥巴錫來歸
詔授一等台吉四十年
詔轄北路左翼旗務授扎薩克
賜之印四十四年授副盟長四十八年
詔世襲罔替
　
　
　
　
　
欽定外藩䝉古回部王公表傳卷之一百二
　欽定四庫全書
　欽定外藩䝉古回部王公表傳卷之一百三
　　傳第八十七
　　　扎薩克多羅畢錫哷勒圖郡王巴木巴爾列傳
　　　巴木巴爾土爾扈特人扎薩克卓哩克圖汗渥巴
　　　錫族弟曽祖納扎爾瑪穆特為阿玉竒汗從弟子
　　　四長多爾濟次恭格次阿喇布珠爾次烏巴什多
　　　爾濟生羅卜藏子三長即巴木巴爾次葉木沁其
　　　裔别為一扎薩克見貝子竒布騰傳次旺丹授扎
　　　薩克固山貝子未入
　覲而卒無嗣停襲故不立傳阿喇布珠爾授固山貝子
　　　以先渥巴錫等内附不隸烏訥恩蘇珠克圖盟别
　　　有傳雍正九年多爾濟遣使奏請赴唐古特禮達
　　　賴喇嘛
許之比歸得
優賚乾隆三十六年巴木巴爾從渥巴錫來歸抵伊犂巴
　　　木巴爾及長子車凌徳勒克皆疾次子達木拜扎
　　　爾桑入
　覲
　行在奏臣父巴木巴爾語臣臣曽祖多爾濟遣使入貢
　　　赴藏歸牧誦
　天朝恩示
頒賜物臣曽祖稽首受謂臣祖羅卜藏曰我等逺夷蒙
恩若此盍内附因挈屬行次䇿木河哈薩克兵驟至懼不
　　　敢進仍歸額濟勒河今䝉
　如天之福臣等得為僕屬恨不令臣曽祖多爾濟臣祖
　　　羅卜藏見之臣父巴木巴爾臣兄車凌徳勒克又
　　　以疾不獲就道故遣臣至臣父疾愈當趨
　覲
　上嘉其誠
　詔封巴木巴爾為多羅郡王
　賜號畢錫哷勒圖授扎薩克子車凌徳勒克及達木拜扎
　　爾桑各授一等台吉復
優賜達木拜扎爾桑
尚方服物尋
遣歸三十七年
賜牧濟爾哈朗巴木巴爾尋入
覲
賞三眼孔雀翎珊瑚朝珠黄馬褂及章服佩飾銀幣鞍
　　馬諸物先是渥巴錫挈諸台吉入
覲
命工圖其形巴木巴爾繼至
詔如之將歸牧復請遣喇嘛沙喇布等赴唐古特禮達
　　賴喇嘛
允之三十九年巴木巴爾卒子車凌徳勒克襲
　　一次襲車凌徳勒克巴木巴爾長子乾隆三十九
　　年襲扎薩克多羅畢錫哷勒圖郡王四十年入
覲道疾
遣醫視之愈馳至
命乾清門行走
賞三眼孔雀翎餘悉如
賜其父巴木巴爾物四十年定濟爾哈朝牧為舊土爾
　　扈特部東路以車凌徳勒克轄右翼旗務
詔授盟長
賜扎薩克及盟長印四十四年聞班禪額爾徳尼將以
　　祝
釐入
覲奏請詣
　京師瞻禮
允所請四十八年
詔世襲罔替
　　扎薩克固山伊特格勒貝子竒布騰列傳
　　竒布騰土爾扈特人扎薩克卓哩克圖汗渥巴錫
　　族子父葉木沁為郡王巴木巴爾弟早卒子一即
　　竒布騰乾隆三十六年從渥巴錫來歸
詔封扎薩克固山貝子
賜號伊特格勒授扎薩克三十七年
賜牧濟爾哈朗四十年
詔授盟長轄東路左翼旗務
賜扎薩克印四十四年以年班入
覲
賜雙眼孔雀翎及章服佩飾銀幣鞍馬諸物四十八年
詔世襲罔替
　　扎薩克多羅濟爾哈朗貝勒黙們圖列傳
　　黙們圖土爾扈特人扎薩克卓哩克圖汗渥巴錫
　　族叔父其五世祖曰羅卜藏諾顔有子二長多爾濟
　　無嗣次噶勒達瑪子二長巴巴蘭無嗣次巴勒布
　　子四長巴雅斯瑚朗圖次納爾瑪次䇿稜棟嚕布
　　皆無嗣次敦多克子一即黙們圖順治十四年羅
　　卜藏諾顔遣使貢駝馬嗣以俄羅斯道阻不至乾
　　隆三十六年黙們圖從渥巴錫來歸入
覲
詔封多羅貝勒
賜號濟爾哈朗授扎薩克
賞雙眼孔雀翎黄馬褂及
御厩馬紫轡尋
遣歸三十七年
賜牧晶河四十年定所牧地為舊土爾扈特部西路
詔授盟長
賜扎薩克及盟長印不設副盟長葢東南北三路凡扎
　　薩克八皆書庫爾岱青裔惟西路為羅卜藏諾顔
　　裔以乏從衆故僅設扎薩克一四十八年
詔世襲罔替
　
　
欽定外藩䝉古回部王公表傳卷之一百三
欽定四庫全書
欽定外藩蒙古回部王公表傳卷之一百四
　傳第八十八
　　扎薩克多羅弼哩克圖郡王舍稜列傳
　　舍稜土爾扈特人其五世祖曰額濟内泰什見總
　　傳額濟内泰什子二長塔巴克次扎薩克圖塔巴
　　克裔皆留牧額濟勒河故不著扎薩克圖子丹津
　　陀音丹津陀音子陀察陀察子五長阿竒木子烏
　　朗海授二等台吉濟納木授四等台吉次察罕伯
　　克生勞章扎布子伊班授一等台吉次扎曼生巴
　　圖爾烏巴什子沙喇扣肯授扎薩克固山貝子别
　　有傳次扎噶察子即舍稜次車琳禪子徳勒徳什
　　授一等台吉初土爾扈特族皆游牧額濟勒河與
　　凖噶爾絶舍稜諸昆弟獨附牧伊犂境為凖噶爾
　　屬台吉大軍征凖噶爾達瓦齊就擒舍稜不即降
　　阿睦爾撒納叛我師分道馳𠞰舍稜復乗間竄阿
　　睦爾撒納走死其從逆之敦多克布庫察罕等復
　　附舍稜匿庫克烏蘇喀喇塔拉境乾隆二十三年
詔定邊將軍成衮扎布右副將軍兆惠等馳𠞰舍稜竄
　　博囉塔拉道遇哈薩克游騎與交兵聞大軍逼馳
　　走道圖托羅海將為奔俄羅斯計先使往哈薩克
　　要而殺之舍稜復間道赴阿固爾阿爾海副都統
　　唐喀禄偕厄魯特散秩大臣和碩齊以兵尾抵布
　　古什河源有巴爾呼卒都圖者射舍稜從弟勞章
　　扎布仆擒之舍稜詭服罪請釋其弟乃降唐喀禄
　　曰是不可信將以兵擒舍稜和碩齊曰擒之無益不
　　若招使降釋勞章扎布歸越日舍稜遣三宰桑至
　　軍約往受降唐喀禄愈疑之和碩齊曰彼畏我軍
　　威故不敢至盍莅撫强唐喀禄行䇿馬渡河邇舍
　　稜營令從者皆下馬解櫜鞬舍稜遣使以酒至和
　　碩齊飲之急起入舍稜營唐喀禄立而待逾時和
　　碩齊不返舍稜遣賊衆二千詭携駝馬迎我軍甫
　　次河岸輒旋擊營中賊悉起唐喀禄死之和碩齊
　　易服入賊隊後就擒論罪誅舍稜馳踰喀喇瑪嶺
　　遣使俄羅斯為所禁間道赴土爾扈特俄羅斯羈
　　諸森博羅特圖喇
詔遣兵擊之未至俄羅斯徙入其境初我使與俄羅斯
　　定議不納逋逃人至是
諭理藩院檄俄羅斯以舍稜獻舍稜懼由俄羅斯歸土
　　爾扈特牧三十六年其汗渥巴錫等來歸舍稜從
　　之抵伊犂境廷臣議舍稜負罪竄不可信且即以
　　身至當追論前罪不宜與諸台吉同納降
上以舍稜既棄俄羅斯而至必不敢為難若拒之將窮
　無所歸且新降諸台吉或滋疑俟來朝執而罪之非
　所以示信逺人
詔理藩院以舍稜來歸故檄俄羅斯知之舍稜從渥巴
　　錫等馳
覲
行在稽首請罪
宥之尋定諸台吉爵封舍稜為多羅郡王
賜號弼里克圖授扎薩克
賞三眼孔雀翎黄馬褂及
御厩馬紫轡定所部為青色特啟勒圖新土爾扈特設
　　扎薩克二
詔舍稜領其一子䇿伯克多爾濟授一等台吉先是杜
　　爾伯特台吉車凌烏巴什游牧額爾齊斯與舍稜
　　識比來歸授扎薩克親王爵至是以年班入
覲扈
蹕木蘭行圍舍稜見之握手歡語移時誓世為
天朝臣僕尋
遣歸三十七年
賜牧布勒罕河三十八年
詔授新土爾扈特盟長轄左翼旗務
賜扎薩克及盟長印四十八年
詔世襲罔替四十九年有内地奸民劉通等集衆千餘
　　赴瑚圖斯拉私開金礦且賂舍稜屬額爾齊斯雅
　　拉拜等給駝馬為助烏嚕木齊都統海禄聞之以
　　兵往檄所部助弋奸民悉就擒
上以瑚圖斯拉逼舍稜牧
詔封禁永為令
　　扎薩克固山烏察喇勒圖貝子沙喇扣肯列傳
　　沙喇扣肯土爾扈特人扎薩克多羅弼哩克圖郡
　　王舍稜從子父巴圖爾烏巴什為凖噶爾台吉噶
　　爾丹䇿凌壻初附牧伊犂境乾隆二十年大軍定
　　凖噶爾巴圖爾烏巴什乞降稱達瓦齊奪其屬以
　　予凖噶爾諸宰桑定北將軍班第將察給之會阿
　　睦爾撒納叛巴圖爾烏巴什詭言以兵赴博囉塔
　　拉助大軍𠞰逆不果往二十一年阿睦爾撒納為
　　大軍所迫竄哈薩克巴圖爾烏巴什覬據伊犂轄
　　四衛拉特聞我師有備竄察罕烏蘇博囉布爾噶
　　蘇阿勒坦特卜什勒卜什沙爾海諸境諜追軍至
　　輒逸仍乗間游騎掠巴爾達穆特塔本集賽諸鄂
　　拓克二十二年阿睦爾撒納走死俄羅斯逆黨綽
　　和爾烏喇特昻吉岱等復附巴圖爾烏巴什竄伏
　　沙拉伯勒二十三年
詔定邊將軍成衮扎布等馳𠞰巴圖爾烏巴什竄哈薩
　　克以病痘死沙喇扣肯從其叔父舍稜竄俄羅斯
　　尋歸牧額濟勒河三十六年汗渥巴錫偕舍稜等
　　來歸沙喇扣肯從至入
覲
詔封固山貝子
賜號烏察喇勒圖授扎薩克
賞雙眼孔雀翎黄馬褂及
御厩馬紫轡其屬台吉徳爾徳什伊班等各授一等台
　　吉尋
遣歸三十七年
詔與舍稜同牧三十八年
詔授新土爾扈特副盟長轄右翼旗務
賜扎薩克印沙喇扣肯尋偕年班台吉等入
覲獻白鷹
御製詩紀之四十年來朝扈
蹕木蘭行圍次額爾衮溝䝉古謂寛為額爾衮其地敞
　　故舊名曰額爾衮溝每嵗䝉古扎薩克等扈
駕至此輒進宴陳詐馬什榜諸戲時大軍𠞰促浸逆番
　　克賊巢勒烏圍捷奏至沙喇扣肯等將進宴集和
　　門外舞蹈稱慶
詔以額爾衮巴雅爾溝名其地蒙古謂喜為巴雅爾誌
　　慶也四十八年
詔世襲罔替
　
　
欽定外藩蒙古回部王公表傳卷之一百四
欽定四庫全書
欽定外藩䝉古回部王公表傳卷之一百五
　傳第八十九
　　和碩特部總傳
　　和碩特部舊為四衛拉特之一系出元太祖弟哈
　　布圖哈薩爾有博貝宻爾咱者始稱汗子哈尼諾
　　顔洪果爾嗣之有子六牧青海西套伊犁諸境詳
　　青海厄魯特部傳其第三子昆都倫烏巴什第四
　　子圖魯拜琥裔蕃衍圖魯拜琥號顧實汗其裔或
　　稱青海厄魯特設扎薩克二十有一或稱阿拉善
　　厄魯特設扎薩克一或隸察哈爾旗設爵三皆不
　　著和碩特部號昆都倫烏巴什號都爾格齊諾顔
　　子十六長邁瑪達賴烏巴什次烏巴什琿台吉次
　　多爾濟次額爾克岱青鄂克綽特布次第巴卓哩
　　克圖次噶布楚諾顔次䝉固次青巴圖爾次哈喇
　　庫濟次羅卜藏達什次塔爾巴次色稜次朋素克
　　　今和碩特設扎薩克四皆多爾濟及額爾克岱青
　　　鄂克綽特布裔崇徳七年昆都倫烏巴什遣索諾
　　　木從達賴喇嘛使貢駝馬
賜布幣及朝鮮貢物順治八年貢所産馬及黑狐皮九年
　　　復貢駝馬嗣數遣使至康熙十六年邁瑪達賴烏
　　　巴什子丹津琿台吉遣達爾漢宰桑入貢二十一
　　　年復遣杭勒岱等至諸昆弟遣使從凡六百餘人
　　　二十四年定四衛拉特貢例使入闗以二百人為
　　　額
諭所部知之詳杜爾伯特部傳時凖噶爾稍強和碩特族
　　　懼其威咸奉令後噶爾丹亂定顧實汗諸子姓游
　　　牧青海者咸内附噶爾丹從子䇿妄阿喇布坦逼
　　　和碩特族與同處表請青海復舊業如噶爾丹時
　　　將隂謀為己属
上燭其奸
諭責之令遣和碩特歸舊牧勿私據不從有羅卜藏車凌
　　　者多爾濟曽孫也䇿妄阿喇布坦以女妻之雍正
　　　八年靖邉大將軍傅爾丹屯科布多將擊凖噶爾
　　　或告曰噶爾丹䇿凌以兵萬授羅卜藏車凌遣禦
　　　哈薩克設汛阿里瑪圖沙拉伯勒境羅卜藏車凌
　　　棄之率户三千餘由噶斯走青海將内附噶爾丹
　　　䇿凌遣宰桑烏喇特巴哈曼集等追之為所敗復
　　　遣喀喇沁宰桑都噶爾往襲不之及也傅爾丹以
聞
詔副都統達鼐偵防噶斯路俟羅卜藏車凌降遣入
覲以兵監從衆置内汛勿墮詭降計乆之羅卜藏車凌不
　　　至乾隆二十年大軍征達瓦齊抵伊犁有善披嶺
　　　集賽之得木齊蘇克都爾格齊霍什哈及古里特
　　　鄂拓克之得木齊和通喀喇博羅莽鼐伊什克特
　　　咱瑪博勒等告舊為羅卜藏車凌属獻籍六百餘
　　　户羅卜藏車凌子曰諾爾布敦多克游牧額琳哈
　　　畢爾噶遣長子鄂齊爾馳降定北将軍班第遣招
　　其族台吉三濟特聞之獻籍三百户丹津琿台吉
　　子曰阿喇布坦有子二長噶勒丹敦多布生沙克
　　都爾曼濟次敦多布車凌生明噶特達瓦齊善沙
　　克都爾曼濟倚任之小策凌敦多卜孫訥黙庫濟
　　爾噶爾與達瓦齊搆兵沙克都爾曼濟擊之殱其
　　孥班第等至達瓦齊竄格登沙克都爾曼濟乃降
　　有班珠爾者顧實汗裔也與輝特阿睦爾撒納異
　　父同母隂比之前避達瓦齊亂来歸授多羅郡王
詔俟厄魯特定将以為和碩特汗時從大軍抵伊犁私
　　奪諾爾布敦多克沙克都爾曼濟諸台吉属産班
　　第禁之乃稍戢尋定入
覲次以沙克都爾曼濟及班珠爾列初班三濟特鄂齊
　　爾次之阿睦爾撒納阻其行詭稱沙克都爾曼濟
　　将叛迎達瓦齊請以班珠爾屯特穆爾圖諾爾䕶
　　降衆班第斥詞妄班珠爾詭入
覲赴塔宻爾牧取阿睦爾撒納孥謀偕遁叅賛大臣阿
　　蘭泰擒之沙克都爾曼濟入
覲避暑山荘
上御澹泊敬誠殿受朝
詔封和碩特汗授盟長
諭董所属勤教養圖生聚三濟特鄂齊爾繼至
詔授三濟特扎薩克一等台吉鄂齊爾閒散一等台吉
遣歸牧定西將軍策楞將以大兵𠞰阿睦爾撒納
詔沙克都爾曼濟往會甫就道諜者以阿睦爾撒納據
　　伊犁告
諭遣親信宰桑馳喻所部備兵勿為逆煽而以身從大
　　軍擊賊班珠爾械至禁獄所請遺三濟特鄂齊爾
　　書令和碩特族衆分𠞰阿逆三濟特既得書言諾
　　爾布敦多克沙克都爾曼濟皆隣牧且族台吉瑪
　　尼巴圖巴蘇泰瑪賚烏巴什弩庫特圖魯孟克阿
　　穆爾弩斯海薩望等皆無異志當以書遺之鄂齊
　　爾稱願歸告父共𠞰逆而我副将軍薩拉爾集伊
　　犁宰桑等定議約諾爾布敦多克及沙克都爾曼
　　濟子圖捫以兵至博囉塔拉布爾哈蘇台闥勒竒
　　嶺𠞰阿睦爾撒納諾爾布敦多克圖捫各遣使至
　　巴里坤告故諾爾布敦多克表曰臣父羅卜藏車
　　凌前噶爾丹䇿凌時謀内附不獲間大軍征達瓦
　　齊臣族班珠爾倚阿睦爾撒納奪臣属臣願奮志𠞰
　　賊
上嘉其誠
詔封公爵以班珠爾所奪給之班珠爾尋伏誅二十一
　　年諾爾布敦多克來歸薩拉爾等既定謀阿睦爾
　　撒納偵知之先備諾爾布敦多克以兵擊諸伊犁
　　之諾爾斯哈濟拜甡不勝偕薩拉爾間道行由珠
　　勒都斯至巴里坤時沙克都爾曼濟抵䇿楞軍
詔令遺書其子圗捫以兵䕶牧書未達明噶特附阿睦
　　爾撒納叛脅所部衆圖捫不之從挈戚属抵珠勒
　　都斯請内徙
上憫之
詔封多羅貝勒
賜銀千兩
賞雙眼孔雀翎
諭由額琳哈畢爾噶往會沙克都爾曼濟有圖什墨勒
　　厄爾錐音者從大軍𠞰阿睦爾撒納中道強取諾
　　爾布敦多克属
詔責之察所取以歸諾爾布敦多克及子鄂齊爾尋相繼
　　卒
詔以鄂齊爾弟博爾和津襲公爵
諭曰諾爾布敦多克舊牧與哈薩克接壤恐或掠之若
　欲徙歸額琳哈畢爾噶惟其便沙克都爾曼濟携子
　　圖捫及博爾和津等由珠勒都斯至巴里坤乞屯
　　牧近地副都統雅爾哈善以
聞
諭曰沙克都爾曼濟以舊牧乏生計䟦涉逺至殊堪憫
　惻凖噶爾頻年不靖諸部生計維艱然使台吉等各
　收其属安處游牧以耕畜為業善自謀生不數年間
　可復舊業今沙克都爾曼濟等雖暫處巴里坤究非
　故土難以乆處又喀爾喀附近之和碩特杜爾伯特
　輝特等俱将遣歸舊牧且諭令各安生業嚴戢盗賊
　沙克都爾曼濟等自宜仍歸舊牧但甫從逺道至遽
　令之歸不免困頓可令暫處巴里坤附近地賞給糧
　米如户口數復
遣使諭沙克都爾曼濟及綽囉斯汗噶爾藏多爾濟輝
　特汗巴雅爾曰爾等自入覲歸牧後遵朕諭㫖約束
　所属守分安居已踰一載甚勞逺念今特遣官存問
　并令齎賜食物佩飾以示優眷逆賊阿睦爾撒納現
　竄匿哈薩克苟延殘喘朕遣官兵征𠞰經年時屆寒
　冬暫行撤還苐逆賊狡詐百出倘遣人赴爾等游牧
　詭計煽惑爾等即行擒獻至沙克都爾曼濟奏請㳺
　牧巴里坤附近地已諭酌賜口糧俟明春復賞給籽
　種耕耨庾集額卜齊布拉克地秋收後遣歸舊牧爾
　等其善自謀生永享昇平之福沙克都爾曼濟尋獻
　　所部盗馬者請論罪
諭曰厄魯特劫奪成風不可不嚴加懲創爾等擒獲竊
　賊解送内地甚属恭順嗣後可自治之復以博爾和
　　津幼不更事
諭沙克都爾曼濟留心䕶視并令其族摩羅及宰桑新
　　登等暫理牧務既而諸衛拉特復不靖巴雅爾詭
　　稱沙克都爾曼濟掠所部牧將以兵襲巴里坤噶
　　爾藏多爾濟及兄子扎納噶爾布叛擾邉境有普
　　爾普者以其主沙克都爾曼濟私通扎納噶爾布
　　告
詔雅爾哈善察之時沙克都爾曼濟設汛哨内禦遣諜
　　赴巴里坤偵大軍状子圖捫死不以告雅爾哈善
　　召之稱病不至疑果叛宵抵其營殱之斬衆四千
　　餘察獲博爾和津奏請安置地
詔徙京師停襲公爵沙克都爾曼濟弟桑濟竄徙額爾
　　齊斯境掠奉使杜爾伯特之侍衛佛保駝馬佛保
　　奮擊之乃逸杜爾伯特汗車凌遣親王車凌烏巴
　　什等追𠞰桑濟走死和碩特叛黨始靖而其族有
　　偕土爾扈特部游牧俄羅斯之額濟勒河境者三
　　十六年從土爾扈特汗渥巴錫自俄羅斯来歸尋
　　入
覲
詔封貝勒貝子台吉爵各有差
賜盟名曰巴圖色特啟勒圖設扎薩克四餘悉如土爾
　　扈特例三十七年
賜牧珠勒都斯四十年設正副盟長各一所部旗四爵
　　如之扎薩克土謝圖貝勒一扎薩克阿穆爾􁫏貴
　　貝子一扎薩克一等台吉二
　
欽定外藩蒙古回部王公表傳卷之一百五
欽定四庫全書
欽定外藩䝉古回部王公表傳卷之一百六
　傳第九十
　　扎薩克多羅土謝圖貝勒恭格列傳
　　恭格和碩特人姓博爾濟吉特元太祖弟哈布圖
　　哈薩爾之二十四世孫其髙祖多爾濟為昆都倫
　　烏巴什第三子有子四曰托羅什瑚曰察衮曰額
　　布根曰阿海長次不可考托羅什瑚子四長楚貴
　　次端多克次瑪爾噶斯次塔爾巴車凌楚貴子二
　　長特克圖克齊次之特克子一曰薩爾哈克圖克
　　齊子二長根敦諾爾布子騰特克授一等台吉次
　　即恭格端多克裔别設扎薩克一見一等台吉諾
　　海𫝊塔爾巴車凌裔别設扎薩克一見一等台吉
　　巴雅爾拉瑚𫝊額布根裔博克版授一等台吉阿
　　海裔博爾和津附内蒙古旗不列藩部見總傳餘
　　皆絶嗣或留牧俄羅斯之額濟勒河故不著和碩
　　特族未詳自何時徙俄羅斯境乾隆三十六年恭
　　格兄根敦諾爾布從土爾扈特汗渥巴錫自俄羅
　　斯携衆来歸根敦諾爾布道卒恭格自伊犁入
覲
上幸木蘭次伊綿峪甫合圍恭格至
召入
覲以䝉古語垂詢之
賜章服釋行衣
賞雙眼孔雀翎黄馬褂及
御厩馬紫轡扈
蹕行圍每日大官授餐尋
賜宴
避暑山莊
賚白金文綺雕鞍櫜鞬諸物
命工圖其形
詔封多羅貝勒
賜號土謝圖授扎薩克尋
遣歸三十八年卒子徳勒克烏巴什襲
　　一次襲徳勒克烏巴什恭格長子乾隆三十八年
　　襲扎薩克多羅土謝圖貝勒四十年
詔授盟長轄所部衆
賜扎薩克及盟長印四十八年
詔世襲㒺替
　　扎薩克固山阿穆爾􁫏貴貝子雅蘭丕勒列傳
　　雅蘭丕勒和碩特人姓博爾濟吉特扎薩克多羅
　　土謝圖貝勒恭格族祖其曽祖額爾克岱青鄂克
　　綽特布為昆都倫烏巴什第四子有子二長察罕
　　次塔爾巴察罕子三濟拉什有子二長即雅蘭丕
　　勒次噶勒丹諾爾布早死乾隆三十六年雅蘭丕
　　勒從土爾扈特汗渥巴錫自俄羅斯来歸入
覲
詔封固山貝子
賜號阿穆爾􁫏貴授扎薩克
賞御厩馬紫轡餘悉視恭格時噶勒丹諾爾布子巴特
　　瑪阿玉什及塔爾巴裔巴布勒達克賽音扣肯等
　　從至
詔授巴特瑪二等台吉阿玉什及巴布勒達克賽音扣
　　肯各授四等台吉以扎薩克領之雅蘭丕勒請捐
　　妻孥為喇嘛從章嘉呼圖克圖皈釋典
允之
詔授扎薩克喇嘛子布顔楚克襲扎薩克貝子
　　一次襲布顔楚克雅蘭丕勒長子乾隆三十六年
　　襲扎薩克固山阿穆爾􁫏貴貝子
賜雙眼孔雀翎黄馬褂四十年
詔授副盟長轄中路旗務
賜扎薩克印四十八年
詔世襲㒺替
　　扎薩克一等台吉諾海列傳
　　諾海和碩特人姓博爾濟吉特扎薩克多羅土謝
　　圖貝勒恭格族叔父祖端多克子一曰恭克拜爾
　　珠爾早卒子即諾海乾隆三十六年從土爾扈特
　　汗渥巴錫自俄羅斯來歸
詔授扎薩克一等台吉四十年
詔轄右翼旗務
賜扎薩克印四十八年
詔世襲㒺替
　　一等台吉巴雅爾拉瑚列傳(今授扎/薩克)
　　巴雅爾拉瑚和碩特人姓博爾濟吉特扎薩克多
　　羅土謝圖貝勒恭格族叔父祖塔爾巴車凌子二
　　長莽果特次色爾博特莽果特嗣絶色爾博特子
　　一即巴雅爾拉瑚乾隆三十六年從土爾扈特渥
　　巴錫自俄羅斯来歸
詔授一等台吉尋卒子齊業齊襲後授扎薩克
　　一次襲齊業齊巴雅爾拉瑚長子乾隆三十六年
　　襲一等台吉四十年
詔授扎薩克轄左翼旗務
賜之印四十八年
詔世襲㒺替
　
　
　
　
　
　
　
　
　
　
　
欽定外藩䝉古回部王公表傳卷之一百六
欽定四庫全書
欽定外藩蒙古回部王公表傳卷之一百七
　𫝊第九十一
　　哈宻回部總𫝊
　　哈宻回部在嘉峪闗外至
　京師七千一百八十里東界喀爾喀西界吐魯番南
　　至沙磧北至天山界巴里坤邑十有三曰蘇們哈
　　爾輝曰阿思塔納曰托和齊曰拉卜楚喀曰喀喇
　　都伯曰格子烟墩曰星星峽曰下莫艾曰上莫艾
　　曰塔勒納沁曰半池泉曰栁樹泉曰博囉特口皆哈
　　密屬漢為伊吾廬地唐宋稱伊州元始稱哈宻明
　　如之其地皆纒頭回種今設扎薩克領之回人錯
　　居西域以天方為祖國或城郭處或逐水草徙稱
　　花門種相𫝊祖瑪哈麻教以事天為本重殺不食
　　犬豕肉嘗以白布蒙頭故稱曰纒頭回又稱白帽
　　回回人自呼白帽曰達斯塔爾别有紅帽回輝和
　　　爾哈拉回諸族然以纒頭回為著扎薩克居哈宻
　　　舊城戸十設甲長一别置官兵七百屯哈宻新城
　　　及塔勒納沁以駐防大臣領之順治四年甘肅巡
　　　撫張尚奏哈宻衛輝和爾都督及齊勒䝉古衛都
　　　督永柱等明入貢值冦掠敕印覊肅州今赴臣所
　　　乞糧願効忠
　天朝
詔納之六年河西逆回丁國棟等煽哈宻及吐魯番部掠
　　　内地民偽立哈宻巴拜汗子土倫泰為王據肅州
　　　叛集纒頭回紅帽回輝和爾哈拉回漢回等数千
　　　分置都督大軍討之抵肅州擊斬哈宻頭目塔什
　　　蘭及纒頭漢回四百餘級以雲梯夜薄城奪門入
　　　斬土倫泰及纒頭漢回二千餘賊壘垣拒墮之擒
　　　丁國棟斬哈宻偽都督和卓哈資纒頭回偽都督
　　　琥伯峯哈拉回偽都督茂什爾瑪密輝和爾偽都
　　　督瑺瑚哩偽左都督帖密卜喇紅帽回偽右都督
　　　恩克特黙等八年回目克拜至嘉峪闗稱哈密使
　　　請通貢甘肅提督張勇責盡歸内地民乃可十二
　　　年克拜復齎葉爾羌表至稱哈密巴拜汗為葉爾
　　　羌阿布都喇汗所禁獻内地民請罪
詔納之康熙十八年張勇諜噶爾丹襲哈密以
聞
詔設備邊汛噶爾丹懼不至尋與兄子䇿妄阿喇布坦修
　　　怨䇿妄阿喇布坦牧博囉塔拉噶爾丹牧阿爾台
　　　哈密居其間畏凖噶爾威强事之三十二年
遣使博囉塔拉道哈密為噶爾丹屬所戕
上以哈密鄰塞境賊乘虛警或不及備
詔昭武將軍郎坦屯甘肅會軍所擒纒頭回卒以噶爾丹
　　　徙科布多三遣使乞糧哈密告郎坦請剿噶爾丹
　　　及哈密
遣䕶軍統領蘇丹等往議尋奏郎坦議大軍屯甘肅噶爾
　　　丹必不敢越哈密若聽耕牧久將為邊患應於年
　　　内運糧至嘉峪闗來春設站固壘酌留兵哈密以
　　　大軍進科布多倘噶爾丹由科布多遁大軍歸哈
　　　密取禾平城絶凖噶爾所恃産蘇丹等議噶爾丹無
　　　定牧大軍趨科布多或不值哈宻𨽻噶爾丹久遽
　　　剿之非所以體
好生仁請釋回卒歸給糧騎檄所部知
　朝廷徳意
詔如蘇丹等議三十五年噶爾丹為大軍敗遁集所私議
　　　取糧哈密副都統阿南達設哨布隆吉爾巴里坤
　　　塔勒納沁都爾博勒津諸路值哈密達爾漢伯克
　　　額貝都拉使奉降表至嘉峪闗遣告所部曰噶爾
　　　丹若竄爾境其擒獻否則以告倘私給噶爾丹糧
　　　騎或助之他適爾降表不足信矣噶爾丹以虐哈
　　　密故懼襲已且聞大軍嚴備不果赴三十六年哈
　　　密俘噶爾丹子色布騰巴爾珠爾及其屬以獻噶
　　　爾丹尋自殺額貝都拉表請
頒敕印
賜旗纛令吐魯番葉爾羌聞之皆知榮矢世保疆圉復以
　　　哈密民酌置肅州為朝覲往來便貢使至肅州令
　　　得乗驛入都
上念哈密内附誠
詔以額貝都拉轄之給扎薩克
敕印
賜紅纛子郭帕伯克率所部百人屯肅州貢使乗驛額十
　　　五人三十七年
遣官赴哈密編旗隊設管旗章京副管旗章京叅佐領驍
　　　騎校各員肅州别設佐領一復以哈密市甘肅便
詔勿禁三十九年所部偵哈薩克布魯特讐䇿妄阿喇布
　　　坦將興兵爭喀什噶爾以告
詔不時偵奏而䇿妄阿喇布坦憾哈密擒獻噶爾丹子故
　　　掠其屬赴市吐魯番者
詔責䇿妄阿喇布坦罪凖噶爾怨哈宻甚五十四年遣兵
　　　二千襲哈密掠北塞五抵城我駐防兵二百率回
　　　卒奮擊斬九十級擒三人賊退屯城南聞肅州援
　　　至遁
頒賜銀萬五千及粟米牛羊贍哈密衆有佐領色拍爾者
　　　俘獻凖噶爾賊以秋將復襲告
奬賜章服銀幣
諭曰哈密編設佐領無異内地安可置之不問
遣大軍屯巴里坤防禦凖噶爾復
詔運糧貯哈密以肅州佐領為導五十五年富寧安奏哈
　　　密屬之布魯爾圖古哩克接壤地并巴里坤都爾
　　　博勒津哈拉烏蘇及西吉木達里圖布隆吉爾附
　　　近之上浦下浦等處地可耕請募民興屯
上可其奏五十八年奏巴里坤至哈密站舊各設馬準噶
　　　爾使及降人至乗巴里坤站馬至哈密又自哈密
　　　扎薩克所撥馬送布隆吉爾今歸附者衆馬不給
　　　請於巴里坤站増馬五十哈密站増馬八十從之
　　　六十一年議興屯吐魯番遣哈密回民助役雍正
　　　三年撤大軍還四年王大臣等議駐防哈密兵止
　　　五百凖噶爾賊或乗間盗駝馬請撥安西鎮標兵
　　　五百往仍留嘉峪闗至哈密軍站備不虞
詔如議理藩院奏哈密來朝廪給限四旬叅佐領等給縀
　　　布有差從之七年大軍復屯巴里坤議墾哈密及
　　　塔勒納沁地八年穫麥青稞六千四百石嗣嵗給
　　　榖種五百石秋納糧五千石毎石給銀一兩九年
　　　寧逺大將軍岳鍾琪諜哈宻屬漏師凖噶爾且導
　　　掠巴里坤駝馬以告
諭曰哈密雖不可信然亦當諒其苦情久遭凖噶爾凌虐
　恨之入骨畏之如虎或偶通信於賊不過為將來自全
　計我軍固不可不加意隄防然亦不可使有疑懼心大
　軍力能庇䕶哈密哈密自不為賊所用矣十年噶爾丹
　　　䇿凌遣將色布騰車稜納木扎勒等由烏克克嶺
　　　西喇呼魯蘇分兵襲哈密及塔勒納沁回衆拒之
　　　乞援岳鍾琪軍鍾琪檄總兵曹勷趣輝魯圖達巴
　　　罕五堡復慮賊由庫垓圖圖爾庫勒竄北山檄副
　　　將軍石雲倬設伏巴罕恩度爾署鎮海將軍卓鼐
　　　設伏察罕春集副將軍常賚赴烏克克嶺截賊竄
　　　路曹勷軍抵二堡遇賊五千餘奮擊之賊由烏克
　　　克嶺赴塔呼納呼遁
諭曰哈密被賊侵擾回民并力抵禦甚屬可嘉聞其城外
　牧放牲畜一時不及收回者被賊盗去雖據報賊遁後
　仍將牲畜奪回但恐遺失倒斃者已多朕心深為軫念
　其遺失牲畜之頭目回民等著賞銀萬兩守城禦賊者
　著賞銀五千兩按口分給其擒獲賊人者優加賞賚務
　令均沾恩澤十一年䕶理寧逺大將軍印務張廣泗奏
　　　吐魯番回民内徙請置塔勒納沁地
諭曰塔勒納沁無屋居回民何以棲身朕思哈密地煖城
　外五堡等處為哈密回民舊駐地若將吐魯畨回民暫
　行安置過冬令哈密扎薩克轉飭本地回民就近照視
　似為有益哈密回民果能使之得所朕必將扎薩克及
　回民等優加重賞尋議徙吐魯番回民置𤓰州十二年
　　　所部獻可耕地之錯軍營屯田者
上以哈密皆國土且為纒頭回族世耕地不忍别置民人
　　　而其地錯官田不便聽兵民互耕
詔别給地畆銀兩及牛具榖種償之十三年撤大軍還王
　　　大臣等議設駐防哈密及巴里坤兵各二千陕西
　　　總督查郎阿奏哈密巴里坤路隔南山大坂兩地
　　　各留兵二千聲息難驟通請簡兵三千屯哈密西
　　　三堡沙棗泉東北塔勒納沁并有城堡各屯兵千
　　　又哈密地熱不便牧馬請令每年播種後酌遣哈
　　　密兵千沙棗泉塔勒納沁兵各五百放牧昭莫多
　　　呼濟爾古沙山子鹿心山等處設汛烏爾圖哈達
　　　伊克恩都爾鄂什希地防牧厰俟秋撤還又哈密
　　　南山大坂為北路屏藩應分兵二百屯盤道設汛
　　　鹿心山松樹塘烏蘭特爾木斯畢栁大坂等處烏
　　克克嶺為三堡沙棗泉要隘應分兵二百屯烏克
　　克嶺上堡設汛索大堡白楊溝羊堡錫喇諾爾等
　　處塔勒納沁河源為塔勒納沁小口應分兵二百
　　屯河源小堡設汛莫艾舒魯遜大坂等處别簡兵
　　五千屯齊勤靖逆栁溝布隆吉爾橋灣五處設汛
　　馬蓮井子東星星峡西互為守望從之乾隆元年
詔來年免納糧給種地回民銀萬兩六年大學士查郎
　　阿奏哈密駐防兵請屯塔勒納沁賽巴什達哩雅
　　三堡各三百哈密城千二百
詔允之七年署川陜總督馬蘭泰奏塔勒納沁非衝地
　　三堡為哈密要隘通凖噶爾居五堡中請撤塔勒
　　納沁兵三百歸三堡從之十一年安西提督李䋲
　　武奏哈密三堡西南錫喇諾爾通魯克沁及闢展
　　路舊設汛以乏水草議撤凖噶爾或潜越其地請仍
　　設汛兵守望又巴達什地為哈密扎薩克牧厰西
　　北二十餘里為畢栁大坂路通喀喇沙爾請設汛
　　令烏拉台巴達什聲息相通
詔廷議奏錫喇諾爾汛設官兵二回兵三畢栁大坂汛
　　設官兵三回兵二從之十三年以安置肅州金塔
　　寺之吐魯番回衆告饑
諭曰肅州金塔寺安置吐魯番回人有不服水土至生
　計艱窘者百餘户經大臣等議奏請徙哈密令種地
　居此項回衆向被凖噶爾凌虐願徙入内地迄今二
　十餘年因水土異宜積蓄者少窘廹者多若將伊等
　徙於他處究恐生計有損哈密吐魯番雖部落多殊
　其教則一情性相宜且哈密貝子玉素卜自伊曽祖
　額貝都拉達爾漢伯克以來數世受國恩澤竭誠報
　効奮勉急公教養所屬之人亦甚妥協現在哈密地
　方尚有可耕餘地著將安置金塔寺回衆交貝子玉
　素卜併入伊所屬旗分佐領加意撫恤令新舊回衆
　和睦如一給地耕種俾永久不致失所即以此諭扎
　薩克貝子玉素卜知之十八年
諭曰哈密所屬賽巴什達哩雅等處屯田前給回人耕
　種所交榖石以四分交官六分給與回人今聞伊等
　生計稍艱著加恩將毎年所穫榖石全行賞給不必
　交官二十年所部兵百從西路軍征達瓦齊伊犁定
　　撤歸二十一年
諭曰哈密生齒目繁凖噶爾全部底定哈密屬邑徳都
　摩垓圖古哩克地不必復設汛哨其仍給回民為世
　業二十四年議撤駐防兵二千以靖逆衛兵二百𤓰
　　州兵三百移置哈密黄墩營兵二百移置塔勒
　　納沁𨽻哈密副將轄所部旗一爵如之為郡王品
　　級扎薩克多羅貝勒由一等達爾漢晋襲
　
　
　
　
欽定外藩䝉古回部王公表傳卷之一百七
　欽定四庫全書
　欽定外藩蒙古回部王公表傳卷之一百八
　　𫝊第九十二
　　　扎薩克一等達爾漢額貝都拉列𫝊(今襲郡王品/級多羅貝勒)
　　　額貝都拉哈密回部人初號達爾漢伯克𨽻凖噶
　　　爾康熙三十二年
遣理藩院員外郎馬廸等
頒賚䇿妄阿喇布坦道哈密有叛賊罕都羅卜藏額琳沁
　　　者自凖噶爾來降尋叛竄偕噶爾丹屬圖克齊霍
　　　什哈哈爾海達顔額爾克等以兵五百戕馬迪掠
　　　駝馬遁額貝都拉聞之給從迪者糧騎䕶歸嘉峪
　　　闗
上以罪在噶爾丹
詔勿問哈密三十五年額貝都拉遣納林伯克貢駝馬表
　　　曰臣白帽族貢中國久
天使至臣所噶爾丹以兵戕臣不能䕶脱恐不睦臣者謂
　　　臣與逆謀
上即天也違天者必受殃厄魯特數徙牧或肆掠已輙竄
　　　臣城郭居焉敢為逆噶爾丹既為大軍所敗
諭哈密勿薮逆額貝都拉遣使納林伯克奏偵噶爾丹至
　　　當擒獻
上嘉其恭順
賜章服貂冠金帶而是時噶爾丹遣圖克齊霍什哈達什
　　　哩鄂摩克圖霍什哈等貸糧哈密復齎書通問桑
　　　克拉什呼圖克圖曼殊呼圖克圖和碩齊台吉博
　　　貝等乞援族台吉衮占妻諾觀達拉遣達爾漢宰
　　　桑挈屬從噶爾丹復令其乳母子丹津扎卜俄儸
　　　岱達爾扎及子色布騰巴爾珠爾乳母之父輝特
　　　和碩齊從色布騰巴爾珠爾獵巴里坤額貝都拉
　　　遣長子郭帕伯克以兵三百擒之明年遣次子白
　　　竒伯克械獻表曰臣擒噶爾丹子及其屬厄魯特
　　　必讐臣哈密危且懼請
諭令勿虐臣
詔䇿妄阿喇布坦及青海厄魯特台吉等勿擾哈密
賜額貝都拉及郭帕伯克章服銀幣白竒伯克如之從者
　　　給白金文綺有差時副都統阿南達設哨嘉峪闗
　　　外額貝都拉告曰哈密地小而貧厄魯特竄至者
　　　衆力不獲養欲獻軍馬復多瘠請驅令出境阿南
　　　達語曰爾當體
聖天子好生仁善養之軍事蕆俟
詔行而䇿妄阿喇布坦數遣使哈密索噶爾丹子檄以所
　　　收厄魯特歸吐魯番且詰哈密内附故額貝都拉
　　　語曰我誠附
天朝非廹而然也䇿妄阿喇布坦憾之拘其使額貝都拉
　　　亟遣告曰䇿妄阿喇布坦將復索所收厄魯特不
　　　給將興戎
詔已賜檄勿懼索者至勿擅給未幾噶爾丹自殺其族子
　　　丹濟拉攜噶爾丹骸走哈密掠畜遁濟木薩額貝
　　　都拉以告
遣使往招降丹濟拉懼䇿妄阿喇布坦阻馳奔哈密額貝
　　　都拉迎入城給糧騎遣郭帕伯克䕶至
詔以額貝都拉為一等扎薩克仍達爾漢號
賜敕印及銀幣以郭帕伯克為二等伯克協理旗務白竒
　　　伯克如郭帕伯克職四十八年卒子郭帕伯克襲
　　　一次襲郭帕伯克額貝都拉長子康熙四十八年
　　　襲扎薩克一等達爾漢五十年卒子額敏襲
　　　二次襲額敏郭帕伯克長子康熙五十年襲扎薩
　　　克一等達爾漢五十四年凖噶爾襲哈密敗之大
　　　軍屯巴里坤額敏復墾塔勒納沁田嵗輸青稞助
　　　雍正五年
諭曰額敏自軍興以來輸忱効力率所部人等屯耕助軍
　甚屬可嘉著晉封鎮國公七年來朝晉封固山貝子
優賚遣歸十年凖噶爾兵復襲哈密額敏簡健卒設伏城外
　　　禦之馳乞援大軍至賊遁乾隆元年額敏奏興師
　　來哈密嵗納屯糧計二萬七千五百石已支用萬
　　八千餘石今巴里坤軍撤請屯耕如故
詔賜幣嗣免納糧五年卒子玉素卜降襲鎮國公
　　三次襲玉素卜額敏長子乾隆五年襲扎薩克鎮
　　國公十年晉封固山貝子十一年議設汛錫喇諾
　　爾及畢栁大坂玉素卜請供官馬芻茭簡卒助守
允之二十一年吐魯畨莽噶里克叛子白和卓入
覲旋抵哈密玉素卜偕副將祖雲龍議擒之達書吐魯
　　番扎薩克輔國公額敏和卓令决剿賊計
奬賜幣復
詔簡所部兵三百援吐魯畨尋莽噶里克亂定二十三
　　年春請以兵百從大軍征逆回布拉呢敦霍集占
諭曰玉素卜係回部望族今聞辦理葉爾羌喀什噶爾
　等回部情愿率兵効力深可嘉奬著照所請同雅
　爾哈善額敏和卓前往所有應得分例照䝉古貝
　子例賞給回兵照緑旗兵丁例賞給果能奮勉𠞰
　賊朕將格外施恩
詔授領隊大臣㑹靖逆將軍雅爾哈善奏俟取庫車烏
　　什阿克蘇等城以從軍之庫車伯克鄂對等駐其
　　地
諭曰回人性情雖不同厄魯特而近年與厄魯特雜處
　不免漸染習氣未可深信取庫車等城後伯克鄂對
　等亦不當専令看守其聴玉素卜節制夏大軍圍庫
　　車逆黨阿卜都克勒木自阿克蘇來援擊之敗遁
頒賜
御用佩飾霍集占尋擕賊五千餘援庫車復為大軍所
　　敗
賜幣
詔叙績秋七月賽哩木沙雅爾回人乞降玉素卜撫其
　　衆擕徙軍營近地願留者以戸籍獻八月克庫車
　　雅爾哈善令玉素卜駐其地阿克蘇降定邊將軍
　　兆惠檄玉素卜駐阿克蘇尋烏什降復檄駐烏什
　　大軍抵葉爾羌賊抗諸喀喇烏蘇時駐烏什兵僅
　　二百五十餘玉素卜檄阿克蘇兵五百赴烏什防
　　變復謀徴布魯特兵攻喀什噶爾分葉爾羌賊勢
　　聞烏魯特特穆爾居烏什為布魯特屬召給糧馬
　　茶幣令侍衛布占泰擕往烏魯特等欣就道
諭曰玉素卜辦理軍營駐守烏什俱属悉心奮勉甚屬
　可嘉著加恩賜給貝勒品級復以輸駝馬助阿克蘇
　　援喀喇烏蘇兵
詔如值給二十四年布拉呢敦霍集占竄巴達克山
詔俟大功成簡玉素卜偕額敏和卓分守葉爾羌喀什
　　噶爾資倚任復以報効志誠
諭晉封多羅貝勒巴達克山尋獻霍集占首
諭曰玉素卜雖不與將軍大臣等同在軍壘但駐劄烏
　什辦理諸事亦極奮勉著加恩賞給郡王品級尋
詔入
覲伯克等四十四人以玉素卜偕貝勒霍集斯領之二
　　十五年春至京
召謁於
　正大光明殿
賜章服飲至豐澤園
賚銀幣復以烏什為回部要地
詔玉素卜弟阿卜都拉任烏什阿竒木伯克二十六年
　　議塔勒納沁居屯田兵興版築玉素卜請助役不
　　受工值
奬賚幣及佩飾復
諭優給口糧示恤冬十月
諭曰前因額敏和卓玉素卜皆回部舊人若令伊等更
　替駐劄辦事於新疆有益去年玉素卜來京曽諭令
　在哈密休息年餘今額敏和卓當還吐魯番休息以
　玉素卜往代玉素卜著即整装候此次入覲回人等
　至哈密時即同䕶送之乾清門侍衛等帶領前往著
　授叅贊大臣應得公項照例支給伊子伊勒巴喇伊
　木看守游牧著加恩賞戴孔雀翎二十八年玉素卜
　　就道額敏和卓以遣使巴達克山索布拉呢敦尸
　　及其孥仍留葉爾羌
詔玉素卜暫理阿克蘇務冬巴達克山事竣玉素卜往
　　代三十年烏什逆回賚哈木圖拉等糾衆叛副都
　　統素誠偕阿卜都拉遣呢雅斯走阿克蘇告變素
　　誠尋自殺
詔伊犁將軍明瑞往𠞰會阿克蘇伊什幹伯克薩里弟
　　額敏自烏什脱出告阿卜都拉遣屯田兵赴伊犁
　　不給糧畜且科瘠羊四百徴回人銀被賊擒禁復
　　納女賚哈木圖拉為免死計阿克蘇辦事副都統
　　卞塔海以
聞
諭曰阿卜都拉被回人拘禁朕尚以阿卜都拉係玉素
　卜之弟必不肯屈節今觀伊平日縱容所屬侵蝕回
　人銀兩又納女於賚哈木圖拉希圖臨難茍免此與叛
　逆何異豈可以其為玉素卜之弟遂從寛貸著明瑞
　至烏什日務將此等情節查訊明確若果所𫝊不妄
　非獨逆回等當族誅示懲即阿卜都拉亦宜明正典
　刑玉素卜奏臣弟阿卜都拉擾回衆致僨事臣素失
　　訓請議罪
諭曰阿卜都拉以阿竒木伯克縱所屬人等滋擾激變
　罪由自取與玉素卜無渉著加恩免其議處時阿卜
　　都拉被賊擒賚哈木圖拉奪其女將納之逆妻有
　　怨言乃止因戕阿卜都拉復禁其女及子大軍既
　　定烏什明瑞訊賊黨得情疏
聞
詔釋阿卜都拉孥歸哈密三十一年玉素卜遵
㫖自葉爾羌歸奏哈密齒日繁請遣户五百屯伊犁以
　　次子伊薩克䕶往
允之伊薩克自伊犁歸
詔授二等台吉玉素卜尋攜長子伊勒巴喇伊木入
覲中道皆疾卒以伊薩克襲
　　五次襲伊薩克玉素卜次子乾隆三十二年襲郡
　　王品級扎薩克多羅貝勒三十六年入
覲
賜三眼孔雀翎黄馬褂
命乾清門行走三十八年
詔授領隊大臣赴伊犁轄屯田回民四十一年
諭歸哈密四十五年卒子額爾徳錫爾襲
　　六次襲額爾徳錫爾伊薩克長子乾隆四十五年
　　襲郡王品級扎薩克多羅貝勒五十三年奉
上諭哈密吐魯番二部皆國家世僕其餘各城回人雖
　經朕平定新疆時歸降但効力幾三十年奮勉急公
　是以分别施恩賞給王貝勒貝子公台吉等封爵乾
　隆四十八年該院照例查明伊等封爵或定世襲罔
　替或定為出缺後降等承襲雖係照例辦理但伊等
　來歸年久共感朕恩各勤職業即如哈密郡王品級
　貝勒額爾徳錫爾之始祖額貝都拉歸誠以來已歴
　数世額爾徳錫爾之祖玉素卜在軍營勤勞懋著貝
　子鄂斯璊之父鄂對在軍營奮勉封授貝勒品級因
　罪削爵後鄂斯璊仍諸事抒誠効力復封貝子色提
　卜阿勒氐先在軍營奮勉又在阿竒木伯克任内數
　年留心辦事公伊巴喇伊木一等台吉鄂囉木咱卜
　二等台吉巴巴阿布勒丕爾敦三等台吉阿卜都呢
　咱爾帕爾薩伊等封爵或因軍前効力封授或因伊
　祖父功績賞給若照院議於出缺後降等承襲日久
　遞降非朕久逺撫恤回衆之至意今施恩將議定降
　等承襲之額爾徳錫爾色提卜阿勒氐鄂斯璊伊巴
　喇伊木鄂囉木咱卜巴巴阿布勒丕爾敦阿卜都呢
　咱爾帕爾薩等十人現襲之王貝子公台吉等封爵
　出缺時不必降等承襲俱著世襲罔替以示朕優恤
　回僕之至意併交該院行文各回城大臣將朕此㫖
　通行暁諭衆回人等交相欣慶
　
　
　
　
　
　
　
　
　
　
　
　
　
　
　
欽定外藩蒙古回部王公表傳卷之一百八
欽定四庫全書
欽定外藩䝉古回部王公表傳卷之一百九
　𫝊第九十三
　　吐魯番回部總𫝊
　　吐魯番回部在嘉峪闗外至
　京師八千三百五十里東界哈密西界喀喇沙爾南
　　至沙磧北至博克達山為天山界邑二十有九曰
　　塔呼曰納呼曰齊克塔木曰特庫斯曰洪曰舒歸
　　曰色爾奇布曰魯克沁曰闢展曰英格曰喀喇和
　　卓曰阿斯塔納曰玉門口曰勒木丕曰交河城曰
　　雅木什曰安吉彦曰波衮曰托克遜曰伊拉里克
　　曰勒木津曰雅土溝曰漢暾曰蘇巴什曰僧吉木
　　曰罕和囉曰穆爾圖拉克曰布拉里克曰濟木薩
　　皆吐魯番屬漢為車師前王庭地唐宋稱吐蕃元
　　明稱吐魯番今仍之設扎薩克一居吐魯番城别
　　設官兵五百屯闢展以駐防大臣領之順治三年
　　　吐魯番蘇勒檀阿布勒阿哈黙特阿濟汗遣都督瑪
　　　薩朗琥珀峯等奉表貢
詔京師會同館及蘭州予市以官役監勿市熟鐵與軍器
　　　違者罪
諭曰吐魯番乃元成吉思汗次子察哈岱受封之地前明
　立國隔絶二百八十餘載今幸而復合豈非天意乎爾
　等誠能恪修貢職時來朝賀大貢小貢悉如舊例則恩
　自相加豈有忽忘之理爾國所受有明敕印可遣使送
　來以便裁酌授爾封爵蘇勒檀者猶䝉古稱汗明成化
　　　時酋號如之六年河西逆回丁國棟等叛據肅州
　　　陰通哈宻煽吐魯番助掠内地民大軍定肅州斬
　　　吐魯番頭目哈什克伽等閉嘉峪闗絶貢十年吐
　　　魯番使穆蘇喇瑪察帕克等叩闗請貢表署蘇勒
　　　檀賽伊特汗甘肅提督張勇責盡歸内地人民乃可
　　　十二年回使克拜齎葉爾𦍑表至獻内地民十五
　　　人以拜城薩嘛罕諸地使從表署阿布都喇汗勇
　　　斥不盡歸内地民詰表異名違例故克拜告曰哈
　　　宻吐魯番葉爾羌長皆昆弟其父曰阿都喇汗居
　　　葉爾羌卒已久有子九長即阿布都喇汗居葉爾
　　　𦍑次即阿布勒阿哈黙特汗居吐魯番先二年卒
　　　次蘇勒檀賽伊特汗嗣之次巴拜汗居哈宻以得
　　　罪
天朝故為葉爾羌長所禁阿布勒阿哈黙特汗子代之次
　　　瑪哈黙特蘇勒檀居帕力次沙汗居庫車次早死
　　　次伊思瑪業勒居阿克蘇次伊卜喇伊木居和闐
　　　前葉爾羌汗遣其弟自吐魯番請貢故表稱吐魯
　　　番汗名今以葉爾羌汗為昆弟長故表稱葉爾𦍑
　　　汗名察歸内地民百五十為凖噶爾巴圖爾琿台
　　　吉所掠存者僅十五人謹以獻小國不諳大體歸
　　　易表逾期乃獲至請即納貢
上嘉逺道誠
詔允之時青海台吉衮布憾葉爾羌嘗奪其屬將以兵襲
　　　貢使偵甘肅巡撫周文煜徙貢使入甘州且嚴備
　　　馳遁明年貢使至京初議遣十人入
覲請益乃定額三十人從者三百留肅州請給糧賞川陕
　　　總督金礪奏前明羈縻外番多陋習吐魯番貪無
　　　厭入貢輙擕四五百人詭稱質孥不以歸牟利内
　　　地潜通哈密以故甘肅五郡回衆日多致滋前變
　　　今雖悔罪通貢然初至輙多擕男婦喋索糧物若
　　　仍聴留内地久將滋患
上可其奏
賜吐魯番貢使宴定賞額獨峯駝四給緞絹各十二西馬
　　　一給緞絹各二蒙古馬三百二十四給緞絹如馬
　　　數璞玉千斤給絹三百餘物各給緞絹有差貢使
　　　分五等一等給緞絹各五襲衣一餘以次減尋
遣歸以吐魯番貢久仍
賜敕曰爾吐魯番早識時數貢賦維謹今又遣使入貢誠
　篤之意實可嘉悦念爾國逺隔山河䟦涉不易宜酬賞
　賚用勸忠誠今遣歸來使特賜爾緞三百三十八疋絹
　七百二十疋以昭寵錫之意自此以後著五年一次進
　貢貢使入闗不得過百人不許携帯婦女進京人數止
　許三十人餘留住甘肅俟來京進貢人歸一齊出闗不
　得久留内地所帯貨物許在京會同館照例互市無得
　沿途借端遷延滋擾其進貢馬匹止大馬四匹又蒙古馬
　十五匹此外不許多貢用昭朕優恤逺人之意康熙十
　　　二年吐魯番使烏魯和卓等至貢西馬四䝉古馬
　　　十五璞玉千斤表稱禡木特賽伊特汗署一千八
　　　十三年奏臣國向以方物入貢聞
天朝統一寰區私兾
恩寵過故明貢物視舊增䝉
諭貢期馬額臣國亂以故不獲如期至嗣仍前例或别定
　　　額惟
命
諭吐魯番道逺貢艱嗣令自璞馬外餘物免進二十年吐
　　　魯番使伊思喇木和卓等貢璞馬如前額表署阿
　　　布勒穆咱帕爾蘓勒檀瑪哈瑪特額敏巴圖爾哈
　　　什汗奏
天朝都極東吐魯番居極西道逺請
賜恤
詔免貢馬二十五年復遣使烏魯和卓至表稱臣成吉思
　　　汗裔承蘇賚滿汗業謹守疆界向風殊切今特遣
　　　獻方物向入貢頭目所携僕從多留駐甘肅後漸
　　　析寓西寧請遣歸便臣使往來
詔察吐魯番屬無居西寧者
遣使歸
諭所部知之三十四年大軍議征噶爾丹先是凖噶爾台
　　　吉噶爾丹強脅吐魯番為已屬兄僧格子策妄阿
　　　喇布坦與搆怨携父僧格舊臣七人走吐魯番尋
　　　徙和博克薩哩吐魯番為策妄阿喇布坦屬至是
　　　刑部尚書圖納請檄吐魯番令知罪祗噶爾丹勿
　　　驚懼
詔允之三十五年噶爾丹敗遁葉爾羌汗阿卜都賽伊特
　　　自軍所降告葉爾羌有兵二萬吐魯番有兵五千
　　　請擕孥赴吐魯番宣
聖徳偕䇿妄阿喇布坦擒獻噶爾丹
上憫其情
遣歸噶爾丹尋走死䇿妄阿喇布坦師噶爾丹詐復不靖
　　　五十四年隂以兵襲哈密
詔議大軍進勦事宜西安將軍席柱奏吐魯番隣哈密且
　　　凖噶爾隘當先取沿途設站運米屯兵巴里坤布
　　　隆吉爾俟馬壯由哈密北大山後烏蘭烏蘇路進
　　　闢展取吐魯番𫝊檄哈薩克布魯特諸部協勦䇿
　　　妄阿喇布坦
詔俟明年勦吐魯番五十五年議暫停進兵散秩大臣祁
　　　里徳奏俟來年由巴里坤𠞰吐魯番乗勢取珠勒
　　　都斯地
諭軍所大臣等定議五十六年靖逆將軍富寧安請遣巴
　　　里坤兵分擊烏嚕木齊及吐魯番
諭曰大兵前進攻取吐魯番地招撫之即與哈宻𩔖既入
　國家版圖自不得不善為保䕶若襲撃兵勢稍弱凖噶
　爾擁衆援吐魯番或吐魯番有變志彼時不能守視必
　將得而復失著軍前大臣詳加籌議尋奏大兵抵吐魯
　　　番視易攻易守乃取之否則襲撃而還
諭嚴設備富寧安以兵抵烏嚕木齊擒賽因塔喇諸邑回
　　　人百餘振旅還五十九年散秩大臣阿喇納以兵
　　　赴闢展魯克沁吐魯番諸城諭曰大兵征凖噶爾
　　　非仇爾也若不速决計將破爾城悔無及矣回衆
　　　乞降納畜械各五百餘撫其衆以總管沙克扎拍
　　　爾頭目阿克蘇勒坦等歸别有吐魯番頭目曰阿
　　　濟斯和卓者不即降走凖噶爾大軍旋策妄阿喇
　　　布坦授之兵脅吐魯番户數千徙喀喇沙爾中道
　　　脱歸者千餘户聚魯克沁以托克托瑪木特為總
　　　管拒凖噶爾兵六十年議政大臣等請令富寧安
　　　統大軍屯烏蘭烏蘇别選兵取吐魯番得地即以
　　　兵守會吐魯番回人阿喇布坦等抵富寧安軍訴
　　　回衆不堪凖噶爾虐約内附且獻所獲凖噶爾甲請
　　　大軍援
諭曰策妄阿喇布坦既不能徙回人赴喀喇沙爾又不能
　䕶衛凖噶爾足見萬不能敵我軍此機斷不可失今收
　復吐魯番若不守視恐自凖噶爾來歸者回人妄行殺
　掠此路必致阻隔著富寧安簡兵一千赴吐魯番収納
　降回留兵駐視回人等歸降於我與凖噶爾世成仇敵
　即係我民巴里坤距吐魯番止六百里如䇿妄阿喇布
　坦率衆侵擾我師往援為途不逺富寕安預飭回人於
　我師尚未抵境時若有凖噶爾使及逃人至萬勿隐匿
　侵犯即行解送時凖噶爾博斯和勒額穆齊宰桑以兵
　　　襲吐魯番托克托瑪木特等乞援撫逺大将軍固
　　　山貝子允禵偕富寧安等議大軍征凖噶爾賊必
　　　竄留兵少無濟多則糧運艱不留兵魯克沁回衆
　　　萬必乞内徙不収撫師旋後恐厄魯特乗之欲収
　　　撫恐無以資口食徙屯哈密恐地狹不給徙布隆
　　　吉爾達里圖沙磧難行且喀喇沙爾諸城邇吐魯
　　　番大軍至相繼附必請留兵䕶以故不即進
申命之乃遣阿喇納以兵二千馳援吐魯番副都統莊圖
　　　穆克登各督兵二千繼之别以兵八千屯鄂隆吉
　　　科舍圖色畢特伊勒布爾和碩路為應阿喇納抵
　　　吐魯番遇凖噶爾賊二千餘迎撃之賊棄騎走俘
　　　斬百餘
詔興屯吐魯番六十一年議遣巴里坤兵五千赴吐魯番
　　　築城墾地輓糧守汛防禦凖噶爾賊雍正二年吐
　　　魯番納屯糧五千餘石嗣嵗報穫數以贏計三年
　　　撤大兵還
諭曰策妄阿喇布坦乞和請給吐魯番地朕因諭將從前
　内附諸酋長徙入内地據將軍穆克登奏吐魯番回衆
　共萬餘若但徙首領數人不遷所屬生計必致艱窘且
　伊所屬回人願内徙者甚衆朕思𤓰州沙州地甚寛廣
　亦必用人耕種若有願移徃者可即給一二年養贍令
　其耕種羅卜諾爾回人亦照吐魯番例有願移者從所
　部酋長至不願者仍留本處大軍之屯吐魯番也羅卜
　　　諾爾頭目固爾班等至請以喀喇和卓喀喇庫勒
　　　邑千餘衆内附羅卜諾爾鄰吐魯番為巨澤葉爾
　　　羌喀什噶爾諸境水六十餘滙之回衆習水居稱
　　　不便徙内地
詔聽之闢展魯克沁吐魯番諸城回衆徙至者六百五十
　　　户
詔給駝馬廬幙四年安置肅州金塔寺威魯堡諸地以托
　　　克托瑪木特為總管六年托克托瑪木特與闢展
　　　頭目伊特格勒和卓以違言故搏斃川陜總督岳
　　　鍾琪遣諭曰爾等久為凖噶爾虐䝉
恩内徙今因私忿輙爭若仍聚處恐相激生變必視内地
　　　律治罪爾等去留惟便回衆謝罪固請留
諭嗣勿妄滋釁違者論死八年寧逺大將軍岳鍾琪統大
　　　軍屯巴里坤私遣使赴吐魯番載軍糧會入
覲凖噶爾襲汎盗駝馬總兵樊廷等馳擊之敗遁九年䕶
　　　理寧逺大將軍紀成斌偵凖噶爾侵吐魯畨遣兵
　　　援
諭責之曰紀成斌聞賊侵吐魯畨遣樊廷等統兵四千徃
　援實為錯謬從前採買吐魯番糧石本應給與運價令
　其自送軍營計不出此遣官兵發駝馬逺行運送致啟
　賊心去冬逆夷猖獗後猶不將運糧弁兵撤回此則踈
　忽之甚者也惟是朕以怙冒萬方為心若坐視吐魯番
　被冦侵掠而不為之籌畫保䕶朕心實所不忍前曽降
　㫖吐魯番衆若畏懼凖噶爾即移向近地居住是以托克
　托瑪木特帯領之人移駐近邉者皆享安寧之福可再
　行曉諭回人等倘自量力不能敵不妨仍為移避之計
　朕當從厚賞給行資使之得所若此番曉諭後伊等仍
　復觀望不至則賊人再來侵掠時聴伊等自為計我軍
　不復往䕶之矣
命甫下樊廷兵抵吐魯番凖噶爾遁師還凖噶爾復來襲
　　　吐魯番乞援師不復遣
諭曰凖噶爾賊侵吐魯番徒欲疲勞我士馬故為此出没
　詭計朕閲紀成斌奏即嚴加申飭賊人未見我師果潛
　遁無踪矣賊之狡獪如此是以諭令吐魯番人衆商酌
　遷移暫避之計盖欲善為保全之以俟大軍凱旋共享
　昇平福也今凖噶爾復侵吐魯番大營未曾發兵前往
　朕思賊人若仍以千餘衆侵擾吐魯番彼地城垣兵力
　自足捍禦倘賊復傾衆至吐魯番力不能支朕心有所
　不忍况伊等前次感恩望濟之言甚為懇切朕又有令
　其遷移暫避之㫖料賊人必知之倘乗其遷移之際而
　侵害刼掠吐魯番人因遵㫖而受累尤朕心所惻然者
　也著岳鍾琪酌視應否往援變通辦理不必固執前説
　至賊衆去後吐魯番回有情願遷移者又如何沿途防
　䕶不受賊人刼奪侵掠著岳鍾琪悉心經理會肅州威
　　　魯堡回民告饑
諭曰前因凖噶爾肆虐吐魯番回民畏其侵掠有願移居
　内地者諭令地方有司善為安置撫綏使之寛裕從容
　得所項聞在肅州居住回民等田瘠水少収成歉薄所
　有牲畜亦不敷用生計未免艱難著署陜甘總督查郎
　阿酌定加恩撫理事宜即以此諭吐魯番移駐内地回
　民知之鍾琪尋奏偵凖噶爾圍魯克沁請率兵三千馳
　　　進賊遁即駐吐魯番
諭曰朕恐凖噶爾賊以大力侵吐魯番伊等不能抵敵為
　其所困已降㫖令岳鍾琪酌量發兵應援若果確有所
　見即應遣兵速往吐魯番乃阿爾䕶喀喇沙爾兩路闗
　鍵既駐我軍將來築城烏嚕木齊時呼吸相應賊人不
　敢襲我軍後况我軍正欲進攻凖噶爾賊若賊果以大
　衆犯吐魯番我軍不勞逺行可以殄滅亦為善策爾其
　悉心籌議鍾琪奏遣總兵張元佐率兵三千赴吐魯番
　　　别以兵六千屯塔呼及洮賚隘凖噶爾賊圍魯克
　　　沁越四旬餘不下復以木梯三百攻喀喇和卓回
　　　衆拒斬五百餘級賊聞我師將至棄甲械竄
上以凖噶爾數擾吐魯番雖失利將復增衆至我軍往援
　　　不值誤自取糧吐魯番始致進退兩失之
飭責岳鍾琪罪凖噶爾尋侵吐魯番副將王廷瑞等撃斬
　　　二百餘賊遁
諭曰此次幸獲小勝不足為喜朕更為吐魯番憂之賊人
　屢被吐魯番敗創懐恨益深必復以大衆報復可速𫝊
　諭吐魯番衆嗣後賊人來犯但當堅守城池不可迎戰
　若魯克沁一城可容回民人衆則令防守官兵堅守一
　城如一城不能容住多人可别住相近之喀喇和卓等
　處將馬匹牧畜収歸城中預貯芻薪以備應用賊衆若
　分兵來圍彼此固守堅壁清野俾賊無所肆其伎倆且有
　大軍襲其後奪取馬匹坐致疲斃自必逺遁然亦不可
　追逐賊衆長於騎射吐魯番回民十不及一若固守城
　垣以拒敵賊人亦不及回民十之一用我之長乗彼之
　短此萬全無弊道也凡事當持重慎静為之但能保䕶
　吐魯番城垣人衆其功勝殺賊多矣十年凖噶爾遣宰
　　　桑額爾克得松犯喀喇和卓㕘將劉琰等鏖撃之
　　　賊敗走䕶理大將軍印務張廣泗奏吐魯番孤懸
　　　一隅舊設駐防兵八千自運糧兵五百外分屯各
　　　邑而勒木津塞木津漢暾三邑逼賊營請撤兵歸
　　　魯克沁喀喇和卓闢展英格四邑并令喀喇和卓
　　　諸邑回衆聚魯克沁絶賊伺志從之時北路軍大
　　　敗凖噶爾賊於額爾徳尼昭賊創甚不敢復襲西
　　　路
諭曰賊人於北路大創後力量衰弱不能復侵擾吐魯番
　回民乗此遷移似屬應行朕思回民誠心内向屢拒賊
　鋒甚屬可嘉而冬月寒冷之時倉皇竄徙又甚可憫除
　在途加意防䕶外伊等至日務湏安置妥恊重加賞賚
　出其望外使老㓜男婦咸慶得所不可為愛惜錢糧起
　見致負逺人内附之心也尋吐魯番頭目額敏和卓率
　　　回衆就道
上聞之
諭曰吐魯番逺在邊境外距巴里坤軍營尚有七八百里
　易為賊所窺伺我師難以庇䕶朕以仁愛為心是以聴
　其自便不強令歸順我朝致受賊人侵擾乃前嵗岳鍾
　琪并未奏聞直以己意遣官帯領駝隻前往採買米石
　致啓賊人侵擾額敏和卓與回衆等誠心歸順我朝奮
　拒賊兵上年賊衆三次圍攻回衆與官兵并力抵禦不
　但全城無恙且出不意乗間撃刺屢挫賊鋒忠勇之氣
　甚屬可嘉然賊夷狡獪無常時以侵擾吐魯番為疲敝
　我師計是以議徙爾等近邊以避賊人侵害朕念爾等
　内徙之時賊人或於中途窺伺又恐男婦老㓜行役苦
　寒屢降諭㫖俟至日善為安置務令人人得所數月以
　來朕無時不以爾等安土重遷縈繋於心也今聞陸續
　啓行羣情踴躍朕心甚為欣慰因思年來爾等屢遇強
　冦未遭戕害嗣此安居樂土世受我朝恩庇此皆爾等
　忠誠感格
上天寵錫福佑之明徴也著授額敏和卓為扎薩克輔國
　公其餘有應加恩賞授官職者俟大將軍查奏到日再
　降諭㫖已而吐魯番回衆屯塔勒納沁查郎阿奏請安
　　　置肅州王子莊
諭曰回民輸誠向化自應選給水土饒衍氣候和煦之地
　俾得樂業安居肅州王子莊水泉甚少亦不敷耕種朕
　思𤓰州地土肥饒水泉滋潤氣候亦和與吐魯番回民
　原駐地風景相似且現在開墾地甚為寛濶庶足資回
　民耕牧由塔勒納沁遷至𤓰州地不甚逺可免䟦涉勞
　著署陜甘總督劉于義將吐魯番回衆安置𤓰州其築
　堡建屋給賜口糧牛具榖種各事宜著查郎阿自軍營
　遣武職大員先赴𤓰州會同悉心妥辦并遣官沿途䕶
　視回衆明年奏吐魯番自塔勒納沁徙瓜州凡八千一
　　　十三口
詔廩給如初至額勿議減尋定所部頭目功次一等給正
　　　千户二等副千户三等正百户四等副百户各頒
　　　號紙乾隆二年定吐魯番來朝廪給限四旬扎薩
　　　克視喀爾喀輔國公正千户視佐領副千户而下
　　　視驍騎校十九年
　遣官赴𤓰州編旗隊置管旗章京副管旗章京叅佐領
　　　驍騎校各員如哈密例二十年𤓰州回兵三百從
　　　大軍征達瓦齊軍機大臣奏吐魯番舊係内地俟
　　　凖噶爾定察獲頭目安置之併遣𤓰州扎薩克歸
　報可定邊右副將軍薩拉爾奏遣𤓰州扎薩克佐領愛
　　　特瑪特賫檄招吐魯番有伯克莽噶里克者遣使納
　　　户籍四百餘
　頒賜貂冠朝珠而莽噶里克率回兵百五十將赴薩拉
　　　爾軍道遇布爾古特賊掠駝馬不達而返復偕弟
　　　阿里尼咱爾集兵七十餘就道迎降定西將軍永
　　　常納户籍千餘永常遣莽噶里克歸牧阿里尼咱
　　爾赴薩拉爾軍疏
聞書其名曰莽里克
上詢同異故以莽里克即莽噶里克告莽噶里克祖曰
　　瑪爾占楚克父曰圖黙爾庫濟世居吐魯番為總
　　管莽噶里克嗣稱達爾漢伯克有綽囉斯台吉噶
　　爾藏多爾濟輝特台吉巴雅爾者凖噶爾屬㳺牧
　　額琳哈畢爾噶鄰吐魯番聞大軍至請降巴雅爾
　　以乏畜産告永常遣赴吐魯番耕牧檄莽噶里克
　　給榖種大軍尋抵伊犁定北將軍班第奏吐魯番
　　舊頭目莽蘇爾為元太祖裔居喀喇沙爾應遣歸
　　吐魯番轄舊屬至𤓰州回衆請遣官䕶歸魯克沁
　　軍機大臣議奏額敏和卓徙歸邇吐魯番頭目牧
　　恐不相安俟勘界定乃議徙達瓦齊既就擒撤𤓰
　　州兵歸尋阿睦爾撒納叛擾伊犁莽蘇爾不獲歸
　　吐魯番偕弟哈什木走葉爾羌後大軍定逆回霍
　　集占亂乃獲之以歸
詔授一等台吉𨽻蒙古正白旗二十一年薩拉爾自伊
　　犁歸吐魯番莽噶里克迎告曰噶爾藏多爾濟等
　　盟俟擒阿睦爾撒納將以子諾爾布琳沁轄四衛
　　拉特抗
天朝師薩拉爾以
聞
詔勿遽聴回人言滋疑慮尋陜甘總督黄廷桂獻額敏
　　和卓繪吐魯番圖奏吐魯番不復有蒙古裔𤓰州
　　回民願歸故土請視舊納凖噶爾賦為貢額
詔俟厄魯特靖乃徙復
諭曰伊等進貢方物若原係噶爾丹䇿凌之人今伊犁
　既定自應充作貢賦如係噶爾藏多爾濟及巴雅爾
　等所屬此番遷回故土應仍歸伊等管轄方為允協
　　已而阿睦爾撒納竄哈薩克
詔徙𤓰州回衆歸魯克沁莽噶里克請偕弟額什哩木
　　子呢雅斯入
覲
詔留視牧以子弟一人代莽噶里克遣子白和卓至且
　　請視額敏和卓例編置旗隊
允之授公爵軍機大臣議奏吐魯番東界自闢展至喀
　　喇和卓令額敏和卓轄西界自伊拉里克至阿斯
　　塔克令莽噶里克轄又額敏和卓請給麥種千石
　　俟來嵗倍納租自第三年始每年納四千石莽噶
　　里克如之應各酌賞示勵又額敏和卓請設汛扎
　　里布拉克塔呼納呼齊克塔木闢展五邑毎汎兵
　　五馬十請令莽噶里克并設汛伊拉里克諸邑從
　　之未幾噶爾藏多爾濟以巴雅爾叛告寧夏將軍
　　和起㩦索倫兵百徃𠞰檄額敏和卓莽噶里克兵
　　集闢展而噶勒雜特宰桑哈薩克錫喇布魯古特
　　台吉呢瑪隂應巴雅爾詭以兵千五百會和起望
　　兵至疑之遣莽噶里克徃偵莽噶里克紿曰我兵
　　也逾時呢瑪等操戈前莽噶里克自後譟和起偕
　　從兵百死之
詔安西提督傅魁馳徃𠞰會白和卓入
覲旋抵哈密就擒諜者以噶爾藏多爾濟及從子扎納
　　噶爾布叛附呢瑪召莽噶里克莽噶里克不從且
　　遣兵助額敏和卓告
諭駐防巴里坤辦事大臣雅爾哈善曰此不過伊子白
　和卓未歸謬為㳟順之狀未可輕信已令傅魁領兵
　㑹同額敏和卓密商辦理仍著𫝊諭傅魁俟見莽噶
　里克時即諭知伊子現在肅州并未加罪伊或親赴
　肅州即行觧京候朕辦理二十二年春傅魁兵次鹽
　　池莽噶里克擕厄魯特俘一馘十二迎告曰厄魯
　　特虐我甚我子入
覲不即歸以故擒獻厄魯特賊且將迎我子傅魁以執
　　而獻非己功磔莽噶里克及從者十九人詭稱道
　　遇莽噶里克撃斬三十三級
上以賊迎赴我軍且從者寡不俘獻反聚殱之情必詐
詔械𫝊魁至
廷訊悉欺罔狀予辟宥白和卓罪自吐魯番取其妻黙
　　里克及弟托克托納咱爾等至𨽻䝉古正白旗後
　　白和卓由三等侍衛任鑲黄旗蒙古副都統莾噶
　　里克既死額敏和卓自魯克沁馳赴吐魯番擒斬
　　其從逆宰桑十餘人
詔徙居吐魯番兼轄莽噶里克屬户五百餘會霍集占
　　使詭入
覲額敏和卓遵
㫖將遣屬赴葉爾羌書示莽噶里克獲罪誅吐魯番歸
　　己轄故令霍集占悔罪内附噶爾藏多爾濟等梗
　　道不果往大軍𠞰之敗遁其屬回沙呼里唐噶塔
　　爾等擕户百餘走魯克沁
詔𨽻吐魯番扎薩克
諭曰伊等久為噶爾藏多爾濟屬倘有潛通噶爾藏多
　爾濟之事乗間逃葉爾羌喀什噶爾等處俱未可定
　著額敏和卓加意防範如尚屬安静即令其種地謀生
　形迹稍有可疑即奏聞請㫖辦理有沙拉斯瑪呼斯
　　者凖噶爾二十四鄂拓克之二也居喀喇沙爾之
　　海杜河西以庫爾勒伯克托克托鄰牧掠之托克
　　托挈弟阿卜都賚子色提克由羅卜諾爾走吐魯
　　番請内附授散秩大臣秩二品其屬瑪木特托爾
　　岱尋擕庫爾勒衆百餘至
詔𨽻吐魯番有潛遁者誅之二十三年户部侍郎阿里
　　衮勦沙拉斯瑪呼斯賊兵抵羅卜諾爾羅卜諾爾
　　舊有户二千餘内附後不即徙凖噶爾虐其衆因
　　奔徙阿克蘇多倫諸城存者六百餘聞大軍擒達瓦
　　齊遣使擕鶴貢抵吐魯番值莾噶里克叛不達至
　　是伯克哈什哈呢雅斯呼里等獻户籍請降阿里
　　衮慰令暫𨽻吐魯番轄大軍尋討霍集占額敏和
　　卓以吐魯番兵從抵葉爾羌䕶衛錫丕呢雅斯等
　　撃賊獲傷
奬賜翎頂明年春傷痊復固請從𠞰賊
詔給銀幣二十五年副管旗章京呼岱巴爾氐㕘領瑪
　　哲克勒木佐領瑪木特克勒木䕶衛阿璊密喇木
　　驍騎校蘇爾等以勦喀什噶爾逆回邁喇木呢雅
　　斯等功得
優賚二十六年二月陜甘總督楊應琚奏肅州威魯堡
　　安置吐魯畨回民計二百五十户墾地萬五千三
　　百六十餘畆户口日增地畆有限請遣千户珈如
　　拉等歸吐魯番
詔廷議尋奏肅州回民較初附增額吐魯番已成樂土
　　且多可耕地應視𤓰州回民例悉遣歸但千户珈
　　如拉祖托克托瑪木特與額敏和卓俱被凖夷虐
　　先後歸應酌給附闢展吐魯番可耕地俟秋収後
　　徙往并以千户珈如拉百户伊明和卓為正副伯
　　克令闢展大臣徵賦從之三月
諭曰從前辦理回人莽噶里克後因伊屬人無所統束
　暫令安置吐魯番交額敏和卓管理今大功告成回
　部皆朕臣僕自應各統其屬不相兼并朕意將此項
　回人内擇其賢能者授為伯克等職仍安置舊處
　查明舊日賦役照例供辦又阿里衮前因追賊至羅卜
　諾爾所收回人亦照此例辦理七月舒赫徳奏附闢
　　展之連木齊木有地六千畝闢展英格二邑有地
　　千餘畝請令千户珈如拉徙舊居魯克沁衆赴連
　　木齊木百户伊明和卓徙舊居闢展英格衆歸故
　　地按户給田以珈如拉伊明和卓授五品伯克别
　　設六品副伯克二分轄九月奏羅卜諾爾部二一
　　為喀喇庫勒一為喀喇和卓喀喇庫勒置伯克一
　　約束難周請増一員協理喀喇和卓凡五邑各置
　　伯克一不相屬請令二員總管二員協理别設小
　　伯克一居吐魯番理賦役屬户百八十三每年納
　　哈什翎百枝海倫九張
詔廷議尋奏羅卜諾爾前以軍務未竣暫𨽻額敏和卓
　　今回部蕩平自應一體辦理請定總管伯克秩五品
　　協理伯克及理賦役伯克秩六品五品缺出由闢
　　展大臣奏請六品缺出即行補授具奏納賦如前
　　額十月舒赫徳奏吐魯番莽噶里克屬及額琳哈
　　畢爾噶之沙呼里烏黙特等屬舊𨽻額敏和卓轄
　　給官榖充吐魯番役今僉稱安置久不願徙請以
　　莽噶里克屬户五百餘設總管四品伯克一協理
　　五品伯克二分理六品伯克五沙呼里等屬户七
　　十四請即以沙呼里為總管五品伯克烏黙特為
　　協理六品伯克統𨽻闢展大臣轄二十七年闢展
　　辦事郎中徳爾格奏闢展屯田兵裁二百四十所
　　遺地畝舊以吐魯番額敏和卓屬六十户居闢展
　　九十三户居連木齊木威魯堡珈如拉屬六十户
　　居連木齊木二十七戸居英格每户給田五十請
　　令額敏和卓屬歸闢展珈如拉屬歸連木齊木以
　　便約束仍有餘田三千畝分給莽噶里克沙呼里
　　回人等墾耕至裁汰兵丁所餘牲畜農具請量給
　　威魯堡回人令納糧抵
詔悉如議復
諭吐魯番免納糧以喀喇和卓托克遜屯田給回民為
　　世業所部旗一爵三扎薩克多羅郡王一附一等
　　台吉一二等台吉一
　
　
　
　
　
　
　
　
　
欽定外藩䝉古回部王公表傳卷之一百九
　欽定四庫全書
　欽定外藩蒙古回部王公表傳卷之一百十
　　傳第九十四
　　　扎薩克多羅郡王額敏和卓列傳
　　　額敏和卓吐魯番回部人祖素丕和卓為喀喇和
　　　卓阿琿父呢雅斯和卓為吐魯番大阿琿額敏和
　　　卓嗣聚族居魯克沁康熙五十九年大軍撫吐魯
　　　番額敏和卓族以魯克沁降軍旋凖噶爾脅徙喀
　　　喇沙爾固拒之遣使告内附數乞援軍雍正四年
　　　頭目托克托瑪木特攜回人六百餘内徙魯克沁
　　　有衆萬不盡行以額敏和卓轄之八年寧逺大將
　　　軍岳鍾琪奏額敏和卓嵗勤屯田務
賜銀幣九年凖噶爾侵魯克沁及喀喇和卓額敏和卓閉
　　　城伺間撃賊退而至者三皆創之我軍至賊遁額
　　　敏和卓出郭迎十年遵
㫖攜魯克沁回衆内徙
詔封扎薩克輔國公十一年置𤓰州
詔視内地官禄支粳米乾隆二十年以兵三百從大軍征
　　　達瓦齊檄招吐魯番達爾漢伯克莽噶里克内附
　　　事詳總傳伊犁定撤還阿睦爾撒納叛遵
　㫖遣所部兵從和碩特輔國公納噶察將赴阿克蘇宣
　諭伯克霍集斯勿附逆
　諭曰額敏和卓帶領回兵直抵伊犁甚屬奮勉今復派
　　伊所屬兵丁前赴阿克蘇城著加恩封鎮國公復以
　　　所部兵甫自伊犁旋輒逺道行
　詔優給裝資已而諜阿睦爾撒納竄博囉塔拉
　詔停赴阿克蘇二十一年額敏和卓自瓜州歸魯克沁
　　　尋以兵四百迎會寧夏將軍和起剿逆賊巴雅爾
　　　抵闢展厄魯特及莽噶里克兵驟叛戕和起將擒
　　　額敏和卓莽噶里克謂厄魯特曰此回人也乃釋
　　　歸魯克沁莽噶里克旋召之不赴遣告變
　諭曰額敏和卓係輸誠最久之人感激厚恩遣人報信
　朕甚嘉予伊身在賊中實深軫念現在甫從𤓰州遷
　至彼處諸務未經整理豈有擒賊之力如能誘擒莽
　噶里克固屬甚善俟奏凱後其地方悉交伊管轄倘
　力有不能惟將駐劄地方嚴加防範靜候内地大兵
　前往即可勘定額敏和卓尋遣子素賚璊至哈密稱
　　固禦賊乞大軍援哈密扎薩克貝子玉素卜以
聞
諭曰額敏和卓拒賊固守甚可嘉予著加恩封授貝子
　其子素賚璊著賞給公品級以示奬勵安西提督傅
　魁著選兵五百帶同素賚璊馳赴額敏和卓游牧應
　援倘兵力不足即著額敏和卓帶領屬人同傅魁回
　至哈密俟大兵到彼再行辦理二十二年春
諭曰前降㫖令傅魁領兵擒拏莽噶里克後留兵駐吐
　魯畨俟大兵至進剿厄魯特逆賊今思莽噶里克就
　擒之後其地即給額敏和卓管轄留兵在彼守候大
　兵尚須時日額敏和卓轉不無供應兵丁之費非所
　以示體恤著駐劄巴里坤辦事大臣雅爾哈善等飭
　知額敏和卓如辦理莽噶里克事竣會同伊所屬回
　人力足以擒剿巴雅爾即令其同傅魁領兵辦理否
　則即將内地兵全行撤回不必在彼駐劄倘額敏和
　卓懇請留兵一二百名以為聲援亦從其便莽噶里
　　克亂定遵
㫖徙吐魯畨請遣子素賚璊入
覲謝
賜爵恩
詔馳驛至秋以逆回布拉呢敦霍集占叛據葉爾羌喀
　　什噶爾議遣大兵討罪
諭額敏和卓曰布拉呢敦霍集占二賊前被凖噶爾囚
　繋朕特加恩俾仍領舊部乃負恩黨逆戕害我副都
　統阿敏道其罪必不可逭然皆二賊狡謀其脅從回
　衆尚屬可宥爾受朕厚恩且係回部望族為衆所信
　若能設計誘擒或使回衆離心執獻二賊更可不勞
　　師旅爾即酌量辦理若必需用兵若干應於何時進
　　剿爾即據所見宻奏額敏和卓疏至
諭嘉之授領隊大臣時喀喇沙爾之沙拉斯瑪呼斯等
　　賊以徙牧叛遁額敏和卓遵
諭遣諜喀喇沙爾復以俟諜至遣兵恐不及期自率兵
　　赴托克遜以待
奬協機宜
賜幣復
諭曰明嵗辦理葉爾羌喀什噶爾時雖有將軍大臣而
　回部情形爾所熟悉將命爾參贊軍務在前隊行走
　爾其益體朕恩實心奮勉以奏膚功永膺懋賞額敏
　　和卓偵喀喇沙爾無賊踪遣諜呼嚕木什和羅復
　　自請從户部侍郎阿里衮軍剿賊
詔賜貝勒品級廩給視參贊大臣額敏和卓從阿
　　里衮由阿思罕布拉克和什特勒克路擒嗎哈沁
　　二百餘於塔木順和爾納木噶復馳赴呼嚕木什
　　和羅將扺肯色嶺諜賊誘戕我都統滿福遁哈喇
　　和落尾撃之賊絶嶺遁走庫車阿里衮屯庫爾勒
　　額敏和卓屯哈喇和落遣使檄索之不達二十三
　　年春
詔授㕘贊大臣俟歸從靖逆將軍雅爾哈善剿布拉呢敦
　　霍集占復
諭雅爾哈善資額敏和卓謀勿岐視且令酌以回兵從
　　如數減緑旗兵額易給糧騎時額敏和卓將進兵
　　庫車
申命歸吐魯番偕雅爾哈善定議額敏和卓偵沙拉斯
　　等賊由庫車遁葉爾羌復自哈喇和落旋兵呼爾
　　塔克路剿嗎哈沁馬疲乃返
諭視貝勒秩設長史䕶衛司儀等員額敏和卓偵霍集
　　斯仍居烏什告雅爾哈善曰霍集斯勢埒兩和卓若
　　遣使往間或成功速雅爾哈善以
聞不署額敏和卓名
諭曰招撫伯克霍集斯等頗合機宜但額敏和卓既為
　參贊大臣即應列名同奏勿存分别之見夏四月
詔授多羅貝勒仍兼參贊大臣
諭曰進取回部自可立奏膚功但擒獲逆酋後仍令選
　本處伯克令其辦事伊等俱係新附恐一時難知賢
　否且伊犁駐兵屯田關係甚重亦宜預為籌畫從前
　伊犁地畆皆回人耕種今俟回城平定即將回人酌
　量遷移與緑旗兵錯處額敏和卓係回部望族應同
　將軍大臣等管束屯田兵丁俟耕作􁋯習主客相安
　再回吐魯番方為有益至一切進𠞰機宜額敏和卓
　頗屬實心効力嗣後益加奮勉䇿勲懋賞朕將疊沛
　殊恩五月扺庫車雅爾哈善兵驟進賊自堞施礟額
　　敏和卓傷右顴退誓曰我受
聖恩厚必舍身力戰奏至
頒賜
御用佩飾銀千兩
諭曰朕因額敏和卓老成諳練故命其參贊軍機并非
　欲伊身在行間親當矢石也今聞奮勇得傷深為軫
　念嗣後惟盡心協力相機辦理不可冒險攻戰致有
　疎虞復
飭責雅爾哈善曰豈有同為大臣而聴其舍身攻戰不
　行勸阻之理額敏和卓顴痊射降書入庫車城賊不
　　應逆黨阿卜都克勒木自阿克蘇以援至敗之
奬賜
御用佩飾霍集占尋攜賊五千餘援庫車復大敗之獲
　　纛二額敏和卓識為霍集占纛雅爾哈善不設備
　　霍集占已入庫車復聴逸沙雅爾舊伯克嗎哈黙
　　第遣子阿三和卓乞降告霍集占自庫車遁乃録
　　狀
聞先是議以額敏和卓從定邊將軍兆惠赴沙拉伯勒
　　剿厄魯特逸賊次及回逆
諭曰額敏和卓熟悉回部情形人亦果毅兆惠務宜優
　待以收其益尋議分道進兵額敏和卓奏自沙拉伯
　　勒取道巴達勒達喀什噶爾取道穆素爾嶺達阿
　　克蘇然徑皆險别有間道臣遣使赴兆惠軍為導
詔兆惠俟剿厄魯特靖移師赴回部或不及可詢額敏
　　和卓使屯要隘防霍集占等竄至是
飭責雅爾哈善縱賊罪以兆惠代將其軍復
諭曰額敏和卓係回人雖與雅爾哈善不同亦不得謂
　無過念其素能出力姑從寛貸用觀後效即在兆惠
　隊内行走秋軍校瑚圖禮俘賊黨阿里至
詢悉雅爾哈善不善用羣䇿罪
㫖慰額敏和卓
賜三眼孔雀翎尋克庫車進兵阿克蘇兆惠至從赴烏
　　什招霍集斯降
奬賜佩飾冬抵葉爾羌逆賊抗大軍於喀喇烏蘇額敏
　　和卓等固拒之
賜郡王品級紅寶石頂四團龍服霍集占乞和軍門額
　　敏和卓偕兆惠議斥小醜安敢以和為辭
上聞而嘉之
詔賜
御用佩飾葢至是凡三錫明年春援兵至破圍還阿克
　　蘇其屬有賚資者偵嗎哈沁賊越阿克蘇遁偕索
　　倫卒擒之
詔給俘額敏和卓夏進兵喀什噶爾諜布拉呢敦霍集
　　占棄城遁以喀什噶爾麥甫熟遣子協理台吉茂
　　薩馳入城收糧濟軍食
詔賞茂薩公品級大軍抵喀什噶爾兆惠以茂薩理阿
　　竒木伯克務遣額敏和卓赴葉爾羌撫其衆
諭曰葉爾羌喀什噶爾二城乃回人根本補授阿竒木
　伯克甚為𦂳要朕意欲以額敏和卓管葉爾羌以玉
　素卜管喀什噶爾有此等舊人在彼始堪倚任俟大
　功告成後辦理冬十月巴達克山函獻霍集占首
諭曰額敏和卓玉素卜俱著勞績此時若同來則回部
　經理乏人額敏和卓著加恩晉封郡王駐葉爾羌辦
　事十二月復
諭曰現在大功告成自應令額敏和卓還家但葉爾羌
　等城俱屬新附必得熟悉回部老成厯練之人駐劄
　辦理額敏和卓以舊人効力軍營頗著勞績深悉機
　宜是以暫令留駐但伊數年來久離家室若仍令其
　隻身居外朕心深為軫念可傳諭量攜家口暫行駐
　劄俟諸事就緒即可復回二十五年春
詔圖形
　紫光閣
御製贊曰吐魯番族早年歸正命贊軍務以識回性知
　無不言言無不宜其心匪石不可轉移夏四月吏部
　　侍郎副都統海明遵
㫖赴葉爾羌辦事
諭曰海明係内地大臣奏事列名應在額敏和卓前但
　不可以名居前列即輕視額敏和卓額敏和卓老成
　諳練辦理一切事宜當與和衷商酌時議設伊犁阿
　　竒木伯克轄屯田回民
詔以茂薩任之會喀什噶爾逆回邁喇木呢雅斯等叛掠
　　克勒塔里木諸汛茂薩從參贊大臣阿里衮剿賊
　　派蘇巴特偵由薩林都遁和羅木魯克尾之賊方
　　炊以兵掩擒
詔封茂薩輔國公兼叙額敏和卓功冬葉爾羌伯克鄂
　　對喀什噶爾伯克噶岱黙特和闐伯克阿什黙特
　　等訐額敏和卓縱通事等虐回衆參贊大臣舒赫
　　徳察其誣飭責之鄂對等謝罪奏至
諭曰回人積習相沿彼此猜嫌讒毁惟在駐劄大臣持
　平守正嚴加約束著舒赫徳曉示葉爾羌喀什噶爾
　回衆云大皇帝用人不過因材器使即如茂薩先因
　喀什噶爾需員辦事故加委任今伊犁駐兵屯田又
　將伊補授阿竒木并非常在喀什噶爾爾等何得造
　言誣謗至通事等皆哈密吐魯畨之人若盡行裁革
　轉至無所見聞且此畨訐告呈詞實屬姦狡之徒所
　搆嗣後通事等若敢於苛累回人亦即從重辦理以
　示懲創二十六年冬
詔額敏和卓歸吐魯番俟年班伯克入
覲偕至二十七年葉爾羌辦事都統新柱偕額敏和卓
　　奏葉爾羌和闐積榖多請令以其二折交騰格採
　　買牲畜以其八折交紬布運伊犁市哈薩克馬
諭曰折交錢布所及者廣最宜留心查辦即如鄂對阿
　什黙特二人鄂對尚可信無取巧之事然此特因額
　敏和卓在彼有所顧忌耳今以玉素卜往代雖同屬
　舊時臣僕而資望少減恐鄂對不無玩忽額敏和卓
　於鄂對宜從容開導云爾當勿改初心我暫歸一二
　年再來駐劄仍可相見如故庶伊知所謹凛將來與
　玉素卜交代時亦宜告知俾得留心辦理凡遇回部
　伯克等俱當詳悉訓誡務期正己率屬以挽頽風尋
　　議遣使巴達克山
詔額敏和卓暫留葉爾羌先是巴達克山伯克素勒坦
　　沙戮布拉呢敦不謹視尸為逆屬所竊瘞我使索
　　不獲至是額敏和卓偵布拉呢敦尸瘞派蘇巴特
　　逆子和卓阿斯瑪阿卜都哈里克和卓巴哈敦等
　　匿巴達克山將遣使索會素勒坦沙以兵襲博羅
　　爾奪齊特喇爾地遣弟沙卜多爾噶達爾據之博
　　羅爾長沙瑚沙黙特以告額敏和卓書示逆順義
　　遣葉爾羌噶雜納齊伯克薩里赴巴達克山責侵
　　鄰罪令獻布拉呢敦尸及其孥新柱奏巴達克山
　　若違辭臣率兵往討留額敏和卓辦事
諭曰巴達克山如斥責不從自當進剿但新柱向未厯
　練戎行額敏和卓頗悉回部情事自當同往會喀什
　　噶爾辦事尚書永貴等疏蠲回人賦役不肯列額
　　敏和卓及玉素卜名
訓責之二十八年春永貴新柱疏調補諸城伯克復不
　　列額敏和卓等名
諭曰前次或謂所辦係加恩回衆之事伊等不欲市徳
　署名至補授伯克自應同伊等商辦復有何嫌疑不
　行開列額敏和卓等俱久𨽻臣僕用至參贊大臣伊
　等如意欲辭避亦宜曉示令其勿存形跡已而素勒
　　坦沙獻布拉呢敦尸及其子三覆書額敏和卓尊
　　稱之曰父詭言齊特喇爾為己舊邑不以給博羅
　　爾額敏和卓復遣薩里往責罪疏至
嘉協宜以
御用佩飾
賜之
諭仍留葉爾羌俟事蕆歸薩里抵巴達克山素勒坦沙
　　悔罪歸所掠撤其弟自齊特喇爾旋
奬賚額敏和卓時副都統額爾景額代新柱抵葉爾羌
上慮不更事
詔額敏和卓仍留處三月二十九年素勒坦沙聞額敏
　　和卓歸遣使和濟克蘭齎書至稱葉爾羌大臣等
　　前聴沙瑚沙黙特偏辭齊特喇爾邑請仍察歸額
　　爾景額疏
聞
敕責素勒坦沙曰爾詭詞具奏豈以葉爾羌大臣新經
　更替謂可欺飾耶前駐大臣吐魯番郡王額敏和卓
　日後仍來更替爾斯時又將何以為詞爾從前稱額
　敏和卓為父乃伊甫回游牧即詆其偏聴人言亦太
　反覆矣爾其循理守分勿萌僥倖無厭之心始可永
　承恩澤復
詔録額爾景額䟽素勒坦沙書寄示額敏和卓今以己
　　意達之素勒坦沙尋遣鄂斯敏伯克至奏嗣鈐部
　　衆不敢稍存異志復覆書額敏和卓諉罪和濟克
　　蘭稱以妄造語言故已懲之
詔録示額敏和卓尋入
覲
命乾清門行走每
晝接輒
詢諸回部情習三十年春
遣歸甫就道聞烏什衆叛戕副都統素誠奏請馳剿時
　　伊犁將軍明瑞以兵往諜烏什賊乞援霍罕
諭曰明瑞兵若尚須協助額敏和卓即暫駐烏什軍前
　喀什噶爾與霍罕額爾徳尼部落相近亦關𦂳要烏
　什事竣仍任參贊大臣駐劄喀什噶爾辦事復以烏
　　什之叛由伯克阿卜都拉虐衆故
諭曰阿卜都拉所屬人等任意擾害回人素誠全未查
　辦額敏和卓與玉素卜俱𨽻臣僕自不致縱容所屬
　擾害回人然所屬愚人不知事體輕重希圖小利倚
　勢横行著傳諭駐劄大臣等烏什既有此等情事可
　為警戒將來必湏留心體察約束下人斷不可失於
　防範以致自貽伊戚有庫爾勒哈資伯克鄂璊者以
　　阿竒木伯克色提克責違役故憾之飲其兄噶雜
　　納齊伯克和碩爾及族子弟等言曰我將殺阿竒
　　木往取烏什和碩爾叱之率子三人急起走或以告
　　色提克曰阿璊和碩爾叛矣時喀喇沙爾辦事副
　　都統明普赴烏什色提克檄兵歸告庫爾勒將不
　　靖
詔額敏和卓便道察順逆狀復
諭明普聴額敏和卓議勿執己見額敏和卓抵庫爾勒
　　訊得鄂璊情以和碩爾不附逆將疏請免死明普
　　執不可議誅鄂璊族疏至
詔和碩爾等免坐尋
聞明普匿額敏和卓議
飭責謬戾罪額敏和卓抵烏什長子素賚璊從次子茂
　　薩亦從明瑞至額敏和卓督偕官軍撃賊績屢著
上以素賚璊茂薩善遵父訓
詔給幣復
奬賜額敏和卓佩飾尋烏什城下額敏和卓赴喀什噶
　　爾三十二年還入
覲
命御前行走四十二年卒子七長素賚璊襲郡王以罪
　　削次茂薩封輔國公以非世爵不立傳次鄂囉木
　　咱卜授一等台吉别有傳次色普拉授協理二等
　　台吉次伊斯堪達爾繼襲郡王次丕爾敦授二等
　　台吉别有傳次拜拉木授二等台吉
　　一次襲素賚璊額敏和卓長子乾隆十七年授三
　　等伯克二十一年
詔封公品級二十三年夏大兵圍庫車有嗎哈沁賊自
　　庫爾勒路掠解軍鉛藥
上以庫爾勒距吐魯番近
詔素賚璊攜兵往清臺路冬以察哈爾總管敏珠爾代
詔素賚璊歸復
諭辦理屯田侍郎永貴酌給所部牧畜俾得專力耕作
　　二十四年春素賚璊偕弟協理伯克茂薩獻馬百
　　助軍
上念所部甫徙牲畜或不給
詔歸之仍傳
㫖奬急公二十四年議徙多倫回衆於喀喇沙爾素賚
　　璊赴布古爾庫爾勒度引水溉田分地定居諸務
奬賜銀幣二十五年入
覲
命乾清門行走二十七年授一等台吉二十九年率子
　　莫弩啓雅爾䕶屯田回民赴伊犁三十年從大軍
　　剿烏什叛賊
諭嘉之四十二年襲扎薩克多羅郡王四十四年以虐
　　所部衆且私宫其屬論罪削郡王爵
召赴京授一等侍衛四十五年素賚璊卒
詔歸葬吐魯番
　　二次襲伊斯堪達爾額敏和卓第五子乾隆三十
　　一年從其兄鄂囉木咱卜赴伊犁協理屯田務三
　　十八年叙功授五品秩
賞孔雀翎四十一年入
覲四十二年
命乾清門行走四十四年襲扎薩克多羅郡王四十八
　　年
詔世襲罔替五十三年正月奉
上諭吐魯番郡王伊斯堪達爾前入覲時朕觀其材具
　尚堪造就今散秩大臣鄂斯璊病故所遺喀什噶爾
　三品阿竒木伯克之缺即著伊斯堪達爾補授前往
　喀什噶爾隨同明亮伯興辦理事務伊斯堪達爾之
　兄色普拉弟丕爾敦等俱現在吐魯番著色普拉辦
　理游牧事務吐魯番大臣更當善為照料伊斯堪達
　爾著賞銀一百兩以為遷徙家口之需即於吐魯番
　官銀内撥給伊斯堪達爾雖係郡王且在乾清門行
　走但初赴喀什噶爾阿竒木伯克任明亮伯興諸事
　須常指示令照鄂斯璊任内事宜辦理
　　(附/)一等台吉鄂囉木咱卜列傳
　　鄂囉木咱卜吐魯番扎薩克郡王額敏和卓第三
　　子乾隆二十六年喀什噶爾辦事左都御史永貴
　　疏鄂囉木咱卜善理所部
諭曰額敏和卓數年辦事軍前伊長子素賚璊次子茂
　薩俱承辦公事吐魯番等處事務係伊第三子鄂囉
　木咱卜管理著加恩賞戴二品頂帶孔雀翎以示鼓
　勵三十一年
詔授一等台吉任伊犁三品阿竒木伯克四十八年
詔俟出缺後視有績令子如爵無績以次降襲三等台
　　吉五十三年
詔世襲一等台吉罔替
　　(附/)二等台吉丕爾敦列傳
　　丕爾敦吐魯番扎薩克郡王額敏和卓第六子乾
　　隆三十六年入
覲
詔授二等台吉
賜孔雀翎
命乾清門行走四十八年
詔俟出缺後視有績令子如爵無績以次降襲四等台
　　吉五十三年
詔世襲二等台吉罔替
　
　
　
　
　
　
　
　
　
　
欽定外藩蒙古回部王公表傳卷之一百十
　欽定四庫全書
　欽定外藩䝉古回部王公表傳卷之一百十一
　　傳第九十五
　　　厄魯特和碩親王達瓦齊列傳(居今京師之厄魯/特  襲固山貝子)
　　　達瓦齊厄魯特人姓綽囉斯系出凖噶爾巴圖爾
　　　琿台吉有布木者號額爾徳尼台吉子䇿凌敦多
　　　卜以族台吉同名别稱大䇿凌敦多卜子五長納
　　　木扎爾達什次多爾濟丹巴次巴哩次達什車稜
　　　次班珠爾納木扎爾達什子即達瓦齊康熙十六
　　　年布木附噶爾丹表貢駝馬嗣噶爾丹不靖
上三駕親征之平其部布木偕䇿妄阿喇布坦表乞命
上以不助噶爾丹逆宥之布木死大䇿凌敦多卜倚䇿妄
　　　阿喇布坦為奸兵襲唐古特大軍敗之遁歸雍正
　　　九年噶爾丹䇿凌遣襲我北路阿爾台軍十年納
　　　木扎爾達什侵哈宻大軍復敗之乾隆十八年杜
　　　爾伯特三車凌来歸以達瓦齊襲凖噶爾台吉告
　　葢自噶爾丹䇿凌死䇿妄多爾濟納木扎勒嗣其
　　庶兄喇嘛達爾扎簒之召達瓦齊往謁達瓦齊游
　　牧額宻爾領凖噶爾二十一昻吉之一懼喇嘛達
　　爾扎誅走和通呼爾哈将携衆五千来降定邉左
　　副将軍喀爾喀親王成衮扎布以
聞
諭曰達瓦齊乃大䇿凌敦多卜孫前與凖噶爾定界時
　無不納降人約且自噶爾丹亂後収飬凖噶爾人甚
　衆若達瓦齊至而不納是絶其歸路矣達瓦齊果力
　窮来歸可量給粮騎馳送京師既而達瓦齊走哈薩
　　克喇嘛達爾扎索之竄歸偕阿睦爾撒納謀弑喇
　　嘛達爾扎襲其位杜爾伯特諸台吉因亂叩闗内
　　附十九年達瓦齊遣使奉表
詔逐歸阿睦爾撒納以綽囉斯氏自相殘凱為琿台吉
　　而非其族懼厄魯特不從隂助達瓦齊逆俟厄魯
　　特叛将計取達瓦齊察阿睦爾撒納異志兵撃之
　　　阿睦爾撒納蹙乃為内面計偕和碩特台吉班珠
　　　爾等間道来降
　上以達瓦齊虐所部降者至輒告凖噶爾如水火状衛拉
　　　特諸台吉挈數萬衆屯内汛非安撫之不可将拯
　　　凖噶爾亂俟伊犁定議設四衛拉特如舊
　諭曰凖噶爾本元之臣僕竄處西北恃其荒逺􁛫陵畨
　　部我
皇祖聖祖仁皇帝三次
親征肅清沙漠
皇考世宗憲皇帝時䇿妄阿喇布坦父子濟惡仍肆跳梁
　　是以
命将出師聲罪征討朕嗣統當
皇考降㫖撤兵之後而噶爾丹䇿凌遵守定界遣使請安
　　求通貿易朕特加恩俯允以示懐柔迨噶爾丹䇿凌
　　物故其子䇿妄多爾濟納木扎勒為孽兄喇嘛達爾
　　扎所殺而喇嘛達爾扎復為達瓦齊所弑在喇嘛達
　爾扎雖承緒不正尚属噶爾丹䇿凌之子至達瓦齊
　則簒竊亂臣耳乃今年夏間遣使来京仍請赴藏熬
　茶靦然以噶爾丹䇿凌自處試思堂堂大清中外一
　統而夷部亂臣妄思視同與國此其逆天悖理為何
　如耶上年杜爾伯特台吉車凌等率衆来降今秋輝
　特台吉阿睦爾撒納等又舉部内附斯均窮蹙来歸
　之人朕為天下共主兼覆并載既無拒而不納之理
　而喀爾喀内地俾此輩數萬衆仰食聚處将来滋生
　蕃庶亦豈久安善䇿朕於達瓦齊初無興師問罪之
　意而時會所至揆之理勢實有不得不從長經理
　者特将此畨用兵始末宣示中外知之二十年
詔大軍往討分西北兩路
諭曰達瓦齊雖有罪究属一部台吉倘伊属人見事勢
　窮蹙将伊擒獻毋加戕害候朕諭㫖遵行定邉右副
　将軍薩拉爾道遇達瓦齊使入貢請罪叱之曰我奉
天子命往討達瓦齊他非所知以表達
　京師羈達瓦齊使遣侍衛塔齊圖等齎檄往招達瓦
　　齊竄格登大軍逾伊犁追之視達瓦齊營負格登
　　崖臨淖議曰大軍經萬餘里未嘗血刄遺鏃今達
　　瓦齊懼誅為負嵎計撻伐之将玉石俱焚毋乃非
聖天子敉絶域意不如誘擒之善以喀喇巴圖魯阿玉
　　什巴圖濟爾噶爾察哈什三人領健卒二十二宵
　　䇿馬入達瓦齊營招降台吉宰桑等四十九人及
　　厄魯特兵五千餘達瓦齊逸㕘賛大臣達爾黨阿
　　等躡撃之収達瓦齊叔父班珠爾及從者六千餘
　　達瓦齊踰庫爾克嶺定北将軍班第遣使分道索
　　烏什阿竒木伯克霍集斯偵達瓦齊赴喀什噶爾
　　以兵伏林遣弟携酒及馬紿迎達瓦齊至伏驟起
　　達瓦齊及子羅卜扎宰桑阿爾齊丹津達爾巴葢
　　烏巴什敦多克摩羅木色克色徳克吹索諾木額
　　木齊圖巴等七十餘人悉就縳霍集斯馳告班第
　　遣兵五百迎諸穆素爾械赴
　　京師凖噶爾平是役也
　上獨申睿㫁於天時人事
　智深勇决洞悉先機師行萬里兵不血刃
　大功迅奏
　廟算無遺具纂
　平定凖噶爾方畧中
　上御製凖噶爾全部紀畧於其世次事蹟特詳十月俘
　　　達瓦齊至
　告祭
太廟
　社稷行獻俘禮
　上御午門樓受之
　詔宥罪
　賜冠服白銀時阿睦爾撒納叛綽囉斯降台吉噶爾藏
　　　多爾濟封綽囉斯汗遵
　㫖赴定西将軍䇿楞營達瓦齊奏臣俘囚蒙
　聖主不加誅
　賜厚恩捐糜頂踵不足報阿睦爾撒納背恩竄臣夙讐
　　　恨不奮擒杜爾伯特台吉伯什阿噶什庫本諾音
　　　台吉諾爾布等臣知不與賊黨請遺書令協擒庶
　　　彰國法快人心
　諭曰前因凖噶爾夷部數年以来簒奪頻仍所属諸部
　　率衆向嚮接踵而至朕為天下共主既不忍拒而不
　　納將為之經理游牧即因其地處之為久長計而
兩朝未竟之緒亦乗此事機一勞永逸此用兵之本意也
　　至達瓦齊之立為台吉不過外夷自相簒竊原可不
　　必聲罪致討從前所降諭㫖甚明但以達瓦齊進貢
　　請安尚居然以噶爾丹䇿凌自處是以降敕切責旋
　　復遣使叩闗情詞恭順則大軍已入其境未得至京
　　将軍等取其書奏之及王師進取伊犁伊畏避逃竄
　　亦情理所有是達瓦齊原無獲罪於天朝之處伊之
　　殘酷暴虐亦皆出於阿睦爾撒納之口迨俘獲来京
　視之則一庸慤可憫之人耳且言久思歸順特以阿
　睦爾撒納領兵前往實不便於其軍前納欵此其肝
　膈本懐非由飾説古者異國降王或優以封爵示無
　外也達瓦齊著加恩封為親王賜第京師奉朝請朕
　撫馭萬國一秉大公仁育義正惟聴人之自取可将
　此宣示達瓦齊并暁諭中外知之復
諭曰朕已将達瓦齊宥罪施恩封為親王𢃄領伊子居
　住京師伊舊日属人著查出四五十户令来京役使
　并著䇿楞暁諭噶爾藏多爾濟等及凖噶爾人衆從
　前進兵擒𠞰達瓦齊止因阿睦爾撒納愬其暴戾無
　狀凌虐凖夷朕軫念羣生拯救水火是以聲罪致討
　今拏觧来京乃一庸愚無用之人即伊種種虐行其
　初亦皆係阿睦爾撒納從中相助非伊一人之罪且
　達瓦齊原係綽囉斯台吉朕憐憫其愚備藩京邸㫁
　不令回至游牧現在達瓦齊感戴朕恩思圖報効繕
　寫書信寄伊親信之杜爾伯特台吉伯什阿噶什庫
　本諾音台吉諾爾布等令其協擒阿逆以彰國法具
　見誠悃著䇿楞即行轉交仍将伊等接到達瓦齊書
　後言語情形速行奏聞後伯什阿噶什諾爾布皆降
　　噶爾藏多爾濟叛從子扎納噶爾布戕之復為扈
　　魯瑪台吉達瓦所殺阿睦爾撒納走死俄羅斯凖
　　噶爾亂永定二十一年尚郡主授多羅額駙二十
　　四年卒
諭曰厄魯特親王達瓦齊曽為凖噶爾台吉被獲獻俘
　朕念伊係外藩宥罪錫爵伊自受恩以来隨侍禁近
　一意抒忱奮勉且為人尚属樸誠今聞溘逝深為軫
　惻著給治䘮銀千兩伊子羅卜扎仍准其襲封郡王
　　一次襲羅卜扎達瓦齊長子乾隆二十一年授公
　　品級
命乾清門行走二十四年襲多羅郡王二十七年尚郡
　　君授固山額駙三十九年大學士舒赫徳劾其私
　　交外吏貪鄙牟利
詔削郡王爵禁之弟富塔喜降襲多羅貝勒
　　二次襲富塔喜逹瓦齊次子乾隆三十九年襲多
　　羅貝勒
命乾清門行走四十六年因酖逸不勤職
詔削貝勒爵以羅卜扎子富爾納降襲固山貝子
　　復
諭富塔喜偕羅卜扎居家悔罪嗣此若復别滋事端當
　重治罪
　　三次襲富爾納羅卜扎長子乾隆四十六年襲
　　固山貝子四十八年理藩院議俟出缺時降等襲
　　爵
諭曰富爾納之祖逹瓦齊原係凖噶爾大台吉平定凖
　噶爾時将伊擒獲朕乃加恩封為親王迨伊身故其
　長子羅卜扎降等承襲郡王乃并不安分守法以故
　議罪革職逹瓦齊次子富塔喜降等承襲貝勒又復
　懶惰猥鄙續行革職以羅卜扎子富爾納降等承
　襲貝子出缺後自應依議降等但念逹瓦齊乃承襲
　凖噶爾大台吉之人若令由貝子逓降世爵朕心實
　為不忍著加恩将富爾納現襲貝子爵俾予世襲
　罔替
　
　
　
　
　
　
　
　
　
　
　
欽定外藩䝉古回部王公表傳卷之一百十一
欽定四庫全書
欽定外藩䝉古回部王公表𫝊卷之一百十二
　𫝊第九十六
　　土黙特輔國公喇嘛扎布列𫝊(居歸化城/之土黙特)
　　喇嘛扎布土黙特人姓博爾濟吉特元太祖十六
　　世孫阿爾坦裔阿爾坦號格根汗初由河套徙豐
　　州灘築城架屋居之曰拜甡即明時訛為板升者
　　也明以其通好封順義王以歸化名所居城至今
　　仍之阿爾坦子九長僧格號杜稜汗子噶爾圖以
　　避察哈爾東徙隣喀喇沁為土黙特東路即今駐
　　牧巴顔和碩之土黙特右翼扎薩克其居西路者
　　自格根汗凡四𫝊至博碩克圖汗仍居歸化城察
　　哈爾强役屬博碩克圖汗不従偕喀喇沁部布顔
　　台吉等敗察喀爾兵四萬於土黙特之趙城又敗
　　其赴張家口請明賞兵三千與察哈爾林丹汗交
　　惡博碩克圖汗卒林丹汗襲之有其衆
　　本朝天聰六年大軍征察哈爾以林丹汗西奔唐古
　　　特移師趨歸化城博碩克圖汗子俄木布及其部
　　　頭目古祿格杭髙託博克等集衆降
詔安堵如故九年以林丹汗竄死大草灘
遣使取道歸化城往諭唐古特
命所部人䕶送之九年睿親王多爾衮率師收林丹汗子
　　　額哲於黄河西託里圖地貝勒岳託留駐歸化城
　　　所部人告變言俄木布乳母之夫毛罕潛通明沙
　　　河堡守將以歸化城叛偽稱俄木布為西土格根
　　　汗且導明使約喀爾喀兵為外應岳託遣諜往喀
　　　爾喀兵在途追襲之無脱者毛罕伏誅執俄木布
　　　以歸
諭古祿格杭髙託博克分守歸化城轄土黙特部衆崇徳
　　　元年
詔編所屬三千三百餘丁為二旗以古祿格為左翼都統
　　　杭髙為右翼都統領之託博克尋代杭髙子巴桑
　　掌右翼嗣是博碩克圖汗裔分隷左右翼稱台吉
　　喇嘛扎布祖素爾巴勒濟圖父達木巴世居歸化
　　城隷左翼乾隆二十年
詔徴歸化城土黙特兵千隨北路大軍𠞰達瓦齊於伊
　　犂喇嘛扎布獻馬三百助敘功授一等台吉
命乾清門行走二十一年奉
命隨承恩公明瑞赴巴里坤徙厄魯特達什達瓦部衆
　　於阿爾台並以其女妻和託輝特郡王青衮咱卜
　　㑹青衮咱卜叛
詔隨左副將軍喀爾喀親王成衮扎布由烏里雅蘇台
　　進𠞰偵青衮咱卜欲遁俄羅斯復隨㕘賛大臣納
　　穆扎爾等輕騎尾之抵杭哈將噶斯青衮咱卜就
　　擒捷
聞
詔増設土黙特一旗封喇嘛扎布為輔國公授扎薩克
　　𨽻烏蘭察布盟
敕曰朕仰荷天庥撫綏區宇中外臣工凡有効力宣猷
　勞績茂著者罔弗優封爵秩用奬忠勤爾土黙特一
　等台吉喇嘛扎布追擒叛逃奮勇有功朕甚嘉之爾
　其副朕豢養之隆恩歸撫爾旗人衆恪守典常靖共
　爾職勿蹈愆尤敗乃成業國有常刑勗哉毋斁二十
　　五年以不入
覲及違例妄行罪議削爵
諭曰喇嘛扎布自優封公爵以來不思感激朕恩奉公
　守法乃日躭逸樂恣意妄為本應照議削爵但念公
　爵究係従前勤勞所得著加恩免削其扎薩克及乾
　清門行走之處一併革退飭令回旗効力三十一年
　　卒子索諾木旺扎勒襲
　　一次襲索諾木旺扎勒喇嘛扎布次子乾隆三十
　　一年襲輔國公四十九年
詔世襲㒺替
　　原授土黙特左翼都統古祿格列𫝊(居歸化城之/土黙特今改)
　　　　(襲三等子/兼三等男)
　　　古祿格土黙特人姓納喇其先本姓土黙特因滅
　　　扈倫國之納喇部遂以為姓世居葉赫部古祿格
　　　以葉赫部亡往依土黙特部博碩克圖汗於歸化
　　　城號楚琥爾嗣博碩克圖汗卒察哈爾林丹汗攻
　　　滅土黙特役屬之天聰六年大軍征察哈爾古祿
　　　格偵林丹汗由歸化城西遁懼掠匿山呰乃免旋
　　　請内附九年來朝
優賚之崇徳元年授左翼都統與右翼都統杭髙並駐守
　　　歸化城三年春以喀爾喀扎薩克圖汗擁衆逼歸
　　　化城馳疏
聞
上統大軍征之扎薩克圖汗遁師旋
諭古祿格及右翼都統杭髙曰爾等所守城小壕狹勢難
　禦敵宜於城外建築層垣以資捍衛垣如城然髙一丈
　五尺濶稱之俾可屯兵其上垣四面置四門門各置甕
　城四隅各建望樓垣外環以深壕工竣之日内城外垣
　嚴加防守敵自不敢窺伺爾等其善為之夏率㕘領韜
　　　瑚等九十六人來朝
遣官迎宴
詔授一等男爵
賜弓矢冠服冬遣烏巴什等貢朝珠文綺四年獻所獲明
　　　嵗給幣五年授其子烏克蘇穆佐領職俾協守歸
　　　化城六年正月古祿格遣弟巴圖等貢駝馬三月
　　　復遣使納穆習禮等解送來降蒙古
奬賜白金有差順治元年遣使獻方物
賜雕鞍弓矢皮幣二年
奬宣力乆勤勞懋著晉爵三等子
特頒珠頂貂帽朝衣玉帶甲胄弓矢等物以殊異之六年
　　　睿親王多爾衮征喀爾喀古祿格以兵來會偵喀
　　　爾喀遁乃歸康熙五年卒長子烏巴什泰襲三等
　　　子
召赴京𨽻䝉古正白旗第子子錫喇布留歸化城襲都統
　　　一次襲錫喇布古祿格第四子康熈五年由佐領
　　　襲都統九年卒子古睦徳襲
　　　二次襲古睦徳錫喇布長子康熈九年由佐領襲
　　　都統二十二年内大臣竒塔特等奉使厄魯特察
　　　獲所掠歸化城人巴朗歸之古睦徳二十五年古
　　　睦徳來朝以厄魯特巴圖爾額爾克濟農和囉理
　　　攜衆降將由歸化城入
覲
命速歸䕶降衆未㡬以廢職罷都統
召赴京授佐領隸蒙古正白旗其叔父阿喇納襲都統
　　　三次襲阿喇納古祿格第五子康熙二十五年由
　　　佐領襲都統二十七年偕副都統阿迪等選兵偵
　　　禦噶爾丹三十年
命䕶視附近歸化城游牧之喀爾喀衆毋致失所三十五
　　　年偕阿迪等隨大將軍費揚古擊噶爾丹於昭莫
　　　多師旋運礟七十九貯歸化城三十六年正月助
　　　軍駝三月
駕由歸化城視師寧夏以土黙特士衆委靡弓馬不嫻由
　　　左翼都統阿喇納及右翼都統阿弼達等軍律廢
　　　弛所致
詔削職右翼都統停世襲改用京員左翼都統以阿喇納
　　　兄子原襲都統古睦徳自京往代
　　　四次襲古睦徳康熈三十六年復襲都統四十三
　　　年卒子丹津襲
　　　五次襲丹津古睦徳長子初授侍衛兼在京佐領
　　　職康熙四十三年赴歸化城襲都統先是烏巴什
　　　泰襲三等子卒阿玉什襲阿玉什卒子多爾濟襲
　　　五十九年多爾濟以罪革三等子
命丹津兼襲雍正元年疏請建
　至聖先師廟于歸化城左右翼各設滿學教官一歸化
　　　城増理事同知一
允之復以訓所部弁兵嫻弓馬
諭右翼都統如世襲舊制以阿弼達子根敦補授其副都
　統職聽丹津察舉詳阿弼達𫝊九年大軍議𠞰噶爾丹
　　　策凌
命丹津與副都統五十六酌辦歸化城駐兵事宜尋因移
　　　駐洪果爾鄂隆
詔察給兵騎十二年以烏喇特部被灾損牧畜遵
㫖察閲户口發歸化城帑賑之十三年九月奏歸化城每
　　　年解額爾徳尼昭粮米四萬八百石向用内扎薩
　　　克等牛車及喀爾喀官駝請自來年始募商駝輓
　　　運停喀爾喀官駝令善牧備軍用又應用米向由
　　　山西巡撫撥解道紆不無竭蹷請以商人所納倉
　　　米十萬石就近觧送庶經費省動用亦便
　上從其請十二月
　命大臣赴歸化城視形勝地築城屯田以丹津及根敦
　　　協理之乾隆元年設馬厰于歸化城北
詔丹津董牧務二年卒先是丹津子達柰居京由世襲
　　佐領厯官散秩大臣卒無子以丹津族子扎什泰
　　襲佐領至是丹津妻請即以扎什泰為丹津嗣
詔停襲左翼都統職仍襲三等子
　　六次襲扎什泰丹津嗣子乾隆二年襲三等子兼
　　授三等侍衛二十四年
諭曰左翼古祿格所遺都統職前因丹津無嗣停襲著
　加恩照右翼例改授三等男爵令三等子扎什泰兼
　　襲三十年卒子福保襲
　　七次襲福保扎什泰次子乾隆三十年襲三等子
　　兼三等男
　
　
　
　
欽定外藩䝉古回部王公表傳卷之一百十二
　欽定四庫全書
　　欽定外藩䝉古回部王公表傳卷之一百十三
　　　𫝊第九十七
　　　　原授土黙特右翼都統托博克列𫝊(居歸化城之/土黙特今改)
　　　　　(襲三/等男)
　　　　託博克土黙特人姓博爾濟吉特世居歸化城𨽻
　　　　土黙持博碩克圖汗部嗣因察哈爾林丹汗滅土
　　　　黙特遂為所屬天聰六年大軍征察哈爾託博克
　　　　偵林丹汗西遁籲請内附九年來朝
　優賚之崇徳元年授託博克三等叅領𨽻右翼與都統杭
　　　　髙協守歸化城三年率子瓦騧來朝授一等輕車
　　　　都尉世職瓦騧以佐領授騎都尉五年
　詔晉託博克一等㕘領
　賚弓矢冠服諸物六年
　賜貢使圖捫博竒等宴及甲胄冠服順治元年獻駝馬貂
　　　　皮三年隨豫親王多鐸擊喀爾喀土謝圖汗及車
　　　臣汗兵于扎濟布喇克四年叙功
詔授右翼都統時杭髙子巴桑因軍務獲罪削爵以託博
　　　克代六年復隨英親王阿濟格討叛鎮姜瓖於大
　　　同屢敗賊衆康熙九年卒
賜諡果壯長子瓦騧以騎都尉兼襲一等輕車都尉
詔加為三等男爵卒弟古嚕及其子拉察布兼襲事具後
　　　𫝊拉察布卒子什第襲什弟卒子達什色稜襲達
　　　什色稜卒子納木扎布襲納木扎布卒子甘保襲
　　　舊𨽻右翼都統不分旗故不别立表𫝊託博克次
　　　子古嚕襲都統
　　　一次襲古嚕託博克次子康熙九年由佐領襲都
　　　統十三年
詔選兵入邊會𠞰陜西叛鎮王輔臣十四年正月偕副都
　　　統席第等率土黙特兵七百至榆林聴調
諭奬其聞命速赴三月由榆林迎提督陳福軍於興武營
　　　會鄂爾多斯部貝勒索諾木亦率兵至五月合圍
　　　花馬池叛賊朱龍糾衆援大軍迎擊之朱龍遁城
　　　守賊出降花馬池平六月隨大軍復甎井安邊諸
　　　呰七月進圍定邊撫定下馬闗師還駐榆林八月
　　　由西安援𠞰固原十五年正月寧夏兵變
詔古嚕等防守靈州定邊等處旋請屯黄河岸扼㓂衝
允之三月敗賊衆於靈州六月闗隴平叙軍功以兄瓦騧
　　　已卒兼襲三等男二十年卒子拉察布襲
　　　二次襲拉察布古嚕長子康熙二十年由佐領襲
　　　都統兼三等男二十一年卒以子什第襲三等男
　　　事具前𫝊其叔父烏巴什襲都統
　　　三次襲烏巴什託博克第三子康熙二十一年由
　　　佐領襲都統二十八年備兵防噶爾丹二十九年
　　　運殺虎口倉粟濟都統額赫訥軍三十五年副都
　　　統多爾濟等隨西路大將軍費揚古進擊噶爾丹
命安郡王瑪爾渾統土黙特兵防歸化城噶爾丹既敗遁
　　　瑪爾渾移駐愛畢哈錫喇穆稜界留兵所部以烏
　　　巴什子副都統阿弼達領之是年烏巴什卒阿弼
　　　達襲都統
　　　四次襲阿弼達烏巴什長子康熙三十五年由副
　　　都統襲都統三十六年以不訓練士卒罪削職詳
　　　左翼都統阿喇納𫝊左翼仍以阿喇納兄子古睦
　　　徳代之越八年卒子丹津襲右翼都統停襲改用
　　　京員扎喇克圖俄赫楚宗相繼代雍正元年
諭曰歸化城土黙特兩旗原在四十九扎薩克内其都統
　副都統等官皆係本部初附功臣子孫世職前因廢弛
　軍務革退都統另選京員管轄今舊習漸改訓練兵弁
　行伍整齊凡行圍出征等事與内地弁兵一體効力不
　負
聖祖仁皇帝教育生成之意宜復舊制以阿弼達之子副
　都統根敦襲補右翼都統其副都統缺仍令丹津將兩
　翼内應補人員與原任都統副都統世家子孫内保送
　擢用
　　　五次襲根敦阿弼達長子初授副都統康熙五十
　　　九年授叅贊大臣隨振武將軍傅爾丹由阿爾台
　　　進𠞰策妄阿喇布坦至格爾額爾格擒宰桑貝坤
　　　等百餘人復焚其粮於烏蘭呼濟爾
優賚之雍正元年襲都統二年
詔率滿洲兵二千赴巴里坤防禦青海叛賊羅卜藏丹津
　　　㝷分兵千駐吐魯畨境師旋入
覲
賜孔雀翎及
御書福字白金等物九年三月大軍議𠞰噶爾丹䇿凌根
　　　敦率土黙特兵千赴凉州聴調七月㑹西路軍於
　　　巴里坤偵噶爾丹䇿凌遣兵由伊犁犯北路軍於
　　　和通呼爾哈諾爾根敦隨西路大將軍岳鍾琪為
　　　搗巢計襲擊烏嚕木齊大敗之追至額爾穆克河
　　　而還十月
諭曰土黙特將弁兵丁連嵗從征甚屬勤勞已命頒帑賞
賚至都統根敦向在阿爾台軍營効力十有餘年今復
至巴里坤懋著勞績朕甚嘉之特賞御用冠服及銀二
百兩以示奬勵十年隨副將軍常賚等率兵三千餘赴
　　哈宻援𠞰十三年撤兵由塔勒納沁入嘉峪闗還
　　軍歸化城是年
詔偕丹津協里屯田事乾隆元年叙功
賚幣四年來朝七年卒子班達爾什襲
　　六次襲班達爾什根敦長子雍正七年隨大將軍
　　傅爾丹駐防北路軍營乾隆七年由叅領襲都統
　　尋來朝
賜孔雀翎扈
蹕五臺山以校射獲
優賚十九年卒
詔停襲右翼都統改三等男子賽音弼里克圖襲
　　七次襲賽音弼里克圖班達爾什長子乾隆二十
　　年
諭曰歸化城右翼都統原係國初土黙特杭髙所遺世
　職後改授託博克嗣因子孫不勝其任由京員補授
　四次復念仍有可用之人是以令根敦及子班達爾
　什復授是職朕思都統有整飭軍伍之責非閑散世
　職可比班達爾什之子賽音弼里克圖係前鋒職今
　若驟授都統不惟恐弗勝任且旗内台吉大員甚多
　亦恐未必服其調度著將班達爾什所遺都統職另
　簡京員補授其本支内加恩改授三等男爵令賽音
　弼里克圖承襲是年入
覲
奬堪造就授左翼副都統令勉自効副篤念世職意二
　　十五年以病罷二十六年卒無嗣從弟賽音岳蘇
　　圖襲
　　八次襲賽音岳蘇圖賽音弼里克圖從弟乾隆二
　　十六年襲三等男
欽定外藩蒙古回部王公表傳卷之一百十三
欽定四庫全書
欽定外藩䝉古回部王公表𫝊卷之一百十四
　𫝊第九十八
　　和碩特固山貝子納噶察列𫝊(居察哈爾之和碩/特今襲輔國公)
　　納噶察和碩特人姓博爾濟吉特元太祖弟哈布
　　圖哈薩爾之二十五世孫其髙祖達延曾祖衮楚
　　克相繼為唐古特汗衮楚克子二長拉蔵嗣稱汗
　　凖噶爾戕之次旺扎爾拉蔵子三長噶爾丹丹忠
　　次索爾扎次色布騰噶爾丹丹忠子班珠爾以叛
　　誅索爾扎子四長即納噶察次達克巴次巴勒濟
　　見後𫝊次烏勒木濟為協理二等台吉色布騰别
　　授輔國公旺扎爾子曰貢額爾赫貢額爾赫子曰
　　特黙齊别授扎薩克一等台吉各有𫝊初凖噶爾
　　台吉策妄阿喇布坦遣将大策凌敦多卜襲唐古
　　特索爾扎被掠羈伊犁噶爾丹策凌嗣給户十養
　　之詭稱送歸唐古特卒不遣索爾扎齎恨死詳西
　　蔵部𫝊噶爾丹策凌子策妄多爾濟納木扎勒懼
　　納噶察竄唐古特禁之大策凌敦多卜孫達瓦齊
　　與輝特台吉阿睦爾撒納及納噶察從兄班珠爾
　　暱班珠爾母博托洛克為策妄阿喇布坦女初適
　　噶爾丹丹忠生班珠爾尋復孕未産策妄阿喇布
　　坦誘殺噶爾丹丹忠以博托洛克給偉徴和碩齊
　　生子即阿睦爾撒納偕班珠爾助達瓦齊為逆達
　　瓦齊釋納噶察尋納噶察從阿睦爾撒納班珠爾
　　並竄牧額爾齊斯誘哈薩克兵掠凖噶爾境達瓦
　　齊數蹙之乃為内附計乾隆十九年偕阿睦爾撒
　　納班珠爾請降屯牧喀爾喀汛入
覲熱河
賜宴
詔封輔國公時議征達瓦齊
遣納噶察歸牧聴命詭稱願返青海
諭俟達瓦齊亂定歸青海與留凖噶爾惟所便納噶察
　　抵牧易辭告班珠爾稱奉
詔令和碩特族歸青海二十年將從大軍征達瓦齊
諭定北将軍班第詰其情納噶察復易辭稱奉
詔令由巴里坤徙牧班第責不符
㫖納噶察慚謝
上以其譎而喜事
詔班第宻察之復
諭曰納噶察徙牧青海志果誠情尚可憫俟事定後具
　奏請㫖非必不可行事也大軍既抵伊犁納噶察慫
　　阿睦爾撒納私使哈薩克稱自統䝉古漢兵屯伊
　　犁喀爾喀貝勒車布登扎布時從軍責之曰爾
　　奉
天子命反若自統軍至可乎納噶察復依違其辭班第
　　斥不可以侍衛順徳訥携阿睦爾撒納使往阿睦
　　爾撒納覬為凖噶爾琿台吉納噶察遣宰桑錫哈
　　瑪私賂伊犁喇嘛等曰若阿睦爾撒納統凖噶爾
　　必善育爾等復偕新降諸宰桑附巴噶斯約蘇圖
　　烏克圖等就阿睦爾撒納宻語竟夜班第促阿睦
　　爾撒納入
覲以喀爾喀親王額璘沁多爾濟監之就道詭遣納噶
　　察歸語班第曰阿巴噶斯偕伊犁喇嘛等言若不
　　令阿睦爾撒納統準噶爾衆寜剖腹死班第斥之
　　納噶察懼告阿睦爾撒納謀為免罪計阿睦爾撒
　　納叛遁
詔額璘沁多爾濟携納噶察来将論罪以其属給輝特
　　台吉之不附逆者納噶察至傾阿睦爾撒納及班
　　珠爾逆謀
上以納噶察雖隂比無顯状且不匿逆謀
詔宥罪歸其属仍留輔國公爵先是杜爾伯特台吉伯
　　什阿噶什烏什伯克霍集斯等聞大軍定伊犁率
　　属降仍各留處其境至是定西将軍策楞統大兵勦
　　阿睦爾撒納納噶察請從軍贖罪
詔賫敇往諭伯什阿噶什霍集斯等助擒逆而伯什阿
　　噶什以哈薩克掠其牧他徙納噶察将赴阿克蘇
　　有扈魯瑪台吉諾海竒齊克者自伊犁至以阿睦
　　爾撒納竄博囉塔拉告
諭納噶察曰爾其速赴巴里坤軍偵阿睦爾撒納竄跡
　或尚未至伊犁而策楞已勦逆黨阿巴噶斯等牧大
　軍自可直抵伊犁截賊竄路爾即不必赴阿克蘇就
　近至策楞軍所協理軍務若策楞雖勦阿巴噶斯等
　牧而阿睦爾撒納已據伊犁爾即仍遵前㫖馳赴阿
　克蘇境二十一年𠫭賛大臣兆恵偵阿睦爾撒納據
　　伊犁授納噶察兵三百遣赴阿克蘇檄勿附逆納
　　噶察就道阿睦爾撒納為大軍所迫竄哈薩克
諭納噶察勿赴以効奔走績
詔晉封固山貝子未㡬卒無嗣弟達克巴降襲輔國公
　　一次襲達克巴納噶察弟乾隆十九年授二等台
　　吉二十年入
覲授扎薩克時班珠爾以附阿睦爾撒納叛論誅
詔達克巴及弟巴勒濟免坐俟準噶爾定遣歸舊牧二
　　十一年襲輔國公尋卒無嗣弟巴勒濟襲
　　二次襲巴勒濟達克巴弟乾隆十九年授二等台
　　吉二十年授扎薩克二十一年襲輔國公尋請徙
　　歸青海
諭久處凖噶爾習水土若徙至青海非所宜二十二年
　　以同牧之輝特台吉車卜登多爾濟等叛誅
詔巴勒濟族徙牧察哈爾四十八年
詔世襲罔替
　　和碩特輔國公色布騰列𫝊(居察哈爾/之和碩特)
　　色布騰和碩特人姓博爾濟吉特貝子納噶察從
　　祖父拉蔵汗見納噶察𫝊初凖噶爾以兵襲唐古
　　特色布騰甫五齡被掠比長羈伊犁逹瓦齊簒色
　　布騰謀棄之内附不獲間乾隆二十年大軍征達
　　瓦齊時達瓦齊與哈薩克搆兵遣色布騰偕庫本
　　諾音台吉諾爾布屯特里木哈達防哈薩克以宰
　　桑鼐塔特監之定北将軍班第等将抵伊犁遣侍
　　衛鼐庫訥檄招色布騰與諾爾布謀殺宰桑鼐塔
　　特馳請降
頒賜貂冠朝珠尋入
覲熱河
賚白金千五百
詔封輔國公
遣屯牧喀爾喀汛二十二年徙牧察哈爾四十八年
詔世襲罔替四十九年卒子達什喇布坦襲
　　一次襲達什喇布坦色布騰長子乾隆四十九年
　　襲輔國公
　　和碩特扎薩克一等台吉特黙齊列𫝊(居察哈爾/之和碩特)
　　特黙齊和碩特人姓博爾濟吉特貝子納噶察從
　　子父貢額爾赫為唐古特汗達延孫見納噶察𫝊
　　初準噶爾以兵襲唐古特貢額爾赫被掠特黙齊
　　生凖噶爾地仍稱和碩特台吉從子班珠爾與聚
　　處乾隆十九年以避達瓦齊亂偕班珠爾来降屯
　　牧喀爾喀汛從㕘賛大臣努三勦烏梁海扺喀喇
　　莽柰偵宰桑赤倫及四得木齊属居吹地往擒之
　　復由索勒畢嶺馳赴布拉罕察罕托輝擒凖噶爾
　　宰桑庫克辛禡木特通瑪木特及扎哈沁包沁噶勒
　　雜特兵百五十餘乃還
詔授三等台吉二十年從征達瓦齊𨽻北路哨探隊抵
　　額爾齊斯導額琳哈畢爾噶宰桑阿巴噶斯哈丹
　　烏勒木濟等降伊犁定入
覲熱河
詔授扎克一等台吉
賚白金千
賜孔雀翎時班珠爾以附阿睦爾撒納叛論誅
諭曰班珠爾同族台吉特黙齊及敦多克達什唐拉扎卜
　等俱不必辦理仍令照舊居住㳺牧二十二年徙牧察
　　牧察哈爾四十八年
詔世襲罔替
　
　
　
　
　
　
　
　
　
　
　
　
　
欽定外藩䝉古回部王公表傳卷之一百十四
欽定四庫全書
欽定外藩蒙古回部王公表傳卷之一百十五
　傳第九十九
　　厄魯特輔國公巴桑列傳(居黒龍江/之厄魯特)
　　巴桑厄魯特人初𨽻凖噶爾以姓稱伊克明安台
　　吉乾隆二十年大軍征達瓦齊抵伊犁巴桑降獻
　　籍三百餘户定北將軍班第以
聞
詔賜冠服佩飾入
覲熱河
賜宴
詔封輔國公
賚白金千五百時阿睦爾撒納叛輝特諸台吉不附逆
　　者議置塔密爾牧
詔巴桑往會二十二年輝特族叛巴桑及同牧之台吉
　　阿卜達什克什克特等不從携馬至科布多汛以
　　情告
上以其非輝特族且無叛跡
命署定邊右副將軍車布登扎布徙黒龍江以管旗章
　　京端多卜䕶之往給糗傳克什克特未就道疾卒
　　巴桑及阿卜達什屬凡五十三人將軍綽爾多議
　　置之呼倫貝爾二十六年巴桑卒子色稜徳濟特
　　襲
　　一次襲色稜徳濟特巴桑長子乾隆二十六年襲
　　輔國公四十八年
詔世襲罔替
　　厄魯特扎薩克一等台吉阿卜達什列傳(居黒龍/江之厄)
　　　(魯/特)
　　阿卜達什厄魯特人姓伊克明安初𨽻凖噶爾稱
　　克爾努特台吉以達瓦齊簒虐謀内附從輝特台
　　吉阿爾撒納行中道馬疲為噶勒雜特特宰桑哈
　　薩克錫喇屬所掠不獲至留牧扎哈沁乾隆十九
　　年大軍擊扎哈沁獲阿卜達什收畜産阿卜達什
　　以情告定邊左副將軍班第疏
聞
詔安置塔密爾附阿睦爾撒納牧
諭賞粮幣歸畜産授扎薩克一等台吉時議征達瓦齊
　　請從軍
允之二十年
賚白金五百為裝資從大軍次察罕呼濟爾阿卜達什
　　以兵三百馳赴額密爾為哨探前隊伊犁定偕新
　　降台吉等入
覲熱河
賜宴
賚白金五百
詔歸塔密爾牧有察衮徳濟特者伊克明安族也率屬
　　降
詔以阿卜達什等轄其屬而察衮等附阿睦爾撒納叛
　　明年察衮就擒徳濟特從阿睦爾撒納竄
詔籍其屬給阿卜達什二十二年徙呼倫貝爾二十六
　　年卒子徳勒格爾襲
　　一次襲徳勒格爾阿卜達什長子乾隆二十六年
　　襲扎薩克一等台吉四十六年卒子鄂齊爾襲
　　二次襲鄂齊爾徳勒格爾長子乾隆四十八年襲
　　扎薩克一等台吉是年
詔世襲罔替
　　扎哈沁三等信勇公禡木特列傳(居科布多/之扎哈沁)
　　禡木特厄魯特人號庫克辛初為凖噶爾之扎哈
　　沁宰桑扎哈沁譯言汛卒也以宰桑領之禡木特
　　守阿爾台汛游牧布拉罕察罕托輝其東為喀爾
　　喀有烏梁海界之其西為凖噶爾有包沁及噶勒
　　雜特塔本集賽界之烏梁海凡數種業打牲分𨽻
　　喀爾喀及凖噶爾包沁為回族凖噶爾呼礮曰包
　　以回人司礮故名之噶勒雜特塔本集賽皆凖噶
　　爾鄂拓克也雍正八年我大軍屯阿爾台及巴里
　　坤路禡木特奉其台吉噶爾丹策凌令以兵二萬
　　至汛偵不備掠駝馬總兵樊廷等奮擊之轉戰七
　　晝夜禡木特敗歸乾隆十一年台吉策妄多爾濟
　　納木扎勒遣禡木特奏請赴藏煎茶明年凖噶爾
　　以三百人至藏禡木特䕶之行嗣喇嘛達爾扎襲
　　台吉以達瓦齊異志擊之檄禡木特禦諸阿爾台
　　境達瓦齊簒召禡木特慰之禡木特以噶爾丹䇿
　　凌嗣絶强應命達瓦齊質其子十八年杜爾伯特
　　台吉車凌等棄凖噶爾來降達瓦齊遣禡木特追
　　之由博爾濟河入喀爾喀汛復逸出
上以汛如門户然何得任凖噶爾出入
諭責駐防烏里雅蘇台副都統達青阿罪明年春達青
　　阿奏誘擒禡木特及從者三十五人
諭曰禡木特倘召之不至或至而心懐不服則擒之可
　今遣使往輒至不明懲其罪反誘擒不可
詔宥罪遣歸給冠服禡木特械至鄂倫瑚都克汛侍郎
　　玉保宣
諭釋之謝罪歸時輝特台吉阿睦爾撒納與達瓦齊隙
　　達瓦齊檄禡木特數擊之阿睦爾撒納蹙為内降
　　計禡木特以厄魯特及烏梁海兵八千追掠其衆
　　阿睦爾撒納間道至請從大軍擊扎哈沁索所掠
　　内大臣薩拉爾以禡木特游牧近將擊之而庫列
　　圖嶺當其前雪盛不可行將由索勒畢嶺進遣諜
　　往禡木特既釋歸
上以烏梁海及扎哈沁近内汛
詔薩拉爾逐之阿爾台外不從當以兵討禡木特感不
　　殺
恩且念達瓦齊不足事隂有歸志懼誅其子不果有凖
　　噶爾宰桑别號通禡木特游牧諾海克卜特爾近
　　索勒畢嶺為布拉罕察罕托輝下游禡木特赴其
　　牧將掠通禡木特為請降計通禡木特覺誘執之
　　薩拉爾諜得狀由烏蘭山隂以兵驟至通禡木特
　　就擒索得禡木特責負
恩罪禡木特陳前情請徙牧内屬遣扎哈沁得木齊等
　　招所部六百餘户降薩拉爾檻禡木特至軍
詔釋之禡木特前為凖噶爾使已出痘至是入
覲京師
上鑒歸志誠授内大臣職
賜冠服二十年
詔與朝正會宴以通禡木特卒
諭禡木特善視其戚屬時議征達瓦齊
詔阿睦爾撒納為定邊左副將軍領北路哨探兵以禡
　　木特叅賛
遣赴軍禡木特密奏曰阿睦爾撒納豺狼也雖降不可
　　命往往必為殃
上以不逆詐諭之阿睦爾撒納亦告我叅賛大臣固倫
　　額駙色布騰巴爾珠爾曰禡木特非傾心降者不
　　可信今哨探兵以扎哈沁從恐漏師不如令後隊
　　色布騰巴爾珠爾以
聞
諭曰禡木特老成習事故令之先行若停其前往是滋
　疑也阿睦爾撒納以禡木特掠其屬與之隙故不願
　同往朕用人期益事豈以他人言為從違乎
詔定北將軍班第飭勿相忌班第請徙扎哈沁衆於扎
　　布堪庫克嶺諸地防乗間竄
詔置之齊拉罕勿内徙滋疑授禡木特總管以厄魯特
　　喀喇巴圖魯阿玉錫為翼領包沁宰桑阿克珠勒
　　尋率衆降察獲禡木特族屬給之初凖噶爾定扎
　　哈沁包沁納賦例比年獻脯間年供牲贍喇嘛遇
　　軍事令助
詔如舊例恤免期年賦授阿克珠勒為包沁總管以禡
　　木特兼領之阿睦爾撒納不俟禡木特還先行以扎
　　哈沁兵三百從禡木特返牧偕班第議編旗隊以
　　阿勒巴齊唐古特舊司牧哈沁九得秦務請視佐
　　領加一等復以三等侍衛竒徹布及扎哈沁得木
　　齊阿巴策凌等協理包沁牧務尋馳赴哨探軍有
　　賽音伯勒克者乞降巴顔珠爾克汛訊為禡木特
　　族且孥聚扎哈沁班第給視牧者阿睦爾撒納遺
　　書請給扎哈沁牧所獲輝特户五十餘班第以非
　　其戚屬不之給禡木特與阿睦爾撒納會軍於額爾
　　徳里克阿睦爾撒納約以兵千待察罕呼濟爾令禡
　　木特繼進禡木特至察罕呼濟爾阿睦爾撒納已
　　赴額密爾引兵八百馳會抵塔本集賽偵杜爾伯
　　特叛賊巴朗竄徙選兵三百追之巴朗尋就擒軍
　　抵伊犁
詔晉禡木特三等公爵
賜信勇號
賞雙眼孔雀翎四團龍服
命常服之達瓦齊既擒阿睦爾撒納覬凖噶爾琿台吉
　　漸驕縱班第劾之禡木特私語其屬或以告阿睦
　　爾撒納阿睦爾撒納夙與怨聞之愈憾先是
諭班第俟伊犁定偕禡木特議凖噶爾善後事至是班
　　第以禡木特兼管扎哈沁包沁牧請仍置阿爾台
　　增喀爾喀藩籬
允之尋撤大軍還扎哈沁兵三百遣歸牧禡木特以疾
　　留伊犁聞阿睦爾撒納驟叛阿克珠勒附之將脱
　　歸乏兵衛為逆黨哈丹等所遮脅之降不從擒赴
　　阿睦爾撒納所阿睦爾撒納慰之曰凖噶爾與
天朝疆域殊爾欲内向何也不如歸我當善視爾禡木
　　特唾而言曰天下豈有無君之國哉達瓦齊簒而
　　虐
聖天子討其罪噶爾丹策凌嗣已絶我不内歸將焉往
　　且
天朝已擒我不即誅復釋還此所謂生死而肉骨也何
　　忍背之爾先我往
聖天子待爾厚爾乃謀逆今既擒我我何懼死則死耳
　　大軍至將磔汝犬猶不食汝肉阿睦爾撒納慙縊
　　殺之禡木特孫扎木禪留扎哈沁牧
上聞阿睦爾撒納叛
詔扎木禪率扎哈沁兵赴大軍且遣屬間道至伊犁告
　　班第及禡木特未行間禡木特屬訥黙庫自伊犁
　　脱歸以禡木特將由闥勒竒嶺來會大軍告定北
　　將軍哈達哈遣兵由哈卜塔克拜達克迎之扎木
　　禪至語之故感且泣請從軍往哈達哈給駝馬令
　　其屬識塗者齎
諭凖噶爾敕先行扎木禪繼之以道梗返
諭禡木特妻曰爾其安處牧所勿過慮爾夫禡木特為
　凖噶爾舊人熟習厄魯特情諒不至圍困今大兵將
　進發爾夫禡木特聞之自必以身來迎或有不虞朕
　必令爾孫扎木禪襲爵復
諭扎木禪善慰其祖母志哈達哈不時存恤給食物明
　　年二月定西將軍策楞諜阿睦爾撒納戕禡木特
　　以告
諭曰禡木特年就邁効力行間甚為奮勉今逆賊戕之
　深可憫惻其孫扎木禪著令襲公爵大軍定伊犁械
　　逆黨至訊得禡木特就死狀
御製詩憫之褒為烈士且有千載流聲芳之句
　　一次襲扎木禪禡木特孫乾隆二十一年二月襲
　　三等信勇公三月以阿睦爾撒納煽烏梁海梗赴
　　哈薩克道
詔從北路定邊左副將軍哈達哈𠞰烏梁海叛賊七月
諭曰輝特杜爾伯特人等朕降㫖令歸舊牧扎哈沁亦
　應一體辦理但扎木禪現赴軍所著暫停徙俟大兵
　凱旋時哈達哈傳諭扎木禪令率屬徙歸舊牧安居
　樂業以副朕軫恤意九月
諭嘉其奮勉効力授内大臣十一月哈達哈奏扎木禪
　　固請挈屬内徙因
賜牧哲爾格西喇呼魯蘇
諭曰扎哈沁既與喀爾喀鄰牧著即設哨附近卡倫視
　喀爾喀例支領錢粮以資養贍有噶勒雜特得木齊
　　丹畢根敦者携户二百餘内附𨽻扎哈沁牧二十
　　二年署定邊左副將軍車布登扎布以扎木禪辭告
　　噶勒雜特附牧雖謐不如别置善從之二十三年
　　入
覲扈
蹕行圍得
優賚二十四年從叅賛大臣齊努琿追𠞰嗎哈沁至阿
　　爾齊圖以兵先遇賊哈喇呼喇山奮擊之悉就擒奪
　　所盜馬九十餘
奬賚幣二十五年扎木禪子捫圖什扈
蹕行圍乞喀爾喀親王成衮扎布代請駝馬勿官給
上以扎哈沁甫定牧乏生計
諭仍官給二十六年理藩院議禡木特歸誠後扎哈沁
　　屬相繼附置佐領九得二千餘口雖補授總管未
　　給印請以總管扎哈沁一旗印給扎木禪轄其衆
詔允之四十年卒子捫圖什襲
　　二次襲捫圖什扎木禪長子乾隆四十年襲三等
　　信勇公四十九年卒子託克多巴圖襲
　　三次襲託克多巴圖捫圖什長子乾隆四十九年
　　襲三等信勇公
　
　
　
　
　
　
　
　
欽定外藩䝉古回部王公表傳卷之一百十五
欽定四庫全書
欽定外藩蒙古回部王公表𫝊卷之一百十六
　𫝊第一百
　　郡王品級多羅貝勒霍集斯列𫝊(居回京師/之  爵)
　　霍集斯烏什人父阿濟斯和卓為吐魯畨頭目凖
　　噶爾脅徙喀喇沙爾復自喀喇沙爾徙烏什因名
　　烏什曰圖爾璊圖爾璊與吐魯畨音近其屬邑多
　　以吐魯畨邑名之阿濟斯和卓死𦵏阿克蘇霍集
　　斯嗣居烏什號圖爾璊阿竒木伯克其兄曰阿卜
　　都伯克弟曰阿卜都里木居阿克蘇乾隆二十年
　　大軍征凖噶爾抵伊犁達瓦齊由格登竄踰庫魯
　　克嶺定北將軍班第遣使分道索霍集斯設哨諸
　　嶺隘偵達瓦齊將赴喀什噶爾伏兵待遣弟攜酒
　　及馬紿迎達瓦齊至伏發從者七十餘悉就擒馳
　　遣告以兵二百監之行遇大軍往取者於穆素爾
　　嶺以獻將自伊犁入
覲阿卜都伯克告葉爾羌喀什噶爾將偕包沁希卜察
　　克衆襲庫車阿克蘇賽里木多倫諸回城請遣舊
　　和卓子歸舊和卓曰阿哈瑪特為派罕帕爾裔世
　　居葉爾羌喀什噶爾轄回族凖噶爾誘執之禁諸
　　阿巴噶斯齎恨死子二長布拉呢敦次霍集占仍
　　覊阿巴噶斯大軍至乃釋之定北將軍班第遵
㫖遣霍集斯偕布拉呢敦歸撫葉爾羌諸城而霍集斯
　　私謁副將軍阿睦爾撒納請俟葉爾羌喀什噶爾
　　就撫以已為回部長班第宻疏劾之
諭曰此但因阿睦爾撒納為將軍且恐其總統凖部耳
　勿過慮尋阿睦爾撒納叛
詔遣和碩特輔國公納噶察等齎
敕赴阿克蘇宣
諭霍集斯及阿卜都伯克等曰爾原係吐魯畨舊属今
　年春大軍平定伊犁達瓦齊逃往爾游牧爾能擒獲
　及其眷屬觧赴軍前將軍大臣等奏報朕已加恩賞
　賚又定於明年入覲再沛殊恩今逆賊阿睦爾撒納
　妄思并吞諸部畏罪潜逃朕已命將窮追爾雖不必
　派兵協𠞰但湏預飭游牧伺察防守若阿睦爾撒納
　逃竄至爾游牧時擒獲解送朕必重加爵賞二十一
　　年布拉呢敦弟霍集占自伊犁集兵敗阿睦爾撒
　　納
詔納噶察勿赴阿克蘇布拉呢敦霍集占尋據葉爾羌
　　喀什噶爾叛自稱大小和卓二十三年春大軍往
　　討
詔靖逆將軍雅爾哈善偵霍集斯若仍居圖爾璊𫝊示
　　之曰爾等從前將達瓦齊擒獻係有功之人
皇上即施恩賞賚尚欲陸續加恩因辦理厄魯特等無
　　暇今厄魯特等俱已平定領兵前來専為問兩和
　　卓罪與爾等無渉爾等惟誠心効順自必永承
恩澤雅爾哈善奏霍集斯仍居圖爾璊
上以大兵抵其城霍集斯必歸誠
諭之先是布拉呢敦自伊犂歸善霍集斯及阿卜都伯
　　克倚任之霍集占萌逆謀懼霍集斯族强或圖已
　　析其昆弟子姪居各城以霍集斯為和闐伯克其
　　長子漠咱帕爾為烏什伯克以阿卜都伯克為葉
　　爾羌伯克其子阿布薩塔爾為阿克蘇伯克行兵
　　則携以從霍集斯畏威强附之至是大軍圍庫車
　　霍集占往援入其城令霍集斯等駐阿克蘇以待
　　不數旬棄庫車走阿克蘇將從衆赴烏什阿克蘇
　　閉城拒乃令霍集斯及阿布薩塔爾等脅城外數
　　百户走烏什霍集斯隂約烏什諸頭目欲延霍集
　　占入飲縳之霍集占疑詐霍集斯請自召烏什衆
　　徙喀什噶爾甫入城以兵拒霍集占懼逃大軍克
　　庫車定邉將軍兆恵代雅爾哈善扺阿克蘇偵霍
　　集斯及子漠咱帕爾居烏什馳檄招降軍繼進扺
　　哲爾格哲克徳霍集斯遣次子呼岱巴爾氐獻降
　　書翌日扺烏什霍集斯迎謁納户籍五千口二萬
　　餘兆恵慰諭之詰進兵道霍集斯曰烏什赴喀什噶
　　爾徑險且霍集占必由葉爾羌遁温都斯坦喀喇
　　土伯特巴達克山諸部即竄喀什噶爾而布嚕特
　　安集延與之仇必不敢經其地大軍往取葉爾羌
　　擒之易兆恵偕諸將定議赴葉爾羌霍集斯請從
　　軍以子漠咱帕爾入
覲遣從弟額敏都霍什提卜齎檄赴葉爾羌招降其兄
　　阿卜都伯克
詔封公品級
賜雙眼孔雀翎紅寳石頂裘服佩飾諸物
諭曰霍集斯有擒獻達瓦齊之功今又歸誠畫策深為
　嘉恱若能擒獲霍集占必晉加爵賞至從賊人内有
　霍集斯之兄姪此時若自投來歸應加恩賞即或後
　時降附亦為寛貸而霍集占以霍集斯内附禁阿卜
　　都伯克父子及其戚族揚稱霍集斯雖降已為戮
上聞之
諭曰霍集占以伯克霍集斯被殺飾詞惑衆自應明白
　曉示或令回衆目睹至霍集占將阿卜都伯克等拘
　禁可見霍集斯從前附降之心甚誠着兆恵𫝊㫖撫
　慰仍加恩賞縀六端軍營一切事宜向伊商辦以収
　其用大軍抵葉爾羌霍集斯告曰賊建臺各城隅望
　　我軍至輙施礟邇臺及城皆坎地設伏當謹備之
　　以故我攻城兵無少損霍集斯復厲從卒擊賊
諭曰霍集斯甫經歸順即率屬奮勉殊可嘉尚著加恩
　封固山貝子品級復以其族阿里木摩羅和卓等擊
　　賊被傷
奬賜翎頂既而逆賊抗大軍於喀喇烏蘇霍集斯等固
　　拒之賊不敢逼我壘
詔晉封固山貝子加貝勒品級
賜四團龍服時㕘賛大臣舒赫徳自阿克蘇以兵赴援
　　道遇降者托克托黙特詰為霍集斯弟阿卜都里
　　木屬告霍集占乞和軍門兆恵等不之允
諭嘉之以霍集斯與軍謀
詔並賜
御用佩飾有薩拉阿琿者居葉爾羌其弟穆遜阿琿居
　　烏什霍集占遣賊黨阿卜都克勒木由阿克蘇達
　　書穆遜阿琿為我軍擒呼岱巴爾氐禁穆遜阿琿
　　戚屬告烏什衆勿驚懼
諭曰呼岱巴爾氐之父霍集斯効力軍營伊復通曉事
　體深用嘉恱著加恩授為内大臣賞戴孔雀翎會漠
　　咱帕爾至
召覲於
　乾清宫
賜公品級
賚冠服二十四年
詔預朝正宴
賜觀上元燈
賚漠咱帕爾及從至伯克墨特鄂對色里木達爾漢
　　伯克額穆魯勒等銀幣有差遣歸烏什復以霍集
　　斯妻偕子呼岱巴爾氐輸馬四十助援喀喇烏蘇
　　軍
諭嘉之大軍破喀喇烏蘇圍還阿克蘇霍集斯請赴烏
　　什集馬
詔酌賚兆恵遵
㫖詢由烏什進兵喀什噶爾道告曰烏什距喀什噶爾
　　近然道多石且乏水泉不若由阿克蘇時賊急圍
　　和闐城副都統巴圖濟爾噶勒定邉右副將軍富
　　徳後先以兵援霍集斯自烏什馳會之和闐圍觧
上以霍集斯舊轄其地
詔授總管和闐六城阿竒木伯克富徳復遵
㫖詢由和闐進兵葉爾羌道霍集斯告曰伊犁齊達呼
　　爾璊取水艱甚丕雅勒瑪至固璊雖有水草而塞
　　爾勒克楚魯克通阿里克諸站多沙磧馬行易疲
　　且距温都斯坦道逺賊乗間竄不及禦請由丕雅
　　勒瑪迤南行水草足且便休馬富徳議如言霍集
　　斯請以和闐六城伯克阿什黙特巴喇特等從遣
　　赴喀什喀爾招降布拉呢敦懼事不效或累己富
　　徳以
聞
諭曰霍集斯感激朕恩招降以離賊黨深可嘉悦著加
　恩賞給縀疋至伊輸誠効䇿果如所算自必加恩萬
　一布拉呢敦執迷不悟於霍集斯何與時額敏都霍
　　什提卜等私以霍集斯招降阿卜都伯克故告霍
　　集占霍集占戕阿卜都伯克阿卜都里木等且知
　　大軍將至偕布拉呢敦棄城竄霍集斯從富徳軍
　　由葉爾羌尾擊之敗諸阿爾楚爾賊遁伊西洱庫
　　爾官軍分隊擊霍集斯偕阿克蘇伯克鄂對等執
　　纛呼曰降者生否則必死其屬阿里木立纛前中
　　賊銃死霍集斯呼愈壯回衆聞聲趨至乞降者萬
　　餘霍集占等以兵阻不得遁巴達克山
諭曰伯克霍集斯之兄弟諸子多為霍集占戕害深可
　憫惻伊此次亦屬奮勉著加恩晉封多羅貝勒
賜恤阿里木及從霍集斯弁兵等銀幣時巴達克山伯
　　克素勒坦沙不即以布拉呢敦等獻其鄰部曰博
　　羅爾居巴達克山東曰斡罕居巴達克山北霍集
　　斯遣托霍斯遷伯克伊斯邁拉和卓招降博羅爾
　　復自以哨探兵偕副都統伊柱屯斡罕博羅爾
　　伯克沙瑚沙黙特斡罕伯克宻爾莽蘇爾遣使告
　　曰巴達克山若不獻逆當助討巴達克山悔罪戮
　　逆獻霍集斯乃自斡罕還軍
諭曰霍集斯自進兵以來竭盡所知諸務奮勉協同將
　軍大臣等克蕆大事甚屬可嘉自當錫予優渥著加
　恩賞給郡王品級先是軍所劾霍集斯議烏什賦謂
　　舊例計畆徴什一别無他貢額憾阿克蘇伯克鄂
　　對議事輙不協善阿什黙特乞司和闐六城伯克
　　務葉爾羌諸城頭目私饋受不辭知吐魯畨扎
　　薩克額敏和卓封郡王爵故以伯克稱之疏至
諭兆恵富徳等曰霍集斯或不過恃功率意即暫示包
　容如情形叵測亦不得姑息從事霍集斯自巴達克
　　山還請從凱師入朝約兆恵等待阿克蘇赴烏什
　　俶裝如期會以第三子托克托索丕從時伯克等
　　四十四人兆恵令霍集斯偕哈宻扎薩克貝勒玉
　　素卜領之舒赫徳等遵
㫖將遣霍集斯孥赴
　京
諭曰前霍集斯葉爾羌被圍時殊為勞苦往巴達克山
　亦頗効力但仍令其居於舊地究屬未便俟伊到京
　時再酌量從優安置伊子漠咱帕爾啟程亦不必照
　厄魯特宰桑之例仍與前次入覲一體辦理舒赫徳
　等當善為慰遣至伊等起程後所查霍集斯家口不
　妨明白曉示以霍集斯蒙恩㫖留京來取家屬團聚
　務宜供給饒裕加意照看葢伊等非獲罪之人籍没
　家産者可比所有積蓄俱一同辦送仍約束兵丁回
　人毋許妄行偷竊其田園房屋亦應變價給賞以資
　生計二十五年以烏什諸伯克訐霍集斯父子虐衆
諭曰烏什回人等訐告霍集斯父子苦虐部衆經辦事
　大臣等具奏朕以霍集斯抒誠効力所有過失皆從
　前陋習若遽行治罪心有不忍但仍令其管轄所屬
　則上下猜忌不能相安無事即如凖噶爾人等亦因
　聚斂成讐上既凌虐下亦忿恨互相侵噬以底滅亡
　可為明鑒因將霍集斯父子優其廪禄安置京師而
　各城頭目亦自知所懲創悛改舊習恐愚頑無識之
　徒因此遂長刁風摭拾已往之事公行訐告或伊什
　幹等圖得阿竒木之缺或所屬人等妄生事端挾制
　總管大干法紀嗣後有似此者非但不行辦理仍究
　明情節重治其罪斷不寛宥爾等知此惟期上下相
　安勤於事業勉為良善永享昇平霍集斯至
召覲於
　正大光明殿
賚章服飲至豐澤園
賜銀幣伯克等將歸
詔宣示烏什訐霍集斯狀霍集斯奏烏什怨臣甚臣䝉
恩釋罪請留居
　京師
慰允之
諭曰霍集斯懇請留京意殊誠切着照所請厚為資給
　安置京師但其先世墳墓逺隔故鄉著加恩將伊㓜
　子托克托索丕遣回阿克蘇以供祭掃其烏什所有
　田産即行變價在阿克蘇置業賞給托克托索丕承
　管著舒赫徳等遵照辦理仍傳諭該處回衆俾咸知朕意
詔圖形
　紫光閣
御製贊曰奉元戎檄擒達瓦齊後稍觀望旋迎我師同
　大軍進被圍黒水回部望族居之京邸時輔國公和
　　什克額色尹一等台吉瑪木特圖爾都哈什木二
　　等台吉阿卜都爾璊三等台吉帕爾薩等先後入
覲
詔留京師統𨽻蒙古正白旗視應得俸銀給祿米資贍
　　霍集斯疏列和闐户産及吐魯畨舊屬
詔給托克托索丕會漠咱帕爾行次沙泉子疾
詔醫視俟痊乃就道復
命霍集斯寄之書令善自攝疾痊偕呼岱巴爾氐至
詔與其父聚處尋額敏都霍什提卜逮至
上以霍集斯戚族
詔免死給廣東福建駐防兵秋霍集斯偕輔國公和什
　　克扈
蹕木蘭行圍䝉古扎薩克等進
宴陳詐馬什榜教駣諸戲
詔霍集斯列觀
旋蹕避暑山莊
命觀燈火預萬樹園宴冬
詔預朝正外藩蒙古回部王公伯克等宴嗣扈
蹕侍
禁預内王公大臣班三十年烏什逆回賚哈木圖拉等
　　紏衆叛霍集斯遵
㫖列戚族居烏什者以
聞
詔録示伊犂將軍明瑞俟克烏什察霍集斯族被脅者
　勿孥戮四十六年卒子四長漠咱帕爾封公品級後
　　以罪削授一等侍衛次呼岱巴爾氐授内大臣次
　　托克托索丕居阿克蘇次哈第爾襲郡王爵
　　一次襲哈第爾霍集斯第四子乾隆四十六年襲
　　郡王品級多羅貝勒四十八年理藩院議哈第爾
　　𨽻内蒙古旗與外藩扎薩克不同請視内旗例俟
　　出缺時逓降至公爵乃世襲罔替
詔如議
　
　
　
　
　
　
　
　
　
　
　
　
　
　
　
欽定外藩䝉古回部王公表𫝊巻之一百十六
欽定四庫全書
欽定外藩䝉古回部王公表𫝊卷之一百十七
　𫝊一百一
　　輔國公和什克列𫝊(居回京師/之  爵)
　　和什克和闐人初為喀什噶爾阿竒木伯克𨽻凖
　　噶爾大軍既定凖噶爾遣布拉呢敦自伊犂歸和
　　什克偕諸伯克不納聞我軍至乃迎入布拉呢敦
　　尋偕弟霍集占謀逆和什克避走布嚕特依阿特
　　巴什鄂拓克長明依勒哈乾隆二十三年霍集占
　　抗大軍於喀喇烏蘇侍衛布占泰徴兵布嚕特抵
　　明伊勒哈牧示軍檄辭不即應二十四年大軍破喀
　　喇烏蘇圍布占泰復赴布嚕特和什克乃偕明伊
　　勒哈至阿克蘇謁定邉將軍兆恵請降兆恵詰進
　　兵道和什克曰霍集占昆弟善霍罕額爾徳尼伯
　　克大軍廹將竄往喀什噶爾西歧道三請先據之
　　兆恵因檄霍罕勿助逆時定邉右副將軍富徳屯
　　和闐兆恵議分道進兵一由阿克蘇攻喀什噶爾
　　一由和闐攻葉爾羌和什克復繪圖告曰喀什噶
　　爾西由鄂坡勒達霍罕敏珠爾嶺由玉斯圖阿喇
　　圖什達安集延額徳格訥諸部請示檄防賊竄兆
　　恵悉如言進兵喀什噶爾以和什克導霍集占等
　　棄城竄葉爾羌喀什噶爾定兆恵請以和什克署
　　葉爾𦍑阿竒木伯克其叔父素賚璊舊為葉爾羌
　　商伯克請仍職
允之二十五年和什克入
覲
詔留京師封輔國公
賜雙眼孔雀翎和什克疏列和闐哈喇哈什葉爾羌沙
　　古則里諸邑屬産
詔易值留和闐贍其戚屬四十六年卒子伊巴喇伊木
　　襲
　　一次襲伊巴喇伊木和什克長子乾隆四十六年
　　襲輔國公四十八年
詔視出缺時視有績令子如爵無績以次降襲三等台
　　吉五十三年
詔世襲輔國公罔替
　　輔國公額色尹列𫝊(居世京師之回爵/定  襲三等台吉)
　　額色尹葉爾羌人號額爾克和卓其始祖曰𣲖罕
　　帕爾世為回部長居葉爾羌領其族族統稱和卓
　　猶䝉古族統稱台吉也凖噶爾强䇿妄阿喇布坦
　　侵葉爾羌黜和卓阿哈瑪特掠其族置吐魯畨㝷
　　以吐魯畨内附復脅徙伊犁大軍定凖噶爾額色
　　尹等將乞降阿哈瑪特子霍集占復乗阿睦爾撒
　　納亂脅族自伊犁歸葉爾羌額色尹不從避徙布
　　嚕特霍罕瑪爾噶朗安集延納木干塔什干諸部弟帕
　　爾薩及兄子瑪木特圖爾都從之霍集占與布嚕
　　特仇以兵索之不得乾隆二十三年大軍討霍集
　　占抵葉爾羌額色尹聞之偕圖爾都及布嚕特之
　　呼什齊鄂拓克長納喇巴圖以兵攻喀什噶爾襲
　　英吉沙爾諸邑時霍集占抗大軍於喀喇烏蘇哈
　　宻扎薩克貝子玉素卜遣侍衛布占泰徴兵布嚕
　　特抵阿特巴什其長曰明伊勒哈以兵寡辭布占
　　泰歸諜霍集占兄布拉呢敦自喀什噶爾援葉爾
　　羌聞布嚕特兵襲其邑疑與我軍應懼不敢逼喀
　　喇烏蘇圍則未知其為布嚕特何鄂拓克也二十
　　四年禡木特自布嚕特赴阿克蘇謁定邉將軍兆
　　恵以故告且稱額色尹集兵納喇巴圖待我軍檄
　　兆恵𫝊
㫖奬給幣令禡木特達額色尹書額色尹以兵至道遇
　　賊百餘擊之獲纛一獻軍門請内附兆恵慰諭之
　　霍集占等既竄有布嚕特兵攻喀什噶爾之布喇
　　村額色尹亟遣屬從侍衛成果檄阻之曰葉爾羌
　　喀什噶爾已定若復進兵是抗大軍也布嚕特兵
　　乃還兆恵遣額色尹入
覲
上以其為𣲖罕帕爾裔
詔封輔國公額色尹奏世居葉爾羌凖噶爾掠赴吐魯
　　畨再徙伊犁以避霍集占亂奔布嚕特幸為
天朝臣僕安置惟
命
詔留京師𫝊
諭兆恵等曰額色尹等係霍集占族且居伊犁久不便
　遣歸葉爾羌仍將伊等家口送京四十八年
詔俟出缺後子如爵視有績再𫝊仍襲公爵無績以次
　　降襲三等台吉
　　輔國公圖爾都列𫝊(居世京師之回爵/定  襲三等台吉)
　　圖爾都葉爾羌人輔國公額色尹從子初徙居伊
　　犁以不附族酋霍集占叛從額色尹走匿布嚕特
　　境布嚕特稱曰和卓乾隆二十三年聞大軍征霍
　　集占抵葉爾羌霍集占抗諸喀喇烏蘇隂以布嚕
　　特兵從額色尹攻喀什噶爾分賊勢二十四年其
　　兄禡木特謁大軍告故圖爾都尋自布嚕特至請
　　降額色尹偕禡木特先入
覲圖爾都繼至
上以其為派罕帕爾裔
詔授扎薩克一等台吉留
　京師二十七年追論攻喀什噶爾功晋封輔國公四十
　　四年卒子託克託襲
　　一次襲託克託圖爾都長子乾隆四十四年襲輔
　　國公四十八年
詔示出缺後視有績令子如爵無績以次降襲三等台
　　吉
　　扎薩克一等台吉禡木特列𫝊(居世京師之回爵/定  襲二等台吉)
　　禡木特葉爾羌人輔國公額色尹從子初號鄂托蘭
　　珠和卓以不附族酋霍集占叛偕弟圖爾都從額色
　　尹走匿布嚕特境乾隆二十三年大軍征霍集占
　　抵葉爾羌霍集占抗諸喀喇烏蘇額色尹圖爾都
　　以兵攻喀什噶爾禡木特留布嚕特視戚屬二十
　　四年額色尹復自布嚕特集兵遣禡木特赴阿克
　　蘇謁定邉將軍兆恵告故且稱以避霍集占走布
　　嚕特不獲早至兆恵慰諭之進兵喀什噶爾攜禡
　　木特從令以書達額色尹額色尹馳至喀什噶爾
　　諸城定兆恵遣禡木特入
覲
上以其為派罕帕爾裔
詔授扎薩克一等台吉留
　京師復
諭兆恵遣其子巴巴至與聚處四十四年卒子巴巴降襲
　　二等台吉
　　一次襲巴巴禡木特長子初稱和卓乾隆二十四
　　年兆恵遵
㫖自軍所遣至
詔授四等台吉四十四年襲二等台吉四十八年
詔俟出缺時視有績令子如爵無績以次降襲四等台
　　吉五十三年
詔世襲二等台吉罔替
　　一等台吉哈什木列𫝊(居世京師之回爵/定  襲二等台吉)
　　哈什木吐魯畨人姓博爾濟吉特為元太祖裔初
　　元太祖定西北諸部分遣王駙馬等領之次子察
　　哈岱居伊犁兼轄吐魯畨回衆越十𫝊至特木爾
　　圖呼魯克棄蒙古俗習回教子吉匝爾和卓布哈
　　爾拜宻爾徙居吐魯畨不復有伊犁地
　本朝康熙二十五年有阿布勒穆咱帕爾蘇勒檀瑪哈
　　瑪特額敏巴圖爾哈什汗者自吐魯畨貢稱元裔
　　見吐魯畨回部總𫝊五十九年大軍討凖噶爾由
　　吐魯畨進擊烏嚕木齊哈什木兄莽蘇爾迎獻駝
　　馬軍還䇿妄阿喇布坦罪之禁諸喀喇沙爾乾隆
　　二十年大軍定凖噶爾莽蘇爾聞之乞降定北將
　　軍班第奏請遣轄吐魯畨舊屬未定議而阿睦爾
　　撒納叛莽蘇爾等不獲歸吐魯畨二十四年葉爾
　　羌諸回城定乃獲莽蘇爾及哈什木二十五年入
覲
上以其為元太祖裔
詔並授一等台吉留
　京師三十年哈什木卒子阿布勒降襲二等台吉莽
　　蘇爾以無嗣停襲故不立𫝊
　　一次襲阿布勒哈什木長子乾隆三十年襲二等
　　台吉四十八年
詔俟出缺後視有績令子如爵無績以次降襲四等台
　　吉五十三年
詔世襲二等台吉罔替
　　二等台吉阿卜都爾璊列𫝊(居世京師之回爵/定  襲三等台吉)
　　阿卜都爾璊葉爾羌人派罕帕爾裔初葉爾羌和
　　卓曰阿哈瑪特䇿妄阿喇布坦黜之阿哈瑪特死
　　復禁其子布拉呢敦霍集占葉爾羌喀什噶爾衆
　　别立長號伊克和卓即阿卜都爾璊祖也乾隆二
　　十年大軍定凖噶爾釋布拉呢敦歸葉爾羌伊克
　　和卓不即納聞我軍至乃迎入已而霍集占萌叛
　　志偕布拉呢敦分據葉爾羌喀什噶爾城戕伊克
　　和卓阿卜都爾璊避走布嚕特霍集占捕禁之二
　　十四年大軍定葉爾羌獲阿卜都爾璊二十五年
　　入
覲
上以其為舊和卓孫
詔授二等台吉留
　京師三十七年卒子阿卜都呢咱爾降襲三等台吉
　　一次襲阿卜都呢咱爾阿卜都爾璊長子乾隆三
　　十七年襲三等台吉四十八年
詔俟出缺後視有績令子如爵無績降襲四等台吉五
　　十三年
詔世襲三等台吉罔替
　　三等台吉帕爾薩列𫝊(居回京師/之  爵)
　　帕爾薩葉爾羌人輔國公額色尹弟
　　以不附族酋霍集占叛從額色尹走匿布嚕特境
　　布嚕特稱曰和卓乾隆二十四年大軍定霍集占
　　亂額色尹自布嚕特來降帕爾薩不即至定邉將
　　軍兆恵遣侍衛達克塔納招降霍罕瑪爾噶朗安集
　　延納木干諸部復齎軍檄索帕爾薩帕爾薩居瑪
　　爾噶朗城從我使至請内附二十五年入
覲
上以其為派罕帕爾裔
詔授三等台吉留
　京師四十八年
詔俟出缺後視有績令子如爵無績降襲四等台吉五
　　十三年
詔世襲三等台吉罔替
　
　
　
　
　
　
　
　
　
　
　
　
　
　
　
欽定外藩蒙古回部王公表𫝊卷之一百十七
欽定四庫全書
欽定外藩蒙古回部王公表𫝊卷之一百十八
　傳第一百二
　　原封貝勒品級固山貝子鄂對列𫝊(居新疆之回/爵今襲散秩)
　　　(大臣晉固/山貝子)
　　鄂對庫車人祖瑪爾咱尼黙特父頗喇特世居庫
　　車鄂對嗣凖噶爾脅徙伊犁居河北固勒扎乾隆
　　二十年大軍定凖噶爾鄂對乞降二十二年從定
　　邉將軍喀爾喀親王成衮扎布勦厄魯特孽賊二
　　十三年靖逆將軍雅爾哈善討逆回布拉呢敦霍
　　集占鄂對請從
奬授散秩大臣
賜孔雀翎時逆黨阿卜都克勒木為庫車阿竒木伯克
　　鄂對戚屬殱焉大軍抵庫車鄂對以世居悉形勝
　　告副都統順徳訥兵據城外林賊至不敢争閉城
　　甸餘鄂對告雅爾哈善曰庫車城固甚請設雲梯
　　絶水道困之且將必有援至城東南達庫爾勒喀
　　喇沙爾路可無虞北達賽哩木有沙勒達朗鄂斯
　　伯克什二隘遣健卒塞以石賊必不能至西達沙
　　雅爾有鄂根河水盛可行舟至東由雅哈托和鼐
　　托木羅克達賽哩木諸城請兵備雅爾哈善遣防
　　各隘阿卜都克勒木弟阿卜都哈里克挈賊二千
　　餘襲托木羅克路擊敗之
諭曰鄂對熟悉要隘預籌防範現在有攻克回城可即
　授為伯克復以霍集占攜賊二千餘自鄂根河抵庫
　　車為我軍所敗
詔賜鄂對銀幣及子鄂斯璊時霍集占已入庫車我軍
　　不之知翌日賊開門出抗鄂對請以兵屯鄂根河
　　遏竄路雅爾哈善不設備霍集占逸乃克庫車鄂
　　對以子鄂斯璊偕伊勒噶爾伯克等理庫車務領
　　沙雅爾自率兵赴阿克蘇定邉將軍兆恵代雅爾
　　哈善察鄂對可任事疏請授阿克蘇阿竒木伯克
　　以舊伯克頗拉特巴巴克等佐之兆恵尋進兵葉
　　爾羌遣鄂對偕侍衛噶布舒齊凌扎卜等赴和闐
　　六城抵額里齊伯克等以城獻撫其衆哈喇哈什
　　玉隴哈什塔克齊爾拉克爾雅諸城聞之皆降鄂
　　對令諸伯克使奉書赴葉爾羌軍自以書達阿克
　　蘇其妻居阿克蘇城輸布及裘助駐防兵
詔授鄂對内大臣而霍集占以賊衆抗大軍於喀喇烏
　　蘇和闐軍書再不達鄂對將往援偵賊襲和闐遣
　　使馳告阿克蘇㕘賛大臣舒赫徳集諸路兵分援
　　喀喇烏蘇和闐鄂對妻以馬百助軍鄂對復自和
　　闐集兵千備羊及糗為禦賊計
諭曰鄂對自隨軍以來諸事奮勉此次尤徴誠悃著加
　恩賞給公品級既而賊黨阿卜都克喇木等往來額
　　里齊哈喇哈什間鄂對檄伯克等固拒書六城伯
　　克名及户畜數達阿克蘇援兵至遣赴諸城賊復
　　布偽檄脅衆鄂對再遣使告阿克蘇以兵寡遣卒
　　二百往援鄂對妻偕伯克等令屬五十人齎糧從
　　鄂對檄諸城曰大兵將至可固待明年春大軍破
　　喀喇烏蘇圍副都統巴圖濟爾噶勒等以兵九百
　　援和闐鄂對啟額里齊城迎赴哈喇哈什擊賊於
　　博羅齊敗之諸城𫝊檄定遣其妻兄阿璊伯克馳告
　　阿克蘇會定邉左副將軍富徳至鄂對遣從子阿
　　卜都爾璊攜六城伯克逺迎㨗
聞
嘉固守和闐功
詔封輔國公遣歸阿克蘇授阿卜都爾璊三等侍衛時
　　議兆恵富徳軍分道進
諭曰鄂對効力軍前已將二載自當稍為休息聞伊行
　裝為賊所掠甚可軫念著賞銀二百兩令其在阿克
　蘇辦事伊若情願出兵求請誠切即同伊前往亦可
　仍當加意體恤
命甫下兆恵奏鄂對固請從軍
詔倍給裝資布拉呢敦霍集占聞大軍至皆竄鄂對抵
　　喀什噶爾馳會富徳軍擊之敗諸阿爾楚爾賊遁
　　伊西洱庫爾官軍分隊擊鄂對偕和闐伯克霍集
　　斯等執纛呼降賊黨萬餘趨請命布拉呢敦霍集
　　占遁巴達克山富徳遣鄂對攜降衆歸喀什噶爾
諭嘉其奮勇勦賊晉封固山貝子巴達克山獻霍集占首
　　俘逆屬有薩喀勒索丕者其妻為阿卜都爾璊女
　　弟
詔給鄂對尋
諭從凱師入
覲晉封貝勒品級二十五年春至
召覲於
　正大光明殿
賜章服飲至豐澤園
賚銀幣
詔圖形
　紫光閣
御製賛曰平伊犁時歸順勤王回部傑出其心允良往
　諭和闐被圍三月共噶布舒全守卓越時阿克蘇伊
　　什幹伯克頗拉特覬阿竒木伯克慫回衆薦已訐
　　鄂對舒赫徳斥之疏
聞
諭曰回人猜忌擠排乃其舊習自當嚴為杜絶鄂對果
　不勝任亦不當因頗拉特之言遽行斥革且鄂對即
　因此獲咎而頗拉特藉端聳衆希圖代任之罪亦應
　察究斷無墮其譎計竟授為阿竒木之里復以阿克
　　蘇訐鄂對若歸令仍舊職將不安
詔調葉爾羌阿竒木伯克鄂對抵葉爾羌伊什幹伯克
　　阿卜都喇伊木等訐嗜飲且躁妄不稱職狀首列
　　阿琿名
詔曉示各城回人諸事嗣聽阿竒木伯克理阿琿勿妄
　　預辦事都統新柱疏鄂對及阿卜都喇伊木隙若
　　互忌恐誤公
諭曰回人性多疑懼若為之隐覆恐伊等更覺不安朕
　意竟將伊等𫝊集衆前分别是非加以訓飭庶鄂對
　不致猜疑阿卜都喇伊木亦不妄行防備悔悟之後
　和衷共事自無掣肘之虞阿卜都喇伊木以不獲為
　　阿竒木伯克私與霍罕額爾徳尼伯克謀逆事覺
　　論誅二十六年
諭曰前因回人舊習凡伯克等多朘削所屬是以賞給
　各城阿竒木伯克等錢帛地畝及供役之人俾得奉
　公自愛近聞葉爾羌伯克鄂對喀什噶爾伯克噶岱
　黙特等頗知守分無苛擾回人之事深屬可嘉念伊
　等歸誠日久著於官給六百騰格外再加二百以示
　鼓勵此次係出自特恩不可視以為例四十年
諭曰貝勒品級鄂對公品級噶岱黙特均於未得回地
　以前歸誠伊犁且在軍營著有勞績自與恩封者不
　同均令世襲罔替四十三年鄂對卒
詔其子鄂斯璊襲貝勒品級
賞雙眼孔雀翎時鄂斯璊任阿克蘇阿竒木伯克葉爾
　　羌辦事侍郎高樸請令繼鄂對為葉爾羌阿竒木
　　伯克
上不允
詔鄂斯璊調任喀什噶爾以喀什噶爾伯克色提卜阿
　　勒氐調任葉爾羌烏什辦事三品大臣永貴㝷疏
　　色提卜阿勒氐訐高樸擾虐回民私售官玉狀
詔訊得實予辟
諭曰今年三月鄂對病故髙樸即奏請以鄂對之子鄂
　斯璊接辦該處阿竒木伯克事朕以為若如此父子
　相繼辦事竟似葉爾羌之阿竒木為伊家世職久之
　與唐時藩鎮何異因將色提卜阿勒氐調至該處以
　鄂斯璊赴喀什噶爾意在回部伯克防微杜漸若照
　髙樸之奏令鄂斯璊在彼為阿竒木伯克鄂斯璊知其父
　與高樸相好有碍顔靣且伊年輕未能更事必順從
　髙樸所為扶同狥隐不能如色提卜阿勒氐之和盤
　托出矣復以鄂對比髙樸罪褫世爵
諭曰鄂對前以軍營効力加恩賞給貝勒品級授為葉
　爾羌阿竒木伯克自當感激朕恩一切事務實心奮
　勉以圖報効即令髙樸意欲騷擾回民並欲盗買玉
　石伊當勸止或如色提卜阿勒氐首告始為報朕恩
　施乃竟引誘髙樸給予黄金五十兩并玉石二千餘
　斤令在内地販賣則伊從前早有騷擾回民盗取玉
　石情事若不嚴加懲創朕如何尚用伯克耶倘伊尚
　在即當正法今雖病故自應削去貝勒品級以示懲
　儆伊子鄂斯璊現襲貝勒品級著𫝊㫖永貴即行削去但鄂
　斯璊并非隨同伊父居住此等情事與伊無涉著加恩授為散
　秩大臣仍留喀什噶爾阿竒木伯克之任既革去貝勒自不便
　令戴兩眼孔雀翎著賞給一眼孔雀翎
　　一次襲鄂斯璊鄂對長子乾隆二十三年授庫車
　　阿竒木伯克二十四年㕘賛大臣舒赫徳疏鄂斯
　　璊敏練
詔授三品
賞孔雀翎㝷侍衛齊凌扎卜以兵䕶多倫回衆徙玉古
　　爾庫爾勒鄂斯璊備糗糧令速就道
嘉其急公
詔如數給值二十五年從鄂對入
覲
賜銀幣歸庫車議偕沙雅爾賽哩木拜城諸伯克備糧
　　四萬餘助赴伊犁屯田回民
詔奬賚三十年聞烏什叛収庫車軍械藏諸家復馳兵
　　勦
嘉賞二品頂帶大軍圍烏什諸路兵分隊擊賊鄂斯璊
　　著俘斬績
詔奬賜幣三十三年來朝
命乾清門行走三十四年授二等台吉四十年授阿克
　　蘇阿竒木伯克四十三年襲貝勒品級固山貝子
　　調喀什噶爾阿竒木伯克尋追論鄂對比高樸罪
詔削世爵授散秩大臣四十八年
諭曰鄂斯璊之父鄂對前在軍營出力朕即加恩封貝
　勒品級後因髙樸案内革去貝勒仍加恩賞給鄂斯
　璊散秩大臣若俟出缺後即令停止不准承襲朕心
　實為不忍所有鄂斯璊散秩大臣著加恩俾予世襲
　罔替先是巴達克山獻布拉呢敦逆子三曰和卓阿
　　斯瑪曰阿卜都哈里克曰和卓巴哈敦有薩木薩克者
　　為布拉呢敦㓜子竄安集延
上憫其無知
詔免捕誅比長窮不得食四十九年隂遣人至喀什噶
　　爾丐財物布嚕特散秩大臣阿其睦弟額穆爾等
　　私與通鄂斯璊聞之首諸喀什噶爾辦事大臣保
　　成阿其睦懼其弟獲重罪誣鄂斯璊與同謀
詔械阿其睦等至京訊得實
諭曰阿竒木伯克鄂斯璊感激朕恩於薩木薩克與
　回衆潜通音信之事毫無隐諱一經得信即報知保
　成隨同實心查辦始終奮勉甚屬可嘉著加恩晉封
　固山貝子以示奬勵五十二年冬來朝五十三年正
　　月卒京邸
諭曰阿竒木伯克貝子鄂斯璊厯年輸誠宣力感戴朕
　恩實心盡職正資倚任今來京入覲遽爾寢疾朕遣
　御前侍衞帶領太醫院官往視醫治不痊忽聞溘逝深
　為憫惻著遣御前侍衛豐紳濟倫往奠仍賞銀五百
　兩令辨理䘮事復
諭曰鄂斯璊所遺散秩大臣世爵即施恩令伊子邁哈
　黙特鄂三承襲至固山貝子爵係朕特恩賞給雖非
　世襲但鄂斯璊効力年久所有固山貝子爵亦施恩
　令伊子邁哈黙特鄂三承襲以示朕撫恤回僕之至
　意
　　三次襲邁哈黙特鄂三鄂斯璊長子乾隆五十三
　　年襲散秩大臣
特恩兼襲固山貝子
　
　
　
　
　
　
　
　
　
　
　
　
　
　
欽定外藩蒙古回部王公表𫝊卷之一百十八
欽定四庫全書
欽定外藩蒙古回部王公表𫝊巻之一百十九
　𫝊第一百三
　　貝子品級輔國公色提卜阿勒氐列𫝊(居新疆/之回爵)
　　色提卜阿勒氐烏什人祖和卓木呼里父齊里克
　　舊為拜城伯克色提卜阿勒氐嗣以凖噶爾脅徙
　　攜弟阿克伯克赴伊犁乾隆二十年大軍定凖噶
　　爾色提卜阿勒氐乞降尋阿睦爾撒納叛擾伊犂
　　色提卜阿勒氐奔巴里坤二十一年阿睦爾撒納
　　走哈薩克色提卜阿勒氐復歸伊犁定邉右副將
　　軍兆恵遣偵副都統阿敏道招降回衆狀將抵庫
　　車諜逆賊布拉呢敦霍集占誘執阿敏道馳歸迎
　　告兆恵軍於濟爾阿朗道遇嗎哈沁奮擊之復從勦
　　厄魯特叛賊呢瑪等抵鄂壘扎勒圖賊遮道侍衛
　　圖倫楚以援至破圍抵巴里坤
詔授四品
賞孔雀翎二十二年從定邉將軍成衮扎布勦厄魯特
　　孽賊二十三年靖逆將軍雅爾哈善討布拉呢敦
　　霍集占色提卜阿勒氐請從
奬授三品總管抵庫車霍集占以賊五千餘來授擊敗
　　之
賚銀幣庫車克復從定邉將軍兆恵由烏什阿克蘇進
　　抵葉爾羌賊抗諸喀喇烏蘇二十四年定邉右副
　　將軍富徳等援至破圍還阿克蘇兆恵攻喀什噶爾
　　復以色提卜阿勒氐導布拉呢敦霍集占棄城竄
　　富徳等追勦色提卜阿勒氐駐英吉沙爾濟軍糧
詔授英吉沙爾阿竒木伯克二十五年調阿克蘇阿竒
　　木伯克會喀什噶爾伯克邁喇木呢雅斯等叛掠
　　庫勒塔里木諸汛色提卜阿勒氐自英吉沙爾聞
　　之以伯什克勒木派蘇巴特為賊巢偕提督楊寧
　　往勦擒斬賊黨
諭曰色提卜阿勒氐前從兆恵進兵甚屬勤慎此次著
　有勞績著加恩授散秩大臣尋
賜二品頂帶時英吉沙爾阿竒木伯克索勒屯和卓入
覲以色提卜阿勒氐代喀什噶爾辦事大臣海明復遣
　　理派蘇巴特阿竒木伯克務以其弟阿克伯克代
　　理英吉沙爾二十六年色提卜阿勒氐抵阿克蘇
　　助赴伊犁屯田回民畜物
命奬賚之海明復疏色提卜阿勒氐議本年雨澤應時
　　収穫豐裕但回人不知撙節請令嵗納榖五百石
　　貯倉備賑俟積五千石停収從之二十七年色提
　　卜阿勒氐以世居烏什遣屬視祖父塋請給烏什
　　入官田産以阿克蘇私業償
諭曰色提卜阿勒氐前在軍營頗屬奮勉已加恩授為
　散秩大臣阿竒木伯克奉職亦屬盡心今以先壟之
　故請𣲖數户遣往守視自宜允行所有給與田産著
　加恩賞賜不必由阿克蘇抵交二十八年
諭曰阿克蘇阿竒木伯克散秩大臣色提卜阿勒氐前
　隨兆恵出兵曽經奮勇効力著加恩賞給公品級以
　示酬庸之典二十九年來朝
詔封輔國公
賜貂裘三十年烏什逆回賚哈木圖拉等叛
詔色提卜阿勒氐歸理軍務抵烏什伊犁將軍明瑞督
　　兵至遣歸阿克蘇以糗糧及火藥鉛丸觧軍賚哈
　　木圖拉之叛也以烏什阿竒木伯克阿卜都拉不
　　善撫衆故烏什既定明瑞奏葉爾羌喀什噶爾阿
　　克蘇諸伯克等皆不協物議惟鄂對材可用請以
　　阿克蘇伯克色提卜阿勒氐調和闐喀什噶爾伯
　　克噶岱黙特調阿克蘇鄂對令仍任葉爾羌事
諭曰伯克等皆歸順舊人且遇有事務頗能出力報効
　此次若盡行移調則回人布嚕特等不知情事妄生
　猜疑謂國家乗新取烏什之威將伊等移調若謂伊
　等貪圖小利亦回人常事安能保其必無惟在大臣
　等正己率屬賞罰嚴明地方自必安静毋庸更調紛
　紜轉滋惶惑即如所奏亦未有確實欵跡不過得之
　物議又安可盡信乎明年築烏什新城徙駐阿克蘇
　　兵色提卜阿勒氐視役三十二年工竣
嘉其勤事
賜雙眼孔雀翎三十五年來朝
命乾清門行走四十年授喀什噶爾阿竒木伯克四十
　　三年葉爾羌辦事侍郎髙樸以葉爾羌阿竒木伯
　　克鄂對卒請令其子鄂斯璊繼
上不允
詔以色提卜阿勒氐為葉爾羌阿竒木伯克以鄂斯璊
　　為喀什噶爾阿竒木伯克色提卜阿勒氐抵葉爾
　　羌察知髙樸盗採官玉出售並聽鄂對及伊什幹
　　伯克阿布都舒庫爾等慫恿附和狀首之喀什噶
　　爾辦事大臣永貴疏
聞
詔抵罪以色提卜阿勒氐能據實控告晉封貝子品級
　　其長子邁黙特阿卜都拉授二等台吉
賜孔雀翎並停宻爾岱山採玉交色提卜阿勒氐管理
　　以絶滋擾五十三年
詔世襲罔替尋卒
諭曰色提卜阿勒氐實心効力辦理一切感激朕恩宣
　力有年昨據塔竒奏伊患病朕即賜藥以兾速痊兹
　聞溘逝深為憫惻著加恩賞銀五百兩治䘮所遺貝
　子品級公爵即令伊子邁黙特阿卜都拉承襲
　　一次襲邁黙特阿卜都拉色提卜阿勒氐長子乾
　　隆五十三年襲貝子品級輔國公授阿克蘇阿竒
　　木伯克
　
　
　
　
欽定外藩䝉古回部王公表𫝊卷之一百十九
欽定四庫全書
欽定外藩蒙古回部王公表𫝊巻之一百二十
　𫝊第一百四
　　公品級噶岱黙特列𫝊(居新疆/之回爵)
　　噶岱黙特烏什人初為拜城阿竒木伯克𨽻凖噶
　　爾乾隆二十一年聞大軍定凖噶爾棄拜城來歸
　　道遇逆賊阿睦爾撒納使脅附不從間道至伊犁
　　以告二十二年從定邉將軍成衮扎布勦厄魯特
　　孽賊二十三年靖逆將軍雅爾哈善討逆回布拉
　　呢敦霍集占噶岱黙特請從
奬授三品總管
賜孔雀翎抵庫車霍集占以賊五千來援擊敗之
賚銀幣庫車克從赴阿克蘇烏什抵葉爾羌定邉將軍
　　兆恵遣偕副都統愛隆阿屯喀什噶爾路防賊援
　　霍集占以兵驟至抗兆恵軍於喀喇烏蘇噶岱黙
　　特等欲破圍入不得歸阿克蘇偕辦事大臣舒赫
　　徳議集兵援和闐復告急噶岱黙特曰賊困我軍和
　　闐諸城驚懼不以兵拯恐滋變舒赫徳遣兵五百
　　赴和闐以二千援喀喇烏蘇噶岱黙特攜阿克蘇
　　伯克等列前隊告沿途回衆曰爾等或早悔罪身
　　及家無慮也否必就滅以故無梗道者明年喀喇
　　烏蘇圍破
詔擢一等侍衛尋授拜城伯克復從大軍征葉爾羌霍
　　集占等棄城竄尾擊之敗諸阿爾楚爾及伊西洱庫
　　爾
詔封公品級明年來朝
召覲於
　正大光明殿
賜章服飲至豐澤園
賚銀幣行有期
召宴之
温諭遣歸
詔授喀什噶爾阿竒木伯克有阿卜都喇伊木者霍集
　　占逆屬也初為喀什噶爾阿竒木伯克聞大軍至
　　請降
㫖宥從逆罪授葉爾羌伊什幹伯克至是偕噶岱黙特
　　等入
覲旋派蘇巴特伯克呢雅斯喀什噶爾商伯克邁喇木
　　等謀逆布偽檄達葉爾羌約為應阿卜都喇伊木
　　懼首之噶岱黙特語㕘賛大臣舒赫徳曰阿卜都
　　喇伊木等聞賊倡亂不無疑懼請防之舒赫徳以
聞時叛賊呢雅斯等就擒阿卜都喇伊木族無附逆者
諭曰噶岱黙特心有所疑即行告禀具見悃誠但阿卜
　都喇伊木等係初次入覲轉回之人且邁喇木等黨
　與内並無伊子弟名目若以曽經霍集占委用遂懼
　其反覆則恐於伊等不無屈抑而回衆更生疑懼著
　舒赫徳宻諭噶岱黙特以天朝法度惟顯犯罪惡始
　行懲治從不無故猜疑致有屈抑但爾誠意可嘉恩㫖深
　為奬許并明白曉示阿卜都喇伊木云爾等係入覲
　之人不但未知賊匪倡亂之事即子弟等亦全無附
　和者皇上已洞鑒情形與爾等無渉嗣後惟當矢心
　報効以期永承恩澤曉示後仍令照舊辦事二十六
　　年以噶岱黙特及葉爾羌阿竒木伯克鄂對無侵
　　漁回人習
詔増養亷示奬二十七年噶岱黙特倡議偕諸伯克輸
　　榖千石貯城邑贍貧户復助材建兵屋三百楹
命奬賚二十八年喀什噶爾辦事左都御史永貴疏言
　　噶岱黙特告回部田畝資溝渠利喀爾喀河曰赫
　　色勒河出喀什噶爾西喀卜喀山溉東南托果斯
　　遷賽爾璊喀什噶爾哈喇克爾多羅特巴克阿爾
　　巴特派蘇巴特諸邑過巴爾楚克滙羅卜諾爾曰
　　托庸河出喀什噶爾西北托庸山溉東南玉斯圖
　　阿喇圖什阿爾琥呼爾罕阿斯圖阿喇圖什伯什克哷
　　木諸邑與赫色勒河合流曰圖巴里克河出喀什
　　噶爾西南吉斯嶺及西界烏帕勒山上流向東溉
　　汗阿哩克塔斯琿赫色勒布伊諸邑下流向東北
　　與赫色勒河合流曰庫森塔斯琿河出喀什噶爾
　　西南英吉沙爾城西羌琿山溉東北英吉沙爾諸
　　邑散流入沙磧惟赫色勒布伊塔斯琿汗阿哩克
　　三邑分引圖巴里克河水不給用臣偕噶岱黙特
　　往視自赫色勒河東南浚渠四十餘里引水入赫
　　色勒布伊又視托庸河水湍急田畝被衝刷議建
　　土石堤壩並鑿山石以弱水勢報
聞先是布嚕特額徳格訥鄂拓克長阿濟拜以霍罕額
　　爾徳尼伯克掠其邑憾之聞霍集雅特之丕色勒
　　伯克與搆難因潜兵襲霍罕使至葉爾羌掠布嚕
　　特樵者十人告梗道噶岱黙特察辭誣詰之會丕
　　色勒伯克與額爾徳尼伯克釋怨阿濟拜懼請
　　檄霍罕勿侵己永貴偕噶岱黙特責罪均令各安
　　處未㡬額爾徳尼伯克以布嚕特薩婁鄂拓克長
　　沙巴圖掠市馬告噶岱黙特索所掠歸霍罕霍罕
　　復侵額徳格訥奪鄂斯邑永貴責霍罕罪霍罕詭
　　稱鄂斯為己舊屬不即歸額徳格訥時阿木都喇
　　伊木為喀什噶爾伊什幹伯克以不獲為阿竒木
　　懐逆志數通霍罕永貴等不之察遣侍衛托穆齊
　　圖偕阿卜都喇伊木赴霍罕責不聽命將以軍討
　　阿卜都喇伊木遣屬摩羅郭帕和卓哈勒黙特告
　　額爾徳尼伯克曰回部和卓皆就誅惟爾存今索
　　侵地使不以兵從爾勿懼而迎且喀什噶爾兵寡
　　爾潜至我將為應額爾徳尼伯克懼市已以丕色
　　勒伯克搆難謝之托穆齊圖抵霍罕額爾徳尼伯
　　克不之迎示順逆義乃謝罪以鄂斯邑歸阿濟拜
　　托穆齊圖歸不以不迎故告二十九年噶岱黙特
　　屬噶帕爾赴市霍罕偵得情告噶岱黙特首之辦
　　事大臣納世通疏
聞
詔磔誅其孥及赴霍罕使悉縁坐以噶岱黙特發逆謀
奬賜幣三十年烏什逆回賚哈木圖拉叛遣賊黨巴布
　　敦等乞援霍罕抵布嚕特揚稱諸城悉附逆噶岱
　　黙特自喀什噶爾遣屬愛特伊黙特赴布嚕特額
　　徳格訥薩爾巴噶什諸鄂拓克告自烏什外他城
　　皆安堵薩爾巴噶什長車里克齊遣弟海蘭達爾
　　赴軍噶岱黙特索逆使車里克齊擒巴布敦獻尋
　　克烏什
詔叙噶岱黙特績四十年
詔世襲罔替尋卒子阿卜都喇璊襲
　　一次襲阿卜都喇璊噶岱黙特長子乾隆二十一
　　年從父至伊犂乞降
召入
覲二十五年
詔授拜城阿竒木伯克視英吉沙爾城伯克秩四品四
　　十年襲公品級四十一年卒子邁瑪第敏襲
　　二次襲邁瑪第敏阿卜都喇璊長子初授二等台
　　吉乾隆四十一年襲公品級四十三年授拜城伊
　　什幹伯克四十八年理藩院議邁瑪第敏祖噶岱
　　黙特以軍功封爵請仍世襲罔替
詔如議
　　三等輕車都尉薩里列𫝊(居新疆/之回爵)
　　薩里烏什人初為阿竒木伯克霍集斯屬乾隆
　　二十年霍集斯奉我軍檄擒凖噶爾達瓦齊設伏
　　烏什城外薩里𠂻甲從視達瓦齊至趨控馬達瓦
　　齊將引弓射薩里以刀斷其弦達瓦齊子羅卜扎
　　自後馳至刀擊薩里膊者三薩里傷固控之伏發
　　達瓦齊及子就擒二十三年大軍討逆回布拉呢
　　敦霍集占抵烏什霍集斯以城獻薩里從赴葉爾
　　羌禦霍集占於喀喇烏蘇明年春隨定邉右副將
　　軍富徳赴和闐時和闐圍甫觧衆志未定薩里𫝊
　　檄示之令勿驚懼富徳疏其功稱慎練可任事
詔授五品
賞孔雀翎尋定葉爾羌以薩里為噶雜納齊伯克二十
　　五年烏什伯克阿琿等訐霍集斯請以薩里代
諭曰薩里果行走奮勉應再行酌量加恩若即授為阿
　竒木則奸險之徒羣以䧟人奪缺為得計時議遣兵
　　䕶屯田回民赴伊犂道由阿克蘇達海弩克薩里
　　輸馬百三十助理臺務
詔如例給值復
優賚俟有伊什幹伯克等缺補授冬葉爾羌諸城伯克
　　以年班至
駕幸瀛臺跽列西華門外凡三十三人薩里居班首
上慰問之
賜尚方食
召覲於
　重華宫
賜茶果翌日
御西厰幄次
詔預外藩蒙古宴
賚冠服銀幣明年春
遣歸二十七年葉爾羌辦事尚書都統新柱等偵布拉
　　呢敦屬摩羅巴喇特等匿巴達克山盗布拉呢敦
　　尸瘞派蘇巴特復竊育其孥遣薩里索且令巴達
　　克山伯克素勒坦沙以所掠齊特喇爾邑歸博羅爾
　　長沙瑚沙黙特行旬有九日抵巴達克山示之檄
　　素勒坦沙獻摩羅巴喇特薩里攜赴派蘇巴特掘
　　得逆尸復索其孥素勒坦沙獻布拉呢敦妻三曰
　　珠賚哈曰巴特瑪曰額爾克揚子三曰和卓阿斯
　　瑪曰阿卜都哈里克曰和卓巴哈敦
奬給幣而齊特喇爾邑素勒坦沙不即歸薩里還新柱
　　等復遣往索乃悔罪以齊特喇爾給博羅爾
上念薩里奉使勞
賜三等輕車都尉復
詔給幣俟阿竒木缺出輙列名
聞會阿克蘇伊什幹伯克頗拉特以罪禠職
詔薩里代三十年烏什逆回賚哈木圖拉等叛有額敏
　　者薩里弟也居烏什賊脅赴霍罕强應命宿畢徳
　　爾山伺偕行者寢走阿克蘇告變阿克蘇辦事副
　　都統卞塔海馳兵勦薩里助馬百復倡議偕伯克
　　阿卜都噶頗爾等助牛二百運糧濟軍
詔奬額敏不附逆復
諭曰薩里等急公効力協助牲隻甚屬可嘉自當示
　以奬勸所助牛馬俱著賞給價值仍將朕加恩奬賞
　之意𫝊諭伊等知之薩里尋赴烏什請遣屬呼特呼
　　黙特入其城招脅從者賊不應鏖擊之奪瑚什塔
　　克峯險烏什城下
詔叙薩里績四十年卒子海色木襲
　　一次襲海色木薩里長子乾隆四十年襲三等輕
　　車都尉四十八年理藩院議海色木父薩里以軍
　　功獲世職請予世襲罔替
詔如議
　
　
　
　
　
　
　
　
　
　
　
　
　
欽定外藩蒙古回部王公表𫝊巻之一百二十
